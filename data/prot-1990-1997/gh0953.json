{"dokumentstatus":{"dokument":{"hangar_id":"2349319","dok_id":"GH0953","rm":"1993/94","beteckning":"53","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"53","slutnummer":"0","datum":"1994-01-18 00:00:00","systemdatum":"2005-10-27 13:38:51","publicerad":"1994-01-18 00:00:00","titel":"Riksdagens snabbprotokoll 1993/94:53 Tisdagen den 18 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{F1FE40B1-4688-42F5-B57B-CB8ED8289E9B}","dokument_url_text":"http://data.riksdagen.se/dokument/GH0953/text","dokument_url_html":"http://data.riksdagen.se/dokument/GH0953","dokumentstatus_url_xml":"http://data.riksdagen.se/dokumentstatus/GH0953","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:53</div>\r\n<div class=\"sidhuvud_datum\">Tisdagen den 18 januari</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 12 januari.</pre><pre>2 §  Meddelande om svar på interpellation</pre><pre>Till riksdagen hade inkommit följande skrivelse:</pre><pre>Interpellation 1993/94:77</pre><pre>Till riksdagen</pre><pre>Beträffande interpellation 1993/94:77 av Bengt\r\nHurtig om förhandlingarna med EU och den\r\nsvenska alliansfriheten får jag meddela att jag på\r\ngrund av arbetsbelastning inte kan besvara denna\r\ninom föreskrivna fyra veckor. Jag avser besvara\r\ninterpellationen torsdagen den 27 januari.</pre><pre>Stockholm den 10 januari 1994</pre><pre>Margaretha af Ugglas</pre><pre>3 §  Meddelande om muntliga frågor till\r\nregeringen den 20 januari</pre><pre>Anf. 1  TALMANNEN:</pre><pre>Vid frågestunden torsdagen den 20 januari kl. 14.30\r\nkommer följande statsråd att närvara:</pre><pre>Statsminister Carl Bildt (m), statsrådet Görel\r\nThurdin (c), justitieminister Gun Hellsvik (m),\r\nfinansminister Anne Wibble (fp) och\r\nkommunikationsminister Mats Odell (kds).</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>4 §  Svar på fråga 1993/94:283 om asylsökande\r\nkosovoalbaner</pre><pre>Anf. 2  Kulturminister BIRGIT FRIGGEBO\r\n(fp):</pre><pre>Fru talman! Kristina Svensson har frågat mig om\r\nSverige kommer att avvisa asylsökande\r\nkosovoalbaner. Bakgrunden till frågan är ett\r\nuttalande av FN:s flyktingkommissarie i december\r\n1993.</pre><pre>I det uttalande av FN:s flyktingkommissarie som\r\nfrågeställaren hänvisar till sägs att\r\nflyktingkommissarien anser att kosovoalbanernas\r\nasylskäl skall bedömas i varje enskilt fall. Detta\r\nuppfylls av svenska myndigheter som prövar varje\r\nansökan om asyl individuellt. Varje asylsökande,\r\nfrån Kosovo liksom från andra områden, får sina\r\nindividuella asylskäl prövade mot bakgrund av\r\nsituationen i hemlandet. Om den enskilde\r\nindividen bedöms ha skyddsbehov får han eller hon\r\nstanna i Sverige.</pre><pre>Invandrarverket och Utlänningsnämnden följer\r\nsituationen i Kosovo mycket noga och har tillgång\r\ntill en stor mängd material från olika källor om\r\nläget där.</pre><pre>Eftersom det i Sverige inte fattas gruppbeslut för\r\nasylsökande måste svaret på frågan bli att en\r\nprövning görs i varje enskilt fall.</pre><pre>Anf. 3  KRISTINA SVENSSON (s):</pre><pre>Fru talman! Jag får tacka statsrådet Friggebo för\r\nsvaret som jag tycker är synnerligen korthugget.</pre><pre>Den skrivelse från FN:s flyktingkommissarie som\r\njag har refererat till innehåller betydligt mer som är\r\nviktigt för bedömningen av kosovoalbanerna än\r\nvad som sägs i svaret.</pre><pre>Flyktingkommissarien ger en bild av de aktuella\r\nförhållandena i området, där hon pekar på stora\r\nförsämringar. Man kommer ingenstans när det\r\ngäller förhandlingarna om t.ex. skolsystemet, dvs.\r\natt öppna skolorna. Det talas om övergrepp,\r\nmisshandel och husrannsakningar där man söker\r\nefter vapen. Man gör undersökningar och går\r\nigenom hela byar för att hitta vapen osv. Människor\r\nlever i skräck och det råder mycket svåra\r\nförhållanden. Det förekommer alltså uppenbara\r\növergrepp i området.</pre><pre>Vi vet att ESK-kommissionen slängdes ut ur landet\r\ni juli förra året. De observatörer som rapporterar\r\nhar meddelat att de inte tror på en bättring utan\r\nsnarare på status quo i området.</pre><pre>Flyktingkommissarien fortsätter i sin skrivelse att\r\nvädja om att varje fall skall behandlas individuellt --\r\nja -- men också att mycket generösa kriterier skall\r\nanvändas vid asylbedömningarna. Det kan man väl\r\ninte säga att vi gör i Sverige. Enligt de uppgifter\r\nsom jag har fått finns det för närvarande 20 000--\r\n25 000 asylsökande kosovoalbaner på våra\r\nflyktingförläggningar. De har varit här i ett och ett\r\nhalvt år. En del består av barnfamiljer med barn\r\nsom går i svenska skolor. De lever under mycket\r\notrygga förhållanden i väntan på utvisning.</pre><pre>Flyktingkommissarien vädjar framför allt om att\r\ninga utvisningar skall ske under vintern. Jag vill\r\nhöra mer om hur invandrarministern anser att\r\nflyktingkommissariens rapport skall bedömas.</pre><pre>Anf. 4  Kulturminister BIRGIT FRIGGEBO\r\n(fp):</pre><pre>Fru talman! Bakgrunden till det svar som jag har\r\ngivit var den fråga som Kristina Svensson ställde\r\nmot bakgrund av att flyktingkommissarien hade\r\nsagt att ärendena måste prövas grundligt. Jag har\r\nbeskrivit att det är på det sättet i Sverige, att\r\närendena prövas grundligt i två instanser.</pre><pre>Jag är fullt medveten om att det förekommer\r\ntrakasserier och övergrepp i Kosovo och att det\r\nfinns många rapporter om detta. Det skall vägas in i\r\nde enskilda prövningarna. Det finns särskilt utsatta\r\ngrupper som av flyktingskäl, de facto-skäl och\r\nibland av humanitära skäl också får stanna här i\r\nSverige. Därför uppfylls det som\r\nflyktingkommmissarien har önskat och det som hon\r\nsedan ett och ett halvt år tillbaka har sagt, nämligen\r\natt hon inte motsätter sig återsändande av\r\nasylsökande vars ansökningar har avslagits efter\r\nvederbörlig prövning av vad som åberopats. Detta\r\när precis vad som sker i vår asylprocess här i\r\nSverige.</pre><pre>Jag skall villigt erkänna att det naturligtvis är\r\nmånga människor som på grund av den långa\r\nbehandlingstiden av ärendena lever i\r\nomständigheter som inte är de allra lyckligaste. Det\r\nhar sin bakgrund i att vi, när det rådde akut hot om\r\nkrigsförberedelser i Kosovo, utan att tekniskt göra\r\ndet faktiskt beviljade kosovoalbaner tillfälligt\r\nuppehållstillstånd under en längre tid. Nu kan vi se\r\natt s.k. tillfälliga uppehållstillstånd inte alltid är\r\nsärskilt humana, därför att människor efter en lång\r\ntid, när ärendena börjar prövas, sedan tvingas att\r\nåka tillbaka till hemlandet.</pre><pre>Anf. 5  KRISTINA SVENSSON (s):</pre><pre>Fru talman! Flyktingkommissariens skrivelse\r\navslutas med en vädjan om att inga utvisningar till\r\nKosovo skall ske under vintern. Det beror\r\nnaturligtvis på att sanktionerna i området gör att\r\nförhållandena är mycket svåra -- det saknas\r\nuppvärmningsmöjligheter, arbetslöshet råder osv.\r\nOm kosovoalbanerna skickas tillbaka betyder det\r\natt förhållandena för den befolkning som redan\r\nfinns där kommer att försämras ytterligare, vilket\r\nförmodligen kommer att leda till ytterligare\r\nkonflikter mellan de två etniska grupperna.</pre><pre>Jag menar att man måste ta flyktingkommissariens\r\nvädjan på allvar. Det är inte bara UNHCR som har\r\nframfört denna vädjan utan också Amnesty och\r\nflera kyrkor. Också Rädda barnen har gått ut med\r\nen vädjan.</pre><pre>Jag tycker också att man skall beakta den\r\npinsamma händelse som inträffade för en vecka\r\nsedan, då en brittisk specialdomstol dömde två\r\nkosovoalbaner att stanna kvar i Storbritannien på\r\ngrund av att man inte vågade skicka tillbaka dem\r\ntill Sverige, eftersom rättssäkerheten här inte\r\nbedömdes vara tillräcklig för dem.</pre><pre>Anf. 6  Kulturminister BIRGIT FRIGGEBO\r\n(fp):</pre><pre>Fru talman! Jag återkommer till den domen i\r\nsamband med en senare fråga. Men det som\r\nKristina Svensson nu sade om att de har dömts att\r\nfå stanna i England är helt fel.</pre><pre>Det är viktigt att följa situationen nära i Kosovo för\r\natt just kunna veta vad som händer där nere. Våra\r\nmyndigheter har tidigare gjort två resor dit ner och\r\navser att göra ytterligare en resa.</pre><pre>Det är oerhört beklagligt att ESK har kastats ut.\r\nMen de länder som deltog i ESK-kommissionerna\r\nåker nu individuellt in i Kosovo för att följa upp\r\nsituationen. Det gör att vi får väldigt många\r\nrapporter om vad som händer där nere. De är\r\nviktiga som underlag för myndigheternas\r\nställningstagande när det gäller praxis beträffande\r\nKosovo. Hittills har myndigheterna kunnat hantera\r\ndessa frågor utan att be regeringen om vägledande\r\npraxisbeslut.</pre><pre>Anf. 7  KRISTINA SVENSSON (s):</pre><pre>Fru talman! Betyder det att jag skall tolka\r\nkulturministerns svar så att kosovoalbanerna\r\nkommer att få stanna kvar i Sverige under vintern?</pre><pre>Anf. 8  Kulturminister BIRGIT FRIGGEBO\r\n(fp):</pre><pre>Fru talman! Jag har inte gjort något sådant\r\nuttalande. Det är inte jag och regeringen som\r\nbestämmer detta, utan det är våra myndigheter som\r\nfattar beslut i enskilda fall. Om de vill ha\r\nvägledning av regeringen skall det ske på deras\r\ninitiativ.</pre><pre>Anf. 9  KRISTINA SVENSSON (s):</pre><pre>Fru talman! Jag syftar naturligtvis på den\r\ndokumentation och den information som\r\nkulturministern talade om att man har tillgång till.\r\nI den informationen inkluderas ju\r\nflyktingkommissariens rapport, och där görs ett\r\nmycket skarpt uttalande.</pre><pre>Jag vet mycket väl att det är Invandrarverket och\r\nUtlänningsnämnden som fattar beslut, men det\r\nskulle vara mycket intressant att höra hur\r\nkulturministern är beredd att hantera frågan om\r\nkosovoalbanerna om det kommer ett initiativ från\r\nInvandrarverket eller Utlänningsnämnden.</pre><pre>Anf. 10  Kulturminister BIRGIT FRIGGEBO\r\n(fp):</pre><pre>Fru talman! Något sådant initiativ har inte kommit,\r\noch jag har därför inte någon anledning att göra ett\r\nuttalande. Situationen kan vara helt annorlunda i\r\nframtiden, om myndigheterna då skulle vilja ha ett\r\nvägledande beslut från regeringen.</pre><pre>Jag vill än en gång upprepa att\r\nflyktingkommissarien säger att man inte motsätter\r\nsig ett återvändande om beslutet blir avslag, efter\r\nen ingående prövning av de enskilda fallen. Om\r\nflyktingkommissarien hade gjort någon annan\r\nbedömning, och sagt att de absolut inte kan åka\r\ntillbaka, skulle våra myndigheter naturligtvis ha\r\ntagit ett sådant yttrande ad notam.</pre><pre>Överläggningen var härmed avslutad.</pre><pre>5 §  Svar på frågorna 1993/94:287 och 292 om\r\nasylsökande från Eritrea</pre><pre>Anf. 11  Kulturminister BIRGIT FRIGGEBO\r\n(fp):</pre><pre>Fru talman! Georg Andersson har frågat mig vilka\r\nåtgärder regeringen är beredd att vidta för att lösa\r\ndet akuta problem som har uppstått för\r\nasylsökande från Eritrea. Eva Johansson har frågat\r\nmig vilka åtgärder jag vill vidta för att lösa\r\nsituationen på ett humant sätt till dess att\r\nförhållandena är sådana att de aktuella\r\neritreanerna kan återvända till sitt hemland.</pre><pre>Jag besvarar frågorna i ett sammanhang.</pre><pre>I Sverige finns det ca 400 eritreaner med\r\nlagakraftvunna avvisningsbeslut. Det är således\r\nfråga om personer som har bedömts sakna\r\ntillräckliga skäl enligt utlänningslagen för att få\r\nstanna här, och som har fått sina asylansökningar\r\navslagna och därmed skall lämna Sverige. Under en\r\nlängre tid har det dock varit nästintill omöjligt att\r\nverkställa beslut om avvisning till Eritrea, eftersom\r\nden eritreanska regeringen hitintills inte utfärdat\r\nnödvändiga passhandlingar och andra nödvändiga\r\ndokument. Sveriges syn är att en stat inte kan vägra\r\natt ta emot sina egna medborgare -- oavsett om de\r\nåtervänder frivilligt eller inte. Det har vi med\r\nskärpa framhållit för den eritreanska regeringen.\r\nDetta är en grundläggande princip stater emellan.\r\nSverige tillämpar den gentemot alla länder.</pre><pre>Den eritreanska regeringens agerande innebär ju\r\nockså att enskilda personer kommer i kläm.\r\nGivetvis håller jag med Georg Andersson och Eva\r\nJohansson om att det är ytterst beklagligt när\r\nenskilda personer drabbas på ett sådant här sätt.</pre><pre>Det pågår nu kontakter mellan Sverige och Eritrea\r\nför att hitta en lösning på denna fråga.\r\nDiskussionerna är nu inne i ett intensivt skede, och\r\nen svensk delegation skall besöka Eritrea inom\r\nkort.</pre><pre>Invandrarverket är informerat om att diskussioner\r\npågår med Eritrea. Under denna tid får berörda\r\npersoner vistas inom förläggningsverksamheten.\r\nKostnaden för detta täcks då av\r\nförläggningsanslaget.</pre><pre>Anf. 12  GEORG ANDERSSON (s):</pre><pre>Fru talman! Jag vill tacka kulturministern för\r\nsvaret.</pre><pre>Jag noterar att Birgit Friggebo lägger skulden för\r\natt enskilda personer nu drabbas svårt på den\r\neritreanska regeringen och dess agerande. Jag vill\r\nmot den bakgrunden påminna om vilka\r\nförhållanden som den unga staten Eritrea har att\r\narbeta under. De har genomlidit ett 30-årigt krig.\r\nDe har omkring 750 000 landsmän i flyktingläger i\r\nSudan och andra angränsande länder som lever\r\nunder mycket svåra förhållanden. Det uppges att\r\n100 000 gerillasoldater skall demobiliseras och att\r\nmånga tusen krigsskadade, tortyrskadade och\r\nföräldralösa barn skall tas om hand.</pre><pre>Jag tycker faktiskt att det finns anledning att\r\nuttrycka en viss förståelse för att man i Eritrea inte\r\ni det läget prioriterar hemkomsten av några hundra\r\nasylsökande som befinner sig i Sverige. Jag\r\ninstämmer i princip i de statsrättsliga synpunkter\r\nsom statsrådet anför, men vi måste ändå ha en viss\r\nförståelse för den akuta situationen.</pre><pre>Mot den bakgrunden är det angeläget att vidta\r\nåtgärder som gör situationen lättare för de\r\neritreaner som är här. De har gång på gång hotats\r\nav avhysning från förläggningarna. Kommunerna i\r\nfråga säger att de inte har någon skyldighet. Därför\r\nsitter de mellan stolarna, helt utelämnade. Det är\r\nden akuta situation som de brottas med och lever\r\nunder, som kan komma att upprepas.</pre><pre>Därför undrar jag hur kulturministern ser på\r\nproblemet i förlängningen. Det måste lösas, och det\r\när statens, regeringens, ansvar.</pre><pre>Anf. 13  EVA JOHANSSON (s):</pre><pre>Fru talman! Jag vill också tacka för svaret.</pre><pre>Jag delar självfallet uppfattningen om de här\r\nmellanstatliga angelägenheterna. Dessa eritreaner\r\nbehöver inte asyl i vanlig mening i Sverige i dag. De\r\nbehövde asyl när de kom hit, därför att de kom när\r\ndet var krig. De sista kom hit för omkring tre år\r\nsedan, och kriget tog slut för snart tre år sedan.</pre><pre>Mot den bakgrund som Georg Andersson tecknade\r\nfrån landet, skulle jag vilja säga att Eritrea trots de\r\nförhållanden som råder tar emot landsmän som\r\nvarit på flykt. Man har prioriterat dem som finns i\r\nläger i Sudan, inte därför att det skulle vara lättast\r\natt ta emot dem, utan därför att de är de allra\r\nfattigaste människorna, som kommer hem\r\nbarskrapade. Man gör det helt enkelt därför att\r\nsolidariteten med dessa människor kräver det, men\r\nstabiliteten i området gör det också angeläget att de\r\nfår komma hem så fort som möjligt.</pre><pre>Det är bra, som Birgit Friggebo säger, att det pågår\r\ndiskussioner i frågan mellan Sverige och Eritrea.\r\nDet är bra att en delegation kommer att åka dit.</pre><pre>Jag ställde en fråga i samma ärende i höstas till\r\nbiståndsministern, med anledning av att han hotade\r\natt dra in bistånd om Eritrea inte tog emot de här\r\npersonerna. Jag hoppas att de överläggningar som\r\nsker nu inte innehåller sådana hot. Nu gäller det att\r\nhitta en human lösning på ett problem för ett\r\nbegränsat antal människor i en unik situation. Jag\r\nhar svårt att tänka mig att en sådan här situation\r\nskulle kunna uppstå för så många andra människor,\r\nså att det skulle få en prejudicerande verkan.</pre><pre>Anf. 14  Kulturminister BIRGIT FRIGGEBO\r\n(fp):</pre><pre>Fru talman! Diskussioner har pågått sedan länge\r\nmellan den eritreanska och den svenska\r\nregeringen, och diskussionerna har möjligen\r\nintensifierats under senare tid. Vi har också fått en\r\nofficiell inbjudan att åka till Eritrea med en\r\ndelegation. Denna består av personer både från\r\nUD och från Kulturdepartementet. Det betyder att\r\ndet är fråga om ett försök till samarbete.</pre><pre>Vi har också biståndsprojekt i Eritrea, och inom\r\nramen för dem borde man kunna diskutera projekt\r\nsom har anknytning till de flyktingar som nu\r\nåtervänder till Eritrea. Vi är inställda på att försöka\r\nfå till stånd en lösning så snart som det över huvud\r\ntaget är möjligt. Jag tror att vi alla tycker att det\r\ninte är en bra situation när enskilda människor\r\nhamnar i kläm på detta sätt. Grundorsaken är\r\nsjälvfallet det oefterrättliga som den eritreanska\r\nregeringen handlar efter, nämligen att inte erkänna\r\nsina egna medborgare.</pre><pre>Anf. 15  GEORG ANDERSSON (s):</pre><pre>Fru talman! Eritreanerna i Sverige har gång på gång\r\nhotats av avhysning från förläggningarna, och\r\nkommunerna i fråga har sagt nej till att ta emot\r\ndem. Sedan har statsråd, senast biståndsministern,\r\nsagt att det inte är deras sak att lösa problemet.</pre><pre>Det handlar om människor som har haft det svårt\r\nunder många år, i en prekär situation. Svenska\r\nmyndigheter måste ta hänsyn till detta. Det är 400\r\nmänniskor som finns här. Är det då rimligt att\r\nsvenska myndigheter ställer krav på att\r\nasylsökande aktivt skall medverka till att återvända\r\ntill sitt hemland, dit de inte vill? De vill verkligen\r\nstanna här.</pre><pre>Anf. 16  EVA JOHANSSON (s):</pre><pre>Fru talman! Det är helt uppenbart att\r\nkulturministern nu vill lägga ansvaret för denna\r\nsituation helt och hållet på Eritreas regering. Jag\r\nkan inte se att det är på det sättet.</pre><pre>Jag har här i kammaren försökt uppmärksamma\r\nfrågan via motioner samt frågor och\r\ninterpellationer till olika statsråd, både\r\nbiståndsministern och kulturministern, för att hitta\r\nen lösning. Detta har pågått ända sedan kriget tog\r\nslut. Det har inte funnits något större intresse av att\r\ndelta förrän nu, när frågan verkligen har blivit akut.\r\nDet är då självklart att Eritreas och Sveriges\r\nregeringar får dela på ansvaret för den situation\r\nsom har uppkommit.</pre><pre>Bortsett från detta är det nu viktigt att hitta en\r\nlösning som gör att de här människorna inte far\r\nännu mer illa än vad de har gjort. De måste veta att\r\nde har någonstans att ta vägen. Det har de inte i\r\ndag, mer än för några dagar i taget. Det är en helt\r\nomänsklig situation.</pre><pre>Överläggningen var härmed avslutad.</pre><pre>6 §  Svar på fråga 1993/94:294 om\r\nflyktingkvotens finansiering</pre><pre>Anf. 17  Kulturminister BIRGIT FRIGGEBO\r\n(fp):</pre><pre>Fru talman! Maud Björnemalm har frågat mig hur\r\nregeringen tänkt finansiera den ökade\r\nflyktingkvoten på 6 000 personer.</pre><pre>I propositionen (1993/94:51) om överföring och\r\nmottagande av flyktingar från f.d. Jugoslavien\r\nm.m. föreslog regeringen, som Maud Björnemalm\r\nsäger i frågan, att flyktingkvoten skall kunna utökas\r\nmed upp till 6 000 personer under innevarande\r\nbudgetår. Bakgrunden är att det skall finnas en\r\nberedskap för att ta emot personer från f.d.\r\nJugoslavien. Riksdagen har i december förra året\r\nbeslutat enligt regeringens förslag.</pre><pre>Utbetalningarna till kommunerna sker i efterskott,\r\nvarför kostnaderna för kommunersättningarna\r\nkommer att uppkomma först nästa budgetår.\r\nKostnaderna för överföringar under innevarande\r\nbudgetår kommer att belasta befintligt anslag för\r\nkvotöverföringar.</pre><pre>I regeringens förslag i budgetpropositionen ingår\r\nkostnaderna för mottagandet under\r\nkommunersättningsanslaget (D 5).</pre><pre>Anf. 18  MAUD BJÖRNEMALM (s):</pre><pre>Fru talman! Det är riktigt, som Birgit Friggebo\r\nsäger, att riksdagen beslöt om den extra\r\nflyktingkvoten på 6 000 personer. Regeringen sade\r\nockså i propositionen att den tidigare inriktningen\r\nskulle gälla, dvs. att man skulle hjälpa med insatser\r\ni närområdet i första hand.</pre><pre>Om man tittar i budgeten ser man att det inte finns\r\nnågra pengar för de här 6 000 personerna, såvida de\r\ninte har smugits in i det schablonbidrag som\r\nkommunerna skall få.</pre><pre>Det finns ett anslag i budgeten för överföring av\r\nflyktingar, men det gäller de 1 800 som den s.k.\r\nvanliga flyktingkvoten omfattar.</pre><pre>Den socialdemokratiska regeringen hade också en\r\nextra flyktingkvot med anledning av kriget mellan\r\nIran och Irak. Den redovisades dock under det\r\nanslag som kallas för D 4, Överföring av och andra\r\nåtgärder för flyktingar. För denna kvot på 6 000\r\npersoner, den största på flera år, finns ingen\r\nredovisning av hur mycket överföringen kostar. Det\r\nfinns inte någon redovisning av schablonbidragen\r\ntill kommunerna. När kvotflyktingarna överförs till\r\nkommunerna skall kommunerna naturligtvis ha det\r\nschablonbidrag som utgår för s.k. vanliga\r\nflyktingar. Så har det alltid varit.</pre><pre>Anf. 19  Kulturminister BIRGIT FRIGGEBO\r\n(fp):</pre><pre>Fru talman! I budgetförslaget redovisas ett\r\nantagande om att kommunerna skall ta emot\r\nungefär 50 000 personer under nästa budgetår,\r\n1994/95. I dessa 50 000 ingår de 6 000 extra uttagna\r\nkvotflyktingarna. Därmed finns det redovisat inom\r\nramen för ersättningen till kommunerna. I övrigt\r\ntas kostnaderna för den ordinarie kvoten upp under\r\nkvotanslaget.</pre><pre>Anf. 20  MAUD BJÖRNEMALM (s):</pre><pre>Fru talman! Jag tillåter mig faktiskt att tvivla på\r\nBirgit Friggebos redovisning. Schablonbidraget till\r\nkommunerna gäller ca 50 000 bosnier. Så var det\r\nsagt i den proposition som gällde ökade\r\nschablonbidrag för bosnierna. Det finns alltså inte\r\nnågra pengar till dessa 6 000 kvotflyktingar. Det är\r\nbara att konstatera.</pre><pre>Som riksdagsledamot kan man tycka att det är ett\r\nrenlighetskrav att regeringen redogör för\r\nkostnaden för dessa 6 000 kvotflyktingar och för att\r\nden skall tas på kommande års budget och att det i\r\nbudgeten finns klara och tydliga redogörelser. Det\r\nskall inte smygas in i schablonbidragen till\r\nkommunerna. I så fall har denna regering skapat ett\r\nnytt slags anslag.</pre><pre>Överläggningen var härmed avslutad.</pre><pre>7 §  Svar på fråga 1993/94:295 om asylsökande\r\ntamiler från Sri Lanka</pre><pre>Anf. 21  Kulturminister BIRGIT FRIGGEBO\r\n(fp):</pre><pre>Fru talman! Roland Larsson har frågat mig om\r\nregeringen har för avsikt att ta initiativ till att\r\nklarlägga tamilernas situation i Sri Lanka.</pre><pre>Det är Invandrarverket och Utlänningsnämnden\r\nsom handlägger asylansökningar. Myndigheterna\r\när självständiga och utarbetar sin egen praxis. Båda\r\nmyndigheterna har möjlighet att överlämna\r\närenden till regeringens prövning, om de anser att\r\nregeringen bör ta ställning till en viss fråga. Detta\r\när det enda tillfälle då regeringen blir inblandad i\r\nhandläggningen av enskilda ärenden. Det är\r\nmyndigheternas uppgift att göra en samlad\r\nbedömning av all information i ärendena och\r\nrörande olika länder för att bedöma den enskilda\r\nasylsökandens situation mot bakgrund av läget i\r\nlandet. Man inhämtar information från så många\r\nolika källor som möjligt, däribland förstås också de\r\nasylsökande själva.</pre><pre>Situationen i Sri Lanka är visserligen komplicerad,\r\nmen det är en del av myndigheternas arbete att\r\nfortlöpande studera situationen i Sri Lanka liksom\r\ni andra länder varifrån det kommer asylsökande till\r\nSverige. Jag finner därför ingen anledning att\r\nregeringen skulle ta ett sådant initiativ som\r\nfrågeställaren föreslår.</pre><pre>Anf. 22  ROLAND LARSSON (c):</pre><pre>Fru talman! Jag ber att få tacka kulturministern för\r\nsvaret. Jag har försökt ta reda på hur det ligger till\r\nför tamilerna på Sri Lanka och har då fått höra\r\nmycket divergerande uppfattningar, beroende på\r\nvem jag har frågat. Det råder en uppfattning på\r\nInvandrarverket och en helt annan bland dem som\r\nhar tagit sig an tamilernas situation.</pre><pre>Som kulturministern själv påpekar är det inte\r\nonaturligt i en så komplicerad politisk situation som\r\nden som råder på Sri Lanka. När det gäller\r\ntamilerna har jag dock upplevt att det råder\r\nmarkant olika uppfattningar om situationen. Jag\r\ntycker därför att det borde vara ett intresse för\r\nregeringen att besluten i asylärenden bygger på så\r\nkorrekta uppgifter som möjligt, även om det är\r\nmyndigheternas uppgift att hålla sig informerade\r\nom situationen i de olika länder som flyktingar\r\nkommer från, vilket kulturministern säger i svaret.\r\nJag menar att det är en fråga om trovärdigheten för\r\nflyktingpolitiken. I den meningen är det en politisk\r\nfråga, som rimligen inte bör hanteras av\r\nmyndigheterna.</pre><pre>Det finns mycket som talar för att den bild som ges\r\nfrån Invandrarverkets sida av situtionen på Sri\r\nLanka inte är riktigt korrekt. Det borde vara skäl\r\nför regeringen att skaffa litet mera djupgående\r\ninformation, för att kunna veta att detta hanteras\r\npå ett ur politisk synpunkt riktigt sätt.</pre><pre>Anf. 23  Kulturminister BIRGIT FRIGGEBO\r\n(fp):</pre><pre>Fru talman! Som Roland Larsson väl känner till är\r\ndet inte så ovanligt att man har olika fokuseringar\r\npå tillståndet i ett land. De människor som har tagit\r\nsig an enskilda individer fokuserar på särskilda\r\nfrågor, i syfte att försöka förmå myndigheterna att\r\nlåta asylsökande stanna i landet.</pre><pre>\r\nAsylprövningen i Sverige är inte en i huvudsak\r\npolitisk fråga. Det är mera en rättslig fråga, där\r\nman skall bedöma den enskildes behov av skydd i\r\nförhållande till vad han själv berättar och till\r\nsituationen i landet.</pre><pre>Det svar som jag har gett Roland Larsson kan\r\nkanske tyckas litet snålt. Det har sin bakgrund i\r\nföljande. Om regeringen just i detta fall skulle göra\r\nen utvärdering av situationen i landet i en mer\r\nformaliserad mening, ställs det krav på att\r\nregeringen skall gå in och göra något slags\r\ngrundutredning beträffande situationen i alla\r\nländer. Det åligger myndigheterna att göra en\r\nkoppling mellan situationen i landet och de\r\nenskilda asylsökandena.</pre><pre>Våra myndigheter besöker de aktuella länderna. Så\r\nhar man också gjort med Sri Lanka. Man har då\r\nt.ex. kunnat konstatera att det finns ungefär 1\r\nmiljon internflyktingar. Det betyder att det finns\r\nområden i Sri Lanka där man kan få skydd undan\r\nförföljelse och en i många fall hårt bedriven\r\nkrigshandling eller näst intill, som förekommer i\r\ndelar av landet.</pre><pre>Anf. 24  ROLAND LARSSON (c):</pre><pre>Fru talman! Jag håller helt med kulturministern om\r\natt man får höra vitt skilda uppfattningar. Det gäller\r\nalla grupper av flyktingar som kommer. Men i detta\r\nfall tycker jag att det är speciellt påtagligt. Det\r\nbrukar ändå vara så att man får en bild som är något\r\nså när samstämmig, när man har försökt sätta sig in\r\ni förhållandena under en tid. Det gäller även om\r\nolika människor har olika utgångspunkter för sina\r\nbedömningar. Här lyckas i varje fall inte jag ens\r\nkomma nära när det gäller bedömningarna från\r\nInvandrarverket respektive olika organisationer.\r\nJag har för mig att det bygger på en felinformation.\r\nDet kan inte vara så att man medvetet tolkar\r\nuppgifter fel. Det måste vara så att uppgifterna i\r\ngrunden är olika och att det någonstans finns\r\nfelaktiga uppgifter.</pre><pre>Ett exempel på det är bl.a. att Invandrarverket vid\r\nsina avvisningsbeslut hänvisar till hur man har gjort\r\ni Canada och andra västeuropeiska länder. Men om\r\nman tittar närmare visar det sig att det i dessa\r\navvisningsbeslut i regel handlar om avvisning till ett\r\ntransitland, dvs. flyktingen har kommit till ett annat\r\nland först och blivit avvisad tillbaka till det landet.\r\nDet är en information som är viktig att ha.</pre><pre>Anf. 25  Kulturminister BIRGIT FRIGGEBO\r\n(fp):</pre><pre>Fru talman! Jag tycker att jag känner igen den\r\nsituation som Roland Larsson beskriver\r\nbeträffande Sri Lanka. Det finns andra aktuella\r\nländer där det i dag pågår en mycket högljudd\r\ndiskussion om hur situationen egentligen är. Jag har\r\nnågra frågor här i dag som berör sådana länder.</pre><pre>Visst kan det vara förvirrande om det förekommer\r\nkrig och våldshandlingar i en del av ett land. Då\r\nstämmer naturligtvis beskrivningen att människor\r\nfar mycket illa. Andra delar av landet kan vara\r\nbesparade från sådana händelser, och där kan man\r\nalltså söka skydd. Tillståndsprövningen utgår från\r\nen bedömning av om man kan hitta skydd i sitt\r\nhemland, inte just i den by eller ort som man kom\r\nfrån ursprungligen.</pre><pre>Anf. 26  ROLAND LARSSON (c):</pre><pre>Fru talman! Det är just detta som gäller på Sri\r\nLanka. Vissa områden skiljer sig avsevärt från\r\nandra. Det är väl det som gör bilden så\r\nkomplicerad. Vad min fråga mynnar ut i är\r\nföljande. Om det är på detta sätt även i andra\r\nflyktingländer, borde det då inte vara ett motiv för\r\nregeringen att ta initiativ till att göra kontroller på\r\nett något annorlunda sätt? Det måste väl vara så att\r\nman gör på olika sätt och får olika information. Det\r\nmåste finnas skäl om människor har samma\r\ninformation och sedan gör olika bedömningar.</pre><pre>Anf. 27  Kulturminister BIRGIT FRIGGEBO\r\n(fp):</pre><pre>Fru talman! Självfallet följer vi i regeringskansliet\r\nutvecklingen i olika länder varifrån det kommer\r\nasylsökande till Sverige. Men om Roland Larsson\r\när ute efter att vi på ett mer formalierat sätt skulle\r\ngå in och auktorisera den exakta bilden i olika\r\nländer, vill jag säga att jag inte har för avsikt att ta\r\ninitiativ till det. Det måste göras en individuell\r\nprövning av situationen i landet, som\r\nmyndigheterna har skyldighet att hålla sig\r\ninformerade om, och den enskilde asylsökandens\r\nskäl. Myndigheterna skall ta in information dels\r\nfrån våra egna beskickningar, dels från olika\r\nmänniskorättsorganisationer, internationella\r\norganisationer som gör undersökningsresor, dels\r\nfrån de asylsökande själva. Sedan skall man göra en\r\nsammanvägning.</pre><pre>Jag tror aldrig att vi kommer ifrån att enskilda\r\nmäniskor som engagerar sig för asylsökande inte\r\nalltid kommer att ha en total överblick och att de\r\nfångas rätt mycket av den bild som den asylsökande\r\nkan ge, men också av den oro som naturligtvis alla\r\nkänner för att avvisas från vårt land.</pre><pre>Anf. 28  ROLAND LARSSON (c):</pre><pre>Fru talman! Det är klart att jag kan nöja mig med\r\nkulturministerns förklaringar. Men det känns på\r\nnågot sätt inte riktigt fullgånget. Jag förstår i och\r\nför sig regeringens inställning, att man inte vill ta\r\nnågot initiativ rent formellt. Men det finns ändå\r\nanledning att kolla, om inte annat informellt, att\r\ndet sätt man jobbar på överensstämmer med de mål\r\nman har satt upp för flyktingpolitiken på politisk\r\nnivå. Det är vad min fråga utgår från, att det är\r\nviktigt att man ''kör samma race'', för att citera Ian\r\nWachtmeister.</pre><pre>Anf. 29  Kulturminister BIRGIT FRIGGEBO\r\n(fp):</pre><pre>Fru talman! Det är naturligtvis viktigt att\r\nmyndigheterna har så fullgod information som\r\nmöjligt i botten. Jag vill erinra om att regeringen\r\nhar tillsatt en utredning som skall göra en\r\nutvärdering av hur asylpraxis har utvecklats under\r\nde senaste åren, inte minst mot bakgrund av att vi\r\nhar fått en ny överprövningsinstans i form av\r\nUtlänningsnämnden. Den rapporten kommer att\r\nlämnas i vår.</pre><pre>Överläggningen var härmed avslutad.</pre><pre>8 §  Svar på fråga 1993/94:307 om Sverige som\r\nasylland för kosovoalbaner</pre><pre>Anf. 30  Kulturminister BIRGIT FRIGGEBO\r\n(fp):</pre><pre>Fru talman! Gullan Lindblad har frågat mig vilka\r\nåtgärder jag tänker vidta med anledning av ett visst\r\ndomslut i Storbritannien. Bakgrunden till hennes\r\nfråga är uppgifter om att en domstol i\r\nStorbritannien skulle ha funnit att två\r\nkosovoalbaner inte skulle kunna sändas tillbaka till\r\nSverige eftersom Sverige inte skulle vara ett säkert\r\nasylland för personer tillhörande denna grupp.</pre><pre>De uppgifter i massmedia som förekommit i detta\r\närende är något missvisande. Vad som hänt är att\r\ntvå kosovoalbaner i augusti 1992 först sökt asyl i\r\nSverige och därefter i augusti 1993 rest till\r\nStorbritannien för att söka asyl där i stället. Den\r\nene hade fått beslut om avvisning från\r\nInvandrarverket men inte överklagat till\r\nUtlänningsnämnden. Den andre väntade på beslut\r\nfrån Invandrarverket. Den brittiska\r\nimmigrationsmyndigheten, dvs. Inrikesministeriet,\r\nbeslöt om avvisning tillbaka till Sverige. Ett sådant\r\navslag kan i Storbritannien överklagas till en\r\nopartisk ensamdomare, vilket också skedde.\r\nEnsamdomaren är oftast en magistratsdomare utan\r\nformell juridisk utbildning men med\r\ndomarerfarenhet i den lägsta brottmålsinstansen.</pre><pre>I ett utslag i december förra året förklarade en\r\nsådan domare att han vid domstolsförhandlingen\r\ninte blivit övertygad om att situationen för\r\nasylsökande kosovoalbaner i Sverige var så säker\r\nsom immigrationsmyndigheten hade funnit. Av den\r\nbrittiska domen kan utläsas att domaren grundat\r\nsitt ställningstagande på uppgifter som sökandenas\r\nombud lämnat om asylprocessen i Sverige och att\r\ndessa uppgifter delvis bestod av tidningsartiklar.\r\nDet framgår också att de dokument som den\r\nbrittiske advokaten gett in delvis var på svenska och\r\ninte översatta.</pre><pre>Domaren konstaterade vidare att han hade\r\nbefogenhet att bifalla överklagandet eller att\r\nåterförvisa ärendet till immigrationsmyndigheten\r\nför förnyad prövning. Han valde att återförvisa det\r\nför förnyad handläggning. Som motiv för en\r\nåterförvisning anförde han att han inte hade något\r\ntecken på att immigrationsmyndigheten hade haft\r\ntillfälle att fullt ut beakta den svenska\r\nasylproceduren i fråga om kosovoalbaner.</pre><pre>I rättssäkerhetens intresse borde ärendet därför bli\r\nföremål för en förnyad prövning. Enligt vad jag\r\nerfarit kommer immigrationsmyndigheten nu att ta\r\nkontakt med svenska myndigheter för att få\r\nunderlag för att behandla ärendet. Ärendet i\r\nStorbritannien är således inte slutligt avgjort. Det\r\nfinns inget beslut som skulle innebära att britterna\r\nmisstror Sverige som asylland.</pre><pre>Regeringen vidtar ingen åtgärd med anledning av\r\ndet inträffade mera än att naturligtvis vid förfrågan\r\ninformera engelska myndigheter om den svenska\r\nasylprocessen.</pre><pre>Anf. 31  GULLAN LINDBLAD (m):</pre><pre>Fru talman! Jag ber att få tacka kulturministern för\r\nsvaret. Det var nog fler än jag som hajade till\r\nhäromdagen när budskapet basunerades ut i etern\r\natt en appellationsdomstol i Storbritannien inte\r\nskulle ha bedömt Sverige vara ett rättssäkert\r\nasylland, dvs. att vi inte skulle följa\r\nflyktingkonventionens bestämmelser. Jag har\r\nsenare hört statsrådet uttala sig i pressen på\r\ngrundval av de uppgifter som då förelåg. Men jag\r\ntycker att det är viktigt att det här ärendet även\r\ndiskuteras i riksdagen, som de facto ytterst ansvarar\r\nför själva utlänningslagstiftningen.</pre><pre>Statsrådet säger att frågan inte är slutligt avgjord.\r\nJag tycker kanske att svaret andas något av ett\r\nförringande av domslutet, om vi skall kalla det så.\r\nJag tycker trots allt att det är ganska allvarligt att\r\nSverige har fått framstå på det här negativa sättet.\r\nVi måste se den här frågan mot bakgrund av att\r\nSverige i alla sammahang försöker leva upp till att\r\nvara ett mycket generöst asylland. Också\r\nregeringen ansåg sig i princip kunna bevilja\r\npermanenta uppehållstillstånd -- jag säger i\r\nprincip -- under riksdagsuppehållet då det gällde\r\n40 000 bosnier.</pre><pre>Jag är medveten om att det görs en individuell\r\nprövning. Invandrarministern har sagt det i tidigare\r\nfrågesvar, men ändå ställer man sig frågan: Är vår\r\nflyktingbedömning för schablonartad?</pre><pre>Jag tycker vidare att regeringen verkar litet passiv\r\nnär man inte tagit någon som helst kontakt med de\r\nbrittiska myndigheterna. Jag tycker att man skulle\r\nha gjort det. Detta är ändå en fläck på vårt\r\nanseende.</pre><pre>Jag skulle vilja höra invandrarministern\r\nkomplettera med att tala om vilka utredningar som\r\nInvandrarverket möjligen har gjort i anledning av\r\ndet skedda och om UNHCR har uttalat sig i\r\nanledning av det inträffade.</pre><pre>Anf. 32  Kulturminister BIRGIT FRIGGEBO\r\n(fp):</pre><pre>Fru talman! Jag har inte hört att UNHCR har\r\nuttalat sig. Jag är inte säker på att man har\r\nanledning att göra det heller. Vi har försökt skaffa\r\nfram så mycket information som möjligt om vad\r\nsom faktiskt har hänt. I den informationen har\r\nframgått att brittiska myndigheter nu avser att\r\nbättre sätta sig in i den svenska asylprocessen.</pre><pre>Det är naturligtvis allvarligt att Sverige framställs i\r\nnegativ dager när det gäller flyktingpolitiken,\r\neftersom vi är ett av de länder som har tagit ett\r\nmycket stort ansvar, inte minst inför den situation\r\nsom har uppstått i ex-Jugoslavien. Det är särskilt\r\nanmärkningsvärt mot bakgrund av att jag,\r\nregeringen och Sverige mycket aktivt har agerat för\r\natt bl.a. England och Storbritannien skulle ha\r\nberedskap att ta emot flyktingar från krigets\r\nBosnien. Men man har mycket frankt sagt att man\r\ninte avser att göra det. Man anser att\r\nStorbritanniens militära närvaro i området fritar\r\nStorbritannien från att ta ett ansvar för flyktingar.\r\nSanningen är den att även Sverige är militärt\r\nnärvarande i området, men vi tar ändå ett stort\r\nansvar för flyktingar. Den affären är ännu inte\r\nuppklarad med de länder inom EG som inte är\r\nberedda att ta ett gemensamt ansvar för\r\nflyktingarna.</pre><pre>Bakgrunden till domslutet kan sägas vara att man\r\nhar en ny processordning i England. Det är ganska\r\nnytt över huvud taget med den här typen av\r\ngranskning från en enskild jurist. Jag har tolkat\r\nskrivningarna i domen ändå så, att det brittiska\r\ninrikesministeriets representant inte riktigt kunde\r\nförklara hur asylprocessen exakt ser ut i Sverige.\r\nDärmed kunde inte domaren övertygas. Detta\r\nkanske har sin bakgrund i att det är en ganska ny\r\nprocessordning.</pre><pre>Anf. 33  GULLAN LINDBLAD (m):</pre><pre>Fru talman! Jag är tacksam för denna\r\nkomplettering. Naturligtvis tycker jag att det är bra\r\natt regeringen har gjort en utredning i anledning av\r\ndet påstådda. Det är synnerligen olustigt om\r\nSverige skulle framstå som ett mindre säkert\r\nasylland.</pre><pre>Jag hoppas, och jag tror nu, att den här frågan nu\r\nkan utageras, men jag tycker att vi har ett väldigt\r\nstort anvar, inte minst här i riksdagen, för att se till\r\natt tillämpningen av de lagar som vi stiftar verkligen\r\nföljs på allra bästa sätt. Jag skulle vilja fråga om\r\ninvandrarministern särskilt följer tillämpningen i\r\nasylärendena, så att det verkligen görs en\r\nindividuell prövning och att det inte finns risk för\r\nen schablonartad bedömning så snart det handlar\r\nom en kosovoalban.</pre><pre>Anf. 34  Kulturminister BIRGIT FRIGGEBO\r\n(fp):</pre><pre>Fru talman! Jag följer nästan varje dag\r\nutvecklingen när det gäller Kosovo. Jag tycker att\r\njag har ett ansvar att göra det. Jag kan bara notera\r\natt ca 3 000 personer från Kosovo hittills har fått\r\nuppehållstillstånd i Sverige, både som\r\nkonventionsflyktingar och som de facto-flyktingar,\r\nmen merparten av humanitära skäl. Det tycker jag\r\ni sig indikerar att det görs en individuell prövning.\r\nSedan gör myndigheterna den bedömningen att\r\nmerparten av kosovoalbanerna inte har ett sådant\r\nskyddsbehov att det uppfyller bestämmelserna i vår\r\nutlänningslagstiftning. I några fall blir då\r\nbeslutsmotiveringarna ganska likartade, men det\r\nbehöver inte innebära att prövningen är\r\nschablonartad. Hittills har ca 30 000 kosovoalbaner\r\nlämnat Sverige, delvis frivilligt, av vilka de två som\r\ndet här ärendet gäller har åkt till England. Andra\r\nhar lämnat Sverige efter det att de har fått avslag på\r\nsin asylansökan.</pre><pre>Anf. 35  GULLAN LINDBLAD (m):</pre><pre>Fru talman! Jag tycker att det är väldigt bra att\r\nkulturministern verkligen mycket aktivt följer\r\ntillämpningen. Man har ibland en liten olustig\r\nkänsla av att bedömningarna dock görs litet\r\nschablonartat. Det är kanske detta som också har\r\nframkommit nu, eftersom utredningen i\r\nStorbritannien inte var till fyllest.</pre><pre>Jag hoppas som sagt att den här frågan kan\r\nutageras. Jag är inte, det vet kulturministern också,\r\nden som menar att Sveriges skall säga ja och amen\r\ntill alla som söker asyl i Sverige, inte på något vis. Å\r\nandra sidan är det oerhört viktigt att vi följer FN:s\r\nflyktingkonvention och att varje ärende bedöms\r\nhumant och framför allt individuellt. Därom tror\r\njag att vi är helt överens.</pre><pre>Anf. 36  Kulturminister BIRGIT FRIGGEBO\r\n(fp):</pre><pre>Fru talman! Jag delar helt den uppfattningen.</pre><pre>Överläggningen var härmed avslutad.</pre><pre>\r\n9 §  Svar på frågorna 1993/94:270, 272, 278, 298,\r\n299 och 303 om kriminalisering av innehav av\r\nbarnpornografiska alster</pre><pre>Anf. 37  Statsrådet REIDUNN LAURÉN</pre><pre>(-):</pre><pre>Fru talman! Margareta Israelsson, Ulla Pettersson,\r\nIngegerd Sahlström, Karl-Göran Biörsmark, Karin\r\nPilsäter och Eva Zetterberg har till\r\njustitieministern ställt frågor vilka hänför sig till\r\nfrågan om kriminalisering av innehav av\r\nbarnpornografiska skildringar och vilka åtgärder\r\nsom kan vidtas i syfte att förhindra förekomsten av\r\nbarnpornografi. Eftersom en sådan kriminalisering\r\nförutsätter grundlagsändringar och arbetet inom\r\nregeringen är så fördelat att det är jag som ansvarar\r\nför grundlagsfrågorna besvarar jag frågorna. Jag\r\ngör det i ett sammanhang.</pre><pre>Först vill jag erinra om att såväl justitieministern\r\nsom jag själv vid upprepade tillfällen, bl.a. här i\r\nkammaren, har uttryckt vår avsky för alla former av\r\nbarnpornografi. Barnpornografi är vidrig och\r\nsjälvfallet ser jag inget skyddsvärde för denna typ\r\nav vämjeliga alster. Det är inte detta som tryck- och\r\nyttrandefriheten skall värna.</pre><pre>Som svar på frågorna vill jag inledningsvis\r\nunderstryka att vi givetvis med största kraft och\r\nmed alla tillgängliga medel skall verka för att all\r\nhantering av barnpornografi stoppas. En lång rad\r\nsådana åtgärder har redan vidtagits och ytterligare\r\nåtgärder planeras. Ingegerd Sahlströms påstående i\r\nhennes fråga, att justitieministern, eller jag, skulle\r\nanse att en kriminalisering av barnpornografi inte\r\när nödvändig i Sverige, saknar därför all grund.\r\nSpridande av barnpornografi är brottsligt.\r\nMaximistraffet för barnpornografibrott höjdes den\r\n1 juli förra året. Vidare finns en rad bestämmelser\r\ni brottsbalken som kriminaliserar olika handlingar\r\nsom har samband med barnpornografibrottet. Det\r\när således -- och det vill jag särskilt betona --\r\nstraffbart bl.a. att utsätta barn för de övergrepp\r\nsom begås när barnpornografiska filmer framställs.\r\nJag kan också nämna att i den\r\ndepartementspromemoria som bland andra Ulla\r\nPettersson hänvisar till, föreslås bl.a. att det skall\r\nbli straffbart att förmå även den som fyllt 15, men\r\ninte 18 år, att medverka vid framställning av\r\npornografisk bild eller vid sexuell posering samt att\r\nstraffmaximum höjs för grovt sexuellt utnyttjande\r\nfrån fängelse i högst fyra år till fängelse i högst sex\r\når.</pre><pre>Statsmakterna har sålunda klart kriminaliserat\r\nbarnpornografi.</pre><pre>För att förhindra att barn i framtiden utnyttjas i\r\nsådana sammanhang måste vi lagföra dem som\r\nbegår dessa övergrepp och med kraft ingripa mot\r\ndem som sprider barnpornografiska skrifter och\r\nfilmer. Detta förutsätter, för att få tillräcklig effekt,\r\nett omfattande internationellt samarbete, vilket vi\r\naktivt verkar för och medverkar i.</pre><pre>Det är naturligtvis juridiskt möjligt att\r\nkriminalisera även själva innehavet av\r\nbarnpornografi. Som jag tidigare framhållit\r\nförutsätter en sådan kriminalisering\r\ngrundlagsändring. Under\r\npartiledaröverläggningarna om grundlagsändringar\r\nfördes saken över huvud taget inte på tal. En sådan\r\ngrundlagsändring skulle inte bara innebära att ett\r\nnytt brott fördes in i grundlagarna. En\r\nkriminalisering av själva innehavet av skrifter eller\r\nfilmer förutsätter även att man måste frångå sedan\r\nlång tid tillbaka tillämpade tryckfrihetsrättsliga\r\nprinciper som brukar anses mycket viktiga, bl.a.\r\nden om förbud mot förhandsingripanden. En\r\nkriminalisering av innehav av barnpornografi\r\nväcker också följdfrågan om man skall\r\nkriminalisera innehav av tidningar och filmer som\r\nutgör t.ex. olaga våldsskildring, uppvigling, hets\r\nmot folkgrupp, förtal och andra icke skyddsvärda\r\nföreteelser.</pre><pre>Det är alltså dessa svåra gränsdragnings- och\r\navvägningsfrågor, liksom frågan om hur effektiv en\r\nlagändring kan bedömas bli, som ligger bakom den\r\nbedömning som gjorts i den promemoria som\r\nbehandlar frågan om kriminalisering av innehav av\r\nbarnpornografi. Hur avskyvärt det än är med de\r\nskildringar som vi nu talar om, är frågan sådan att\r\nden inte går att lösa på ett enkelt sätt. Jag har all\r\nförståelse för kraven på snabba åtgärder men måste\r\nframhålla att man inte utan eftertanke bör göra\r\nförändringar i viktiga principer i vår\r\ntryckfrihetslagstiftning, sådana som vi med all kraft\r\nhävdar i andra sammanhang.</pre><pre>Avslutningsvis vill jag säga att remisstiden löper ut\r\nden 31 januari för den promemoria som nu är ute på\r\nremiss, och när remissvaren har kommit in kommer\r\nregeringen att bereda ärendet med all\r\nskyndsamhet. Varje möjlighet att ytterligare skärpa\r\nlagstiftningen om barnpornografi kommer därmed\r\natt prövas noga. Jag vill understryka att regeringen\r\ninte uteslutit någon åtgärd för att söka stoppa\r\nhanteringen av barnpornografi.</pre><pre>Med det jag nu har sagt har jag besvarat alla de\r\nfrågor som ställts.</pre><pre>Anf. 38  MARGARETA ISRAELSSON (s):</pre><pre>Fru talman! Den här regeringen talar om ökat\r\nskydd för brottsoffer. Men som småbarnsförälder\r\nkänner jag mig mycket skrämd av att det tydligen\r\när viktigt att lagstiftningen skyddar pedofiler som\r\nfinner njutning i att studera tortyr och övergrepp på\r\nbarn.</pre><pre>I sitt svar säger statsrådet att statsmakterna klart\r\nkriminaliserat barnpornografi. Det är ju inte sant!\r\nDet kan säkert de representanter från de\r\namerikanska tullmyndigheterna som jag ser sitter\r\npå läktaren informera statsrådet närmare om.\r\nDatahanteringen ger ju oanade möjligheter,\r\nmöjligheter som en kriminalisering av spridningen\r\ninte kan komma åt.</pre><pre>Statsrådet säger att detta ärende skall beredas\r\nskyndsamt. Såsom ansvarig för grundlagsfrågorna\r\nmåste väl ändå statsrådet inse att denna\r\nskyndsamhet är så långsam som fram till 1998. Det\r\när nämligen först då som vi kan ändra\r\nlagstiftningen. Det måste regeringen och\r\nJustitiedepartementet varit medvetna om, eftersom\r\ndepartementspromemorian lades fram så sent och\r\neftersom man vid partiledaröverläggningen avstod\r\nfrån att ta upp frågan.</pre><pre>Det är att sänka debatten till en låg nivå när\r\nstatsrådet i sitt svar räknar upp annat material som\r\ndet i så fall också skulle krävas kriminalisering av.\r\nÄr det den ursäkt som regeringen vill ge barnen?\r\nTror ni i regeringen att vetskapen om att någon\r\nglorifierar judeförföljelserna gör övergreppen mot\r\nbarn lättare att leva med för den som blivit utsatt\r\nför övergrepp?</pre><pre>När vi den 25 maj föregående år diskuterade\r\nulämnandet av barnpornografiska alster vid\r\nStockholms tingsrätt sade statsrådet att hon knappt\r\nkunnat föreställa sig att en domstol skall tvingas\r\nlämna ut material av den här typen. Det är den\r\nverklighet svensk polis lever med i dag. När polisen\r\nhar undersökt de hemska filmerna i Norrköping,\r\nmåste polisen lämna filmerna tillbaka, så att\r\npedofilerna får fortsätta att njuta av den tortyr som\r\nvisas på dem, om vi inte kriminaliserar detta.</pre><pre>Anf. 39  ULLA PETTERSSON (s):</pre><pre>Fru talman! Tack för svaret. I november, i god tid\r\nföre en ordinarie grundlagsändring, frågade jag\r\nregeringen om den avsåg att lägga fram förslag om\r\nkriminalisering av innehav av barnpornografi. Jag\r\nfick svaret att regeringen tycker att det även\r\nfortsättningsvis skall vara tillåtet att köpa, hyra,\r\nlåna, äga och använda barnpornografi av varje slag.\r\nI övrigt ville justitieministern, som den gången\r\nsvarade, avvakta remissvaren på den omtalade\r\npromemorian.</pre><pre>Det vore naturligtvis oförskämt av oss att påstå att\r\nman inom Justitiedepartementet inte känner till\r\nreglerna för grundlagsändring. Givetvis gör man\r\ndet. Däremot är regeringen snudd på oförskämd\r\nmot remissinstanserna när den skickar ut ett sådant\r\nhär förslag till remissinstanser som kan förväntas\r\ninte helt känna till den typen av regler.</pre><pre>Nu kommer svaren in. Remissinstanserna har lagt\r\nner tid och möda på detta. Remissinstanser som\r\nkänner till mycket om barn, exempelvis Rädda\r\nbarnen vill kriminalisera innehavet. Det vill också\r\ninstanser som arbetar med brottsförebyggande\r\nåtgärder, exempelvis Rikspolisstyrelsen, och\r\ninstanser som företräder stora befolkningsgrupper,\r\nexempelvis TCO.</pre><pre>Vad skall då regeringen göra åt alla dessa\r\nremissvar? Den enda möjligheten som kvarstår till\r\nkriminalisering av innehav av barnpornografi före\r\nsekelskiftesåret 1999 utgörs av\r\nundantagsbestämmelsen i RF 8:15. Det är en\r\nmöjlighet som ligger helt utanför regeringens\r\nkontroll. Därigenom har regeringen faktiskt\r\nuteslutit vissa möjligheter till lagändring, trots vad\r\nsom står i svaret. Jag undrar därför: Vad är det\r\nregeringen skall göra?</pre><pre></pre><pre>Konstitutionsutskottet kan rädda situationen.\r\nFörslagen finns i riksdagen. Det har bl.a. vi som\r\ndeltar i den här debatten sett till genom att lägga\r\nfram sådana motionsförslag -- jag tror att det gäller\r\noss samtliga här. Men vad är det regeringen tänker\r\ngöra i den här frågan?</pre><pre>Anf. 40  INGEGERD SAHLSTRÖM (s):</pre><pre>Fru talman! Uppgivet tvingas jag konstatera att det\r\ni sak inte finns någonting som skiljer det här svaret\r\nfrån dem vi har fått tidigare. Min förväntan på\r\nsvaret i dag var att det skulle innebära någonting\r\npositivt, ett fall framåt, så att vi skulle kunna\r\nskymta en kriminalisering av innehav av\r\nbarnpornografi.</pre><pre>I svaret står det: ''Ingegerd Sahlströms påstående i\r\nhennes fråga, att justitieministern, eller jag, skulle\r\nanse att en kriminalisering av barnpornografi inte\r\när nödvändig i Sverige, saknar -- -- -- all grund.'' Jag\r\ntycker att jag fortfarande har all anledning att\r\ntvivla.</pre><pre>Det har kommit en promemoria där slutsatsen är\r\natt en kriminalisering av innehav inte tycks vara\r\nnödvändig. Vi vet att Interpols barngrupp vädjar\r\ntill medlemsländerna att de snabbt skall fatta beslut\r\ni den här frågan. Jag tycker precis som tidigare att\r\nregeringen saknar kraft när det gäller att ta itu med\r\ndetta. Nu är det upp till riksdagen, och framför allt\r\nkonstitutionsutskottet, om vi skall kunna få en\r\nnågorlunda snabb behandling av den här saken.</pre><pre>Statsrådet avslutar svaret med följande: ''Jag vill\r\nunderstryka att regeringen inte uteslutit någon\r\nåtgärd för att söka stoppa hanteringen av\r\nbarnpornografi.'' Anser inte Reidunn Laurén att en\r\nkriminalisering av innehav av barnpornografi är ett\r\nsätt att stoppa hanteringen av barnpornografi?</pre><pre>Anf. 41  KARL-GÖRAN BIÖRSMARK\r\n(fp):</pre><pre>Fru talman! Är justitieministern beredd att\r\nmedverka till att denna fråga löses under våren?\r\nDet var min fråga. Med ''denna fråga'' avses då\r\nkriminalisering av barnpornografi. Något klart svar\r\nhar jag inte fått.</pre><pre>Jag menar att det nu är viktigt vad statsrådet säger.\r\nHär finns en chans att ge en klar signal om vad\r\nstatsrådet har för uppfattning i frågan. Ta chansen\r\noch sätt ned foten! Visa den handlingskraften för\r\nbarnens skull. Det finns en chans att vi här i\r\nriksdagen kan ta tag i den här frågan genom att\r\nkonstitutionsutskottet agerar, men det är också\r\nviktigt att statsrådet nu anger sin syn på saken och\r\nger en klar signal.</pre><pre>Svaret inger ett visst hopp. På s. 1 står det att vi\r\n''med alla tillgängliga medel skall verka för att all\r\nhantering av barnpornografi stoppas.'' Ett medel är\r\natt göra en grundlagsändring. Är statsrådet beredd\r\natt medverka till detta? Regeringen hinner kanske\r\ninte nu lägga fram ett förslag som träder i kraft\r\nredan i vår, men det är viktigt vad statsrådet säger,\r\nvilken signal hon ger.</pre><pre>I slutet av svaret säger statsrådet, som tidigare har\r\npoängterats: ''Jag vill understryka att regeringen\r\ninte uteslutit någon åtgärd för att söka stoppa\r\nhanteringen av barnpornografi.'' Jag vill då fråga:\r\nInnefattar detta också åtgärden att gå in och ändra\r\ni grundlagen? Det finns nu möjlighet att ge ett klart\r\nbesked om det.</pre><pre>Det fattas ett led i uppbyggnaden av lagstiftningen\r\nkring barnpornografi, tycker jag. Det är förbjudet\r\natt producera, det är förbjudet att distribuera men\r\ndet är tillåtet att inneha barnpornografi. Täpp till\r\ndet sista hålet också!</pre><pre>Anf. 42  KARIN PILSÄTER (fp):</pre><pre>Fru talman! Jag vill tacka statsrådet för hennes\r\nlånga svar på alla dessa frågor, men tyvärr kunde\r\njag inte hitta något riktigt bra svar på min fråga. Jag\r\nhade frågat vilka åtgärder utöver ett förbud mot\r\ninnehav som Justitiedepartementet övervägde. Det\r\nenda svar jag kan hitta är att man egentligen inte\r\növerväger någonting förrän remissvaren har\r\nkommit in men att man inte heller utesluter\r\nnågonting i avvaktan på remissvaren på\r\npromemorian.</pre><pre>Problemet är att promemorian egentligen inte\r\ninnehåller några andra förslag. Den upptar bara ett\r\nresonemang kring ett förbud mot innehav. Just nu\r\npratar nästan alla bara om ett förbud mot innehav\r\nav barnpornografi. Förslag om kompletterande\r\nåtgärder förs egentligen inte fram till debatt --\r\ninriktningen blir väldigt ensidig. Jag tror inte att ett\r\ninnehavsförbud är tillräckligt för att få stopp på den\r\nhär hanteringen. De som har ansvaret för att se till\r\natt vi verkligen får stopp på hanteringen av\r\nbarnpornografi måste ju då överväga mycket\r\nbredare åtgärder, ta fram olika typer av alternativ.</pre><pre>Om man har en tryckt skrift med barnpornografi\r\ngör man sig i ett sådant läge skyldig till ett\r\ntryckfrihetsbrott. Har man en TV- eller en\r\nvideofilm med barnpornografi gör man sig skyldig\r\ntill ett yttrandefrihetsbrott. Men när det går via\r\ndata -- vad gör man sig skyldig till för brott då? Om\r\ndet inte är fråga om ett massmedieföretag är det\r\nväldigt oklart vad det egentligen ska betraktas som.</pre><pre>Och vad är spridning? Är det spridning när man\r\nhela tiden tar fram unika, olika exemplar och\r\nsprider, eller när man byter i stället för att sälja, i\r\nnätverk, osv.? Tekniken i väldigt vid bemärkelse\r\nändras hela tiden. Jag vill därför återkomma till min\r\nfråga: Vilka olika åtgärder som skulle kunna stoppa\r\nden här hanteringen överväger\r\nJustitiedepartementet?</pre><pre>Anf. 43  EVA ZETTERBERG (v):</pre><pre>Fru talman! Även jag vill tacka statsrådet Laurén\r\nför svaret på min fråga. Min utgångspunkt är\r\ndensamma som föregående talares. Jag skall\r\nförsöka att inte upprepa den kritik som de redan\r\nframfört.</pre><pre>Jag är något förundrad över att statsrådet i svaret\r\nsäger att regeringen i sin helhet är upprörd över\r\nförekomsten av barnpornografi, alltså den mycket\r\nspeciella form av tortyr som utövas mot barn i\r\nfilmer eller i datasammanhang. Men om man från\r\nregeringens sida nu är så upprörd är det desto\r\nmärkligare att man inte vill vidta någon åtgärd. Om\r\nman inte brydde sig om saken skulle jag kunna\r\nförstå att man inte tänker vidta någon åtgärd, men\r\nman säger sig ju vilja göra det!</pre><pre>Det har blivit uppenbart, inte bara för oss här i\r\nriksdagen utan för en bred allmänhet, att det inte\r\nräcker att det är förbjudet att producera, sälja och\r\nanvända sig av filmer med barnpornografi -- även\r\nsjälva innehavet ger rika möjligheter att sprida de\r\nhär alstren. Jag undrar därför: Hur kan regeringen\r\nvara så upprörd och ändå inte vilja göra någonting?\r\nJag upprepar den frågan.</pre><pre>Fru talman! I svaret säger sig statsrådet ha\r\nförståelse för kraven från oss som har ställt de här\r\nfrågorna att åtgärder skall vidtas skyndsamt. Men\r\nden promemoria som kom och den mycket långa\r\nremisstiden på den har i sig gjort att det inte har\r\nvarit möjligt att vidta några åtgärder ännu.</pre><pre>Till slut vill jag, fru talman, bara ta upp frågan om\r\nen ändring av grundlagen. Vi vet att det är ett stort\r\nsteg att ändra en grundlag. Men vad skulle mer\r\nkunna motivera en ändring av grundlagen än\r\nsådana här brott mot små barn?</pre><pre>Anf. 44  Statsrådet REIDUNN LAURÉN</pre><pre>(-):</pre><pre>Fru talman! Den här diskussionen i riksdagen har\r\nju föranletts framför allt av det stora beslag som\r\ngjordes i Norrköping alldeles nyligen.</pre><pre>Regeringen har på olika sätt försökt motverka\r\nbarnpornografi -- dels genom en höjning, som\r\nskedde den 1 juli i år, av straffmaximum för\r\nbarnpornografibrott, dels genom de åtgärder som\r\nhar föreslagits i den promemoria som nu är ute på\r\nremiss. Utgångspunkten för den bedömning som\r\ngjordes i promemorian var att just innehav av\r\ntryckta skrifter och filmer aldrig tidigare har ansetts\r\nvara ett brott, utan man har haft möjlighet att\r\ninneha alla typer av tryckta skrifter och filmer utan\r\natt detta har varit brottsligt. Detta är en viktig\r\nprincip i vår tryckfrihets- och\r\nyttrandefrihetsrättsliga lagstiftning. Vid den\r\ntidpunkt när promemorian färdigställdes gjordes\r\nhelt enkelt den bedömningen att man utan att göra\r\navkall på tryckfriheten kunde, genom de åtgärder\r\nsom föreslogs, beivra och motverka\r\nbarnpornografi. De åtgärderna har ju hittills inte\r\nalls hunnit verka, och vi vet inte vilken effekt de\r\nkommer att få. Min förhoppning är naturligtvis att\r\nde kommer att bli effektiva.</pre><pre>I den härva som senast kommit fram, i samband\r\nmed Norrköpingsbeslaget, har det framkommit\r\nvidrigheter som man tidigare knappast hade kunnat\r\nföreställa sig, och det är orsaken till den stora\r\nupprördhet som finns i den allmänna debatten i dag\r\noch som jag verkligen delar.</pre><pre>Jag menar också att det vore fel av mig att säga att\r\nmin inställning inte kan ändras. Självklart kan den\r\nändras under intryck både av ståndpunkter och\r\nställningstaganden i den allmänna debatten och av\r\nsådant som faktiskt inträffar, alltså hur långt i\r\nvidrighet som man kan gå i fråga om\r\nbarnpornografi. Därför säger jag också i slutet av\r\nfrågesvaret att vi inte utesluter några åtgärder för\r\natt stoppa hanteringen av barnpornografi, och dit\r\nhör naturligtvis också att vi kommer att överväga\r\nkriminalisering av innehav.</pre><pre>Anf. 45  ULLA PETTERSSON (s):</pre><pre>Fru talman! Statsrådet säger att man kommer att\r\növerväga detta, men hon har inte sagt något om de\r\ntidsaspekter som vi har tagit upp. Jag vet inte om\r\nman tänker överväga detta fram till 1998, när\r\nlagstiftningen härnäst kan ändras genom\r\ningripande från regeringen. Förhoppningsvis har vi\r\nen annan regering vid det laget.</pre><pre>Jag vill ta upp ett par punkter i svaret som jag\r\ntycker är betänkliga. Statsrådet säger bl.a. att en\r\nkriminalisering skulle innebära ett\r\nförhandsingripande. Före vad? Barnpornografi är\r\ninte något som dimper ned från himlen. Måste man\r\ninte åtminstone i de flesta fall utgå från att ett\r\ninnehav måste ha föregåtts av någon form av\r\nhandling? Jag är medveten om att det i ett sådant\r\nhär sammanhang kan uppstå svåra\r\ngränsdragningsfrågor, men så kan det bli på många\r\nhåll.</pre><pre>Statsrådet anför i svaret vidare att förändringar inte\r\nkan göras utan eftertanke. Men\r\nJustitiedepartementet har ju tänkt i ett år. Det är\r\nlänge sedan som vi blev utlovade denna\r\npromemoria. Enligt uppgift skulle underlaget ha\r\nförelegat klart redan i maj 1993. Stämmer den\r\nuppgiften?</pre><pre>Anf. 46  KARL-GÖRAN BIÖRSMARK\r\n(fp):</pre><pre>Fru talman! Statsrådet säger att detta är viktigt\r\ndärför att det är en tryckfrihetsfråga och därmed en\r\ngrundlagsfråga, och det är riktigt. En\r\nkriminalisering av innehav skulle innebära att man\r\ngör avkall på tryckfriheten. Men barnpornografi är\r\nkriminaliserad redan i dag. Vi har alltså redan gjort\r\navkall på tryckfriheten. Det är i dag förbjudet att\r\nproducera sådana här alster. Man har därmed\r\nredan naggat tryckfriheten i kanten. Vad vi nu är\r\nute efter är det sista ledet i processen. Om det inte\r\nfinns en marknad, blir det naturligtvis också mindre\r\nintressant att producera barnpornografi.\r\nResonemanget haltar alltså litet.</pre><pre>Dessutom går det i andra länder att kriminalisera\r\ninnehav. FN rekommenderar det. Tyskland,\r\nNorge, England och stater i USA gör det. Där finns\r\nen fri debatt, och det är högt i tak för tryckfriheten,\r\nmen där kan man klara detta. Det får inte bli så att\r\nSverige, kanske vid sidan om Danmark och något\r\nannat land, kommer att utgöra en frizon för denna\r\nmarknad. Vi måste täppa till marknaden, och det\r\när det som jag vill övertyga statsrådet om.</pre><pre>Anf. 47  MARGARETA ISRAELSSON (s):</pre><pre>Fru talman! Låt mig inledningsvis tacka för svaret,\r\nvilket jag glömde att göra i mitt förra inlägg.</pre><pre>Det var faktiskt inte Norrköpingshärvan som fick\r\nmig att ställa min fråga, vilket jag gjorde redan den\r\n17 december, utan anledningen var att det var det\r\ndatum när det bevisligen hade blivit för sent för\r\nregeringen att ta initiativ. Det blir nu så att\r\nregeringen måste gå till KU och be det att göra\r\nnågonting, i stället för tvärtom, och det är litet\r\novanligt.</pre><pre>Vad som får mig att fundera litet grand över detta\r\när att vi använder vår grundlag för att skydda vuxna\r\ni stället för att skydda barn. Vad vi gör är att vi ger\r\noss rätten att ta ifrån barnen ett värdigt liv. Det kan\r\ninte vara värdigt när man vet att det efter ett sådant\r\nhär övergrepp blir tillåtet för någon att, skyddad av\r\ngrundlag, dag efter dag, vecka efter vecka, i\r\nmånader och år, iaktta och njuta av övergreppet.\r\nDet kan inte, statsrådet, vara den typen av\r\nlagstiftning som vi skall skydda.</pre><pre>Anf. 48  INGEGERD SAHLSTRÖM (s):</pre><pre>Fru talman! Jag måste säga att jag blir besviken när\r\nReidunn Laurén nu påstår att den här diskussionen\r\nhar kommit i gång på grund av Norrköpingshärvan.\r\nI över ett år har jag och andra s-kvinnor vid olika\r\ntillfällen här i riksdagen ställt frågor om\r\nkriminalisering av innehav av barnpornografi. Vi\r\nhar vid flera tillfällen av Gun Hellsvik fått svaret att\r\ndet skall komma en promemoria, och hon har enligt\r\nmitt sätt att se också låtit påskina att det eventuellt\r\nskall komma ett förslag om kriminalisering av\r\ninnehav.</pre><pre>Jag tycker att statsrådet här försöker att mörklägga\r\nden diskussion som har förts under hela förra året.\r\nRegeringen har faktiskt haft frågan på sitt bord\r\nunder lång tid. Jag kan bara beklaga att det inte har\r\nblivit något annat resultat än det hittillsvarande,\r\ndvs. egentligen inte något alls.</pre><pre>Anf. 49  EVA ZETTERBERG (v):</pre><pre>Fru talman! Jag vill bara fortsätta där Ingegerd\r\nSahlström slutade. Frågan om barnpornografi är på\r\nintet sätt ny för riksdagen. Vi har från flera partier\r\ntagit upp den under en längre tid och krävt\r\nförändringar. Statsrådet säger att hon kan tänka sig\r\natt ändra uppfattning på grundval av intryck. Ja,\r\ntack och lov för det, men det är mycket sent\r\npåtänkt.</pre><pre>Det minsta som man kan begära av regeringen är\r\natt den tillstår att man har handlagt denna fråga\r\nmycket illa och medvetet har sölat med\r\nhandläggningen, så att vi nu inte kan få en\r\ngrundlagsändring utan att riksdagen tar ett initiativ.\r\nDet minsta som jag förväntar mig av en regering\r\nsom säger sig vara mån om rättssäkerheten även för\r\nbarn i vårt land är att den säger: Vi har bedömt fel.\r\nVi har försinkat handläggningen. Var så god,\r\nriksdagen, att ta tag i frågan och gör den\r\nnödvändiga lagförändringen så att kriminalisering\r\nav innehav av barnpornografi blir möjlig med det\r\nsnaraste! Vänta inte med den förändringen till\r\n1998!</pre><pre>Anf. 50  KARIN PILSÄTER (fp):</pre><pre>Fru talman! Tiden för inlägg är mycket kort,\r\nsärskilt för statsrådet som skall svara på alla våra\r\nfrågor. Jag vill ändå återkomma till följande fråga:\r\nAnser statsrådet att de lagregler som nu finns om\r\nvad som är barnpornografiskt material, om\r\nspridning, distribution, straffsatser osv. är\r\nnågorlunda tillräckliga? Vad säger polis, åklagare\r\nosv. om sina möjligheter att via befintlig lagstiftning\r\nkomma åt brottslingarna?</pre><pre>Det har under hösten kommit en del\r\ntingsrättsdomar som inte är prejudicerande. I dem\r\nsägs att det räcker med att man har lagt in uppgifter\r\ni databasen eller att man har hållit band tillgängliga\r\nför att spridningsrekvisitet skall vara uppfyllt.\r\nDetta har dock inte prövats i högre instans. Vilken\r\nberedskap har man att göra lagändringar på sådana\r\npunkter? Och framför allt: Vad har regeringen på\r\ngång när det gäller den nya tekniken, datamediet\r\nosv.?</pre><pre>Anf. 51  Statsrådet REIDUNN LAURÉN</pre><pre>(-):</pre><pre>Fru talman! Jag vill bara med tanke på den\r\nupprördhet som här visas av de socialdemokratiska\r\nledamöterna och Eva Zetterberg, som menar att\r\ndenna fråga har diskuterats kontinuerligt och har\r\ntagits upp i olika sammanhang, påpeka att denna\r\nfråga inte togs upp av Socialdemokraterna eller\r\nVänsterpartiet i grundlagsförhandlingarna. Om\r\nman då hade haft en annan mening än regeringen,\r\nhade det varit ett bra tillfälle att ta upp detta under\r\nförhandlingarna.</pre><pre>Som svar på Karin Pilsäters fråga vill jag återigen\r\npåpeka att vi självfallet skall inventera alla\r\ntillgängliga åtgärder som man kan tänka sig för att\r\nkomma till rätta med detta. Vi välkomnar\r\nnaturligtvis också olika förslag i den riktningen.</pre><pre>I fråga om datamedierna har vi redan påbörjat en\r\ndiskussion inom departementet. Det är inte en helt\r\nlätt fråga. Den nya tekniken är många gånger\r\nbesvärlig ur lagstiftningssynpunkt. Men vi arbetar\r\nmed detta.</pre><pre>Anf. 52  MARGARETA ISRAELSSON (s):</pre><pre>Fru talman! Den 25 mars -- förra året alltså --\r\ndebatterade jag frågan om kriminalisering av\r\nbarnpornografi med en representant för\r\nregeringspartierna. Det hänvisades då till\r\njustitieutskottets betänkande, som antagits den 11\r\nmars, långt före några andra överläggningar.</pre><pre>I detta betänkande står det: Något\r\nställningstagande för närvarande är enligt\r\nutskottets mening inte aktuellt, utan det pågående\r\nberedningsarbetet måste avvaktas. Vi sade också\r\nvid omröstningen att vi naturligtvis inte skall begära\r\natt det sker en omröstning på den här punkten, utan\r\nvi ställer upp och väntar.</pre><pre>Det är ytterst märkligt om representanter från vår\r\nsida i en grundlagsberedning skall ställas till ansvar\r\nför att regeringen efter detta inte redovisar sitt\r\nberedningsarbete i god tid. Det centrala för oss är\r\natt vi får hantera detta material. Hade vi vetat att\r\ndet inte skulle läggas fram före den 18 december\r\nhade vi självklart agerat på ett annat sätt den 25\r\nmars.</pre><pre>Anf. 53  ULLA PETTERSSON (s):</pre><pre>Fru talman! Jag börjar förstå varför den här frågan\r\nhar bollats fram och tillbaka i regeringen.</pre><pre>I december, alltså före Norrköpingsbeslaget, fick\r\njag svar av justitieministern på en fråga. Sedan har\r\ndet varit några olika turer om vem som skulle svara\r\nden här gången. Det blev biträdande\r\njustitieministern. Jag lägger mig i och för sig inte i\r\nden arbetsuppdelningen. Hela regeringen står ju\r\nbakom regeringspolitiken, inklusive de som nu vill\r\npåskina att de har en annan mening.</pre><pre>Men jag skulle gärna vilja ha svar på, fru talman,\r\nom de uppgifter jag har fått är sanna, att det här\r\nmaterialet av en eller annan anledning har blivit\r\nliggande färdigt väldigt länge i\r\nJustitiedepartementet. Det är också litet konstigt\r\natt man har åstadkommit mindre än två sidor i hela\r\nden promemoria som behandlar just\r\nkriminalisering av barnpornografi.</pre><pre>Slutligen: Vad är det regeringen tänker göra? Vad\r\när det för förslag man tänker lägga fram när\r\nremissomgången är färdig? Vad anser man att man\r\nhar för möjligheter, när nu tiden för\r\ngrundlagsändring på regeringens initiativ är\r\nutgången?</pre><pre>Anf. 54  INGEGERD SAHLSTRÖM (s):</pre><pre>Fru talman! Om man inte har tillräckligt med\r\nargument kan svaret alltså bli att\r\nSocialdemokraterna inte har tagit upp frågan. Nu\r\nvågar jag påstå att det för tillfället inte är\r\nSocialdemokraterna som tar initiativet i\r\nregeringsfrågor, och detta är faktiskt en fråga som\r\nhar legat på regeringens bord länge.</pre><pre>Jag vet inte hur diskussionerna har gått i\r\nregeringen. Men jag har i dag konstaterat att Alf\r\nSvensson, som faktiskt är här i kammaren just nu,\r\nhar sagt att han skall ta itu med den här frågan och\r\ntala med både statsrådet Hellsvik och statsrådet\r\nLaurén. Det är i och för sig behjärtansvärt, men det\r\nhade varit väldigt bra om den här diskussionen hade\r\nkommit i gång under förra året. Då hade man\r\nverkligen haft tid på sig under ett helt år.</pre><pre>Anf. 55  EVA ZETTERBERG (v):</pre><pre>Fru talman! Det är synnerligen märkligt att\r\nregeringens representant anser att det är\r\noppositionens partiledare som skall se till att\r\nregeringen kommer med förslag och tar tag i frågor\r\nsom man har lovat att ta itu med. Vår representant,\r\nGudrun Schyman, skulle naturligtvis ha gjort det,\r\nom hon hade fått klarsignal om att det var vår\r\nuppgift att sköta detta.</pre><pre>Men man kan undra, statsrådet Laurén, om nu vi\r\nfrån Socialdemokraterna och vänstern i\r\npartiledaröverläggningen har missat att regeringen\r\nanser att det här är en sådan viktig fråga, varför tog\r\ninte ni upp den då med övriga partiledare? Varför\r\nsäger ni inte att det här måste tas itu med för att\r\nman skall kunna klara en grundlagsändring i god\r\ntid.</pre><pre>Till slut, fru talman, är jag självfallet överens med\r\nstatsrådet Laurén, Karin Pilsäter och andra som\r\nsäger: Det räcker inte med kriminalisering av\r\ninnehav för att komma åt alla avarter och den nya\r\ntekniken med vars hjälp barnpornografin kan\r\nspridas. Men varför kan man inte ta det första\r\nsteget, att kriminalisera innehav? Det skulle ändå\r\nbetyda väldigt mycket för att komma åt de värsta\r\navarterna på det här området.</pre><pre>Anf. 56  KARIN PILSÄTER (fp):</pre><pre>Fru talman! Jag tror säkert att det finns all\r\nanledning att i många sammanhang återkomma till\r\nden lagreglering och hantering som vi behöver ha\r\nkring den nya tekniken. Det gäller inte bara avarter\r\nav teknikanvändningen, utan framför allt alla de\r\nbra saker som finns på det området.</pre><pre>Jag får tills vidare nöja mig med att regeringen vill\r\ninventera alla möjligheter och dessutom tacksamt\r\ntar emot förslag från oss andra som jobbar politiskt.\r\nVi får väl se vad det kan leda fram till.</pre><pre>Anf. 57  KARL-GÖRAN BIÖRSMARK\r\n(fp):</pre><pre>Fru talman! Det är inte fruktbart att diskutera över\r\nspilld mjölk; vad som har gjorts, inte har gjorts eller\r\nvem som skulle ha gjort vad. Nu har vi ett problem\r\npå bordet. Det måste lösas. Det finns möjligheter\r\natt göra det inom rimlig tid. Men risken är också att\r\nvi försitter den chansen, och att vi fördröjer hela\r\nbeslutet i fyra år. Det tycker jag skulle vara mycket\r\nolyckligt.</pre><pre>Frågan är inte ny. Den har debatterats tidigare. Nu\r\när det handling som krävs. Jag har personligen\r\ningått i arbetsgrupper som har jobbat med sådana\r\nhär frågor. Jag ingår för närvarande i en grupp i\r\nUnescorådet som jobbar med våld i massmedierna.\r\nVi känner alla till dessa fakta. Nu är det fråga om\r\nvilken grupp vi vill värna mest. Är det den grupp\r\nsom skall ha ''friheten'' att titta på detta eller är det\r\nbarnens frihet att få växa upp och leva ett värdigt\r\nliv och slippa bli utsatta för detta? Där har vi en\r\nchans att täppa till.</pre><pre>Anf. 58  Statsrådet REIDUNN LAURÉN</pre><pre>(-):</pre><pre>Fru talman! Självfallet vill vi värna om barnen. Det\r\när det som har legat bakom ökningen av\r\nstraffmaximum och de förslag som har tagits fram i\r\nden här promemorian.</pre><pre>Vår bedömning var tidigare att vi skulle vidta alla\r\nmöjliga typer av åtgärder för att motverka\r\nbarnpornografibrott, men ändå försöka att behålla\r\nden tryckfrihet och yttrandefrihet som vi med\r\nsådant eftertryck värnar om i andra sammanhang\r\noinskränkt.</pre><pre>Det som har hänt nu, i synnerhet den senaste tiden,\r\nkan göra att man blir tvungen att överväga den här\r\nfrågan igen på ett annat sätt än vad som har skett i\r\npromemorian. Men jag vill också understryka att\r\ndet här inte är någon lätt avvägning.</pre><pre>Vi har å ena sidan tryckfriheten och\r\nyttrandefriheten och å andra sidan frågan om vi nu\r\nskall börja kriminalisera innehav. Jag vill\r\nunderstryka att börjar man kriminalisera innehav\r\nfinns det även andra innehav för vilka det kan\r\nframföras mycket goda synpunkter på att även de\r\nskall vara kriminaliserade. Vi har t.ex., som jag\r\npåpekade, uppvigling, hets mot folkgrupp, olaga\r\nvåldsskildring osv. Där kan man säkert hitta väl så\r\ngoda motiv för att kriminalisera ett innehav. Men,\r\nsom jag sade tidigare, regeringen är öppen i den här\r\nfrågan. Vi skall ta ställning till de remissyttranden\r\nsom kommit in, och vi skall försöka göra allt vi kan\r\nför att motverka barnpornografi.</pre><pre>Anf. 59  ULLA PETTERSSON (s):</pre><pre>Fru talman! Jag tror att vi allihop som deltar i den\r\nhär debatten kan vara överens om att det här inte\r\när någon enkel materia att handskas med. Jag tror\r\ninte heller att någon av oss har haft den\r\nutgångspunkten. Det är ett av skälen till att vi har\r\njobbat ganska länge med frågan.</pre><pre>En av de svårigheter som biträdande\r\njustitieministern har pekat på är att detta förslag\r\nkan komma att väcka krav på andra områden. Nu\r\nfinns det en sak som är alldeles speciell med\r\nbarnpornografi. Andra typer av våldsskildringar\r\nkan spelas. Men övergrepp mot barn kan man inte\r\nspela utan att företa övergreppet mot barnet. Det\r\ngör det här till en alldeles speciell fråga, som jag\r\ntycker att man verkligen kan se på ett alldeles\r\nspeciellt sätt.</pre><pre>Jag kan dela Karl-Göran Biörsmarks uppfattning\r\natt vi inte behöver gråta så mycket över spilld\r\nmjölk. Vi vet att frågan nu är överbollad från det\r\nstora Justitiedepartementet till\r\nkonstitutionsutskottets kansli på tio personer. Som\r\nföre detta ledamot av konstitutionsutskottet har jag\r\nstor tilltro till dem. Men det skulle vara bra och det\r\nskulle vara skönt om vi kunde få ett klart uttalande\r\nfrån regeringen att det ändå är regeringens önskan\r\natt riksdagen om så bara är möjligt ser till att den\r\nhär luckan i lagstiftningen täpps till.</pre><pre>Anf. 60  KARL-GÖRAN BIÖRSMARK\r\n(fp):</pre><pre>Fru talman! Statsrådet är bekymrad över de\r\nproblem som kan uppstå vid gränsdragningen när\r\ndet gäller andra företeelser som uppvigling, hets\r\nmot folkgrupp, förtal och annat. Jag tycker inte att\r\ndet är svårt. Det finns en klar rågång när det gäller\r\nbarnpornografin. Jag tror att det är uppenbart för\r\nalla. Man kan se den. Den är tydlig. Därför tror jag\r\ninte att man skall behöva tveka att ta det här steget.</pre><pre>Jag upprepar än en gång den sista meningen i\r\nsvaret. Statsrådet säger där: ''Jag vill understryka\r\natt regeringen inte uteslutit någon åtgärd för att\r\nsöka stoppa hanteringen av barnpornografi.''</pre><pre>Jag vädjar till statsrådet att nu ta chansen att arbeta\r\nför detta. Det är viktigt vad statsrådet säger, som\r\njag sade i mitt inledningsanförande. Det är viktigt\r\natt statsrådet ger rätt signal här och i det fortsatta\r\narbetet de närmaste månaderna. Då kan\r\nregeringen tillsammans med riksdagen lösa det här\r\nproblemet under våren och få en grundlagsändring.</pre><pre>Anf. 61  MARGARETA ISRAELSSON (s):</pre><pre>Fru talman! I andra länder har de kunnat visa hur\r\nen kriminalisering av barnpornografi omedelbart\r\nhar gett ett minskat antal försändelser som har\r\nstoppats i tullarna, eftersom man plötsligt blir rädd\r\natt inneha detta material. Problemet är ju, som\r\nbl.a. statsrådet har påpekat, hur en datahantering\r\nkommer att inverka på en framtida lagstiftning.</pre><pre>Även jag vill tacka för den öppning som statsrådet\r\nger. Vi hoppas mycket på den. Därför vill jag också\r\nvädja till statsrådet att ta del av de kunskaper som\r\nfinns hos de amerikanska tullmyndigheterna. De\r\nkan säkert komma till godo.</pre><pre>Anf. 62  INGEGERD SAHLSTRÖM (s):</pre><pre>Fru talman! Statsrådet ger nya signaler här. Hon\r\nger oss åter ett hopp om att man förhoppningsvis\r\nskall komma till en positiv slutsats i den här frågan.</pre><pre>Jag hoppas att man kommer att ta stor hänsyn till\r\nde remissvar som kommer in. Jag tror att de\r\nkommer att tala för en kriminalisering av innehav\r\nav barnpornografi. Men jag skulle faktiskt vilja\r\nveta vad det är för tidsplan som gäller nu. När\r\nkommer vi att få nästa reaktion från regeringen i\r\nden här frågan?</pre><pre>Anf. 63  Statsrådet REIDUNN LAURÉN</pre><pre>(-):</pre><pre>Fru talman! Låt mig säga till Ingegerd Sahlström att\r\ntidsplanen närmast är den att remisstiden går ut den\r\n31 januari. Sedan kommer regeringen omgående\r\noch med största skyndsamhet, som jag sagt, att ta\r\nställning i den här frågan.</pre><pre>Karl-Göran Biörsmark påstod vidare att det finns\r\nen klar rågång mellan barnpornografi och övriga\r\ntryckfrihetsbrott. Jag är inte så säker på att\r\navgränsningen är så enkel som Karl-Göran\r\nBiörsmark säger. Det är en fråga som vi måste gå\r\nlitet djupare in i.</pre><pre>Beträffande Margareta Israelssons fråga om jag har\r\ntagit del av de amerikanska tullmyndigheternas\r\nerfarenheter, vill jag säga att jag har gjort det. Jag\r\ntycker att de är skrämmande.</pre><pre>Slutligen vill jag säga att regeringen inte lämnar\r\nnågon åtgärd oprövad i det här hänseendet. Det har\r\njag också sagt tidigare. Vi kommer att noga\r\növerväga alla möjligheter att få stopp på\r\nbarnpornografin.</pre><pre>Anf. 64  EVA ZETTERBERG (v):</pre><pre>Fru talman! Jag hade ingen replik tidigare eftersom\r\nandra hade ställt de frågor som jag också undrade\r\növer. Jag behövde därför inte ställa dem. Men\r\nstatsrådet svarade inte på frågan om vad som\r\nhänder när remissvaren på den här promemorian\r\nkommer in. Vi hade önskat att detta hade klarats ut\r\npå ett mycket tidigare stadium så att regeringen\r\nhade kunnat lägga fram ett förslag till\r\ngrundlagsändring.</pre><pre>Jag undrar alltså vad som händer när dessa svar\r\nkommer in och regeringen anser att den här\r\nförändringen är nödvändig, men inte själv kan göra\r\nden. Tänker regeringen gå till KU och böna och be\r\natt riksdagen tar upp frågan och löser den genom\r\natt fatta ett beslut om kriminalisering för att på det\r\nviset åstadkomma en grundlagsändring? Är det en\r\ntänkbar situation för regeringen? Menar man allvar\r\nmed att man på alla sätt vill motverka\r\nbarnpornografin?</pre><pre>Anf. 65  KARL-GÖRAN BIÖRSMARK\r\n(fp):</pre><pre>Fru talman! Jag vill bara återkomma till detta med\r\nen klar rågång. Jag har sett ganska mycket i mina\r\ndagar. Jag har suttit i Radionämnden och sett en hel\r\ndel våldsskildringar och tagit del av det materialet.\r\nJag har på ett tidigt stadium fått klart för mig att det\r\ngår en klar gräns här eftersom barn är inblandade.\r\nDe är ofta drogade. Det är fråga om tortyr av barn.\r\nJag tycker att den rågången är klar.</pre><pre>Sedan har jag fått detta ytterligare förstärkt när jag\r\nhar tagit del av det här materialet. Jag vet inte om\r\nstatsrådet har tagit del av materialet. Om så inte är\r\nfallet, tycker jag att statsrådet skall göra det. Då\r\ntror jag att statsrådet håller med mig om att det\r\nfinns en klar rågång mellan denna typ av\r\nproduktion och annat som vi ser när det gäller\r\ndiskussionen om tryckfriheten. Jag hoppas att\r\nstatsrådet har fått litet medskickat från den här\r\ndebatten och att vi skall lösa detta under våren.</pre><pre>Anf. 66  Statsrådet REIDUNN LAURÉN</pre><pre>(-):</pre><pre>Fru talman! Det är min förhoppning att vi skall\r\nkunna göra det.</pre><pre>Eva Zetterbergs fråga om regeringens hantering av\r\nden här frågan kan jag inte svara på i dag. Vi får\r\navvakta och se vilka ställningstaganden vi kommer\r\natt göra med anledning av remissyttrandena. Sedan\r\nfår vi se vilka åtgärder vi skall vidta.</pre><pre>Överläggningen var härmed avslutad.</pre><pre>10 §  Svar på fråga 1993/94:290 om ytterligare\r\nmedel till stödområden i Kalmar län</pre><pre>Anf. 67  Arbetsmarknadsminister BÖRJE\r\nHÖRNLUND (c):</pre><pre>Fru talman! Agne Hansson har frågat mig om jag\r\när beredd att medverka till att ytterligare medel för\r\ninnevarande budgetår omfördelas i samma\r\nstorleksordning som tidigare till berörda\r\nlänsstyrelser för att stödområdestillhörigheten för\r\nHögsby, Vimmerby, Hultsfreds och Valdemarsviks\r\nkommuner skall få full effekt.</pre><pre>Regeringen placerade in de nämnda kommunerna\r\ni s.k. tillfälligt stödområde i april i fjol. Samtidigt\r\nförstärktes berörda länsstyrelsers anslag till\r\nregionala utvecklingsinsatser så att lokaliserings-\r\noch utvecklingsbidrag skulle kunna lämnas i dessa\r\nområden. Syftet med inplaceringen var att\r\nmedverka till att vända utvecklingen i ett antal\r\nkommuner med omfattande strukturella problem.</pre><pre>Agne Hansson säger i sin fråga att tilldelade medel\r\nnu resulterat i att 130 nya jobb skapats i norra\r\nKalmar län. Jag noterar med tillfredsställelse att\r\ninplaceringen av kommunerna i stödområde är på\r\nväg att ge resultat. Jag kan för övrigt nämna att\r\nbilden är liknande i en del av de övriga kommuner\r\nsom samtidigt placerades in i tillfälligt stödområde.\r\nSåväl Länsstyrelsen i Skaraborgs län som\r\nLänsstyrelsen i Västerbottens län har t.ex. begärt\r\nextra medel av samma anledning. All erfarenhet\r\nvisar också att efterfrågan på företagsstöd ökar\r\nkraftigt i en konjunkturuppgång.</pre><pre>Regeringen har för detta budgetår 32 miljoner\r\nkronor kvar att fördela till länsstyrelserna för\r\nregionala utvecklingsinsatser. När dessa medel\r\nfördelas kommer behovet av ytterligare medel för\r\nföretagsinriktade åtgärder att väga tungt.\r\nMöjligheten att ta till vara tillväxten i landets olika\r\ndelar måste utnyttjas.</pre><pre>Anf. 68  AGNE HANSSON (c):</pre><pre>Fru talman! Jag tackar arbetsmarknadsministern\r\nför svaret. Jag hade naturligtvis helst sett att jag\r\nomedelbart hade fått en direkt siffra att gå hem\r\nmed. Jag uppfattar ändå det här svaret som positivt.</pre><pre>Regeringen kommer att ta hänsyn till\r\nföretagsinriktade åtgärder. De skall väga tungt vid\r\nbedömningen och fördelningen av dessa 32\r\nmiljarder. En tillväxt över hela landet kommer\r\nockså att ligga i botten. Med dessa två kriterier\r\nanser jag att jag har mycket starka skäl att tro att\r\nytterligare medel kommer Kalmar län till del.</pre><pre>Jag vill erinra om att stödet redan har gett gott\r\nresultat. Det finns fortfarande ansökningar\r\nmotsvarande ett ganska omfattande belopp, som\r\nskall ge ytterligare många nya jobb. Det är fråga\r\nom befintliga företag, som ger varaktiga jobb. Det\r\när inte fråga om några\r\nrationaliseringsinvesteringar, utan det är\r\nframtidsinvesteringar, som lyfter företagen över\r\ntröskeln.</pre><pre>Jag vill också erinra om att de här kommunerna har\r\nden klart högsta arbetslösheten i hela Kalmar län\r\noch att den ligger långt över riksgenomsnittet.\r\nArbetslösheten i Vimmerby ligger t.ex. i dag på\r\n10 %, och i Hultsfred, som är nästa kommun, ligger\r\narbetslösheten på 8,4 %.</pre><pre>Jag vill, fru talman, fråga arbetsmarknadsministern\r\nom han ändå inte anser att det här är mycket tungt\r\nvägande skäl, som bör uppfylla de krav som\r\narbetsmarknadsministern har ställt upp för nästa\r\nfördelning och att jag därmed kan hoppas på att få\r\nmed mig pengar till Kalmar län.</pre><pre>Anf. 69  Arbetsmarknadsminister BÖRJE\r\nHÖRNLUND (c):</pre><pre>Fru talman! Departementet undersöker just nu\r\nläget i samtliga län och framför allt då efterfrågan\r\npå näringslivsinriktade medel. Jag har ett antal\r\nrapporter som visar att framtidstron ökar högst\r\nväsentligt i små och medelstora företag, och detta\r\nleder till behov av nyinvesteringar. Det är just detta\r\nden samlade regeringspolitiken syftar till. Normalt\r\nbrukar dessa pengar fördelas nära budgetårsskiftet,\r\nmen nu finns skäl att fördela pengarna tidigare. Det\r\nkan också finnas skäl, det får övervägas i processen,\r\natt omfördela medlen så att man bättre kan\r\ntillgodose de olika viktiga önskemål som finns.</pre><pre>Jag vill också understryka att ett långsiktigt\r\narbetstillfälle här kostar en statlig insats på 130 000\r\nkr. Dessutom får man, genom investeringsarbetet,\r\narbetstillfällen just nu. Det gör att detta, vid en\r\njämförelse med en hel del andra insatser som görs\r\nkortsiktigt, är mycket mycket intressant.</pre><pre>Anf. 70  AGNE HANSSON (c):</pre><pre>Fru talman! Jag noterar arbetsmarknadsministerns\r\nsynpunkter. Detta är i sammanhanget väldigt\r\nviktiga faktorer. Just att det här området har\r\nförklarats som tillfälligt stödområde har gett effekt.\r\nJag tror att en förklaring till det goda resultatet och\r\natt kostnaden inte har varit mycket mer än 100 000\r\nper jobb är att man i de här områdena har en god\r\nindustritradition, med många små, rikt förgrenade\r\nföretag. Inom företagen har man också haft planer\r\npå att utveckla, men man har naturligtvis varit\r\nskrämd av det regionalpolitiska läget och befunnit\r\nsig i en svår konjunktursituation.</pre><pre>Jag vill ändå understryka att regeringens beslut om\r\ntillfällig stödområdestillhörighet var positivt. När\r\nbeslutet fattades hade vi inte någon\r\nkonjunkturuppgång. Det är också ett skäl som talar\r\nför att man bör prioritera ett sådant här område,\r\nvilket jag också hoppas att regeringen kommer att\r\ngöra.</pre><pre>Överläggningen var härmed avslutad.</pre><pre>11 §  Svar på fråga 1993/94:288 om renar utanför\r\nrenskötselområde</pre><pre>Anf. 71  Jordbruksminister KARL ERIK\r\nOLSSON (c):</pre><pre>Fru talman! John Andersson har frågat mig vilka\r\nåtgärder jag avser vidta för att få en lösning på det\r\nlångvariga problemet med renar som uppehåller sig\r\nutanför renskötselområdet eller på annan mark\r\nunder den tid renskötsel inte får bedrivas där.</pre><pre>Efter beslut av riksdagen skedde förändringar i\r\nrennäringslagen den 1 juli 1993 som gör det lättare\r\natt komma till rätta med eventuella\r\nströvrensproblem. En ändring i § 71 i lagen innebär\r\natt länsstyrelsen vid vite kan förelägga en sameby\r\natt föra bort renar som uppehåller sig utanför\r\nrenskötselområdet. Detsamma gäller på mark inom\r\nrenskötselområdet under den tid då renskötsel inte\r\när tillåten där.</pre><pre>Den som anser sig lida skada eller olägenhet av\r\nnågon betydelse kan ansöka hos länsstyrelsen om\r\nett sådant vitesföreläggande. Länsstyrelsens beslut\r\nfår överklagas hos kammarrätten.</pre><pre>Ett tjugotal markägare ansökte i somras hos\r\nLänsstyrelsen i Västerbottens län om föreläggande\r\natt vid vite föra bort strövrenar nedanför\r\nodlingsgränsen. Länsstyrelsen ansåg i sitt beslut att\r\ndet inte fanns tillräckliga skäl för att förelägga\r\nnågon sameby att föra bort strövrenar. Beslutet\r\növerklagades hos kammarrätten, som inte ändrade\r\nbeslutet.</pre><pre>Jag kan bara konstatera att prövningen har skett i\r\nenlighet med rennäringslagens bestämmelser. När\r\ndet gäller den av John Andersson påtalade\r\nrenförekomsten i Skellefteområdet har det enligt\r\nlänsstyrelsen inte funnits någon ansökan om\r\nvitesföreläggande.</pre><pre>Det är givetvis nödvändigt att gällande\r\nbestämmelser för renskötseln följs och tillämpas.\r\nDet är därför angeläget att samebyarna genomför\r\nvårflyttningen så att den sker under tid då\r\nlastbilstransport och helikopterdrivning är tillåten.\r\nMarkägarna får å sin sida acceptera att ett\r\nbegränsat antal djur blir kvar på\r\nvinterbetesmarkerna under sommaren. Blir de\r\nkvarlämnade renarna så många att det uppstår\r\nskada eller olägenhet måste dock åtgärder vidtas.</pre><pre>Anf. 72  JOHN ANDERSSON (-):</pre><pre>Fru talman! Jag får tacka jordbruksministern för\r\nsvaret på den här frågan. Jag är emellertid inte nöjd\r\nmed svaret, och det är nog inte heller de människor\r\nsom bor i området. Det finns säkert mer att göra.</pre><pre>Jag tror att det nu är dags att ta frågan på allvar.\r\nTyvärr är nog tålamodet slut hos de människor som\r\nbor i området. De står undrande inför om det\r\nverkligen är ett rättssamhälle vi lever i, när det\r\ntydligen är möjligt att år efter år strunta i alla lagar\r\noch regler. Det märkligaste av allt är, att om polisen\r\nkontaktas säger man där att man inte kan göra\r\nnågot, och på länsstyrelsen endera kan eller vill\r\nman inte vidta några åtgärder. Så här kan det ju inte\r\nfå fortgå!</pre><pre>Låt mig så något kommentera svaret. Ändringen i\r\nrennäringslagen innebar att man skulle använda\r\nvite i stället för exempelvis tvångsslakt. Redan när\r\nparagrafen ändrades var det många som sade att\r\nlagen borde vara tvingande, att det borde stå\r\n''skall'' i stället för ''kan''. Nu blir tågordningen\r\ndensamma som när det var fråga om tvångsslakt.\r\nMan gjorde då en ansökan hos länsstyrelsen,\r\nlänsstyrelsen avslog, och ärendet överklagades till\r\nkammarrätten. När sedan kammarrätten\r\nbehandlade överklagandet var det oktober månad,\r\noch då hade renägarna rätt att hålla renarna på\r\nområdet.</pre><pre>När det gäller renförekomsten i Skellefteområdet\r\nsäger jordbruksministern att det inte har funnits\r\nnågon ansökan. Men det kanske beror på att\r\nlänsstyrelsen enligt rennäringsenhetens direktör\r\nLars Göran Brandt saknade maktmedel att köra\r\nbort renarna från markerna -- 1 500 renar hade\r\nsläppts ut i anslutning till ett naturreservat.</pre><pre>I slutet av svaret säger jordbruksministern att man\r\nmåste tolerera att det finns ett antal renar.\r\nSjälvklart! Men om man i september på ett område\r\nnedanför odlingsgränsen observerar 37 000 renar,\r\ndå är det inte fråga om strövrenar.</pre><pre>Anf. 73  Jordbruksminister KARL ERIK\r\nOLSSON (c):</pre><pre>Fru talman! Jag noterar att John Andersson inte är\r\nnöjd med svaret. Jag kan förstå att hans missnöje\r\ninte bara beror på svaret i sig utan också på det\r\nfaktum att ingen av de ganska många\r\nansökningarna om att få bort renar från området\r\nhar lett till något vitesföreläggande.</pre><pre>Till den änden kan sägas att Länsstyrelsen som skäl\r\nbl.a. har anfört att det råder förbud mot\r\nlastbilstransporter av levande ren från den 1 maj\r\noch att helikopterdrivning inte får ske efter den 15\r\napril. Dessutom har det varit dålig tillgång på\r\nkontrollslakterier, vilket numera krävs. Det\r\nförefaller som om Länsstyrelsen har sett det som\r\nsvårt att genomföra denna åtgärd.</pre><pre>När det gäller renarna på Bjurön är det inte\r\nomöjligt att detta område ligger inom ett område\r\ndär det är sedvanerätt för vinterbete. Att det här\r\ntroligen är fråga om renar från en sameby i\r\nNorbotten i stället för en i Västerbotten är en annan\r\nfråga. Men det gör inte saken vare sig bättre eller\r\nsämre om renarna är där felaktigt.</pre><pre>Anf. 74  JOHN ANDERSSON (-):</pre><pre>Fru talman! Det skall i ärlighetens namn sägas att\r\nman krånglat till det för rennäringen att försöka\r\ngöra någonting. Det finns bestämmelser om slakt,\r\ntransporter och annat. Man hade kanske kunnat\r\nåtgärda vissa problem om det hade varit möjligt att\r\nt.ex. slakta.</pre><pre>Jag blir litet fundersam att man nu i dessa dagar har\r\nfått tillstånd att importera 100 000 ton renkött från\r\nRyssland när samtidigt åtminstone Västerbotten\r\növersvämmas av ren. Det måste vara någonting\r\nsom är galet.</pre><pre>Det måste väl i rimlighetens namn finnas\r\nmöjligheter att på något vis se till att man i första\r\nhand använder de renar som finns här i landet i\r\nstället för att importera. Därvidlag har\r\nrennäringens företrädare helt rätt när de är mycket\r\nkritiska till denna inkonsekvens.</pre><pre>Anf. 75  Jordbruksminister KARL ERIK\r\nOLSSON (c):</pre><pre>Fru talman! När det gäller importen har jag under\r\nviss tid, när frågan har uppkommit, haft samma\r\nsynpunkt som John Andersson. Man skall inte i\r\nonödan importera renkött när det finns renar\r\ntillgängliga. Å andra sidan kan inte staten\r\nbestämma när renar skall slaktas.</pre><pre>Det har genomförts en viss förändring i\r\nbidragssystemet så att bidraget utgår per kilo i\r\nstället för som tidigare per styck. Vi ansåg att detta\r\nskulle medverka till att skapa en större motivation\r\nför att få fram renar som var lämpliga för slakt. Vi\r\nvet i dagsläget att det finns rätt mycket mer ren än\r\nvad som egentligen är det rimliga och det normala\r\nantalet. Det bidrar naturligtvis till att öka dessa\r\nproblem.</pre><pre>Anf. 76  JOHN ANDERSSON (-):</pre><pre>Fru talman! Rennäringsenheten i Västerbottens län\r\ntillstår att antalet renar hela tiden har ökat under\r\n70- och 80-talet. Man har inget som helst grepp om\r\nhur många renar det finns. Nu uppträder rensvält\r\noch rendöd, och det är ett mycket grymt sätt att\r\nreducera antalet renar.</pre><pre>Är jordbruksministern beredd att se över\r\nlagstiftningen för att se om man kan finna andra sätt\r\natt komma till rätta med problemet? En sak är\r\nsäker: Nu är tålamodet slut! Man måste göra\r\nnågonting. Så här kan det inte få fortsätta. Det är\r\nhelt klart. Jag tror att alla berörda är överens om\r\natt situationen är ohållbar.</pre><pre>Anf. 77  Jordbruksminister KARL ERIK\r\nOLSSON (c):</pre><pre>Fru talman! John Andersson tar här upp frågan om\r\nsvälten bland renarna under vintern. Det är\r\nnaturligtvis ett problem inte minst ur\r\ndjurskyddssynpunkt om många renar svälter ihjäl.</pre><pre>Från rennäringens sida har jag fått framställningar\r\noch uppvaktningar om hjälp till stödutfodring, i\r\nlikhet med tidigare år. Det är en kombination av\r\nbesvärlig väderlek och övertaliga renar som gör att\r\ndet blir ett så stort problem.</pre><pre>Lagstiftningen är ganska ny. Men ingenting är\r\nbeständigt i denna värld. Skulle det visa sig att det\r\nblir mycket stora problem finns det självfallet en\r\nmöjlighet att se över om bestämmelserna är\r\ntillräckligt hårda.</pre><pre>Anf. 78  JOHN ANDERSSON (-):</pre><pre>Fru talman! Det senare tackar jag\r\njordbruksministern för. Ingen är betjänt av att\r\nmänniskorna i t.ex. detta område tar lagen i egen\r\nhand.</pre><pre>Nu tror jag att något måste hända. Det här\r\nproblemet har växt under tjugo års tid. Nu vill man\r\natt någonting görs. Det finns inte någonting som är\r\nså farligt som när brott mot lagar, regler och\r\nförordningar ständigt görs utan att några åtgärder\r\nsätts in.</pre><pre>Anf. 79  Jordbruksminister KARL ERIK\r\nOLSSON (c):</pre><pre>Fru talman! Jag vill bara tillägga att jag hoppas att\r\ndet inte skall ske regelrätta brott mot\r\nlagstiftningen. Denna situation, vilket John\r\nAndersson påpekar, leder till spänningar mellan\r\nrenägare och ortsbefolkningen. Det är inte bra för\r\nvare sig den ena eller den andra parten. I den frågan\r\ntror jag att vi har samma uppfattning.</pre><pre>Överläggningen var härmed avslutad.</pre><pre>12 §  Svar på fråga 1993/94:300 om användNing\r\nav s.k. kodressörer</pre><pre>Anf. 80  Jordbruksminister KARL ERIK\r\nOLSSON (c):</pre><pre>Fru talman! Patrik Norinder har frågat mig vilka\r\nåtgärder jag är beredd att vidta för att kodressörer\r\ni framtiden skall få nyttjas för att främja en god\r\ndjurhälsa.</pre><pre>I förarbetena till djurskyddslagen angavs att det\r\nkan finnas skäl att mönstra ut vissa tekniska\r\nanordningar som anses diskutabla från\r\ndjurskyddssynpunkt. Som exempel angavs de s.k.\r\nkodressörerna.</pre><pre>Enligt 15 § djurskyddsförordningen (1988:539) får\r\nelektriska kodressörer inte användas. I djurstall\r\nsom var i bruk före den 1 juli 1988 fick dock enligt\r\nförordningen kodressörer användas till utgången av\r\når 1993.</pre><pre>Regeringen avslog den 2 december 1993 en\r\nframställning av Lantbrukarnas riksförbund som\r\nrörde kodressörer. Riksförbundet hade hemställt\r\natt regeringen skulle ge Statens jordbruksverk i\r\nuppdrag att från djurskyddssynpunkt utreda om\r\nkodressörer bör användas eller ej. Förbundet hade\r\nockså hemställt att kodressörer skulle tillåtas i\r\nbefintliga besättningar i avvaktan på utredningens\r\nresultat. Enligt min mening är den tid som generellt\r\nhar stått till förfogande för avskaffandet av\r\nkodressörerna tillräcklig. Jag är mot den\r\nbakgrunden inte beredd att föreslå någon\r\nförändring av föreskriften om förbud mot\r\nanvändning av elektriska kodressörer.</pre><pre>Anf. 81  PATRIK NORINDER (m):</pre><pre>Fru talman! Jag ber att få tacka jordbruksministern\r\nför svaret. Som jordbruksministern förstår är jag\r\nmycket missnöjd med det svar jag fått.</pre><pre>Jag förstår inte jordbruksministerns inställning i\r\nden här frågan. Nyttan av kodressörer har framgått\r\ntydligt. Det har gjorts försök. Jordbruksministern\r\nhar själv läst om dem. Jag vet att\r\njordbruksministern har fått brev från docent Bo\r\nPehrsson angående dessa försök. Jag har också\r\nvarit i kontakt med Jordbruksverket. Även där\r\nanser man att det finns anledning att tillsätta en\r\narbetsgrupp, men ändå vidhåller\r\njordbruksministern att förbud skall gälla.</pre><pre>Detta blir ett stort problem att hantera. Jag vet inte\r\nom jordbruksministern känner till att Bo Pehrsson\r\ni egenskap av distriktsveterinär har anmält sig själv\r\ntill Veterinärväsendets ansvarsnämnd. Jag skall\r\nläsa upp den anmälan i mitt nästa inlägg. Under\r\ntiden kan jordbruksministern begrunda den\r\ngrafiska framställning av försöken på Skara\r\nveterinärinrättning som jag har här, så att\r\njordbruksministern blir litet mer insatt i vad detta\r\ninnebär.</pre><pre>Jag skulle vilja att jordbruksministern redogör för\r\nsakskälen till att inte tillsätta en arbetsgrupp. Jag\r\nhar begärt att en arbetsgrupp skall tillsättas för att\r\nutreda hur man skall kunna använda kodressörer i\r\nframtiden. Det anser också Jordbruksverket vara\r\nden rätta vägen att gå. Kan vi få några sakskäl till\r\nvarför man inte skall göra detta?</pre><pre>Anf. 82  Jordbruksminister KARL ERIK\r\nOLSSON (c):</pre><pre>Fru talman! Jag känner väl till både Bo Pehrsons\r\noch andras synpunkter på kodressörernas effekt\r\ninte minst på klövrötan. Kodressörer användes\r\nursprungligen i kortbås, och det fungerade\r\njämförelsevis väl. Korna behövde egentligen inte\r\nkomma i kontakt med kodressörerna. När korna\r\nbehöver längre tid för att äta har man också börjat\r\nanvända kodressörer i ladugårdar med långbås.\r\nDär är de naturligtvis än mer olämpliga, eftersom\r\nkorna måste flytta sig mycket längre bak när man\r\nskall gödsla. Korna måste då få en rejälare kick av\r\ndressören.</pre><pre>Patrik Norinder frågade efter den sakliga\r\nbakgrunden. Den här frågan diskuterades inför\r\ndjurskyddslagstiftningen 1988. Man fick en\r\növergångstid på fem år. Under den tiden skulle man\r\nanpassa sig till de nya reglerna. Ur\r\ndjurskyddssynpunkt är det inte lämpligt att djuret\r\nskall få en elektrisk stöt varje gång det skall urinera\r\neller när man skall gödsla. Därför är det här\r\nförbjudet. Detta är bakgrunden.</pre><pre>Detta påverkar naturligtvis även andra saker. Det\r\nförstår jag också. Om man inte har en lämplig\r\nladugård kan det bli effekter på klövhälsan och på\r\nrenligheten i ladugården. Det finns möjligheter att\r\ngöra anpassningar. Majoriteten av korna i Sverige\r\nkommer inte i kontakt med kodressörer. Det\r\nfungerar ändå.</pre><pre>Anf. 83  PATRIK NORINDER (m):</pre><pre>Fru talman! Jordbruksministern försvarar således\r\nen lagstiftning som vetenskapligt sett orsakar djur\r\nlidande. Det är mycket märkligt att\r\njordbruksministern inte kan tillsätta åtminstone en\r\narbetsgrupp.</pre><pre>Bo Pehrson är docent och har forskat på det här\r\nområdet. Han arbetar även som distriktsveterinär.\r\nHan har varit ute på en del gårdar och påpekat att\r\nman där bryter mot djurskyddsförordningen.\r\nSamtidigt uppmanade han med bestämdhet\r\ndjurägarna att även fortsättningsvis använda\r\ndressörer. Han motiverar det på följande sätt:</pre><pre>''I min veterinära yrkesutövning är det min\r\nskyldighet att agera efter vetenskap och beprövad\r\nerfarenhet. Vad gäller vetenskap har jag efter\r\nstudier av tillgänglig litteratur funnit att\r\nundersökningar av hög vetenskaplig dignitet visar\r\natt inte bara djurens renhet utan också deras\r\nklövhälsa avsevärt förbättras om dressörer\r\nanvändes. Däremot har jag inte funnit några\r\nvetenskapliga bevis för att korrekt applicerade\r\ndressörer medför några negativa effekter på\r\ndjurens hälsa.''</pre><pre>Skulle jordbruksministern vilja kommentera detta?</pre><pre>Anf. 84  Jordbruksminister KARL ERIK\r\nOLSSON (c):</pre><pre>Fru talman! Hälsa och välbefinnande stämmer inte\r\nalltid överens. Normalt anser man säkert att om\r\ndjuren i en produktionsbesättning mår väl ur\r\nmedicinsk synpunkt och producerar bra så trivs de.\r\nDet kan väl tänkas att elektriska stötar som djuret\r\nfår då och då inte påverkar hälsan men väl\r\nvälbefinnandet. Det är utgångspunkten i den\r\ndebatt som har legat bakom det beslut som har\r\nfattats av riksdagen om avskaffande av\r\nkodressörerna.</pre><pre>Jag har noterat att Patrik Norinders fråga, nu såväl\r\nsom tidigare, gäller hur man skall nyttja\r\nkodressörer för att främja god djurhälsa. Frågan\r\ngäller således inte huruvida de skall få användas i\r\nframtiden eller inte. Patrik Norinder är, likaväl som\r\nen del experter, helt övertygad om sin ståndpunkt.\r\nJag tror att vi måste ha klart för oss att det finns för-\r\noch nackdelar med denna tekniska anordning,\r\nvilket man sade i förarbetena till djurskyddslagen.</pre><pre>Anf. 85  PATRIK NORINDER (m):</pre><pre>Fru talman! Låt mig få tala om för\r\njordbruksministern vad Bo Pehrson vidare har\r\nskrivit: ''Jag kan heller inte finna några säkra bevis\r\nför att djuren blir utsatta för betydelsefulla\r\nstressmoment av korrekt applicerade dressörer.''\r\nDet finns inga vetenskapliga bevis som påvisar\r\ndetta.</pre><pre>Jag vill åstadkomma att man skall se över den här\r\nfrågan. Jag tror att man kan använda dressörer i\r\nframtiden. Övervakning kan t.ex. ske av\r\ndistriktsveterinärer. Man kan t.ex. förfara så att\r\ndjurägarna får dressörer på recept. Det är ett\r\nsystem som distriktsveterinärerna själva vill ha.</pre><pre>Det kommer här att bli fråga om omfattande\r\nlagtrots. Distriksveterinärerna ställer inte upp. De\r\nskall se till att djuren har den bästa hälsan. Jag har\r\nsjälv talat med distriktsveterinärerna i mina trakter.\r\nDe tycker att lagstiftningen är felaktig. Jag vädjar\r\ntill jordbruksministern att se över frågan så att vi får\r\nen bra djurhälsa och så att djurägarna kan sköta\r\nsina djur.</pre><pre>Anf. 86  Jordbruksminister KARL ERIK\r\nOLSSON (c):</pre><pre>Fru talman! Jag vill påpeka att det av lagstiftningen\r\nframgår att Jordbruksverket kan ge dispens för\r\nkodressörer om det behövs övergångsvis. Detta\r\ntillgodoser dock inte Patrik Norinders synpunkter,\r\neftersom han vill ha ett system för långsiktig\r\nanvändning av dressörer. Jag förstår mycket väl\r\nskillnaden. Det här är dock den möjlighet som finns\r\ni nuläget. Djurägarna kan själva avskaffa\r\ndressörerna efter någon tid.</pre><pre>Frågan om receptbeläggning kan jag inte\r\nkommentera i dagsläget. Men det är väl litet\r\nkonstigt att belägga en teknisk anordning av det här\r\nslaget med recept.</pre><pre>Anf. 87  PATRIK NORINDER (m):</pre><pre>Fru talman! Det här har ingenting med Patrik\r\nNorinders synpunkter att göra. Det är fråga om den\r\nforskning som finns. Jordbruksverket och även\r\njordbruksministern har fått en förfrågan från LRF,\r\nfrån djurägarna. En enig jordbrukarkår och en enig\r\nexpertis står bakom denna fråga.\r\nJordbruksministern motsätter sig hårdnackat att\r\nens titta på frågan för att se hur man kan handskas\r\nmed den.</pre><pre>Jag tycker inte att det är försvarligt att agera på det\r\nhär sättet. Jag kommer att fortsätta att driva den\r\nhär frågan. Jag vet att många andra också kommer\r\natt göra det. Jag förväntar mig att vi får en\r\nförändring till stånd så att det blir möjligt med t.ex.\r\növervakning av distriktsveterinärerna. Jag ger mig\r\ninte i den här frågan, jordbruksministern. En\r\nändring måste komma till stånd. Vi gör det här för\r\ndjurens skull och för djurhälsans bästa. Det går inte\r\natt försvara ett fortsatt hårdnackat förbud.</pre><pre>Anf. 88  Jordbruksminister KARL ERIK\r\nOLSSON (c):</pre><pre>Fru talman! Det är värt att notera att det, som\r\nPatrik Norinder säger, säkert finns många som\r\nställer upp på dessa synpunkter. Samtidigt finns det\r\nväldigt många djurägare som inte använder\r\nkodressörer. Det går säkert att uppbåda expertis i\r\nbåda lägren. Den bedömning som har gjorts är en\r\nsammanvägning av vetenskapliga och politiska\r\nsynpunkter när det gäller djurskyddet. Det är detta\r\nvi har att rätta oss efter när vi skall tillämpa svensk\r\nlagstiftning.</pre><pre>Överläggningen var härmed avslutad.</pre><pre>13 §  Svar på fråga 1993/94:285 om zigenarna</pre><pre>Anf. 89  Statsrådet ALF SVENSSON (kds):</pre><pre>Fru talman! Lennart Rohdin har frågat mig vad\r\nSverige gör för att medverka till att förhindra att\r\nzigenarna blir 90-talets stora flyktingkatastrof i\r\nEuropa.</pre><pre>Det är ingen tvekan om att 80- och 90-talets\r\nomvälvningar i Europa försämrat förhållandena för\r\nen stor grupp zigenare. En betydande andel av\r\nEuropas asylsökande och flyktingar är av zigenskt\r\nursprung.</pre><pre>I Europa finns ca 8 miljoner av världens ungefär 11\r\nmiljoner zigenare. Siffrorna är av flera skäl mycket\r\nosäkra. I de flesta länder är zigenare inte officiellt\r\nerkända som etnisk minoritet, därför saknas ofta\r\npålitlig statistik. Myndigheterna vill hålla ner\r\nsiffrorna, medan zigenska organisationer tenderar\r\natt höja antalet.</pre><pre>Den zigenska befolkningen i Öst- och\r\nCentraleuropa uppgår troligen till ca 7 miljoner.\r\nAndra beräkningar anger lägre antal, ända ner till\r\ntre och en halv miljon. I alla händelser kan man\r\nkonstatera att zigenarna är den största\r\nminoritetsgruppen i Central- och Östeuropa om\r\nman undantar gruppen ryssar som lever utanför\r\nRysslands gränser. De största zigenska\r\nfolkgrupperna finns i Rumänien och i f.d. detta\r\nJugoslavien, uppåt 2 miljoner i vardera landet.</pre><pre>När friheten kom till det forna östblocket, slapp\r\nzigenarna den stalinistiska förföljelsen, men en våg\r\nav nationalism och främlingsfientlighet har drabbat\r\nfolkgruppen. Framför allt har den sociala och\r\nekonomiska situationen försämrats. Som exempel\r\nkan nämnas att barnadödligheten är mycket stor. I\r\nBulgarien dör nära vart fjärde zigenskt barn före\r\nfem års ålder -- en barnadödlighet som bara\r\növerträffas i u-länder som Angola och\r\nMoçambique.</pre><pre>Blir romerna 90-talets stora flyktingkatastrof i\r\nEuropa? Man måste komma ihåg att zigenarna inte\r\när en enhetlig social och kulturell minoritet. En inte\r\nobetydlig grupp är välintegrerad och har god\r\nutbildning. Den andra ytterlighetsgruppen är den\r\nsom lever i yttersta misär. Ingen av dessa två\r\ngrupper kommer troligen att skapa\r\nflyktingströmmar. Den ena är accepterad av\r\nmajoritetsbefolkningen. Den andra saknar resurser\r\natt resa sig.</pre><pre>En mycket liten del av den zigenska\r\nflyktingströmmen har nått Sverige även om det i\r\nden stora flyktinggruppen från kriget i f.d.\r\nJugoslavien nu har kommit ett okänt antal\r\nzigenare.</pre><pre>Hittills har de stora flyktingströmmarna bland\r\nromerna gått från i synnerhet Rumänien till Polen\r\noch Tyskland. Många zigenare har också lämnat\r\nsina hemtrakter i f.d. Jugoslavien. Inom Ryssland\r\npågår minoritetskonflikter som bl.a. medfört\r\ninterna flyktingströmmar av zigenare.</pre><pre>Sverige bevakar inom ESK-processen olika\r\nminoritetsfrågor. ESK har en särskild\r\nminoritetskommissarie som i början av förra året\r\nfick uppdraget att göra en studie av zigenarnas\r\nsituation. Vissa länder ville motsätta sig detta, men\r\nSverige drev på i egenskap av ordförandeland och\r\nansåg att frågan var viktig. Studien genomfördes\r\noch en rapport avlämnades i september 1993. I maj\r\n1993 arrangerade ESK ett minoritetsseminarium,\r\noch under 1994 planerar man att hålla ett speciellt\r\nseminarium i zigenska frågor.</pre><pre>Den kaotiska flyktingsituationen i Europa har lett\r\ntill att regeringen fördjupat analysen av minoritets-\r\noch migrationsfrågorna. Sveriges beskickningar i\r\naktuella länder anmodades förra året att sända in\r\nrapporter om zigenarnas situation. Dessa rapporter\r\nvisade visserligen en del glädjande fakta, men i\r\nstort dominerar beskrivningar av diskriminering,\r\nvåld och fortsatt misär.</pre><pre>Rapporterna kommer tillsammans med andra\r\nanalyser att ligga till grund för fortsatt agerande\r\ninom ESK, Europarådet och andra forum. Det kan\r\nockså nämnas att Statens invandrarverk som en\r\nföljd av flyktingsituationen för närvarande\r\norganiserar en ny arbetsgrupp för zigenska frågor.\r\nInvandrarverket hade tidigare en sådan grupp.</pre><pre>Enligt min mening har Sverige goda möjligheter att\r\nmedverka till direkta eller indirekta insatser för\r\nzigenarna i Europa som kan minska behovet av\r\nflykt. För det första måste vi verka för en fortsatt\r\neuropeisk integration. Nationell isolering och\r\nsöndring kommer ytterligare att försämra läget för\r\nzigenarna, som alltför länge likt judarna fått vara\r\nsyndabockar för nästan alla problem som följer den\r\nsociala och ekonomiska omvandlingen. Europas\r\nextrema nationaliströrelser måste därför\r\nbekämpas.</pre><pre>För det andra måste vi också fortsätta med våra\r\nansträngningar att få fler länder i Europa att ta ett\r\nstörre ansvar för flyktingar och att förbättra\r\nrespekten för mänskliga rättigheter. Givetvis skall\r\nvi själva föregå med gott exempel. Det är självklart\r\natt zigenska asylsökande, som alla andra, skall få\r\nsin sak individuellt prövad.</pre><pre>För det tredje måste analysen av flykting- och\r\nminoritetsfrågorna fortsättas inom\r\nregeringskansliet. Dit borde bl.a. höra en\r\ndiskussion av den zigenska världsunionens begäran\r\n1991 om att zigenarna bör erkännas som en\r\n''transnationell etnisk minoritet'' och av de zigenska\r\nkulturfrågorna.</pre><pre>En annan viktig åtgärd gäller vårt kollektiva minne,\r\nEuropas och vår historia. Vi måste förbättra\r\nhistorieundervisningen. Inga unga, ingen\r\ngeneration skall få glömma det fasansfulla som\r\nhände i nazismens förintelseläger där främst\r\njudarna och zigenarna blev omänsklighetens offer.\r\nEuropa måste betala en liten del av den skuld det\r\nstår i till det zigenska folket.</pre><pre>Anf. 90  LENNART ROHDIN (fp):</pre><pre>Fru talman! Jag får tacka för svaret. Sedan jag\r\nställde frågan i november har regeringskansliet nu\r\nklarat ut vems ansvar det är att svara. Det är kanske\r\nsymtomatiskt för den generella okunnigheten och\r\nför ointresset när det gäller den numerärt och till\r\nkaraktären allvarligaste minoritetsfrågan i Europa.\r\nMan behöver inte resa till Afrika för att studera\r\nmänsklig förnedring och misär av yttersta slag.</pre><pre>I ett Europa som skakas av nationalism och\r\nnationella motsättningar och också av regelrätta\r\növergrepp kan förstås frågan ställas varför just\r\nzigenarna skall uppmärksammas. Svaret är\r\nnaturligtvis att de skall uppmärksammas på grund\r\nav tystnaden. I inget europeiskt land vill man låtsas\r\nom problemet.</pre><pre>Det finns kanske dubbelt så många zigenare i\r\nEuropa som det finns svenskar. Som folkgrupp i\r\nEuropa är zigenarna alltså en av de större, men de\r\nsaknar ett eget hemland. De har inte heller begärt\r\ndet, men i praktiken saknar de en värdig hemvist\r\ndär de har valt att leva.</pre><pre>Pogromer mot zigenare är en vanlig historisk\r\nföreteelse i Europa. Under andra världskriget\r\nutrotades kanske en halv miljon zigenare.\r\nKnappast någon sörjde, vilket också visar sig i det\r\nobefintliga intresset av att historiskt klarlägga vad\r\nsom skedde.</pre><pre>I Jugoslavien var folkmordet mot zigenare\r\nsystematiskt under andra världskriget. I dagens\r\nblodiga strider är zigenare offer oftare än vi tror.\r\nJust därför och på grund av deras ohyggliga\r\nnutidshistoria är de nu mycket mer vanligt\r\nförekommande bland dem som har sökt skydd\r\nockså i vårt land. De kommer i charterbussar, säger\r\naningslösa politiker utan att inse hur de anspelar på\r\nfördomar om zigenarnas traditionella\r\nvandringsvanor.</pre><pre>I länder som Rumänien, men också i Slovakien, är\r\nzigenarna utsatta för övergrepp, tolererade eller\r\ndirekt utförda av de styrande. Skulle Rumänien ha\r\ninvalts i Europarådet om judar, vilket den högste\r\nmå förbjuda, hade behandlats som dessa zigenare?\r\nI otaliga europeiska stater är enskilda övergrepp\r\nmot zigenare vardagsnotiser i dag.</pre><pre>Ändå är situationen när det gäller de zigenska\r\nflyktingarna i dag inte tillnärmelsevis den katastrof\r\nsom vi mycket väl kan ha framför ögonen inom bara\r\nnågra år. Vi känner till vad som är på gång. För en\r\ngångs skull har vi möjlighet att vidta kraftfulla\r\nförebyggande åtgärder för att stärka skyddet för\r\nderas mänskliga rättigheter.</pre><pre>Anf. 91  Statsrådet ALF SVENSSON (kds):</pre><pre>Fru talman! Jag vill säga att det inte har varit på\r\ngrund av ointresse som Rohdin har fått vänta på\r\nsvaret på sin fråga. Jag beklagar detta, men jag kan\r\nförsäkra att det har lagts ned mycket möda för att\r\nvi skulle få fram ett så fullödigt svar som möjligt och\r\nför att vi skulle komma fram till vad vi de facto nu\r\nkan göra. Det handlar om att arbeta för europeisk\r\nintegrering. Det handlar om att få andra länder att\r\nta ansvar för flyktingar, naturligtvis också för\r\nzigenarna. Det handlar också om att fortsätta med\r\nanalysen av minoritetsfrågor.</pre><pre>Personligen tror jag att detta i mångt och mycket\r\nhandlar om att stryka under nödvändigheten av att\r\nzigenarna får respekt för och kan samlas runt sin\r\negen zigenska kultur.</pre><pre>Fru talman! Jag dristar mig faktiskt till att erinra om\r\natt jag väckte en motion här i riksdagen 1987 om att\r\nSverige internationellt borde verka för bildandet av\r\nett europeiskt kulturcentrum för den zigenska\r\nkulturen. Den motionen avslogs. Det får man i\r\nregel finna sig i när man väcker en motion första\r\ngången. Jag är övertygad om att den zigenska\r\nminoriteten kan höja sin självaktning och självtillit\r\nmed ett livskraftigt språk, stött av kulturella\r\ninstitutioner. Det handlar om böcker, tidningar,\r\nandra massmedier och förstås också om\r\nundervisning. Det är detta jag tror att vi måste\r\nverka för gemensamt.</pre><pre>Anf. 92  LENNART ROHDIN (fp):</pre><pre>Fru talman! Jag tror att statsrådet har en viss\r\nförståelse för att jag, trots att jag erkänner att\r\nsvaret är omfattande och innehåller ett antal\r\nuppgifter, ändå tycker att det är ganska allmänt\r\nhållet.</pre><pre>De punkter som förs fram i svaret av statsrådet för\r\natt lösa zigenarnas problem är ju desamma som\r\ngäller för en rad olika områden. Jag vill hävda att\r\nproblemen för zigenarna i Europa är radikalt\r\nannorlunda än generella minoritetsproblem.\r\nZigenarnas problem förnekas nämligen. Man vill\r\ninte ta itu med dem.</pre><pre>Som jag sade i mitt första inlägg kan jag inte\r\nföreställa mig att ett europeiskt land skulle ha\r\ninvalts i Europarådet om det hade behandlat andra\r\nminoritetsgrupper på det sätt som Rumänien\r\nbehandlar zigenarna. Det här är ett undantag.\r\nRumänien släpps in ändå.</pre><pre>Jag skulle naturligtvis önska att detta svar, och det\r\narbete som har lagts ned på det, är en början på ett\r\nmer kraftfullt agerande från svensk sida. Jag skulle\r\nexempelvis gärna vilja höra vad man drar för\r\nslutsatser av den rapport som ESK:s\r\nhögkommissarie och minoritetskommissarie\r\navlämnade i höstas.</pre><pre>Anf. 93  Statsrådet ALF SVENSSON (kds):</pre><pre>Fru talman! Låt mig, som jag gjorde i mitt svar,\r\nerinra om att det inte var alldeles lätt att i ESK få\r\nförståelse för dessa frågor.</pre><pre>Jag tror att Lennart Rohdin och jag är rörande\r\növerens om att det finns alltför många regimer --\r\nfler än dem som räknades upp -- som gärna vill\r\nskjuta detta ärende bort från dagordningen. Man\r\nhar naturligtvis dåligt samvete, och man vet kanske\r\ninte riktigt hur det skall hanteras. Det är ett\r\npolitiskt problem. Man använder zigenarna som\r\nsyndabockar, och man klarar inte av att ta itu med\r\nden problematiken med den opinion som råder i det\r\negna landet.</pre><pre>Jag menar att vi i Europa fortsättningsvis måste\r\nklara av att lösa problemen tillsammans. Då är det\r\ninte riktigt korrekt att säga att vi på något sätt skulle\r\nvara passiva eller att vi inte gör vad vi kan. Det är\r\nklart att man alltid kan göra mer. Det gäller precis\r\nalla områden. Jag understryker återigen att jag tror\r\natt det just är kulturfrågan som är den viktigaste för\r\natt zigenarna skall få självtillit och kunna stärka sin\r\nidentitet.</pre><pre>Anf. 94  LENNART ROHDIN (fp):</pre><pre>Fru talman! Som statsrådet säkert har noterat\r\nunder det gångna året har jag ett intresse för MR-\r\nfrågor och liknande frågor på många håll både i\r\nEuropa och i övriga världen. Men jag vill ändå\r\nkvarstå vid att jag tror att situationen för zigenarna\r\ni Europa är väldigt speciell. Skillnaden är den att\r\ndet i de flesta andra MR-frågor finns många parter\r\nute i världen som är intresserade av att kritisera de\r\nregimer som begår övergrepp. Men när det gäller\r\nzigenarna finns det nog inte så många parter över\r\nhuvud taget som är intresserade av att ta upp deras\r\nproblem. Ointresset är ungefär detsamma på alla\r\nhåll.</pre><pre>Jag anser därför att det inte räcker med att föreslå\r\ngenerella åtgärder när det gäller att förbättra\r\nsituationen i Europa. Här måste talas klarspråk.\r\nDet är bråttom, om man skall kunna förhindra att\r\ndet som nu pågår i Öst- och Centraleuropa leder till\r\nen flyktingkatastrof för zigenarna. Det problemet\r\nlöser vi inte med ett kulturcentrum för zigenarna.</pre><pre>Anf. 95  Statsrådet ALF SVENSSON (kds):</pre><pre>Fru talman! Det är klart att vi inte löser problemet,\r\nmen jag tror att vi kommer ett bra stycke på väg,\r\nom vi kan få till stånd ett kulturcentrum. Jag skulle\r\ngärna se -- jag dristar mig att säga det -- att det\r\nförläggs till Frankrike, eftersom man vid\r\nSorbonneuniversitetet har den största kulturella\r\nsakkunskapen på området.</pre><pre>Sedan finns det all anledning att ta upp denna fråga\r\näven bilateralt. Jag har här en sammanställning,\r\nsom jag inte hinner gå igenom. Den visar hur man\r\nhar behandlat zigenare i land efter land. Jag kan\r\navslutningsvis gott säga att denna fråga från\r\nLennart Rohdin har lett till att vi naturligtvis\r\ntvingats gå igenom detta material noggrannare och\r\nfå det samlat från olika håll på\r\nutrikesförvaltningen. Låt oss fortsättningsvis\r\ntillsammans och i de bilaterala kontakterna med de\r\nländer som det vederbör -- det kan vara Slovakien,\r\nRumänien och åtskilliga andra länder inte glömma\r\nzigenarna.</pre><pre>Anf. 96  LENNART ROHDIN (fp):</pre><pre>Fru talman! Jag håller med statsrådet om att det är\r\nviktigt att vårt engagemang fortsätter. Jag hoppas\r\natt min fråga har bidragit till att sätta litet press på\r\ndet som sker från regeringens sida. Det rör sig alltså\r\ninte om en liten perifer minoritet, utan det rör sig\r\nom minst tio miljoner människor i Europa -- kanske\r\nbetydligt fler med tanke på ansträngningarna att\r\nhålla nere informationen om zigenarna. Visst finns\r\ndet grupper som är integrerade, men de är små i\r\nförhållande till de stora grupperna, som lever på ett\r\nsätt som vi inte skulle acceptera för andra\r\nminoriteter i Europa. Det är symtomatiskt. Jag kan\r\nmycket väl förstå, när statsrådet säger att det inte\r\när så lätt att inom ESK, där man måste ha enighet\r\nom vad man vill besluta, komma någon vart på\r\ndetta område. Man får inte förtröttas för det. Men\r\ninvalet av Rumänien i Europarådet accepterade vi\r\nsjälva.</pre><pre>Överläggningen var härmed avslutad.</pre><pre>14 §  Svar på fråga 1993/94:302 om Mexico och\r\nde mänskliga rättigheterna</pre><pre>Anf. 97  Statsrådet ALF SVENSSON (kds):</pre><pre>Fru talman! Eva Zetterberg har frågat mig på vad\r\nsätt den svenska regeringen har agerat för att\r\nmänskliga rättigheter skall respekteras i Mexico.</pre><pre>De oroligheter som har brutit ut i delstaten Chiapas\r\ni Mexico är mycket tragiska, och det är med djupt\r\nbeklagande som vi tvingas konstatera att konflikten\r\nhar krävt ett stort antal dödsoffer.</pre><pre>Det finns olika förklaringar till att konflikten har\r\nbrutit ut just nu, men den grundläggande orsaken\r\ntill oroligheterna måste tveklöst sökas i de\r\nekonomisk-sociala klyftorna i Chiapas, vilka för\r\növrigt existerar också i andra delar av Mexico. Jag\r\ndelar Eva Zetterbergs uppfattning i detta avseende.</pre><pre>Militära insatser kommer aldrig att kunna lösa de\r\ngrundläggande problemen i Chiapas, och det är\r\ndärför positivt att president Salinas har beslutat om\r\nett ensidigt eldupphör från militärens sida samt\r\ntillsatt en kommission för fred och försoning. Också\r\nfrån den s.k. befrielsearméns sida finns ett intresse\r\nför samtal och förhandlingar, och man har bl.a.\r\nföreslagit biskopen i Chiapas som medlare i\r\nkonflikten. Samtal mellan biskopen och\r\nordföranden för fredskommissionen har redan ägt\r\nrum.</pre><pre>Vi utgår från att den akuta konflikten kommer att\r\nkunna biläggas inom en snar framtid. Därefter\r\nmåste självfallet de problem och missförhållanden\r\nsom har orsakat oroligheterna uppmärksammas på\r\nallvar av den mexikanska regeringen, vilken bär det\r\nyttersta ansvaret för problemens existens i såväl\r\nChiapas som i övriga delar av Mexico. Uppgifterna\r\nom MR-övergrepp i allmänhet och från militärens\r\nsida måste undersökas grundligt och redovisas på\r\nett trovärdigt sätt.</pre><pre>Angående Sveriges insatser kan övergripande\r\nnämnas att vi står i kontakt med MR-organisationer\r\ni Mexico och att missförhållanden i landet\r\ndiskuteras löpande med företrädare för den\r\nmexikanska regeringen. Sverige har under ett antal\r\når uppmärksammat situationen i Chiapas och\r\nsituationen för gatubarnen. Vi har under den\r\nsenaste femårsperioden också gjort särskilda\r\ninsatser inom dessa områden. Generellt kan\r\nslutligen sägas att vi deltar i FN:s allmänna arbete\r\nför en förbättrad situation för\r\nursprungsbefolkningar liksom i arbetet för att\r\nfrämja mänskliga rättigheter i stort.</pre><pre>I ett uttalande av utrikesministern den 5 januari har\r\nSverige djupt beklagat oroligheterna i Chiapas\r\nsamt pekat på vikten av såväl en fredlig lösning av\r\nden akuta konflikten som en lösning av de\r\ngrundläggande sociala problemen i området.\r\nInnehållet i uttalandet har också framförts till\r\nMexicos ambassadör i Stockholm, och jag vill gärna\r\nta tillfället i akt att upprepa detta budskap här i\r\nkammaren i dag.</pre><pre>Anf. 98  EVA ZETTERBERG (v):</pre><pre>Fru talman! Jag tackar statsrådet Svensson för\r\nsvaret på min fråga. Jag kan inledningsvis\r\nkonstatera att vi är överens om att det är viktigt att\r\nman uppmärksammar när mänskliga rättigheter\r\ninte tillgodoses utan djupt kränks, varhelst det än\r\nsker i världen. Det är angeläget att vi i detta fall\r\ndiskuterar situationen i Mexico.</pre><pre>Det är också bra att vi är överens om att det inte\r\nbara handlar om en akut konflikt utan gäller\r\ngrundläggande sociala och ekonomiska orättvisor,\r\ndär den indianska befolkningen under århundraden\r\nhar förtryckts. Det handlar snarast om livegenskap\r\neller ett slavförhållande.</pre><pre>Allt vad Alf Svensson säger är gott och väl. Men jag\r\nundrar hur den svenska regeringen har framfört sin\r\nprotest till Mexico. Att man har låtit den\r\nmexikanska ambassaden veta det säger inte mig\r\nnågonting om på vilket sätt man har fört en dialog\r\nom detta.</pre><pre>Vårt bistånd till Mexico är inte så särskilt stort. Men\r\ndet förekommer ju en vapenexport, som Bengt\r\nHurtig i nästa fråga kommer att diskutera med Ulf\r\nDinkelspiel. Jag är mycket intresserad av att höra\r\nvad ministern för mänskliga rättigheter har att säga\r\njust om vapenexporten till Mexico. Det är en fråga\r\nsom inte gäller bara en handelsminister.</pre><pre>Planeras det någon ökning av biståndet till\r\norganisationer som jobbar med mänskliga\r\nrättigheter i Mexico? Jag har inte kunnat tyda mig\r\ntill det.</pre><pre>Jag skulle slutligen vilja ta upp frågan om medling.\r\nÄven fredspristagaren Rigoberta Menchu har sagt\r\nsig vara villig att medla. Men det har inte tagits till\r\nvara av Mexicos regering. Jag undrar om den\r\nsvenska regeringen på något sätt har\r\nuppmärksammat detta eller påverkat saken. Det\r\nkunde vara en bra väg.</pre><pre>Anf. 99  Statsrådet ALF SVENSSON (kds):</pre><pre>Fru talman! Sverige har under många år\r\nuppmärksammat situationen i Chiapas och gjort\r\nsärskilda insatser för gatubarn i Mexico. När det\r\ngäller biståndet kan jag nämna att under perioden\r\n1988--1993 har sammanlagt 29,1 miljoner kronor\r\nbeviljats för insatser genom såväl UNHCR som\r\nsvenska enskilda organisationer. Bland dessa skall\r\nfrämst nämnas Diakoni och Rädda Barnen.</pre><pre>I Chiapas har insatserna i huvudsak koncentrerats\r\ntill de guatemalanska flyktingarna. Sverige har\r\nbl.a. givit bidrag till hälsoområdet och till\r\nmiljöförbättringar samt gjort särskilda insatser för\r\nkvinnor och barn, såsom ett organisatoriskt stöd\r\ninför repatriering av flyktingar till Guatemala.</pre><pre>Vi har ständigt understrukit att Sverige inom ramen\r\nför den s.k. CIREFCA-processen, som är ett\r\ncentralamerikanskt projekt för att komma till rätta\r\nmed regionens flyktingproblematik, har fört en\r\nkontinuerlig och tidvis mycket intensiv dialog med\r\nmexikanska myndigheter för att säkerställa bästa\r\ntänkbara förhållanden för flyktingar. Vi har lyft\r\nfram att villkoren för flyktingar också måste\r\ninbegripa de mexikanska småbönderna, som ju i\r\nhuvudsak tillhör ursprungsbefolkningen. De lever\r\nunder liknande förhållanden.</pre><pre>Jag vill också gärna säga till Eva Zetterberg att vi\r\när beredda att överväga ytterligare MR-insatser.\r\nJag kan försäkra att vi kommer att fortsätta att\r\nmycket nära följa utvecklingen, inte minst i\r\nChiapas.</pre><pre>Anf. 100  EVA ZETTERBERG (v):</pre><pre>Fru talman! Det var ett välkommet svar, Alf\r\nSvensson, eftersom insatserna när det gäller de\r\nguatemalanska flyktingarna i Chiapas är kända.\r\nDiakoni och andra organisationer utför ett mycket\r\nbra arbete. Däremot känner jag inte till något\r\narbete som syftar till att stödja just de mexikanska\r\nsmåbönderna i detta område. Jag tror att det är\r\nviktigt att se på den saken.</pre><pre>Jag menar också att frågan om de mänskliga\r\nrättigheterna och de organisationer som arbetar\r\nmed dessa är mycket väsentlig. Det är mycket\r\ntydligt att de mänskliga rättigheterna inte har\r\nrespekterats i denna konflikt. Det finns rapporter\r\nsom talar om avrättningar utan rättegång. Det talas\r\nom tortyr. Det finns andra rapporter som talar om\r\nförsvinnanden etc. Det är av största vikt att\r\nregeringen fortsätter att bevaka konflikten och\r\neventuellt ger mer bistånd.</pre><pre>Fru talman! Alf Svensson svarade inte på frågan om\r\nvapenexporten. Jag tror att det är av stort intresse\r\natt få veta hur den som är minister för mänskliga\r\nrättigheter ser också på frågan om vapenexport till\r\nMexico.</pre><pre>Anf. 101  Statsrådet ALF SVENSSON\r\n(kds):</pre><pre>Fru talman! Som Eva Zetterberg vet avhandlas\r\ndessa typer av ärenden var för sig. Såvitt jag känner\r\ntill -- det kommer ett fullödigare svar efter mitt --\r\nfinns det för närvarande inget ärende att behandla\r\neller ta ställning till.</pre><pre>Jag kan rent generellt säga att det naturligtvis alltid\r\nråder något av en konflikt i denna typ av frågor. Jag\r\nhoppas att min kollega Europaminister\r\nDinkelspiel, som i detta sammanhang kanske inte\r\nskulle tituleras Europaminister utan\r\nhandelsminister, kan verifiera att det för\r\nnärvarande inte finns något\r\nkrigsmaterielexportärende i pipelinen, som man\r\nbrukar säga. Fråga är inte hyperaktuell. Visst kan\r\ndet ställa till bekymmer rent generellt. Det gör det.\r\nDet ställer till svåra bekymmer som vi har att leva\r\nmed.</pre><pre>Vad gäller MR-frågan i övrigt menar jag att en\r\ndialog ständigt måste hållas vid liv också med\r\nMexico.</pre><pre>Anf. 102  EVA ZETTERBERG (v):</pre><pre>Fru talman! Om det är en dialog som Alf Svensson\r\nefterlyser hoppas jag att det också innebär samtal\r\nmed företrädare för den mexikanska regeringen\r\noch inte att man bara skickar diverse uttalanden\r\neller synpunkter utan att föra en direkt diskussion\r\nom frågorna.</pre><pre>Fru talman! Jag tror att det har den allra största\r\nbetydelse att man diskuterar frågan om\r\nvapenexport och handelsförbindelser. Det är\r\nbetydelsefullt att Alf Svensson gör det i regeringen\r\noch att han gör det med den kollega som har hand\r\nom de frågorna. Bistånd är naturligtvis bra, både\r\nför att stärka ett land och nå en god utveckling, men\r\nockså -- som i detta fall -- för att visa att vi inte är\r\nintresserade av vapenexport till ett land som vänder\r\nvapnen mot dess egen befolkning.</pre><pre>Jag uppfattar Alf Svenssons svar som att\r\nåtminstone Alf Svensson personligen, om nu inte\r\nhela regeringen, ändå är tveksam till att Sverige\r\nexporterar vapen till Mexico. Det tycker jag i så fall\r\när ett bra svar.</pre><pre>Anf. 103  ALF SVENSSON (kds):</pre><pre>Fru talman! Det finns en lång rad MR-\r\norganisationer som vi har kontakt med. Jag kan\r\ngärna överlämna hela förteckningen till Eva\r\nZetterberg. Jag bryr mig inte om att läsa upp den.\r\nMen det är självklart att vi också har kontakt med\r\nregeringens företrädare.</pre><pre>Det skulle icke vara acceptabelt att ha möten eller\r\nsammankomster på hög nivå och inte ta upp frågan.\r\nDet är så angeläget för regeringen att ta upp just\r\nfrågor som har med mänskliga fri- och rättigheter\r\natt göra att dessa frågor ständigt måste finnas med\r\npå agendan.</pre><pre>Överläggningen var härmed avslutad.</pre><pre>15 §  Svar på fråga 1993/94:279 om\r\nvapenexporten till Mexico</pre><pre>Anf. 104  Statsrådet ULF DINKELSPIEL\r\n(m):</pre><pre>Fru talman! Bengt Hurtig har frågat mig om\r\nregeringen avser se över vapenexporten till Mexico\r\nmot bakgrund av de inre väpnade oroligheter som\r\nnu har uppstått.</pre><pre>Som Bengt Hurtig känner till avgörs ärenden\r\nrörande export av krigsmateriel från fall till fall. För\r\nnärvarande finns inget ärende rörande Mexico att\r\nbehandla. Landet är ingen stor mottagare av\r\nkrigsmateriel från Sverige. Utförsel har bokförts\r\nunder endast fem av de senaste 20 åren.</pre><pre>Det finns därför ingen anledning att spekulera i hur\r\nen bedömning av Mexico enligt riktlinjerna för\r\nkrigsmaterielexport skulle se ut i dag. Rent\r\nprincipiellt vill jag emellertid understryka beslutens\r\nlångsiktiga karaktär på krigsmaterielområdet. Om\r\nen förfrågan skulle inkomma i dag, skulle den över\r\nhuvud taget inte behandlas förrän situationen i\r\nlandet hunnit klarna.</pre><pre>Anf. 105  BENGT HURTIG (v):</pre><pre>Fru talman! Jag får tacka för svaret.</pre><pre>I föregående debatt sades det att det skulle komma\r\nett fullödigt svar. Jag tycker kanske inte att det är\r\nså fullödigt. Det vore naturligt i dessa sammanhang\r\natt tala om vad det är som eventuellt exporteras och\r\ni så fall när tillståndet beviljades och för hur lång tid\r\ndetta tillstånd gäller.</pre><pre>I de riktlinjer som riksdagen har antagit och som\r\ngäller från den 1 januari 1993 sägs det att ett\r\nmeddelat tillstånd till utförsel bör återkallas,\r\nförutom vid ovillkorliga exporthinder, om den\r\nmottagande staten kommer i väpnad konflikt med\r\nannan stat eller får inre väpnade oroligheter.</pre><pre>Om tillståndet existerar och gäller också 1994 skulle\r\ndet alltså finnas anledning att överväga ett\r\nåterkallande. Det får vi inget besked om.</pre><pre>Vapenexporten är, som nämnts, liten. De nio första\r\nmånaderna 1993 exporterades enligt SCB:s statistik\r\nändå för ungefär 2 miljoner kronor till Mexico. Det\r\nfinns en oro för en ökad vapenexport och en ökad\r\nsläpphänthet i dessa frågor från regeringens sida\r\nhos en opinion i Sverige. Jag hade väntat mig litet\r\nmer konkreta besked på denna punkt.</pre><pre>Anf. 106  Statsrådet ULF DINKELSPIEL\r\n(m):</pre><pre>Fru talman! Jag tycker att jag gav ett mycket klart\r\nbesked i frågan om hur regeringen principiellt ser\r\npå en händelse av den karaktär som Bengt Hurtig\r\nhänvisar till.</pre><pre>Å andra sidan är jag inte beredd att gå in på detaljer\r\nrörande tidigare svensk krigsmaterielexport till\r\nMexico. Det gäller i denna fråga som i alla andra\r\nfrågor som rör krigsmateriel, av skäl som Bengt\r\nHurtig känner till.</pre><pre>Det är alldeles riktigt -- jag sade det tidigare -- att\r\nexporten till Mexico har varit mycket begränsad.\r\nJag kan säga så mycket att tyngdpunkten i den\r\nhittillsvarande exporten har legat på marina\r\nsystem, dvs. system som inte har någon som helst\r\nrelevans för de oroligheter som nu har ägt rum.</pre><pre>Jag kan också säga så mycket som att det\r\nnaturligtvis tas hänsyn till denna typ av\r\növerväganden när det blir fråga om beviljande av\r\nutförsel framöver. Likaså har vi att ta hänsyn till om\r\ndet är fråga om följdleveranser, då vi normalt har\r\nanledning att ge tillstånd, eller om det är fråga om\r\nexport av nya system av ny karaktär.</pre><pre>Jag vet för min del inget ärende som kommer att\r\naktualiseras inom den närmaste tiden. Men om och\r\nnär ett ärende aktualiseras kommer sådana\r\nhänsynstaganden in i bilden.</pre><pre>Anf. 107  BENGT HURTIG (v):</pre><pre>Fru talman! Jag får tolka svaret som att det inte\r\nfinns anledning för regeringen att överväga något\r\nåterkallande av tillstånd för export som eventuellt\r\npågår. Det skulle man kunna göra med hänsyn till\r\nde regler som finns.</pre><pre>Denna export ligger inte så väldigt långt tillbaks i\r\ntiden. Den skedde under 1993. Enligt den uppgift\r\njag har skulle det också kunna röra sig om\r\nammunition och krut. Sådant kan ju mycket väl ha\r\nanvänts i konflikten.</pre><pre>Statsrådet säger att denna export har liten\r\nbetydelse. Det som gäller för vår export av\r\nkrigsmateriel över huvud taget är att den skall ske\r\nför att vi skall kunna tillgodose de egna svenska\r\nbehoven. Om exporten inte har någon stor\r\nbetydelse ur denna synvinkel skulle det, om det\r\nfanns anledning, vara rätt lätt att återkalla ett\r\ntillstånd.</pre><pre>Anf. 108  Statsrådet ULF DINKELSPIEL\r\n(m):</pre><pre>Fru talman! Om det, som Bengt Hurtig säger, är\r\nfråga om ammunition är det med all sannolikhet\r\nfråga om en följdleverans. Nu uttalar jag mig än en\r\ngång generellt, eftersom jag icke har anledning att\r\ngå in i detaljerna vad gäller export till enskilt land.</pre><pre>När det är sagt kan jag också bekräfta att det mig\r\nveterligen inte finns något tidigare beslut som är av\r\nden karaktären att det finns anledning att ompröva\r\ndet i ljuset av den nu inträffande händelsen. Om ett\r\nnytt ärende aktualiseras -- det framgår tydligt av det\r\nsvar jag har givit -- finns det all anledning att vänta\r\nmed beslut tills situationen har klarnat.</pre><pre>Anf. 109  BENGT HURTIG (v):</pre><pre>Fru talman! Uppenbarligen föreligger en viss\r\noklarhet om huruvida man över huvud taget har\r\növervägt ett återkallande av de tillstånd som nu\r\nfinns. Det kanske finns anledning att senare\r\nåterkomma till dessa frågor.</pre><pre>Överläggningen var härmed avslutad.</pre><pre>16  Svar på fråga 1993/94:305 om EU och den\r\nsvenska offentlighetsprincipen</pre><pre>Anf. 110  Statsrådet ULF DINKELSPIEL\r\n(m):</pre><pre>Fru talman! Ylva Annerstedt har med hänvisning\r\ntill Sveriges förhandlingar om medlemskap i\r\nEuropeiska unionen frågat mig i vilken form jag\r\navser att framföra Sveriges krav på skydd för\r\noffentlighetsprincipen.</pre><pre>Redan när medlemskapsförhandlingarna inleddes\r\nförklarade jag i Sveriges öppningsdeklaration att\r\noffentlighetsprincipen är en omistlig del av Sveriges\r\npolitiska och kulturella arv. Offentlighetsprincipen\r\när fastlagd i svensk grundlag och det finns enligt\r\nregeringens mening ingen anledning att förhandla\r\nom dess tillämpning i Sverige.\r\nOffentlighetsprincipen är kort sagt inte\r\nförhandlingsbar.</pre><pre>EU:s medlemsländer har inte någon gemensam syn\r\npå frågan om allmänhetens tillgång till\r\nmyndigheternas handlingar. Reglerna är i stället\r\nolika i varje land. I EG-rätten finns det inte heller\r\nnågra generella regler om offentlighet och sekretess\r\ni medlemsländerna. Europeiska unionens råd antog\r\nemellertid i december nya regler om allmänhetens\r\ntillgång till dokument som finns hos kommissionen\r\noch rådet. Dessa regler bygger på en\r\ngrundläggande princip om öppenhet. Denna\r\nutveckling, där vår offentlighetsprincip varit en\r\ntydlig inspirationskälla, är mycket välkommen.</pre><pre>Att EU nu antagit regler för hur handlingar skall\r\nhanteras hos dess institutioner påverkar inte\r\noffentlighetsreglerna i Sverige. Det finns därför\r\ninte heller nu någon anledning att göra\r\noffentlighetsprincipen till en förhandlingsfråga. Vi\r\nhar dock under hösten diskuterat möjligheterna att\r\ni samband med förhandlingarna på ett eller annat\r\nsätt dokumentera den svenska\r\noffentlighetsprincipen. För hur detta lämpligen kan\r\nske kan utvecklingen i EU ha betydelse.</pre><pre>Diskussionerna med EU går nu vidare. Så snart\r\nnågot ställningstagande finns att redovisa är det\r\ngivetvis min avsikt att återkomma till riksdagen\r\nmed närmare information i frågan.</pre><pre>Anf. 111  YLVA ANNERSTEDT (fp):</pre><pre>Fru talman! Jag får tacka statsrådet för svaret som\r\negentligen inte ger något svar på frågan utan är en\r\nupprepning av vad statsrådet sade förra gången vi\r\nhade en diskussion i frågan.</pre><pre>Det är faktiskt ett år sedan statsrådet, vid starten av\r\nmedlemsförhandlingarna, uttalade att\r\noffentlighetsprincipen inte är förhandlingsbar.\r\nKanske var det för ett halvår sedan som beskedet\r\nkom att man ändå hade tänkt sig att på något sätt\r\nkodifiera offentlighetsprincipen. Vad jag då ville ha\r\nett närmare besked om var på vilket sätt man avsåg\r\natt kodifiera den.</pre><pre>Nu finns uppgifter om att man med EG-\r\nkommissionen t.o.m. diskuterar formuleringar för\r\nhur kodifieringen skall gå till. Detta är något som\r\ninte ens EG-delegationen här i riksdagen har fått\r\nnågon information om. Är det fråga om en\r\nprotokollsanteckning? Är det ett uttalande? Är det\r\nett tillägg till protokollet? Eller vilken typ av\r\ndiskussion är det som ni för med EG-\r\nkommissionen?</pre><pre>Det återstår faktiskt bara en och en halv månad tills\r\nförhandlingarna skall vara avslutade, enligt den\r\ntidtabell som vi hoppas skall hålla. Därför finns det\r\nall anledning att redovisa hur långt man har kommit\r\npå detta område.</pre><pre>En del av den tveksamhet som finns hos många\r\nsvenskar är bl.a. grundad på att man tycker att det\r\nfinns en slutenhet i EG-systemet. Därför är det av\r\nallra största betydelse att denna diskussion kommer\r\nupp till ytan och att vi får veta på vilket sätt vi kan\r\nkodifiera vår offentlighetsprincip. Jag vill därför\r\nveta vilka modeller som diskuteras och vilken\r\nattityd företrädarna för EU har i de pågående\r\ndiskussionerna.</pre><pre>Anf. 112  Statsrådet ULF DINKELSPIEL\r\n(m):</pre><pre>Fru talman! Jag tror att det helt avgörande för den\r\nenskilde svenske medborgaren, och för oss alla, är\r\natt offentlighetsprincipen ligger fast. Jag har många\r\ngånger, i kammaren och i öppningsdeklarationen\r\nden 1 februari, sagt: Detta ligger fast, och vi avser\r\ninte att ingå i förhandlingar med EG om detta.</pre><pre>Sedan har vi sagt att vi på ett eller annat sätt vill\r\nsöka dokumentera detta. Jag kan försäkra Ylva\r\nAnnerstedt att det inte är något som vi uttalar, och\r\nsedan lämnar åt slumpen att avgöra hur det skall\r\nske i förhandlingarna. Nej, faktum är att vi har\r\ndiskuterat den här frågan ganska intensivt, både\r\ninternt och inom EG.</pre><pre>Då kan man fråga: Varför har ni inte kommit till\r\nnågot resultat? Jo, det beror helt enkelt på att det\r\ninte är så lätt att finna en form som å ena sidan\r\ntillgodoser vårt önskemål att på ett eller annat sätt\r\ndokumentera detta och å andra sidan tillgodoser\r\nvad vi menar är ett mycket klart svenskt intresse,\r\nnämligen att icke göra detta till en del av\r\nförhandlingsresultatet och på så sätt låta frågan om\r\nvår egen offentlighetsprincip bli en fråga som EG:s\r\nolika organ, ytterst domstolen, skall kunna tolka.\r\nOm vi hade gjort det skulle vi ha tagit ett steg\r\ntillbaka, och då skulle vi inte minst ha uppgivit\r\nkravet på att vår offentlighetsprincip icke är\r\nförhandlingsbar. Det är vår uppfattning, och vi\r\navser inte att rucka på den.</pre><pre>Anf. 113  YLVA ANNERSTEDT (fp):</pre><pre>Fru talman! Det är utmärkt att statsrådet återigen\r\nupprepar hur viktig vår offentlighetsprincip är och\r\natt vi inte avser att förhandla om den. Jag tror inte\r\nheller ett ögonblick att statsrådet handskas\r\nlättsinnigt med den här frågan eller på något sätt\r\nlämnar den åt slumpen. Men det är oerhört viktigt\r\natt vi får reda på vilka modeller för kodifieringen\r\nsom man diskuterar. Vi har fortfarande inte fått\r\nnågot besked om detta. Det här är en så viktig fråga\r\natt vi under tiden måste få en inblick i vilken typ av\r\nkodifiering man diskuterar.</pre><pre>Det sägs också i svaret att utvecklingen i EU kan ha\r\nbetydelse för hur det här skall ske. Vad är det för\r\nhändelseutveckling som kan påverka utformningen\r\nav vår kodifiering av offentlighetsprincipen?</pre><pre>Anf. 114  Statsrådet ULF DINKELSPIEL\r\n(m):</pre><pre>Fru talman! Jag skall svara på den sista frågan först.\r\nDet är alldeles klart att förståelsen för den svenska\r\noffentlighetsprincipen ökar. Därmed ökar\r\nchanserna för att den skall tillämpas inte bara i\r\nSverige utan också i andra europeiska länder --\r\nDanmark har ju någonting som liknar vår\r\noffentlighetsprincip, men de flesta andra länder har\r\ndet inte. Vi skulle helst se att alla EG-organ\r\ntillämpade vår offentlighetsprincip. Då skulle en\r\nintressekollision över huvud taget aldrig uppstå.\r\nDärför driver vi de här frågorna.</pre><pre>Det är från den här synpunkten som vi välkomnar\r\natt kommissionen och EG:s organ, sedan frågan\r\nsenast behandlades i kammaren, har fattat ett\r\nbeslut som innebär att man har samma\r\nutgångspunkt som vi själva, nämligen att\r\ndokumenten skall vara öppna.</pre><pre>Anf. 115  YLVA ANNERSTEDT (fp):</pre><pre>Fru talman! Jag välkomnar också den här\r\nutvecklingen i EG, men det är fortfarande oklart på\r\nvilket sätt vi skall kunna kodifiera\r\noffentlighetsprincipen. Det är oerhört viktigt att vi\r\npå olika sätt kan kontrollera hur EG fungerar, hur\r\nde viktiga nationella och internationella frågorna\r\nhanteras, eftersom vi vill påverka dem. Våra\r\nmassmedia skall också kunna kontrollera den makt\r\nsom vi har slagit samman med EU:s maktutövning.\r\nDärför är det viktigt att det inte blir något glapp\r\ndär.</pre><pre>Två danska journalister har gjort en förtjänstfull\r\nutredning på detta område. De pekar särskilt på ett\r\navsnitt i detta komplex där man kanske har missat\r\nen sak inom EG. Det handlar om skillnaden mellan\r\ninformation på data och på papper. Jag tycker att\r\ndet är viktigt att statsrådet uppmärksammar det.</pre><pre>Anf. 116   Statsrådet ULF DINKELSPIEL\r\n(m):</pre><pre>Fru talman! Jag delar givetvis Ylva Annerstedts\r\nuppfattning i fråga om det sistnämnda. Vi försöker\r\natt få alla olika aspekter belysta, så att vi kan\r\nhantera denna fråga utifrån våra egna intressen och\r\nmed full kännedom om EG:s regler. Det är en del\r\nav arbetet.</pre><pre>Som tillägg till vad jag tidigare sade vill jag säga att\r\nvi i vårt öppningsanförande har framfört vår\r\ngrundläggande inställning i denna fråga. När vi\r\nsedan säger att vi vill finna en ytterligare väg att\r\ndokumentera detta, betyder det att vi, utöver detta\r\nuttalande som är en del av våra förhandlingar med\r\nEG, vill hitta en form av protokoll, deklaration\r\neller liknande som slår fast vår uppfattning på\r\ndenna punkt. Vi har ännu inte, tillsammans med\r\nEG, hittat en lämplig form. Jag skall återkomma så\r\nsnart vi har gjort framsteg på denna punkt.</pre><pre>Anf. 117  YLVA ANNERSTEDT (fp):</pre><pre>Fru talman! Jag vill göra ett tillägg i frågan om\r\nskillnaden mellan information på data och på\r\npapper. EG har ett mycket starkt skydd för\r\ndatauppgifter, som skyddar den personliga\r\nintegriteten. Det mycket starka skyddet för\r\npersonliga uppgifter på data har så att säga spillt\r\növer till annan information som ligger på data. Det\r\när då viktigt att uppmärksamma att andra typer av\r\nuppgifter som det är av intresse att t.ex. våra\r\nmassmedier eller vi som medborgare kan\r\nkontrollera inte dras med i samma sjok när det\r\ngäller skydd för den personliga integriteten.</pre><pre>Det är förhoppningsvis bara en och en halv månad\r\nkvar tills vi har avslutat förhandlingarna. Jag\r\nhoppas att statsrådet därför accelererar\r\ndiskussionerna om offentlighetsprincipen och på\r\nvilket sätt den skall dokumenteras och återkommer\r\ntill riksdagen så snart det någonsin är möjligt.</pre><pre>Anf. 118  Statsrådet ULF DINKELSPIEL\r\n(m):</pre><pre>Fru talman! Så skall ske.</pre><pre>Överläggningen var härmed avslutad.</pre><pre>Ajournering</pre><pre>På förslag av talmannen beslöt kammaren kl. 16.52\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>17 §  Svar på fråga 1993/94:286 om en\r\nsamvetsklausul på utbildningsområdet</pre><pre>Anf. 119  Utbildningsminister PER UNCKEL\r\n(m):</pre><pre>Herr talman! Eva Zetterberg har frågat mig om\r\nregeringen kommer att införa en samvetsklausul\r\nenligt de intentioner som finns i kommittédirektiven\r\ntill en särskild utredare.</pre><pre>Vid regeringssammanträde den 22 april 1993\r\nbeslutade regeringen på mitt förslag att en särskild\r\nutredare skulle tillkallas för att utreda frågan hur\r\nstudenternas rätt att av religiösa, etiska eller andra\r\nskäl vägra delta i vissa utbildningsmoment kan\r\ntillgodoses i högskoleförordningen.</pre><pre>Bakgrunden till utredningen är den reform för den\r\nhögre utbildningen som riksdagen och regeringen\r\nbeslutat om och som innebär en avsevärd frigörelse\r\nav universitet och högskolor från statligt\r\ndetaljinflytande. Universiteten och högskolorna\r\nhar numera t.ex. frihet när det gäller att organisera\r\nutbildningarna, liksom ett eget ansvar i många\r\nfrågor som rör studenternas rättigheter och\r\nskyldigheter.</pre><pre>Den nya högskolelagen och högskoleförordningen\r\ninnebär därmed en begränsning av studenternas\r\nrätt att överklaga beslut som fattas av universitet\r\neller högskola. I samband med arbetet med den nya\r\nförordningen väcktes frågan huruvida\r\növerklaganderätten för studenterna var alltför\r\nbegränsad. Det man då särskilt avsåg var sådana\r\närenden som studenterna tidigare kunde överklaga\r\ntill Universitets- och högskoleämbetet, t.ex.\r\nstudenters rätt att vägra delta i obligatoriska\r\nmoment i undervisningen. Skälen till en sådan\r\nvägran kunde vara religiösa eller etiska. En vägran\r\ninnebar då också att studenterna inte blev\r\ngodkända på utbildningen och alltså inte fick ut sitt\r\nexamensbevis.</pre><pre>Regeringen bedömde att denna fråga borde ägnas\r\nnågot mer uppmärksamhet än vad som var möjligt\r\natt göra när högskoleförordningen skulle\r\nfastställas. Därför tillkallade regeringen en särskild\r\nutredare som fick till uppgift att utreda frågan om\r\nbehovet av en särskild s.k. samvetsklausul i\r\nhögskoleutbildningen. I uppdraget till den särskilda\r\nutredaren, hovrättslagmannen Erland Aspelin,\r\ningår att överväga om studenternas rätt att av\r\nreligiösa, etiska eller andra skäl vägra att delta i\r\nvissa obligatoriska moment är tillräckligt\r\ntillgodosedd i högskoleförordningen. Därvid skall\r\nstudenternas rättigheter i detta avseende vägas mot\r\nnödvändigheten att studenterna uppfyller målen\r\nför den aktuella examen eller mot behoven av viss\r\nlikformighet i utbildningen som grund för\r\nbehörighet att utöva ett visst yrke. I detta\r\nsammanhang skall utredas om sådana moment bör\r\nvara obligatoriska enbart i sådana kurser som hör\r\ntill en viss befattningsutbildning utanför\r\nyrkesexamen. Eventuella konsekvenser för den\r\naktuella yrkesverksamheten, om en samvetsklausul\r\ninförs, bör redovisas.</pre><pre>Utredaren är ännu inte färdig, men jag räknar med\r\natt få utredarens förslag under våren 1994. Eva\r\nZetterbergs fråga är därför för tidigt väckt, och jag\r\nkan innan jag inhämtat utredningens förslag därför\r\ninte svara på frågan om regeringen avser att införa\r\nen samvetsklausul på utbildningsområdet eller inte.</pre><pre>Anf. 120  EVA ZETTERBERG (v):</pre><pre>Herr talman! Jag vill tacka utbildningsministern för\r\nsvaret på frågan om den s.k. samvetsklausulen och\r\nkonstaterar att jag är glad att vi äntligen får en\r\ndiskussion i denna fråga till stånd. Frågan kom av\r\nolika skäl inte upp under hösten. Däremot är jag\r\nnaturligtvis inte glad över svaret därför att jag,\r\nliksom en stor del av kvinnorörelsen och många\r\nandra som har engagerat sig i frågan om kvinnors\r\nhälsa m.m., har oroats mycket av denna utredning.\r\nSvaret kan inte på något sätt stilla denna oro.</pre><pre>Herr talman! Anledningen till att jag ställde min\r\nfråga medan en utredning pågår är att jag utgår från\r\natt en utredning tillsätts i syfte att och med\r\nönskemål om att förändra lagstiftning eller\r\nklausuler på ett visst sätt. Det är därför som man\r\nfrån regeringens sida har velat utreda denna fråga.\r\nDet är inte en fråga i största allmänhet.</pre><pre>Jag skulle vilja, herr talman, fråga\r\nutbildningsministern vad det är för obligatoriska\r\nmoment som skall utredas och som man eventuellt\r\nkan slippa genom samvetsklausul. Finns det fler\r\nområden än familjeplanering, möjligheten att\r\nslippa att lära sig hur en eventuellt nödvändig abort\r\ngenomförs? Till slut vill jag också fråga\r\nutbildningsministern vad regeringens inställning till\r\nabort är. Anser utbildningsministern att kunskap\r\nom familjeplanering och om hur aborter genomförs\r\när ett väsentligt moment i en utbildning, t.ex.\r\nutbildningen till barnmorska eller läkare?</pre><pre>Anf. 121  Utbildningsminister PER UNCKEL\r\n(m):</pre><pre>Herr talman! Får jag börja med att be Eva\r\nZetterberg om ursäkt för att denna diskussion inte\r\nkunde komma till stånd före jul. Det var min\r\nkalender som ställde till trassel, inte Eva\r\nZetterbergs.</pre><pre>Jag vill till Eva Zetterberg vidare säga att det är\r\nproblematiskt att diskutera utredningars resultat\r\nmedan utredningar pågår. Vet man svaret, finns det\r\nnämligen inget skäl att utreda.</pre><pre>Eva Zetterberg tror mig möjligen inte när jag säger\r\natt denna utredning har till uppgift, inte att utgå\r\nfrån en förutbestämd ambition, utan att göra precis\r\ndet jag tycker utredningar skall göra, nämligen\r\nbelysa huruvida det finns ett behov av att göra en\r\nförändring eller inte.</pre><pre>I sin fråga utgår Eva Zetterberg från att det är\r\nnågonting som utredningen skall expediera. Så är\r\ninte fallet. Utredningens uppgift är att belysa\r\nhuruvida studenternas rätt i de hänseenden som\r\nsamvetsklausulen berör allaredan är tillräckligt\r\ntillgodosedd i högskoleförordningen eller om man,\r\nför att säkra studenters rätt, har anledning att pröva\r\nen förändring av lagstiftningen. Vilket resultat\r\nutredningen kommer fram till vet jag inte, och jag\r\nkan ty åtföljande inte heller svara på frågan vad\r\nregeringens slutsats därmed kommer att bli.</pre><pre>Anf. 122  EVA ZETTERBERG (v):</pre><pre>Herr talman! Jag har full förståelse för att\r\nutbildningsministern inte ännu vet vilket resultat\r\nutredningen kommer fram till. Däremot vidhåller\r\njag att man i regel tillsätter en utredning för att\r\nbelysa ett område för att eventuellt komma fram till\r\nett förslag till förändring. Annars har man ingen\r\nanledning att belysa området.</pre><pre>Jag vill upprepa min fråga: Vad är det för fler\r\nobligatoriska moment som man genom en\r\nsamvetsklausul skulle kunna komma ifrån? Det\r\nmest uppmärksammade är utan tvivel frågan om\r\nundervisning i abortfrågor och familjeplanering.\r\nFinns det fler områden vad gäller undantag från\r\nhögskoleklausulen? När nu utredningen inte är\r\nklar, frågar jag vad statsrådets egen uppfattning är\r\npå detta område.</pre><pre>Anf. 123  Utbildningsminister PER UNCKEL\r\n(m):</pre><pre>Herr talman! I direktiven till utredningen anförs\r\nsärskilt barnmorskelinjen som ett av de områden\r\nsom utredaren naturligen bör se på. Jag utgår från\r\natt utredaren, med den allmänna inriktning som\r\nutredningen har givits, också kommer att titta på\r\nandra moment i den mån han finner att dessa\r\ninnehåller likartade problemställningar som den\r\nsom aktualiserats inom ramen för familjerelaterad\r\nutbildning.</pre><pre>Jag respekterar att Eva Zetterberg vill ha besked av\r\nmig vad jag tycker personligen. Jag tycker\r\nemellertid inte att det är korrekt att redovisa\r\npersonliga uppfattningar, om utgångspunkten är att\r\njag har bett en utredare ta reda på hur\r\nsakförhållandet är. Mina eventuella synpunkter,\r\nståndpunkter och uppfattningar kan nämligen\r\nkomma att påverkas av det faktaunderlag\r\nutredaren kommer att förebringa.</pre><pre>Eva Zetterberg säger att förutsättningen för en\r\nutredning i regel är att man planerar en förändring.\r\nOm Eva Zetterberg läser direktiven noga, ser hon\r\natt utgångspunkten för denna utredning är att ta\r\nreda på huruvida en förändring är påkallad eller\r\ninte.</pre><pre>Anf. 124  EVA ZETTERBERG (v):</pre><pre>Herr talman! Det är naturligtvis bra om regeringen\r\när helt öppen för ett ställningstagande. Jag anser\r\ninte att det behövdes någon utredning. Någon\r\nsamvetsklausul på det här området är över huvud\r\ntaget inte nödvändig. Regeringen har en betydligt\r\nmer positiv inställning till att över huvud taget\r\nförändra än vad jag och en stor del av Sveriges\r\nkvinnor har.</pre><pre>Jag inser att vi inte kommer längre i dag i\r\ndiskussionen. Utbildningsministern behöver inte\r\nvara orolig -- jag tänker återkomma när\r\nutredningen är klar. Då får vi diskutera vad som\r\nhänder, för det här är en väldigt viktig fråga vad\r\ngäller utbildning till barnmorska och andra sådana\r\nutbildningar. Där anser jag att det som gäller abort\r\nbör vara en obligatorisk del.</pre><pre>Överläggningen var härmed avslutad.</pre><pre>18 §  Svar på fråga 1993/94:306 om statens\r\nperson- och adressregisternämnd</pre><pre>Anf. 125  Finansminister ANNE WIBBLE\r\n(fp):</pre><pre>Herr talman! Mot bakgrund av ett beslut av\r\nregeringen att av formella skäl upphäva ett beslut\r\nav Statens person- och adressregisternämnd har\r\nMargitta Edgren frågat mig om regeringen avser att\r\nutfärda nya instruktioner för nämnden.</pre><pre>Nämndens beslut innebar att fyra veckor skulle gå\r\nfrån det att ett dödsfall inträffar tills uppgifter om\r\nden avlidne lämnas ut från statens centrala person-\r\noch adressregister, SPAR, som nämnden är\r\nregisteransvarig för. Enligt regeringens uppfattning\r\ngick beslutet utöver den rätt till regelgivning som\r\ntillerkänts nämnden enligt instruktionen för\r\nnämnden, varför regeringen upphävde beslutet.</pre><pre>SPAR skapades bl.a. för att begränsa behovet av\r\nandra befolkningsregister. Registret används\r\nfrämst för aktualisering, komplettering och\r\nkontroll av uppgifter i andra personregister.\r\nDessutom bedrivs en omfattande försäljning av\r\npersonuppgifter från SPAR. Kritik har riktats mot\r\ndenna verksamhet. Det har vidare satts i fråga om\r\nSPAR med sitt omfattande innehåll\r\növerensstämmer med den syn på integritet som\r\nnumera råder i samhället. Det kan vidare framstå\r\nsom tveksamt om det allmänna på det sätt som sker\r\ni SPAR skall samla personuppgifter från olika håll\r\nenbart för försäljning eller annat tillhandahållande.</pre><pre>Från dessa utgångspunkter ingår frågan om\r\nSPAR:s, och därmed även nämndens, framtid i\r\nuppdraget till aviseringsutredningen. Utredningen\r\nkommer inom kort att avlämna sitt betänkande.\r\nUtredningens resultat bör avvaktas innan jag är\r\nberedd att föreslå regeringen några åtgärder i den\r\nriktning frågeställaren avser.</pre><pre>Anf. 126  MARGITTA EDGREN (fp):</pre><pre>Herr talman! Jag tackar Anne Wibble för svaret.\r\nJag tycker det är bra. Det är mycket upplysande att\r\nhöra att vi delar uppfattningen att man kan\r\nifrågasätta om SPAR:s rättigheter att sälja\r\nuppgifter exempelvis för marknadsföringsändamål\r\növerensstämmer med den syn på integritet som\r\nråder i dagens samhälle.</pre><pre>Jag förväntar mig att vi när Aviseringsutredningen\r\nlämnat sitt betänkande får en bra diskussion och att\r\nett bra beslut fattas. Men om vi bestämmer oss för\r\natt denna enda möjlighet skall finnas, nämligen att\r\nsälja uppgifter från källor som är godkända av\r\nriksdagen, måste det också finnas ett slags styrning\r\nav den verksamhet som skall ske, på ett sätt som\r\nnämnden nu fungerat för SPAR.</pre><pre>Jag vill peka på att vi -- jag sitter med i SPAR-\r\nnämnden sedan 1985 -- själva ser det som vår\r\nuppgift att värna om människors personliga\r\nintegritet kontra alla de intressen som finns runt\r\nomkring i samhället när det gäller att få uppgifter\r\nom människor. Om denna möjlighet skall finnas\r\nkvar måste man ta uppgiften mycket på allvar när\r\ndet gäller vem som skall värna om integriteten.</pre><pre>Här föreligger en uppenbar målkonflikt mellan\r\ndem som överklagat SPAR-nämdens beslut och\r\nSPAR-nämnden. Överklagandetexten tyder på\r\nönskemål om att uppgifter ur SPAR lämnas ut utan\r\nförbehåll, medan SPAR-nämnden uppfattar sin\r\nuppgift så, att en viss begränsning är önskvärd och\r\natt en etisk bedömning med en etisk helhetssyn\r\nmåste göras. Denna målkonflikt har resulterat i ett\r\nbeslut i SPAR och ett annat i regeringen.</pre><pre>Anf. 127  Finansminister ANNE WIBBLE\r\n(fp):</pre><pre>Herr talman! Regeringens beslut att upphäva\r\nbeslutet i SPAR-nämnden fattades på formella\r\ngrunder. I sak är det klart befogat att visa respekt\r\nbåde för sorgearbete och för integritet så att det\r\ninte störs av bl.a. aggressiv marknadsföring, som\r\nanförs i bakgrundsmaterialet. Men effekten av\r\nnämndens beslut blev vidare än vad avsikten\r\nkanske var. Beslutet fick en karaktär av\r\nnormgivning och innebär bl.a.\r\nkonkurrenspåverkan.</pre><pre>Margitta Edgren säger sig inte vara omedveten om\r\natt jag för ett antal år sedan har motionerat om\r\nSPAR-nämdens avskaffande av just integritetsskäl\r\noch dylika skäl. Ett betänkande från\r\nAviseringsutredningen kommer mycket snart,\r\ninom några veckor tror jag. Det leder kanske till att\r\nett förslag läggs fram om att avskaffa SPAR och\r\nSPAR-nämnden. Jag tycker att det är rimligt att\r\navvakta tills detta betänkande finns framtaget.</pre><pre>Anf. 128  MARGITTA EDGREN (fp):</pre><pre>Herr talman! Jag kan hålla med Anne Wibble om\r\natt det är rimligt. Men jag vill återigen poängtera\r\natt man, om man kommer fram till att lägga fram\r\nförslag om att avskaffa SPAR, också ordentligt och\r\nklart måste uttala att det i Sveriges samhälle över\r\nhuvud taget inte är tillämpligt att sälja uppgifter ur\r\nnågot slags register, ''what so ever''. SPAR har ju\r\nhaft en begränsande effekt, eftersom det bara är ett\r\nregister och man har haft ganska bra kontroll över\r\ndet.</pre><pre>Överläggningen var härmed avslutad.</pre><pre>19 §  Svar på fråga 1993/94:275 om legitimation\r\nav naprapater</pre><pre>Anf. 129  Statsrådet BO KÖNBERG (fp):</pre><pre>Herr talman! Birger Andersson har frågat mig av\r\nvilken anledning som propositionen om\r\nlegitimation av naprater inte har nått riksdagen\r\nunder hösten 1993.</pre><pre>Frågan om legitimation för naprapater har beretts\r\nsamordnat med beredningen av direktiven till en\r\növersyn av behörighetsfrågorna inom hälso- och\r\nsjukvården och närliggande områden. Regeringen\r\nhar nu den 13 januari utfärdat kommittédirektiven.</pre><pre>Frågan om legitimation av naprater är dessutom\r\nnära förknippad med frågan om godkännande av\r\nden svenska kiropraktorutbildningen som grund för\r\nlegitimeringen av kiropraktorer. Socialstyrelsen\r\nhar i december 1993 inkommit med en utvärdering\r\nav den kiropraktikutbildning som bedrivs vid\r\nSkandinaviska Chiropraktor Skolan i Stockholm.</pre><pre>Frågan om legitimation för naprapater kan nu\r\nberedas färdigt. Enligt gällande\r\npropositionsförteckning avser regeringen att den 28\r\nfebruari i år lämna en proposition i frågan.</pre><pre>Anf. 130  BIRGER ANDERSSON (c):</pre><pre>Herr talman! Jag ber att få tacka statsrådet för\r\nsvaret. Denna fråga har varit segsliten. Många\r\nmotioner har väckts om legitimation av naprapater,\r\noch många interpellationer och frågor har ställts\r\nunder årens lopp. Vi är ett antal ledamöter i denna\r\nkammare som ett antal år arbetat för att gruppen\r\nnaprapater skall få legitimation.</pre><pre>Jag är medveten om att statsrådet har fått ärva\r\ndenna fråga av den tidigare regeringen. Men jag\r\noch många med mig hade hoppats på en snabbare\r\nhandläggning än vad som hittills varit fallet. Det\r\nfinns ju, som statsrådet anger i sitt svar, olika\r\norsaker till att handläggningen blivit utdragen.</pre><pre>Naprapaterna genomgår ju en fyraårig svensk\r\nhögskoleutbildning, som motsvarar ungefär 160\r\npoäng. Eftersom utbildningen bedrivs i Sverige går\r\nkvaliten på utbildningen lätt att kontrollera och\r\npåverka, om man så skulle vilja. Gruppen\r\nnaprapater har i växande grad vunnit allmänhetens\r\nförtroende. Enligt tillgänglig statistik behandlar\r\nnaprapaterna ungefär 200 000 patienter per år, med\r\ntotalt ca 1 miljon behandlingar.</pre><pre>Jag ställer denna fråga därför att jag blev mycket\r\nförvånad över att propositionen inte kom vid den\r\ntidpunkt som den utlovats i den förra\r\npropositionsförteckningen. Jag vill därför fråga\r\nstatsrådet: Finns det risk för ytterligare\r\nförseningar?</pre><pre>Anf. 131  Statsrådet BO KÖNBERG (fp):</pre><pre>Herr talman! Låt mig nämna -- kanske inte för\r\nBirger Anderssons räkning som väl känner ärendet\r\nmen, för andra -- att det finns en hel mängd\r\nönskemål om legitimering som framförts till\r\ndepartementet. Att jag har valt att, som jag\r\nredovisade för kammaren i höstas vid en\r\nfrågedebatt, lyfta ut frågan om naprapaternas\r\nlegitimering för behandling i en separat\r\nproposition, i stället för att låta frågan bli föremål\r\nför den utredning som kanske åtta, tio eller tolv\r\nandra grupper blir föremål för, borde betraktas som\r\nnågot glädjande för den som är angelägen om detta.</pre><pre>Jag har ambitionen att klara av det arbetet till den\r\n28 februari i år. Jag kan dock inte lämna några\r\ngarantier för detta, men det är min självklara\r\nambition.</pre><pre>Anf. 132  BIRGER ANDERSSON (c):</pre><pre>Herr talman! Jag ställde min följdfråga om\r\ntidsaspekten med anledning av det som statsrådet\r\nBo Könberg sade i juni, nämligen att det skulle\r\nkomma en proposition om legitimation under\r\nhösten. Det gör att man blir litet fundersam. Jag\r\nfick inte heller nu hundraprocentiga garantier, men\r\njag vädjar till statsrådet att verkligen prioritera\r\ndenna fråga så att inte ytterligare förseningar\r\nuppstår.</pre><pre>Anf. 133  Statsrådet BO KÖNBERG (fp):</pre><pre>Herr talman! Vi har ett antal frågor som vilar hos\r\nSocialdepartementet. Att i den meningen prioritera\r\nfrågan så att den kommer överst av alla frågor,\r\nexempelvis före pensionsreformer, kan jag inte\r\ngarantera. Regeringen har dock avsikten att lägga\r\npropositionen på riksdagens bord så fort som\r\nmöjligt. Det är självklart.</pre><pre>Anf. 134  BIRGER ANDERSSON (c):</pre><pre>Herr talman! Jag tackar för det beskedet och\r\nhoppas att den uppgift som lämnats i\r\npropositionsförteckningen kommer att kunna\r\ninfrias.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 18.20 på förslag av förste vice\r\ntalmannen att ajournera förhandlingarna till kl.\r\n18.24 i väntan på att kommunikationsminister Mats\r\nOdell skulle infinna sig i kammaren för att lämna\r\nsvar på frågor.</pre><pre>Återupptagna förhandlingar</pre><pre>Förhandlingarna återupptogs kl. 18.24.</pre><pre>20 §  Svar på fråga 1993/94:277 om postservicen\r\npå landsbygden</pre><pre>Anf. 135  Kommunikationsminister MATS\r\nODELL (kds):</pre><pre>Herr talman! Birger Andersson har frågat mig vilka\r\nåtgärder jag avser att vidta för att en god och\r\ngrundläggande postservice skall kunna\r\nupprätthållas på landsbygden.</pre><pre>Frågan har ställts till mig mot bakgrund av att\r\nPosten har ett försök med morgontidig utdelning av\r\ntidningar och post på tre lantbrevbärarlinjer runt\r\nSala och Västerås. Försöksverksamheten har\r\nföregåtts av en marknadsundersökning. Hushållen\r\nvisade sig då ha en positiv syn på försöket.\r\nMottagarna av brev föredrog att få tidningen på\r\nmorgonen och breven ett halvt dygn senare.\r\nDäremot visade sig företagen vara något mindre\r\npositiva.</pre><pre>Försöksverksamheten pågår för att visa om Posten\r\nkan tillgodose de önskemål som finns från de\r\nboende på landsbygden om att få dagstidningarna\r\npå morgonen. Under försökets gång löser Posten de\r\nproblem som uppstår för bl.a. företagare. Försöket\r\nberäknas pågå i sex månader. Därefter skall en\r\nutvärdering göras. Utvärdering beräknas ske i april\r\ni år.</pre><pre>Posten har ett uppdrag av riksdag och regering att\r\nupprätthålla daglig och rikstäckande post- och\r\nkassaservice. I sin verksamhet måste Posten\r\ngivetvis hitta nya lösningar och modeller som\r\ntillfredsställer kundernas behov. Jag tycker det är\r\nbra att Posten går ut och frågar lokalbefolkningen\r\nvilken sorts service man föredrar och att Posten\r\narbetar med lokala lösningar som är anpassade till\r\nkundernas behov. Om just försöksverksamheten i\r\nSala och Västerås visar sig vara en bra modell är för\r\ntidigt att säga. Jag utgår emellertid från att Posten\r\nlyssnar på kundernas och lokalbefolkningens\r\nsynpunkter i samband med utvärderingen av\r\nförsöket i Sala och Västerås.</pre><pre>Anf. 136  BIRGER ANDERSSON (c):</pre><pre>Herr talman! Jag ber att få tacka\r\nkommunikationsministern för svaret.</pre><pre>Många företagare som är verksamma på\r\nlandsbygden är allvarligt oroade för att den här\r\nförsöksverksamheten skall permanentas. Den\r\ninnebär att man får posten en dag senare. Tidigare\r\nhar lantbrevbäraren kommit med posten mitt på\r\ndagen. Det här försöket innebär att breven\r\nkommer tillsammans med morgontidningen dagen\r\ndärpå.</pre><pre>För personer som åker iväg till sitt arbete på\r\nmorgonen har den här förändringen ingen större\r\nbetydelse. Det framgår också av svaret från\r\nkommunikationsministern. Enligt den\r\nenkätundersökning man har gjort är det fler som\r\nhar accepterat den här lösningen än som har\r\nmotsatt sig den. Det sammanhänger med att antalet\r\nföretagare längs lantbrevbärarlinjerna tyvärr inte\r\när så särskilt stort.</pre><pre>Här i Sverige har vi ju kunnat lita på att breven i de\r\nallra flesta fall kommer fram dagen därpå,\r\nnämligen om vi lägger dem på postlådan senast vid\r\nen viss tidpunkt på dagen. I litet större orter är det\r\noftast kl. 18 på kvällen; är man ute före kl. 18 vet\r\nman att brevet kommer fram dagen därpå. Med den\r\nhär förändringen blir det en dags försening när det\r\ngäller både ankommande och avgående post.</pre><pre>Kommunikationsministern säger att Posten löser de\r\nproblem som uppstår för bl.a. företagare under\r\nförsökets gång. Men det beror på en ren\r\ntillfällighet, nämligen att lantbrevbäraren kör\r\nsamma väg hem igen. Det är inte så att man kör\r\ndubbelt, utan man löser det tillfälligt genom att\r\nlantbrevbäraren skall tillbaka igen. Jag skulle vilja\r\nfråga kommunikationsministern: Har\r\nkommunikationsministern ingen förståelse alls för\r\nden oro som många företagare på landsbygden\r\nkänner inför den här försämringen?</pre><pre>Anf. 137  Kommunikationsminister MATS\r\nODELL (kds):</pre><pre>Herr talman! Birger Andersson talade om en\r\nförsämring. Jag vill påminna om att detta är ett\r\nförsök som skall utvärderas. Jag tycker att det är för\r\ntidigt att tala om en förbättring eller försämring.\r\nDet fina med det här försöket är att de inblandade\r\npå lokal nivå får vara med och lägga upp försöket\r\noch -- det är inte minst viktigt -- utvärdera det.\r\nUtvärderingen får sedan visa om\r\nförsöksverksamheten skall permanentas.</pre><pre>Birger Andersson påstod att många var oroade för\r\natt verksamheten skulle permanentas. Jag tycker\r\natt det är bra att det lokala inflytandet kommer till\r\nuttryck vid utvärderingen. Det är det som kommer\r\natt avgöra om försöksverksamheten skall\r\npermanentas eller inte.</pre><pre>Anf. 138  BIRGER ANDERSSON (c):</pre><pre>Herr talman! Jag har framför mig en artikel i en av\r\nvåra lokaltidningar där det står:\r\n''Glesbygdsföretagare i kläm när postutdelningen\r\nförsämras och försenas''. Man måste med andra ord\r\nskilja mellan dem längs den här lantbrevbärarlinjen\r\nsom bedriver företag och dem som är anställda i en\r\nstörre tätort. De senare åker tidigt på morgonen\r\noch kommer hem ganska sent på kvällen. Det är\r\nstora skillnader i verksamhet.</pre><pre>Här måste man från Postens sida -- jag hoppas\r\nverkligen att kommunikationsministern är överens\r\nmed mig om det -- försöka se till att inte\r\nglesbygdsföretagare och landsbygdsföretagare över\r\nhuvud taget kommer i kläm. Om man etablerar sig\r\nsom företagare ute på landsbygden är det väldigt\r\nviktigt att man kan räkna med att postservicen där\r\nblir i stort sett lika god som den är i tätorterna.</pre><pre>Jag anser för min del att man här måste ta större\r\nhänsyn till företagarna än till dem som åker\r\nhemifrån tidigt på morgonen och vill läsa sin tidning\r\ndå. Man har också möjlighet att lyssna på\r\nnyhetsutsändningar av olika slag.</pre><pre>Jag tycker att mina synpunkter starkt borde\r\növervägas av kommunikationsministern, och jag\r\nhoppas att han tycker att de är rimliga. Företagarna\r\nmåste särbehandlas i detta sammanhang.</pre><pre>Anf. 139  Kommunikationsminister MATS\r\nODELL (kds):</pre><pre>Herr talman! Nu vänder sig Birger Andersson till\r\nregeringen, till den centrala nivån, men finessen\r\nmed detta försök är att de lokala invånarna och\r\nföretagarna skall få tycka till. Vad jag tycker i\r\ndenna fråga är således denna gång dessbättre inte\r\nså intressant.</pre><pre>Om Birger Andersson själv berörs, kommer han på\r\ndenna väg att få utöva ett inflytande. I övrigt är\r\ndetta ett exempel på en verklig decentralisering.\r\nJag håller med om att det är en riktig princip som\r\nBirger Andersson för fram när han säger att\r\nföretagen är förutsättningen för en levande\r\nglesbygd och att deras ord skall väga mycket tungt\r\ni utvärderingen.</pre><pre>Anf. 140  BIRGER ANDERSSON (c):</pre><pre>Herr talman! Vi är överens om att företagarnas\r\nsynpunkter måste väga mycket tungt. Både\r\nkommunikationsministern och jag är för ett\r\ndifferentierat näringsliv även ute på landsbygden.\r\nVi arbetar efter mottot Hela Sverige skall leva.\r\nÄven om antalet företagare är litet, måste deras ord\r\nväga betydligt tyngre än önskemålen från många av\r\nde privatpersoner som bor längs\r\nlantbrevbärarlinjen och sådana som pendlar till\r\ntätorten och arbetar där.</pre><pre>Jag kommer att överlämna den nämnda artikeln till\r\nkommunikationsministern. Jag har talat med en del\r\npersoner, bl.a. med företrädare för Posten. Att\r\nPosten är kreativ har jag ingenting emot -- det är\r\ntvärtom bara bra -- men man bör uppmärksamma\r\ndessa frågor på ett tidigt stadium, och man bör inte\r\nfatta beslut på grundval av önskemålen från en\r\nmajoritet som bor längs linjen, t.ex. om att få\r\ntidningen på morgonen samtidigt som det\r\naccepteras att breven kommer en dag för sent. Vi\r\nverkar vara överens om att man måste ta mycket\r\nstor hänsyn till företagarna.</pre><pre>Anf. 141  Kommunikationsminister MATS\r\nODELL (kds):</pre><pre>Herr talman! Låt mig säga att det enligt information\r\nsom jag har fått finns 106 företag inom detta\r\nområde. Av dessa är 90 lantbruksföretag, och det\r\nfinns 10 kontor. De resterande är enmansföretag av\r\nolika slag. De 10 kontoren får daglig kassaservice\r\nsamt får ESS-brev och företagspaket utkörda enligt\r\nde tidsgarantier som Posten ger. Frågan är om de\r\nextrainsatser som Posten gör är rimliga. Allt detta\r\nkommer att vägas in i utvärderingen. Jag tror att\r\nBirger Andersson och jag är helt överens, och jag\r\ntror också att postregionens ledning har samma\r\nuppfattning som vi.</pre><pre>Anf. 142  BIRGER ANDERSSON (c):</pre><pre>Herr talman! Jag vill bara göra det tillägget att\r\nextraservicen i detta fall är beroende av var\r\nlantbrevbäraren bor. Huruvida lantbrevbäraren\r\nkör tillbaka efter samma rutt beror alltså på denna\r\nspeciella omständighet.</pre><pre>Jag är rädd för att företagarna kommer att hamna i\r\nkläm, om man inte bevakar och beaktar deras\r\nberättigade intressen i sådana här sammanhang.\r\nDet blir då negativa förhållanden för företagare\r\nsom bedriver verksamhet på landsbygden. Jag\r\nhoppas att inte bara jag utan också\r\nkommunikationsministern vill motverka att så sker.</pre><pre>Anf. 143  Kommunikationsminister MATS\r\nODELL (kds):</pre><pre>Herr talman! Birger Andersson och jag är helt\r\növerens om att vi skall lägga ned all den möda som\r\nvi är mäktiga för att göra det möjligt att skapa fler\r\nföretag och arbetstillfällen också i glesbygd.</pre><pre>Överläggningen var härmed avslutad.</pre><pre>21 §  Svar på fråga 1993/94:282 om de nya\r\nteletaxorna</pre><pre>Anf. 144  Kommunikationsminister MATS\r\nODELL (kds):</pre><pre>Herr talman! Sten-Ove Sundström har frågat mig\r\nom jag är beredd att vidta åtgärder för att\r\nglesbygdskommunerna inte skall missgynnas av det\r\nnya systemet för teletaxor.</pre><pre>Genom riksdagens beslut ombildades Televerket\r\ntill aktiebolaget Telia AB, den 1 juli 1993. Telia AB\r\nansvarar numera själva för prissättningen av sina\r\ntjänster, som de upprätthåller i konkurrens med\r\nandra operatörer på marknaden. Den ökande\r\nkonkurrensen gör det nödvändigt för Telia AB att\r\nanpassa taxorna till de faktiska kostnaderna.</pre><pre>I samband med bolagiseringen ingicks ett avtal\r\nmellan staten och Telia AB, som bl.a. innebär att\r\nett pristak för Telia AB:s tjänster infördes den 1 juli\r\n1993 att gälla under en treårsperiod. Pristaket rör\r\nalla permanenthushåll och företag med\r\ndirekttelefon. De tjänster som omfattas av\r\npristaket är förutom abonnemangs- och\r\nsamtalsavgifter även engångsavgifter för\r\nabonnemang och flyttningsavgifter. Telia AB har\r\nfrihet att inom ramen för pristaket självt utforma\r\nsin taxestruktur. Anpassningen av teletaxorna\r\nförutsätts ske inom ramen för detta pristak.</pre><pre>Jag är medveten om att teletaxorna kommer att\r\ninnebära att vissa abonnentgrupper kommer att\r\nkänna sig missgynnade medan andra gynnas. Å\r\nandra sidan innebär det nya taxesystemet att\r\nabonnenterna själva i ökad utsträckning kan välja\r\nhur de vill använda sin telefon. De som sällan\r\nanvänder telefonen kan välja att teckna ett\r\nlågförbrukarabonnemang och därmed betala en\r\nlägre kvartalsavgift. Vidare innebär systemet att de\r\nabonnenter som når ett färre antal telefonnummer\r\ninom ramen för när- och regionsamtal betalar en\r\nlägre kvartalsavgift än abonnenterna i storstäderna,\r\nsom når ett stort antal telefonnummer. Det nya\r\ntaxesystemet innebär flera prissänkningar, t.ex.\r\nkan hushållskundernas engångs- och\r\nflyttningsavgifter i vissa fall sänkas med upp till\r\n70 %. Flyttningsavgiften inom servicehus och\r\nsjukhem slopas, och fjärr- och utrikessamtal sänks\r\nmed 6 respektive 5 %.</pre><pre>I 2 § telelagen fastslås att enskilda och myndigheter\r\nfrån sina stadigvarande bostäder eller\r\nverksamhetsställen skall ha tillgång till en effektiv\r\ntelekommunikatation till lägsta möjliga\r\nsamhällsekonomiska kostnad. Genom\r\nbestämmelserna i den nya telelagen och med\r\nbeaktande av vad som tidigare har sagts om\r\npristaket tror jag att vi kommer att få ett\r\nvälfungerande och rättvisande taxesystem.</pre><pre>Det åligger för övrigt Telestyrelsen i dess roll som\r\ntillsynsmyndighet inom\r\ntelekommunikationsområdet att bl.a. följa upp och\r\ngranska prisutvecklingen.</pre><pre>Anf. 145  STEN-OVE SUNDSTRÖM (s):</pre><pre>Herr talman! Jag ber att få tacka\r\nkommunikationministern för svaret på min fråga.\r\nDet innehöll rätt många uppgifter, men kanske inte\r\nså många i anslutning till min konkreta fråga.</pre><pre>Låt mig inte minst med anknytning till den tidigare\r\nfråga som kommunikationsministern besvarade\r\nsäga att det är oerhört viktigt att taxorna för\r\npostservice och för teleservice utformas likformigt\r\növer hela landet. Det är detta som det konkret\r\nhandlar om. Det är säkerligen bra för\r\nstockholmarna att kunna ringa när- och\r\nregionsamtal, men glesbygdslänen drabbas.</pre><pre>Det är i och för sig inte helt oväntat att man när man\r\npå detta sätt startar ett nytt bolag struntar i\r\nglesbygden. Där finns så få människor, och man är\r\nmindre benägen att konkurrera om servicen där.\r\nJag hade därför hoppats att\r\nkommunikationsministern i detta fall skulle\r\nredovisa hur man skall gå till väga för att hävda\r\nglesbygdsmänniskors service på teleområdet när\r\nman till fullo skall driva lönsamhetsprincipen. Det\r\när ju egentligen det som det handlar om.</pre><pre>Vi kan här konkret se hur en fattig\r\nglesbygdskommun, som de flesta kommuner i\r\nNorrlands inland är, kommer att drabbas oerhört\r\nhårt. Det är bra för invånarna i Pajala att få en\r\nsänkt flyttningsavgift, men de stora avgifter som\r\nman har betalar man för de samtal som man ringer.\r\nHur skall man kunna anpassa samtalen till andra\r\ntider än de när länsmyndigheterna i Luleå har sina\r\nkontor öppna? De är öppna under den dyraste\r\nteletiden. På det sättet blir man straffad i det nya\r\nsystemet.</pre><pre>Jag tycker att kommunikationsministern skall ta\r\ntillfället i akt att förklara hur man skall kunna\r\nhävda principen om likställdhet för service över\r\nhela landet, framför allt hur det skall ske till en\r\nrimlig kostnad både för stockholmaren och för\r\npajalabon. Det är det väsentliga. Annars öppnas\r\ndet för en våg av orättvisor i samhällsservicen över\r\nhela landet. Jag tycker, som sagt, att Mats Odell\r\nskall ta chansen att förklara om man över huvud\r\ntaget skall göra något åt detta eller om\r\nmarknadskrafterna totalt skall få dominera i den\r\nframtida regionalpolitiken.</pre><pre>Anf. 146  Kommunikationsminister MATS\r\nODELL (kds):</pre><pre>Herr talman! Det fanns ett stort fel i den analys som\r\nSten-Ove Sundström gjorde: Han påstod att Telia\r\nstruntar i glesbygden. Jag menar att det är precis\r\ntvärtom. Det tidigare systemet byggde just på att\r\nglesbygden subventionerade storstäderna och att\r\nföretagen subventionerade hushållen. Det pristak\r\nsom riksdagen i telelagen har lagt på Telia är en\r\nrealitet, och det är, som jag sade i mitt svar, inom\r\ndetta pristak som omstruktureringen av taxorna\r\nskall ske.</pre><pre>Jag hoppas att Sten-Ove Sundström och jag kan\r\nvara helt överens om att den förra\r\nomstruktureringen av taxorna, som genomfördes\r\nsom ett resultat bl.a. av tidigare överväganden, var\r\nbetydligt sämre. Man bör också notera att\r\nmaximiavgiften för långväga samtal tidigare var\r\n1:57 kr per minut medan den avgiften i dag är 1:37\r\nkr per minut.</pre><pre>Det man kanske skall titta på är de orter som Sten-\r\nOve Sundström tar upp. Priset för ett samtal mellan\r\nPajala och Kiruna har gått upp från 1 kr och 1 öre\r\nper minut till 1 kr och 32 öre per minut. Det fanns\r\nnämligen en speciell regiontaxa som gjorde att\r\nabonnenterna i den här regionen hade ett betydligt\r\nlägre pris.</pre><pre>Däremot ringer pajalaborna numera för 14 öre per\r\nminut till sina fyra angränsande\r\nriktnummerområden, i stället för 56 öre per minut.\r\nDetta är, herr talman, en sänkning med 42 öre per\r\nminut för samtal i en ganska stor region runt de\r\nnämnda orterna.</pre><pre>Anf. 147  STEN-OVE SUNDSTRÖM (s):</pre><pre>Herr talman! Det viktiga att konstatera är att alla\r\nmänniskor, oavsett om de bor i Arjeplog eller i\r\nPajala, avgiftsmässigt naturligtvis vill ha samma\r\nservicemöjligheter som stockholmarna har när det\r\ngäller att hålla kontakt med sina myndigheter. I\r\nNorrbotten, som det glesbygdslän det är, har man\r\ndem i de allra flesta fall i Luleå. Då råkar man ut\r\nför effekten att samtalen klassas som fjärrsamtal.\r\nDet är där den stora prisökningen ligger.</pre><pre>Mats Odell sade något som jag tycker att han bör\r\nspinna vidare på. Statsrådet sade: Det här kanske\r\nman skall titta på. Vem skall titta på det och hur\r\nsnabbt kan det ske? Jag tror att om Mats Odell\r\ntittar litet på hur det här fungerar, inte bara i\r\nNorrbotten och i kommunen Pajala, utan i hela\r\nNorrlands inland, kommer han att upptäcka att det\r\nfinns anledning att allvarligt överväga hur man skall\r\ngöra i framtiden.</pre><pre>Det här är bara ett område vi nu ser en försämring\r\npå. Om regeringen och Mats Odell är beredda att\r\nagera snabbt tycker jag att Mats Odell skall ta\r\nchansen att ge uttryck för det nu. Då finns det\r\nförhoppningar om att regeringen kan garantera\r\nglesbygdsmänniskans behov av service.</pre><pre>Anf. 148  Kommunikationsminister MATS\r\nODELL (kds):</pre><pre>Herr talman! Jag tycker att inte minst den senaste\r\ntidens utveckling verkligen har gett prov på att\r\nTelia är ett alltmer kundorienterat företag. Jag tror\r\natt Sten-Ove Sundström och jag kan vara överens\r\nom att den ökade konkurrensen har haft det goda\r\nmed sig. Som jag sade i mitt svar är det\r\nTelestyrelsen som är tillsynsmyndighet och som\r\nskall följa upp och granska prisutvecklingen.</pre><pre>Jag utesluter inte alls att Telia i sitt fortsatta arbete\r\natt bli alltmer kund- och marknadsorienterat också\r\nkommer att kunna genomföra förändringar av\r\nsådant som av kunderna upplevs som orimligt. Det\r\när jag helt övertygad om kommer att ske.</pre><pre>Anf. 149  STEN-OVE SUNDSTRÖM (s):</pre><pre>Herr talman! I samband med diskussionen om\r\nhöjningen och förändringen av systemet har\r\nrepresentanter för Telia i tidningsartiklar talat om\r\natt man som företag inte kan hålla på med\r\nglesbygdspolitik. Om det innebär att man inte kan\r\nta hänsyn till människor som bor i glesbygd när man\r\nskapar sådana här system, tycker jag att det finns\r\nanledning för Mats Odell och regeringen, som har\r\nen klar del i ägaransvaret, att vara beredda att\r\nagera på något sätt. Det kan man göra som ägare\r\noch som ägarrepresentant. Jag tror att det är viktigt\r\natt man gör det så snart som möjligt.</pre><pre>Mats Odell och jag kan diskutera teletaxor hur\r\nlänge som helst. Men faktum är att det här systemet\r\nger bättre service för stockholmarna och en\r\nbetydligt försämrad service i glesbygdslänen. Det\r\nborde man ta fasta på och inte bara tala allmänt om,\r\nsom i tidigare frågestunder, hur viktigt det är för\r\nservicen och för företagen att man låter\r\nutvecklingen gå åt motsatt håll. Min\r\nrekommendation till kommunikationsministern\r\nmåste därför bli att ta en allvarlig funderare och att\r\nframför allt inte avvakta för länge. Agera som\r\nägarrepresentant i företaget och se till att\r\nglesbygdens folk också kan få en hyfsad service i\r\nframtiden.</pre><pre>Anf. 150  Kommunikationsminister MATS\r\nODELL (kds):</pre><pre>Herr talman! Som jag sade är Telia ett företag som\r\nverkligen alltmer visar upp sin kundorientering. Jag\r\när övertygad om att man fortlöpande kommer att se\r\növer sin taxestruktur och, om det finns delar i\r\ndenna taxestruktur som upplevs som olämpliga,\r\nockså rätta till den.</pre><pre>Anf. 151  STEN-OVE SUNDSTRÖM (s):</pre><pre>Herr talman! Det är helt klart att\r\nglesbygdsbefolkningen upplever det här som en\r\nstor orättvisa. Jag tror inte att man enbart kan\r\nhoppas och tro att det här företaget skall göra\r\nnågonting automatiskt, utan det krävs att ägaren\r\nagerar. Det är en skyldighet som jag tycker att\r\nägaren har i det här fallet, eftersom man har uttalat\r\nhur viktigt det är med regionalpolitik och service åt\r\nglesbygden.</pre><pre>Överläggningen var härmed avslutad.</pre><pre>22 §  Svar på fråga 1993/94:289 om biljettpriset\r\npå flyglinjen Visby--Arlanda</pre><pre>Anf. 152  Kommunikationsminister MATS\r\nODELL (kds):</pre><pre>Herr talman! Gunhild Bolander har frågat mig\r\nvilka åtgärder som regeringen är beredd att vidta\r\nför att riksdagens trafikpolitiska målsättning om\r\nsamhällets ansvar för bl.a. tillgänglighet och\r\nregional balans skall kunna vidmakthållas. Frågan\r\nställs mot bakgrund av den prisökning som SAS\r\naviserat på flyglinjen Visby--Arlanda.</pre><pre>Det är riktigt att samhället har ett ansvar för att\r\ntillgodose ett grundläggande trafikutbud i landets\r\nolika delar. Regeringen följer därför kontinuerligt\r\nutvecklingen. Detta gäller inte minst Gotland, som\r\nju av geografiska skäl intar en särställning. Staten\r\nsubventionerar sedan flera år färjetrafiken till och\r\nfrån Gotland med stora belopp. För budgetåret\r\n1994/95 har regeringen föreslagit riksdagen ett\r\nanslag på 175 miljoner kronor för detta ändamål.\r\nDet kan noteras att dessa insatser inneburit att\r\nbiljettpriserna på färjetrafiken har kunnat sänkas\r\nmed ca 30 % sedan år 1991. Regeringen har vidare\r\ntillsatt en särskild parlamentarisk utredning som\r\nskall lägga fram förslag om framtida former för\r\ndenna trafik.</pre><pre>När det gäller flygtrafiken till Gotland måste jag nu\r\nliksom vid flera andra tillfällen påminna om att\r\nluftfartsmarknaden i Sverige är avreglerad. Det\r\ninnebär bl.a. att flygbolagen sätter sina egna priser\r\ni syfte, som man får anta, att uppnå långsiktig\r\nlönsamhet och en gynnsam trafikutveckling. Om\r\ndet nu är så att ett flygbolag på marknaden skulle\r\nägna sig åt överprissättning skapas förutsättningar\r\nför andra flygbolag att starta konkurrerande trafik\r\ntill lägre priser. Erfarenheterna från andra sektorer\r\nsom avreglerats tyder på en viss inledande\r\nturbulens innan serviceutbud och priser stabiliserar\r\nsig, vanligen på en nivå som ger lika bra eller bättre\r\nserviceutbud och lägre pris än tidigare. Enligt min\r\nmening finns det därför inte nu anledning att\r\ningripa i den avreglerade flygmarknaden.</pre><pre>Anf. 153  GUNHILD BOLANDER (c):</pre><pre>Herr talman! Tack för svaret. Jag inser naturligtvis\r\natt avregleringen av flyget möjliggör effekter av det\r\nslag vi nu bevittnar. Från gotländsk sida varnade vi\r\nockså för den här utvecklingen. Det kanske inte\r\npassar riktigt all verksamhet att bli\r\nkonkurrensutsatt.</pre><pre>SAS nya priskoncept, som trädde i kraft i går,\r\ninnehåller för Visbylinjens del en höjning med 500\r\nkr för en normalprisbiljett, eller närmare 30 %\r\nhöjning. Visbylinjen har gått med kraftigt\r\nunderskott. Det skall bolaget nu kompensera sig\r\nför. Risken för att man kompenserar sig bort från\r\nden här linjen är ganska stor. Det är kanske det\r\nman vill.</pre><pre>Som bekant har vi ett enda alternativ till flyget,\r\nnämligen färjetrafiken. Därför har vi en större\r\nandel privatresenärer, ungefär 66 %. Resten är\r\naffärsresenärer. På andra linjer är det tvärtom, man\r\nhar en högre andel affärsfolk. Då är det naturligt\r\natt man använder andra kommunikationsmedel.\r\nDå gör man privatresor med bil, buss eller tåg.</pre><pre>Att den här åtgärden får kraftigt negativa effekter\r\nför näringslivet på Gotland är alldeles uppenbart.\r\nDet har redovisats i pressen den gångna veckan.\r\nMånga talar om att smärtgränsen är nådd. För vårt\r\nstörsta företag, Ericsson, betyder detta en halv\r\nmiljon i ökade kostnader. Många menar att detta är\r\nett dråpslag för det gotländska näringslivet.</pre><pre>I hela den stora infrastruktursatsning som\r\nregeringen har arbetat fram vad gäller\r\njärnvägstrafiken i hela landet så fick naturligtvis\r\ninte Gotland en enda krona. Jag vet att vi har\r\ntransportstöd till färjetrafiken med 175 miljoner i\r\nårets budget, men vi har ingenting till flygtrafiken,\r\nsom egentligen är vårt X 2 000. Det är därför som\r\njag ställt frågan om statsrådet delar trafikutskottets\r\nuppfattning om målsättningarna.</pre><pre>Min fråga är: Kan den nu sittande\r\nFärjetrafikkommittén i sina direktiv också få ta in\r\nflygtrafiken för att nå en mer långsiktig lösning?</pre><pre>Anf. 154  Kommunikationsminister MATS\r\nODELL (kds):</pre><pre>Herr talman! Gunhild Bolander anser inte att all\r\nverksamhet passar för konkurrens. Låt mig litet\r\növersiktligt få säga att på den amerikanska\r\nflygmarknaden, som har varit avreglerad under ett\r\nstort antal år, kostar en passagerarkilometer\r\nungefär 50 % av vad en passagerarkilometer kostar\r\ni Europa. Jag tror rent generellt att en sänkning av\r\nkostnadsnivån för att flyga, även till Gotland,\r\ngynnas av den här utvecklingen. Jag är övertygad\r\nom att Gunhild Bolander och jag i princip har\r\nsamma inställning i den frågan.</pre><pre>Sedan är ju Gotlands situation mycket speciell. Det\r\när vi medvetna om. Därför är jag mycket glad över\r\natt den stora utredningen arbetar. Den har ju ett\r\nmycket vidare direktiv. Den skall titta på en hel del\r\nolika aspekter på trafiken till och från Gotland.</pre><pre>När Gunhild Bolander drar in\r\ninfrastrukturinvesteringar i detta finns det\r\nanledning att peka på att Gotland har fått ganska\r\nmycket pengar till upprustning av sitt vägnät. Det\r\nhjälper naturligtvis inte när man skall ta sig till\r\nfastlandet. Det inser vi båda.</pre><pre>Normalpriset är indelat i tre olika segment numera.\r\nDet är en del av omläggningen. Det finns ett\r\nnormalpris som ligger på ungefär 2 400 kr, ett\r\naffärspris på 2 160 kr och ett budgetpris på 1 600 kr.\r\nFör den mycket stora gruppen privatresenärer finns\r\nju det s.k. jackpot-priset som ligger på 800 kr tur\r\noch retur. Möjligheterna att flyga betydligt billigare\r\nän fullprisbiljetten är mycket goda. Detta gäller\r\nockså vid en jämförelse med flygplatserna i t.ex.\r\nKalmar och Växjö. Där ligger alltså Visby lägre.</pre><pre>Anf. 155  GUNHILD BOLANDER (c):</pre><pre>Herr talman! Jag fick ändå inget svar på exakt den\r\nfråga jag ställde om Färjetrafikkommitténs arbete.\r\nDet står ju i direktiven att den skall lämna förslag\r\ntill en långsiktig lösning av färjetrafiken till och från\r\nGotland.</pre><pre>Utredningen besökte ju faktiskt Gotland i veckan\r\nsom gick. Man noterade naturligtvis den här\r\nchockhöjningen på flyget. Inom utredningen är\r\nman nu beredd att ta in flygförbindelserna också,\r\nför att få en helhetsbild av kommunikationerna.\r\nLars Svensk, som är ordförande, har uttalat det i en\r\ntidningsintervju. Då undrar jag om statsrådet är\r\nberedd att ge tilläggsdirektiv till utredningen eller\r\npå annat sätt sanktionera att utredningen även tar\r\nupp flygproblemen.</pre><pre>Anf. 156  Kommunikationsminister MATS\r\nODELL (kds):</pre><pre>Herr talman! Som Gunhild Bolander mycket väl\r\nvet är det inte jag som ger direktiv. Det är\r\nregeringen som helhet som gör det. Utan att avslöja\r\nför mycket vill jag säga att redan de direktiv som nu\r\ngäller var föremål för en hel del diskussioner inom\r\nregeringen. Jag kan inte utlova att regeringen skall\r\nfatta ett sådant beslut, men jag är beredd att titta\r\npå det och diskutera frågan inom regeringen.</pre><pre>Anf. 157  GUNHILD BOLANDER (c):</pre><pre>Herr talman! Jag tackar för det. Avslutningsvis vill\r\njag påtala det som står i årets budgetproposition på\r\ns.  86 i bil. 7, nämligen att staten bör ha ett fortsatt\r\nansvar för regionalpolitiskt viktig flygtrafik. Jag\r\nskulle vilja veta vad statsrådet lägger in i\r\nskrivningen om det fortsatta statliga ansvaret.</pre><pre>Anf. 158  Kommunikationsminister MATS\r\nODELL (kds):</pre><pre>Herr talman! I årets bil. 7 från\r\nKommunikationsdepartementet finns något som\r\njag är mycket stolt över att lyfta fram, nämligen att\r\nvi i praktiken genomför en fördubbling av\r\nsatsningen på de kommunala flygplatserna. Det\r\ngäller de trafiksvaga flygplatserna i framför allt\r\nskogslänen. Det handlar också om ett antal andra\r\nkommunala flygplatser som på det här sättet\r\nkommer in i ett resultatutjämningssystem.</pre><pre>Bekymret, om jag får använda det uttrycket, i det\r\nhär sammanhanget är att Visby inte är en trafiksvag\r\nflygplats. Det är en av de flygplatser som har ett\r\nmycket stort passagerarunderlag med över 300 000\r\nårspassagerare. Det gör att lösningarna måste ligga\r\npå en annan nivå än att satsa pengar direkt på\r\nflygplatsen. Eftersom Visby kommun inte har\r\nnågra kostnader i samband med detta är inte den\r\nlösningen öppen här.</pre><pre>Anf. 159  GUNHILD BOLANDER (c):</pre><pre>Herr talman! Jag får väl återkomma i ett annat\r\nsammanhang. Jag är inte riktigt nöjd med det svar\r\nsom jag har fått här. Jag förutsätter ändå att\r\nFärjetrafikutredningen även kommer att hantera\r\nde här problemen. Då kanske vi så småningom når\r\nen lösning som vi båda kan vara nöjda med, och\r\näven gotlänningarna.</pre><pre>Anf. 160  Kommunikationsminister MATS\r\nODELL (kds):</pre><pre>Herr talman! Huvudalternativet här är att de\r\nflygbolag som i dag är intresserade av att ta upp\r\nkonkurrensen med SAS studerar om priset är så\r\npass högt att det ger utrymme för en annan\r\noperatör att gå in med ett lägre pris. Det är vad\r\nregeringen och riksdagen har lagt fram som\r\nhuvudalternativ.</pre><pre>I dag handlar vi bara upp flygtrafik på en\r\ndestination, och det är sträckan mellan Umeå och\r\nÖstersund. Det sker på grund av att Jämtlands län\r\nflyttade över sin sjukvårdsorganisation till Umeå\r\nfrån Uppsala, som ligger vid Arlanda.</pre><pre>I dag finns alltså inga resurser avsatta för och ingen\r\nambition att handla upp flygtrafik på andra\r\ndestinationer än de destinationer i inre Norrland\r\nsom kan bli aktuella.</pre><pre>Överläggningen var härmed avslutad.</pre><pre>23 §  Svar på fråga 1993/94:291 om det\r\neuropeiska larmnumret</pre><pre>Anf. 161  Kommunikationsminister MATS\r\nODELL (kds):</pre><pre>Herr talman! Barbro Westerholm har frågat mig\r\nhur regeringen avser att garantera anonymiteten\r\nhos dem som ringer jourhavande präst efter\r\ninförandet av det europeiska larmnumret.</pre><pre>EG:s råd har beslutat att införa telefonnummer 112\r\nsom nödnummer för samtliga EG-länder. Genom\r\nEES-avtalet förbinder sig även EFTA-länderna att\r\ninföra samma nödnummer. I Sverige beräknas\r\nnumret vara infört senast vid utgången av år 1996.\r\n112 är främst avsett att användas i akuta\r\nnödsituationer och torde i första hand komma att\r\nanvändas för alarmering av polis, brandkår och\r\nambulans. Rådsbeslutet berör inte möjligheten att\r\nidentifiera det uppringande numret.</pre><pre>Automatisk nummerpresentation innebär att den\r\nsom blir uppringd på en telefon som är utrustad\r\nmed en s.k. display i vissa fall kan se från vilken\r\ntelefon den uppringande ringer. För att tjänsten\r\nskall fungera krävs att både den uppringande och\r\nden som blir uppringd är ansluten till AXE\r\neftersom möjligheten att identifiera det\r\nuppringande numret är tekniskt förknippad med\r\ndigital överföringsteknik. I EG:s regelverk finns\r\ntjänsten nämnd i rättsakter angående s.k. ISDN-\r\nteknik (Integrated Services Digital Network).\r\nRådet har rekommenderat nummerpresentation\r\nsom en tjänst som bör finnas, men har samtidigt\r\nrekommenderat att det skall finnas möjlighet att\r\nbegränsa presentationen. Begränsningen innebär\r\natt det finns möjlighet för den som inte vill få sitt\r\ntelefonnummer presenterat på mottagarens\r\ndisplay-telefon att förhindra detta.</pre><pre>Inom EG arbetar man med frågan om begränsning\r\nav nummerpresentation. Frågan berörs också i ett\r\nutkast till rekommendation om skydd för\r\npersonuppgifter inom\r\ntelekommunikationsområdet från Europarådet.\r\nRegeringen kommer givetvis att verka för att\r\nSverige följer de internationella\r\növerenskommelserna på området. Bl.a. kommer\r\nTelestyrelsen i samband med sin prövning av\r\nteletillstånd att undersöka hur bestämmelser skall\r\nutformas beträffande begränsningar av\r\nnummerpresentation.</pre><pre>När det gäller frågan om inspelning av larmsamtal\r\nhar regeringen år 1981 meddelat särskilt tillstånd\r\ntill SOS Alarmering AB. Enligt vad jag erfarit av\r\nSOS Alarmering spelas endast nödanrop in, vilket\r\ninnebär att en inspelning avbryts innan den\r\nuppringande kopplas över till t.ex. jourhavande\r\npräst. Någon inspelning av dessa samtal sker\r\nsåledes inte.</pre><pre>Jag vill i detta sammanhang framhålla att de\r\nsvenska SOS-operatörerna är bundna av\r\ntystnadsplikt genom lagen om verksamhet hos vissa\r\nregionala alarmeringscentraler (SFS 2982:1104).</pre><pre>Anf. 162  BARBRO WESTERHOLM (fp):</pre><pre>Herr talman! Låt mig tacka statsrådet för svaret på\r\nen fråga vi har diskuterat tidigare. Det handlar\r\negentligen om två problem. Det ena är när man\r\nakut behöver larma polis eller brandkår. Där ser jag\r\ninget problem med att den uppringandes nummer\r\nkommer upp på displayen. Det är snarast en fördel.\r\nDå vet man säkert i vilket område som något har\r\ninträffat.</pre><pre>Det andra problemet är när människor råkar i kris\r\noch söker jourhavande präst eller kurator för ett\r\nmycket integritetskänsligt samtal som de vill föra\r\nanonymt. Egentligen är det litet tokigt att vi har\r\nsamma nummer för dessa två olika situationer. De\r\nsom söker jourhavande präst osv. tänker knappast\r\nut i förväg att de skall avstå från tjänsten att få upp\r\nsitt nummer på displayen. Jag tror inte att man\r\nplanerar sitt liv så.</pre><pre></pre><pre>Det är ju rimligt i så fall att de som utreder dessa\r\nfrågor uppmärksammas på problemet och på att det\r\negentligen borde vara två olika nummerserier.</pre><pre>Hur ser statsrådet på möjligheten att sära de här två\r\nfrågorna från varandra?</pre><pre>Anf. 163  Kommunikationsminister MATS\r\nODELL (kds):</pre><pre>Herr talman! Den möjligheten är naturligtvis\r\nväldigt god. Ett alternativ som har diskuterats är att\r\nnumret 112 reserveras för akuta nödsituationer,\r\nsåsom polis, brandkår och ambulans, medan\r\n90 000-numret behålls för den typ av tjänster som\r\nBarbro Westerholm talar om. Detta är en fråga som\r\nnaturligtvis kommer att avgöras i en dialog med\r\ndem som arbetar inom den här sektorn.</pre><pre>Möjligheten att slippa få sitt nummer visat är något\r\nsom inte bara gäller sådana här situationer utan\r\növer huvud taget när man ringer upp en annan\r\nabonnent, någon myndighet eller liknande. Den\r\nhär möjligheten har funnits, men Telia har ända\r\nsedan förra våren skjutit upp introduktionen,\r\neftersom man inte tekniskt har kunnat lösa\r\nproblemet med att ge abonnenterna rätt att\r\nbegränsa presentationen. Det är inte fullt klart när\r\nde här problemen kommer att vara helt lösta.</pre><pre>Jag vill ändå som ett svar på den delen av Barbro\r\nWesterholms fråga säga att det är fullt möjligt att\r\ngöra en uppdelning. Det handlar om att hitta ett\r\nnummer som är så känt att människor automatiskt\r\nkommer att tänka på det eller har det lätt\r\ntillgängligt. Utan tvivel är det gamla 90 000-numret\r\ni alla fall i vårt land ett sådant nummer.</pre><pre>Anf. 164  BARBRO WESTERHOLM (fp):</pre><pre>Herr talman! Jag hoppas då att en sådan här fråga,\r\nsom kan tyckas liten och udda och som drabbar en\r\nliten grupp människor som har problem av en sort\r\nsom beslutsfattare sällan kommer i närheten av,\r\nändå får en hög prioritet i förhandlingarna inom\r\nEG, Telestyrelsen, osv. Beslutsfattare är ju som\r\nregel väldigt friska och hamnar sällan själva i\r\nkrissituationer. Kanske har de därför svårt att\r\nkänna inkännande empati med människor i en\r\nsådan här situation.</pre><pre>Jag hoppas alltså att den här debatten och den vi\r\nhade tidigare lyfter upp frågan, så att den kommer\r\nmed i diskussionerna både i Telestyrelsen och i EG-\r\nsammanhang.</pre><pre>Överläggningen var härmed avslutad.</pre><pre>24 §  Svar på fråga 1993/94:301 om avbrott i\r\nteleförbindelserna</pre><pre>Anf. 165  Kommunikationsminister MATS\r\nODELL (kds):</pre><pre>Herr talman! Bengt Hurtig har frågat mig om jag\r\navser att ta några initiativ med anledning av långa\r\navbrott av teleförbindelserna på en del håll på\r\nlandsbygden.</pre><pre>Längre teleavbrott av den omfattning som Bengt\r\nHurtig redovisat är inte kända, enligt vad jag har\r\nerfarit av Telia AB. Ett antal mindre teleavbrott\r\nkan naturligtvis ha förekommit i samband med\r\nkraftigt snöoväder, men dessa har i så fall åtgärdats\r\nskyndsamt. Det åligger Telestyrelsen såsom\r\ntillsynsmyndighet att kontrollera teleoperatörerna\r\noch vidta åtgärder i fall där så krävs.</pre><pre>Telestyrelsens uppgift är att bevaka att de\r\ntelepolitiska målen uppfylls. Detta innebär bl.a. att\r\nTelestyrelsen, genom utformande av tillstånd med\r\nsamtliga operatörer, skall se till att alla från sin\r\nstadigvarande bostad eller sitt fasta\r\nverksamhetsställe skall ges möjlighet att utnyttja\r\ntelefonitjänster samt att en fullgod service och\r\nkvalitet upprätthålls.</pre><pre>Anf. 166  BENGT HURTIG (v):</pre><pre>Herr talman! Jag tackar kommunikationsministern\r\nför svaret.</pre><pre>Jag tycker kanske att det är litet märkligt att man\r\ninte på Telia AB läser tidningar och informerar sig\r\nom vad som händer. Sådana här rapporter har ju\r\nförekommit i pressen i glesbygden.</pre><pre>Jag har ett exempel på en sådan rapport med mig.\r\nDet är där ett par som klagar på att en hel by har\r\nväntat på telefonförbindelser i 16 dagar, alltså två\r\nveckor och två dagar. Man kan ju tycka att någon\r\nfrån Telia i ett sådant här läge skulle kunna åka till\r\nbyn med en yuppienalle, en mobiltelefon. Detta\r\nhar man tydligen gjort, men mobiltelefonen var\r\nberoende av ström, en ackumulator, och det gjorde\r\natt man inte kunde använda den, eftersom man\r\nockså hade strömavbrott. Dessutom hade man i\r\nbyn inte kunnat ringa och klaga på att strömmen\r\nförsvann, eftersom telefonen inte fungerade.</pre><pre>Det här är ju inte de enda problem som uppstår,\r\nutan också i samband med sjukdom, brand och\r\nliknande har teleförbindelserna varit en\r\nförutsättning för att man skall kunna lösa\r\nproblemen.</pre><pre>Jag tycker därför att det är bra att\r\nkommunikationsministern har tagit kontakt med\r\nTelia. Men sådant här har faktiskt förekommit, och\r\nTelias folk säger själva att man inte har haft råd och\r\ntid att ersätta blank trådförbindelse med kabel eller\r\natt bygga ut radiolänkförbindelser i den\r\nutsträckning som skulle ha behövts för att lösa de\r\nhär problemen. Jag tycker att det vore lämpligt att\r\nkommunikationsministern tog kontakt en gång till\r\noch påpekade att det trots allt har rapporterats i\r\nmedierna om de här fallen som Telia AB inte\r\nkänner till.</pre><pre>Anf. 167  Kommunikationsminister MATS\r\nODELL (kds):</pre><pre>Herr talman! Det här är ett exempel på hur sårbart\r\nvårt samhälle är. Jag tror att de problem som har\r\nförekommit med strömförsörjningen har varit\r\nstörre än de problem som har förekommit på\r\ntelesidan. Det beror bl.a. på att kabel undan för\r\nundan grävs ner och på så vis görs mindre känslig\r\nför vädrets makter. Det här gäller beslut om\r\ninvesteringar som fattas på regional nivå, och man\r\nför där en dialog med användare för att få reda på\r\nhur stora behoven är att förbättra säkerheten bl.a.\r\ni just detta avseende.</pre><pre>Jag beklagar att man inte hade de här uppgifterna\r\npå Telia, men jag är mycket tacksam om jag kan få\r\ndem av Bengt Hurtig, så att jag kan vidarebefordra\r\ndem till vårt fina telekommunikationsföretag.</pre><pre>Anf. 168  BENGT HURTIG (v):</pre><pre>Herr talman! Jag tackar för det. Jag skall skaffa en\r\nkopia och skicka över till\r\nkommunikationsministern redan i morgon.</pre><pre>Överläggningen var härmed avslutad.</pre><pre>25 §  Svar på fråga 1993/94:265 om alternativ\r\nuppvärmning av bostäder</pre><pre>Anf. 169  Näringsminister PER\r\nWESTERBERG (m):</pre><pre>Herr talman! Kjell Eldensjö har frågat\r\nmiljöministern vilka åtgärder som planeras för att\r\nöka energisparandet och omställningen till\r\nförnybara energislag vad gäller uppvärmning av\r\nbostäder.</pre><pre>Ansvaret inom regeringen är så fördelat att det är\r\njag som skall svara på frågan.</pre><pre>I 1991 års energipolitiska beslut, som grundades på\r\nden s.k. energiöverenskommelsen, slogs fast att\r\nlandets elförsörjning skall tryggas genom ett\r\nenergisystem som i största möjliga utsträckning\r\ngrundas på varaktiga, helst inhemska och förnybara\r\nenergikällor samt en effektiv energihushållning.\r\nRiksdagens beslut innefattade också fleråriga\r\nstödprogram, som innebär en kraftfull stimulans till\r\nomställning och utveckling av energisystemet.</pre><pre>Genom programmen kan stöd lämnas till\r\nkraftvärmeproduktion med biobränslen. Vidare\r\nkan stöd lämnas för investeringar i vindkraftverk\r\noch anläggningar för utnyttjande av solvärme. För\r\nstödsystemet anvisades totalt 1 300 miljoner kronor\r\natt fördelas under en femårsperiod.</pre><pre>Även ett program för effektivare energianvändning\r\ninfördes med en total medelsram på 965 miljoner\r\nkronor i fem år. I programmet ingår bl.a. statligt\r\nstöd till teknikupphandling och introduktion av\r\nenergieffektiv teknik, vilket är det dominerande\r\ninslaget i programmet. Detta stöd avsåg\r\nursprungligen en femårsperiod, men riksdagen\r\nbeslutade våren 1993 om en förlängning med två år\r\ninom en oförändrad anslagsram på 750 miljoner\r\nkronor. Programmet innehåller även ett stöd till\r\nenergieffektiva pilot- och\r\ndemonstrationsanläggningar i lokaler och bostäder\r\npå 150 miljoner kronor. Detta stöd har till syfte att\r\ninitiera, samordna och stödja arbete med\r\ndemonstration av energieffektiv teknik i lokaler\r\noch bostäder.</pre><pre>Av denna sammanfattande redovisning av de\r\nenergipolitiska programmen framgår att betydande\r\ndelar avser energiteknik för uppvärmning i lokaler\r\noch bostäder.</pre><pre>Närings- och teknikutvecklingsverket, NUTEK,\r\nhar regeringens uppdrag att årligen utvärdera\r\nprogrammen och redovisa resultatet av\r\nutvärderingen till regeringen. En redogörelse för\r\nNUTEK:s senaste utvärdering har nyligen lämnats\r\ni budgetpropositionen. Regeringen drar där den\r\nslutsatsen att programmen löper i stort sett som\r\nplanerat och att resultaten så här långt synes\r\nmotsvara de mål som låg till grund för 1991 års\r\nenergipolitiska beslut.</pre><pre>Anf. 170  KJELL ELDENSJÖ (kds):</pre><pre>Herr talman! Först vill jag tacka näringsministern\r\nför svaret, som innehåller en hel del positiva saker.</pre><pre>Bakgrunden till min fråga är den att jag tycker att i\r\nen tid med hög arbetslöshet kunde kanske fler\r\nåtgärder vidtas inom just sektorn för\r\nenergiomställning och därmed samtidigt stimulera\r\narbetsmarknad och industri.</pre><pre>Det är nu mer än ett decennium sedan som\r\nkärnkraftsomröstningen hölls, och den gav ju till\r\nresultat att kärnkraften skall avvecklas. Man kan ha\r\nvilka åsikter som helst om att kärnkraften skall\r\navvecklas, men folkomröstningen bör ju ändå\r\nbeaktas. Det är ju också inriktningen på\r\nenergipolitiken.</pre><pre>Näringsministern pekar i sitt svar också på att\r\nelförsörjningen i största möjliga utsträckning skall\r\ngrundas på inhemska och förnybara energikällor\r\nsamt energihushållning. Detta framgår även av\r\nbudgetpropositionen. Jag undrar om det inte just\r\nnu hade varit läge för att snabba på åtminstone en\r\nliten del av omställningen genom att ytterligare\r\nstimulera alternativa uppvärmningsformer av\r\nbostäder, kanske i första hand villor och liknande.</pre><pre>Jag vill komplettera min fråga till näringsministern.\r\nNär vi nu har så hög arbetslöshet, speciellt inom\r\nbyggsektorn, skulle det då inte vara lämpligt att\r\nstimulera övergång till bostadsuppvärmning med\r\nförnybara energikällor -- av typen modern, effektiv\r\noch miljövänlig förbränningsteknik för\r\nvedeldning -- liksom övergång till energisnåla\r\nuppvärmningsformer, t.ex. värmepumpar?</pre><pre>Anf. 171  Näringsminister PER\r\nWESTERBERG (m):</pre><pre>Herr talman! Arbetet inom det program som\r\nbeslutades våren 1991 har pågått i drygt två års tid.\r\nVi kan nu delvis utvärdera resultatet. Vår\r\nuppfattning är snarast att tidsramen för arbetet\r\ninom programmet är för snävt tilltagen. Därav den\r\nutökning av tiden som gjorts för vissa delar av\r\nprogrammet för att pengarna skall komma till\r\neffektiv användning.</pre><pre>Det gäller att inte bara investera i befintlig teknik.\r\nMan måste också klara teknikutvecklingen så att\r\nman verkligen får såväl energieffektiv som\r\nkostnadseffektiv teknik. Vår bedömning är således\r\natt den ram för de medel vi i dag investerar i den\r\nhär typen av tekniker är rimlig.</pre><pre>Det kan naturligtvis alltid diskuteras om man skall\r\nöka eller minska ramen. Men vi gör bedömningen\r\natt denna teknikutveckling behövs för att verkligen\r\nfå rätt teknik vartefter förändringar i systemet görs.</pre><pre>Anf. 172  KJELL ELDENSJÖ (kds):</pre><pre>Herr talman! Jag hade förväntat mig att den\r\nskattereduktion för byggnadsarbeten vid\r\nreparationer och förnyelse av bostäder som är\r\nbeslutad och som nu gäller -- och som kan ge\r\nskattereduktion upp till 10 500 kr -- även skulle ha\r\nomfattat bostäders uppvärmningsutrustning. Men\r\nså tycks enligt vad jag erfarit inte vara fallet. Enligt\r\nen promemoria från skatteförvaltningen ingår inte\r\ninstallation av värmepanna i underlaget för\r\nskattereduktion, och inte heller t.ex. borrning för\r\njordvärme.</pre><pre>Näringsidkare har ställt sig frågande inför att detta\r\ninte har funnits med i sammanhanget. Jag vill fråga\r\nnäringsministern: Hade det inte varit ett utmärkt\r\ntillfälle att slå flera flugor i en smäll att genom\r\nskattereduktion dels minska arbetslösheten, dels\r\nreducera miljöförstöringen, och dels minska\r\nenergiåtgången?</pre><pre>Anf. 173  Näringsminister PER\r\nWESTERBERG (m):</pre><pre>Herr talman! Jag tror att den övergång till\r\nalternativa och förnybara energikällor som äger\r\nrum i dag framför allt gäller fjärrvärmen. Vi har där\r\nen mycket kraftig ökning av\r\nbiobränsleanvändningen. Till följd av de\r\nförändringar i beskattningen som har skett\r\nkonkurrerar biobränslena därmed ut många av de\r\nfasta bränslena.</pre><pre>När det gäller den direkta frågan om arbetsinsatsen\r\nvid underhållsarbeten skulle kunna gälla den här\r\ntypen av installationer, gjorde man den\r\nbedömningen att det vore riktigt att i stället\r\nkoncentrera instatserna till fysiska arbeten som\r\nsysselsätter mycket personal. Jag medger gärna att\r\ndet finns anledning att följa utvecklingen i och med\r\natt en del av resultaten inte verkar vara fullt så bra\r\nur sysselsättningssynpunkt som vi hade hoppats på\r\nnär beslutet fattades i riksdagen föregående år.</pre><pre>Anf. 174  KJELL ELDENSJÖ (kds):</pre><pre>Herr talman! Jag tackar för det svaret. Jag hoppas\r\natt näringsministern också beaktar mina\r\nsynpunkter om utbyte av värmesystem. Jag förstår\r\natt det för närvarande inte finns planer på några\r\nytterligare stimulansåtgärder.</pre><pre>Överläggningen var härmed avslutad.</pre><pre>26 §  Svar på fråga 1993/94:276 om mark\r\ntillhörig Domän AB</pre><pre>Anf. 175  Näringsminister PER\r\nWESTERBERG (m):</pre><pre>Herr talman! Birger Andersson har frågat mig om\r\nregeringen kommer att undanta vissa arealer som\r\nför närvarande tillhör Domän AB, och som kan\r\nanvändas vid framtida reservatsbildningar, innan\r\nden planerade skogskoncernen mellan Domän AB,\r\nASSI och NCB AB bildas.</pre><pre>Jag har här i kammaren den 16 november 1993\r\nsvarat på en fråga från Stina Gustavsson med\r\nsamma innebörd. Jag kan därför bara upprepa vad\r\njag då svarade.</pre><pre>Riktlinjerna för de markområden med särskilda\r\nnaturvärden som ägs av Domän AB återfinns i\r\navtalet om bolagisering av Domänverket mellan\r\nsvenska staten och Domän AB av den 30 juni 1992\r\noch som i sin tur bygger på riksdagsbeslutet med\r\nanledning av regeringens proposition 1991/92:134\r\nom överföring av verksamheten vid Domänverket\r\ntill aktiebolagsform. Riktlinjerna innebär bl.a. att\r\nde mest värdefulla naturvårdsområdena ligger kvar\r\nhos staten. Även mark med särskilda naturvärden\r\nsom ägs av Domän AB regleras i\r\nbolagiseringsavtalet. Riktlinjerna i\r\nbolagiseringsavtalet gäller även efter bildandet av\r\nden nya skogskoncernen.</pre><pre>Jag ser därför ingen anledning för regeringen att\r\nmedverka till att vissa markområden med specifika\r\nnaturvärden undantas före ett samgående då detta\r\nredan finns reglerat.</pre><pre>Anf. 176  BIRGER ANDERSSON (c):</pre><pre>Herr talman! Jag ber att få tacka näringsministern\r\nför svaret.</pre><pre>Som näringsministern mycket väl känner till har\r\nregeringen inom miljöområdet lagt fram olika\r\npropositioner som rikdagen har ställt sig bakom. I\r\npropositionen En ny skogspolitik talas det om att\r\nen nivå på 5 % av den produktiva skogsmarken\r\nnedan skogsodlingsgränsen är en nödvändig\r\navsättning för att stärka skyddet av den biologiska\r\nmångfalden. För närvarande är den något över\r\n0,5 %. Målet är alltså en nära tio gånger så stor\r\navsättning. Det finns också forskare som har nämnt\r\nsiffran 15 % av skogsmarken nedanför\r\nskogsodlingsgränsen.</pre><pre>Vid årsskiftet slogs Domän AB och ASSI ihop.\r\nStaten är fortfarande till 100 &gt; e% ägare till det nya\r\nbolaget. Men fortsättningen blir förmodligen ett\r\nsammangående med NCB AB, som staten för\r\nnärvarande äger till 51 %. NCB har ungefär 70 000\r\naktieägare. Staten blir sedan, enligt\r\nnäringsministerns önskemål, i ett helt nytt bolag\r\nmajoritetsägare med 51 %. Men det kommer också\r\natt finnas en mängd andra aktieägare efter en\r\nkommande utförsäljning av aktier under våren.</pre><pre>Jag vill nu fråga näringsministern: Delar\r\nnäringsministern min uppfattning att ytterligare\r\nskogsmark bör avsättas som reservat för att stärka\r\nskyddet av den biologiska mångfalden? Hur bör\r\ndenna avsättning i så fall ske?</pre><pre>Anf. 177  Näringsminister PER\r\nWESTERBERG (m):</pre><pre>Herr talman! Först vill jag mycket klart markera att\r\ndet är en väldig skillnad mellan Domänverket och\r\nDomän AB. Närmare 70 % av all mark som fanns i\r\nDomänverket stannade kvar i statens ägo. Den gick\r\növer till Fastighetsverket, Naturvårdsfonden och\r\ntill kulturförvaltningarna. Endast drygt 30 % av\r\nden produktiva skogsmarken gick till Domän AB.</pre><pre>Domän AB har även startat med ekologiska\r\nbokslut under det gångna året. Det har självt gjort\r\nbetydande avsättningar. Man anser att det är\r\nkommersiellt utomordentligt intressant att göra\r\navsättningar för att bevara den biologiska\r\nmångfalden.</pre><pre>Jag har ingen annan uppfattning än att de\r\nmålsättningar som tidigare har uppsatts självfallet\r\nskall uppnås. Det kommer man att göra på såväl\r\nDomän AB:s mark, Fastighetsverkets mark som på\r\nprivata skogsägares mark. Det gäller oavsett vem\r\nsom är ägare. Det finns ett allmänt och generellt\r\nansvar, och detta ligger självfallet i hela rikets\r\nintresse.</pre><pre>Anf. 178  BIRGER ANDERSSON (c):</pre><pre>Herr talman! Jag tycker att näringsministern här\r\nskall ta chansen att rätta till den tidigare\r\nregeringens försummelser. Här gäller det som jag\r\nser det att undanta statlig skogsmark innan det blir\r\nför sent.</pre><pre>Den bästa möjligheten är att ta undan arealer i\r\nsödra och mellersta Sverige och i Norrlands\r\nkustland, eftersom behovet av reservatsbildningar\r\ndär är störst. En del av arealerna kan direkt\r\nutnyttjas till reservatsbildningar, och andra kan\r\nanvändas som bytesmark mot privata skogsägares\r\nmark vid kommande avsättningar till reservat.</pre><pre>Jag tycker att detta skulle vara en smidig lösning.\r\nAtt börja fundera på detta någon gång framåt\r\nsommaren, när det nya aktiebolaget\r\nförhoppningsvis är färdigbildat, ställer till en\r\nmängd ekonomiska och administrativa svårigheter\r\nför staten. Varför är inte näringsministern beredd\r\natt fundera på den modell som jag här har\r\nredovisat?</pre><pre>Anf. 179  Näringsminister PER\r\nWESTERBERG (m):</pre><pre>Herr talman! Bildandet av Domän AB föregicks av\r\nmycket ingående diskussioner med både\r\nMiljödepartementet och Kulturdepartementet.\r\nVarje enskild fastighet granskades i detalj. I det\r\nnärmaste 70 % av marken kvarstannade i statens\r\nägo i Fastighetsverket och i Naturvårdsfonden.\r\nDärmed har väldiga arealer tagits bort. Det är\r\negentligen de mest produktiva markerna som ingår\r\ni Domän AB.</pre><pre>Jag delar uppfattningen att det självfallet skall\r\ngöras tillräckliga reservatsbildningar, och det\r\nkommer att göras. Det måste tas ansvar för att\r\ndessa reservat inte bara skall ligga där Domän har\r\nhaft sina marker. Reservat måste finnas över precis\r\nhela landet. Det måste nämligen finnas lämpliga\r\nskyddade områden.</pre><pre>Efter en omfattande miljöprövning har Domän AB\r\nfått den mark som det är rimligt att man skall\r\nbedriva produktivt skogsbruk på. Den resterande\r\ndelen, närmare 70 %, har lämnats utanför.</pre><pre>Anf. 180  BIRGER ANDERSSON (c):</pre><pre>Herr talman! Näringsministern använder sig nu av\r\nen sifferexercis som är något egendomlig. Den allra\r\nstörsta delen, som näringsministern nämner, ligger\r\ni Norrlands inland. Det innebär att Domän AB har\r\nmöjlighet att avsätta skog både för\r\nreservatsbildningar och för markbyten i södra och\r\nmellersta Sverige. Jag tycker att även Norrlands\r\nkustland kan vara aktuellt i sammanhanget. Jag är\r\ninte ensam om dessa tankegångar.</pre><pre>Jag har här framför mig ett brev adresserat till\r\nnäringsministern. Det är gemensamt undertecknat\r\nav Naturskyddsföreningen och Skogsägarnas\r\nRiksförbund. I brevet sägs: ''Med tanke på de\r\nmycket stora behov av ytterligare reservat som\r\nfinns vore det olyckligt om man från regeringens\r\nsida lät den planerade sammanslagningen\r\ngenomföras utan att man dessförinnan undantagit\r\nbetydande arealer för naturvårdens behov. En\r\nsådan överföring bör enkelt kunna genomföras\r\ngenom att man helt enkelt skriver ned värdet på\r\nDomän AB i relation till den mark som förs över\r\ntill Naturvårdsverket.''</pre><pre>Jag frågar varför näringsministern inte vill lyssna på\r\ndessa synpunkter.</pre><pre>Anf. 181  Näringsminister PER\r\nWESTERBERG (m):</pre><pre>Herr talman! Jag upprepar ånyo att 70 % av\r\nmarken inte ingår i Domän AB. Den dominerande\r\ndelen av den produktiva skogsmarken, som ingår i\r\nDomän AB, återfinns i Norrbottens och\r\nVästerbottens inland. Det är för att försvara\r\nsysselsättningen i glesbygden som ASSI och NCB\r\ngår in. Det är bara dessa företag tillsammans som\r\nkan försvara värdet på skogsmarken och därmed\r\nskogsbruket, sysselsättningen i glesbygden och de\r\nkustnära massabruken som har svårt att ensamma\r\nklara sin försörjning.</pre><pre>Anf. 182  BIRGER ANDERSSON (c):</pre><pre>Herr talman! Det är givetvis viktigt med\r\nsysselsättningen. Det är vi helt överens om. Den\r\nkan man emellertid lösa på olika sätt.</pre><pre>Näringsministern har nu hänvisat till ett avtal\r\nmellan svenska staten och Domän AB som rör\r\nbolagiseringen av Domänverket. I avtalet sägs --\r\noch det kanske är riktigt -- att överföring av\r\ntillgångar och skulder i princip bör ske till bokförda\r\nvärden. Jag har förstått att näringsministern sedan\r\nkommer att arbeta för att det köps tillbaka till ett\r\nmarknadsmässigt pris. Det tycker jag är en mycket\r\negendomlig form av överföring. Vi måste vara\r\növerens om att de reservatsbildningar som kommer\r\natt göras i framtiden till största delen kommer att\r\ngöras i södra och mellersta Sverige och i Norrlands\r\nkustland.</pre><pre>Anf. 183  Näringsminister PER\r\nWESTERBERG (m):</pre><pre>Herr talman! Den nästan helt dominerande delen\r\nav Domän AB:s skogsinnehav ligger i inlandet i\r\nNorrbotten och i Västerbotten. Det finns även\r\nskogar söderut, framför allt på småländska\r\nhöglandet. 70 % av Domänverkets mark stannade\r\nutanför. Det gjordes en direkt prövning av varje\r\nenskild fastighet ur såväl miljö- som\r\nkulturintressen. Det gällde om fastigheterna skulle\r\ngå till Naturvårdsfonden, gå som kulturfastigheter\r\neller om de kunde användas som produktiv\r\nskogsmark.</pre><pre>Herr talman! Jag gör bedömningen att den mark\r\nsom har tillförts Domän AB är den mark för vilken\r\nprövningen avslutades så sent som i december\r\nföregående år efter två års arbete. Det är också den\r\nmark man skall bedriva skogsbruk på med det\r\nhänsynstagande som såväl privata -- faktiskt i all\r\nsynnerhet privata -- som statliga bolag skall göra till\r\nmiljön och ekologin i skogsbruket.</pre><pre>Överläggningen var härmed avslutad.</pre><pre>27 §  Svar på frågorna 1993/94: 281 och 284 om\r\neldistributionen m.m.</pre><pre>Anf. 184  Näringsminister PER\r\nWESTERBERG (m):</pre><pre>Herr talman! Britt Bohlin har frågat mig om\r\nregeringen är beredd att vidta åtgärder för ökad\r\ndriftsäkerhet i eldistributionen.</pre><pre>Åke Carnerö har frågat försvarsministern om vilka\r\nåtgärder regeringen är beredd att vidta för att\r\nminimera antalet elavbrott i samband med oväder.\r\nAnsvaret inom regeringen är så fördelat att det är\r\njag som skall svara på Åke Carnerös fråga.</pre><pre>Utgångspunkten för frågorna är den senaste tidens\r\nproblem med avbrott i eldistributionen i flera delar\r\nav landet i samband med häftiga snöoväder.</pre><pre>Jag väljer att besvara frågorna i ett sammanhang.</pre><pre>Jag vill inledningsvis framhålla att det svenska\r\nelförsörjningssystemet har en internationellt sett\r\nhög driftsäkerhet. Nätföretagen har, generellt sett,\r\nlagt ned ett omfattande arbete på en teknisk\r\nförnyelse och modernisering av ledningsnäten de\r\nsenaste tio åren i syfte att successivt förbättra\r\ndriftsäkerheten. Det är enligt min mening\r\nangeläget att detta arbete fortsätter med samma\r\ninriktning. Driftsäkerheten bedöms ha förbättrats\r\nunder denna period även om ett antal elkunder\r\nvarje år drabbas av elavbrott, särskilt vintertid, i\r\nsamband med stormar eller kraftiga snöfall. Det är\r\nviktigt att effekterna av dessa elavbrott kan\r\nminimeras så långt det är möjligt med hänsyn till\r\nmiljö och ekonomi.</pre><pre>Elavbrotten har under vintern 1992 och denna\r\nvinter varit svåra på grund av att det i de utsatta\r\nområdena fallit onormala mängder snö under kort\r\ntid. Det är dock svårt att göra jämförelser då\r\nväderförhållandena har skiftat kraftigt de senaste\r\ntio åren. Den allmänna bedömningen är att den\r\ntotala omfattningen av elavbrott i Sverige inte har\r\nökat under denna period. För närvarande saknas\r\naktuell statistik över omfattningen av de senaste\r\nårens elavbrott.</pre><pre>Jag vill i sammanhanget nämna att det är framför\r\nallt på de lokala näten som risken för avbrott, som\r\norsakas av bl.a. snö och nedfallande träd, är störst.\r\nDet lokala elnätet består totalt av ca 350 000 km\r\nledningar. Detta motsvarar cirka nio varv runt\r\njorden. Det ligger därför i sakens natur att\r\nupprustningsarbetet av ledningsnätet tar tid.</pre><pre>Eldistributören är enligt ellagen skyldig att leverera\r\nström för normala förbrukningsändamål till kunder\r\ninom sitt distributionsområde. Det är därför också\r\ndistributören som ansvarar för leveranssäkerheten\r\ngentemot sina kunder. Detta ansvar innefattar en\r\ngod standard i elnäten samt vid elavbrott\r\nfelsökning, reparationer och återställande till\r\nnormal drift. Det är inte bara eldistributörerna som\r\nbör ha ansvar för att planera och vidta nödvändiga\r\nåtgärder för att minska effekterna av långa\r\nelavbrott. Även starkt elberoende kunder bör vidta\r\nåtgärder som ligger inom ramen för den egna\r\nverksamheten för att minska skaderiskerna.\r\nKommunerna bör ansvara för att det sker en\r\nberedskapsplanering för långa elavbrott. Vilka\r\nåtgärder som skall vidtas i kommunerna måste\r\nanpassas till behov och resurser i respektive\r\nkommun.</pre><pre>Närings- och teknikutvecklingsverket (NUTEK)\r\nhar enligt vad jag erfarit påbörjat en uppföljning av\r\nvinterns störningar i elförsörjningen i sydöstra\r\nSverige och kommer även att följa upp\r\nstörningarna i norra Sverige.</pre><pre>NUTEK:s uppföljning kommer att ligga till grund\r\nför överläggningar med berörda distributörer om\r\nde ytterligare åtgärder som är lämpliga att vidta för\r\natt förebygga elavbrott och för att minska\r\neffekterna av elavbrott. NUTEK planerar också en\r\ninformationskampanj om förebyggande\r\nskogsåtgärder och anskaffning av reservaggregat\r\nhos avbrottskänsliga elkunder, främst inom\r\njordbrukssektorn.</pre><pre>Det är också en uppgift för NUTEK att kartlägga\r\nbehovet av särskilt riktade insatser på svaga delar\r\nav distributionsnäten samt att särskilt undersöka\r\nbehovet av åtgärder i distributionsnäten i glesbygd.</pre><pre>Det långsiktiga arbetet med att förstärka\r\ndriftsäkerheten är naturligtvis grundläggande när\r\ndet gäller att minska risken för elavbrott. Men\r\nkortsiktiga åtgärder bör och kan vidtas. Om\r\ndistributionsföretagen får tillgång till personal som\r\nkan bl.a. utföra arbeten med röjning av\r\nledningsgator kan riskerna för nya elavbrott under\r\nden närmaste tiden minskas. Ett stort antal\r\narbetslösa skulle här kunna ges en meningsfull\r\nsysselsättning under en kortare eller längre period.\r\nRiksdagen har anslagit betydande belopp för\r\nsysselsättningsskapande åtgärder som med fördel\r\nkan utnyttjas för bl.a. röjningsarbeten i\r\nkraftledningsgator. Jag har diskuterat denna fråga\r\nmed chefen för Arbetsmarknadsdepartementet.\r\nRöjningsarbeten i de värst utsatta regionerna bör\r\nkunna komma i gång snabbt, eftersom såväl\r\narbetsmarknadsmyndigheterna som\r\ndistributionsföretagen har starka intressen av\r\nsådana insatser.</pre><pre>Anf. 185  BRITT BOHLIN (s):</pre><pre>Herr talman! Jag skall be att få tacka statsrådet för\r\nsvaret.</pre><pre>Så fick vi äntligen en vit jul i Dalsland. Det var en\r\nriktig jul, så som den skall vara med lagom kyla och\r\nlagom mycket snö. För oss dalslänningar är nog\r\ndetta ändå att betrakta som normalt vinterväder,\r\ntrots att de senaste vintrarna mestadels har varit\r\ngröna.</pre><pre>För några kom tydligen vintern som en total\r\növerraskning. Ungefär 20 cm blöt snö gjorde livet\r\ntill ett elände för några tusen människor i Dalsland.\r\nStrömmen försvann och därmed ljus och värme.\r\nStrömavbrotten varade upp till fyra dygn. I vårt\r\ntekniskt utvecklade samhälle där strömförsörjning\r\nfaktiskt är ett livsvillkor, inte minst för de många\r\ndjurhållande lantbrukarna, är en sådan osäkerhet i\r\nströmförsörjningen helt oacceptabel.</pre><pre>Den kritik som jag framför riktar sig på intet sätt\r\nmot Vattenfalls anställda. De gjorde ett\r\nutomordentligt arbete med de resurser som de hade\r\ntill förfogande. De är tvärtom värda en eloge.</pre><pre>Vilka möjligheter har egentligen Vattenfalls\r\nanställda att förebygga den här typen av, som jag\r\nvill kalla dem, onödiga strömavbrott? Vi kan gå\r\ntillbaka några år i tiden. I december 1987 fanns det\r\n121 anläggningsarbetare och linjemontörer. Nu\r\nfinns det 64. Det är en minskning med 57 personer,\r\neller 19 linjelag. Fordonsparken har man minskat\r\nmed ett 20-tal fordon, sådana med fyrhjulsdrift som\r\nhade varit väl lämpade att sättas in under dessa\r\nsvåra förhållanden.</pre><pre>Detta har inneburit att det förebyggande arbetet\r\nhar åsidosatts, t.ex. röjning av linjegator. Det\r\nutfördes tidigare vart fjärde år. Nu görs det enligt\r\nplanerna vart åttonde år. Bevisligen finns det linjer\r\ngenom skogar som inte har röjts på tio år.</pre><pre>I näten, företrädesvis i Dalsland, finns det tusentals\r\nstolpar som är gamla och rötskadade. Säkerheten\r\nkräver att de ersätts.</pre><pre>Vidare finns det miltals av äldre ledningsmaterial\r\nmed dålig hållfasthet och överföringsförmåga.\r\nVatttenfalls förmåga att förebygga och hantera\r\nsådana här situationer är alltså uppenbart\r\notillräcklig, detta medan välutbildade montörer har\r\nsagts upp på grund av arbetsbrist.</pre><pre>Är detta ett rimligt sätt att förebygga en svår\r\nsituation?</pre><pre>Anf. 186  ÅKE CARNERÖ (kds):</pre><pre>Herr talman! Jag ber att få tacka näringsministern\r\nför svaret. Jag hade ställt min fråga till\r\nförsvarsminister Anders Björck, eftersom frågan\r\nom vår elförsörjning har med totalförsvarets civila\r\ndel att göra.</pre><pre>För att totalförsvaret skall kunna klara av\r\nhuvuduppgifterna under kriser och i krig är det\r\nviktigt att våra, som de beskrivs, vitala\r\nsamhällsfunktioner, t.ex. elförsörjningen, fungerar\r\nså störningsfritt som möjligt. Det här handlar ju om\r\nen fredstida kris.</pre><pre>Anser näringsministern att vårt elnät har en sådan\r\nrobusthet som det har beskrivits i propositionen om\r\ntotalförsvaret från 1991? Det är naturligtvis ett mål,\r\nmen jag undrar om elnätet har en sådan kapacitet\r\natt grundläggande fredstida behov kan tillgodoses\r\növer hela landet.</pre><pre>Anf. 187  Näringsminister PER\r\nWESTERBERG (m):</pre><pre>Herr talman! Vi kommer först att avvakta\r\nNUTEK:s genomgång av de driftavbrott som har\r\nskett i eldistributionen. På så sätt kan vi se vilka\r\nbristerna har varit och om distributörerna har gjort\r\nerforderliga insatser eller ej.</pre><pre>Den utvärderingen kommer naturligtvis att ligga till\r\ngrund för vilka åtgärder som skall vidtas utöver\r\ndem som jag redovisade i frågesvaret.</pre><pre>När det gäller det krav på robusthet som ställdes\r\n1991 vill jag bara markera att det görs vissa\r\nytterligare insatser som framför allt gäller\r\nvästkusten. Där är överföringskapaciteten dålig.\r\nDess värre gör det hela systemet förhållandevis\r\nsårbart. Detta innebär att förändringar kommer att\r\nske stegvis allteftersom nya investeringar görs för\r\natt klara överföringen, inte minst från norra till\r\nsödra Sverige, just i den region som är särskilt svag.\r\nDessutom pågår ständigt ett arbete med att stärka\r\nhela distributionssystemet för att därmed öka\r\ndriftsäkerheten. Detta arbete pågår kontinuerligt,\r\nnaturligtvis även med NUTEK som\r\ntillsynsmyndighet.</pre><pre>Anf. 188  BRITT BOHLIN (s):</pre><pre>Herr talman! Jag förstod att det i samråd med\r\narbetsmarknadsministern hade överenskommits att\r\narbetslösa ungdomar och andra skulle sättas in för\r\natt delta i röjningsarbetet. Är inte det ett exempel\r\npå en rundgång som egentligen är totalt\r\nmeningslös? Man säger upp kompetenta utbildade\r\nanställda för att sedan plocka in dem i\r\nberedskapsarbeten eller i någon annan\r\narbetsmarknadsåtgärd. Det hade varit rimligt att de\r\nhade varit på plats innan snön kom, i synnerhet i\r\nhöstas. Det är nog mycket lättare att röja\r\nledningsgator innan snön ligger där.</pre><pre>En annan sida av saken är regeringens politik på\r\ndetta område totalt sett. I budgetpropositionen kan\r\nman läsa avsiktsförklaringarna när det gäller både\r\nVattenfall och Svenska Kraftnät.\r\nAvkastningskravet ligger på 12 %. Man kan också\r\nläsa om Vattenfalls bolagisering som skall syfta till\r\nprivatisering. Om det nu enbart är\r\nmarknadsmässiga principer som utan styrning och\r\nkontroll skall råda finns det all anledning för oss\r\nglesbygdsbor att djupt oroas över tillgången till\r\nsäkerhet och rimliga prisnivåer på elmarknaden\r\nframöver.</pre><pre>Anf. 189  ÅKE CARNERÖ (kds):</pre><pre>Herr talman! Jag instämmer i vad näringsministern\r\nsäger i svaret om vårt elförsörjningssystem och dess\r\nhöga driftsäkerhet. Det är naturligtvis så.</pre><pre>Själv bor jag i ett område som inte har drabbats\r\nunder flera år. Jag kan förstå att det blir en väldig\r\növerraskning för de människor som drabbas. Det\r\nvore inte så farligt om det bara blev mörkt när\r\nströmmen gick. Det är kanske ett enkelt problem,\r\nmen det är först då vi inser hur beroende vi är.</pre><pre>Vem ansvarar för att information går ut till\r\nallmänhet och berörda, så att vi kan minska och i\r\nbästa fall förhindra skador?</pre><pre>Anf. 190  Näringsminister PER\r\nWESTERBERG (m):</pre><pre>Herr talman! Distributören har naturligtvis\r\nleveransansvaret och självfallet också ansvar för att\r\ndet finns en bra överföringskapacitet med god\r\nförmåga till uthållighet.</pre><pre>Jag förstår människor väl som har det mycket\r\nbesvärligt i samband med strömavbrott. Jag bor\r\nsjälv i ett område som ganska nyligen fick\r\nelförstärkning. Det var inte särskilt skojigt när\r\nvatten och annat försvann under vissa perioder.</pre><pre>Jag förstår den problemställning som dyker upp.\r\nDärför fäster vi avseende vid förstärkningen av\r\nelnätet. Därmed skapas större driftsäkerhet. Det är\r\nockså därför vi låter NUTEK gå igenom varje\r\nenskilt driftavbrott. På så sätt får vi reda på vilka\r\nbrister som har uppenbarat sig, om någonting har\r\ngått snett, om någon inte har skött sina åliggande\r\noch vad som i övrigt kan göras. Detta gäller även\r\nBritt Bohlins fråga. Vi låter NUTEK, som vår\r\ntillsynsmyndighet, gå igenom med distributörerna\r\nom deras åligganden har skötts på ett rimligt sätt\r\noch om de har gjort de röjningar och de\r\nförstärkningar av kraftsystemen som kan begäras\r\nför att erforderlig driftsäkerhet skall erhållas.</pre><pre>Jag skall till sist bara säga att avkastningskraven för\r\nVattenfall fastställdes i stor enighet över\r\npartigränserna i riksdagen under föregående\r\nmandatperiod. De ligger alltså ungefär på den nivå\r\nsom gäller för övrig kraftindustri.</pre><pre>Anf. 191  BRITT BOHLIN (s):</pre><pre>Herr talman! Jag skall återigen ta upp frågan om\r\navkastningskravet. Jag frågar statsrådet om han\r\nanser det vara rimligt och säkerställt att man orkar\r\nmed att göra nödvändig modernisering. Jag undrar\r\nhelt enkelt om man orkar med de tunga\r\ninvesteringar som faktiskt krävs utöver dem som vi\r\nredan vet behövs, detta med tanke på att nätet på\r\nmånga håll är i stort behov av upprustning. Det är\r\nen fråga.</pre><pre>Jag har förstått att NUTEK:s uppföljning i första\r\nhand skall rikta sig mot sydöstra och norra Sverige.\r\nJag skall bara tala om för näringsministern att\r\nDalsland ligger i västra Sverige. Jag tror nog att\r\nuppföljning inte minst krävs där.</pre><pre>Jag undrar vilka effekter det hade fått om\r\nströmmen hade varit försvunnen i Stockholm under\r\nfyra dygn.</pre><pre>Anf. 192  ÅKE CARNERÖ (kds):</pre><pre>Herr talman! Eftersom jag hade ställt min fråga till\r\nförsvarsministern vill jag gå tillbaka till 1986.\r\nKommunstyrelsen är sedan det året högsta civila\r\ntotalförsvarsmyndighet på lokal nivå. Det innebär\r\natt kommunerna har ansvaret för\r\nberedskapsåtgärder.</pre><pre>Görs det kontinuerligt en utvärdering av vad som\r\nhar skett i respektive kommun och av vilka\r\nkonsekvenserna har blivit eller har man nu plötsligt\r\nkommit på att detta kanske är viktigt?</pre><pre>Anf. 193  Näringsminister PER\r\nWESTERBERG (m):</pre><pre>Herr talman! Jag kan egentligen svara bara för mitt\r\neget beredningsområde. NUTEK går igenom alla\r\ndriftavbrott som inträffar för att se vad som har gått\r\nsnett och vad som inte har fungerat. Man\r\nundersöker också om det har funnits brister i\r\nsystemet och vilka planer som finns för framtiden.\r\nDet är viktigt att ta reda på hur problemen har\r\nuppstått. Om det är i västra Sverige, norra Sverige\r\neller östra Sverige spelar en mindre roll.</pre><pre>Jag håller gärna med om att det givetvis hade\r\nmärkts mer massmedialt om det hade varit en större\r\nbefolkningskoncentration som hade drabbats av\r\navbrotten. Men det tror jag är en given effekt av\r\nvad som sker. Dessutom är ofta nog de lokala näten\r\nav naturliga skäl mer känsliga för avbrott.\r\nStolparna är kortare, och ledningarna går i höjd\r\nmed träden, som lätt faller över ledningarna.\r\nDärmed får vi denna typ av driftavbrott i\r\ndistributionen. Det finns all anledning att följa\r\nutvecklingen med uppmärksamhet.</pre><pre>När det gäller Vattenfalls avkastningskrav vill jag\r\ntill sist säga att jag bedömer att Vattenfall skall ha\r\nsamma avkastningskrav som andra distributörer\r\noch kraftproducenter. Man skall ställa samma krav\r\npå driftsäkerhet och på rationalitet i Vattenfall, i\r\nSydkraft eller i vilket annat kommunalt, statligt\r\neller privatägt bolag som helst. NUTEK skall se till\r\natt distributionen uppfyller de krav som kan ställas.\r\nBolagens ledning och personal måste utföra sitt\r\njobb rationellt. Sedan får man självfallet pröva\r\nvarje fall, om det uppstår särskilda problem.</pre><pre>Anf. 194  BRITT BOHLIN (s):</pre><pre>Herr talman! Jag är egentligen inte bekymrad över\r\nVattenfalls avkastningsmöjligheter. De\r\nmöjligheterna finns säkert. Mitt problem är att det\r\nkanske kommer att ske på bekostnad av att\r\nglesbygdsområden liknande det som jag kommer\r\nfrån i Dalsland kanske i väldigt hög grad får vara\r\nmed och bidra till en god avkastning. Man kan\r\ntänka sig att investeringsviljan rimligen inte kan\r\nkomma att vara särdeles hög på sådana orter och i\r\nsådana områden där kundunderlaget ger företaget\r\nliten möjlighet att leva upp till sitt avkastningskrav.\r\nJag tycker nog att vi har pingpongat frågan fram\r\noch tillbaka ett antal gånger. Statsrådets svar stillar\r\negentligen inte utan ökar mera oron. Jag tror att\r\nhela privatiseringsresonemanget kommer att landa\r\ni problematiken: Klarar vi av att se till att vi har en\r\nbra och säker elförsörjning i hela landet? Den\r\nfrågan borde vara viktigast att besvara.</pre><pre>Anf. 195  ÅKE CARNERÖ (kds):</pre><pre>Herr talman! Ansvaret för en verksamhet i fred\r\ninnebär motsvarande ansvar i krig.\r\nAnsvarsprincipen innebär ett ansvar för att\r\nberedskapsaspekten beaktas vid all planering av\r\nverksamheten i fred. Har näringsministern någon\r\nuppfattning om i vilken omfattning en planering\r\nsker i kommunerna just för att kunna möta\r\nkonsekvenserna av sådana här elavbrott?\r\nNäringsministern talade om riktade insatser från\r\nNUTEK. Men människorna vänder sig ofta till den\r\nlokala nivån. Vet näringsministern något om just\r\ndetta?</pre><pre>Anf. 196  Näringsminister PER\r\nWESTERBERG (m):</pre><pre>Herr talman! Av naturliga skäl vet jag inte direkt\r\nnågot om krigsplaneringen, men däremot känner\r\njag till fredsavbrotten, som liknar krigsavbrotten\r\noch som NUTEK sköter tillsynen av. NUTEK skall\r\nsjälvfallet i samband med utvärderingen av de\r\ndriftavbrott som har skett även studera planeringen\r\nsamt den information som har givits, alltså allt som\r\nrör tillsynen av distributörerna. Denna tillsyn och\r\ndessa krav är exakt desamma, oavsett om det gäller\r\nVattenfall såsom statligt bolag, ett kommunalt\r\ndistributionsmonopol eller ett privat bolag.\r\nNUTEK skall ställa exakt samma krav på\r\ndriftsäkerheten och på utvärderingen av vad som\r\nhar gått rätt eller fel i samband med ett avbrott.</pre><pre>Överläggningen var härmed avslutad.</pre><pre>28 §  Svar på fråga 1993/94:293 om flyttning av\r\nföretagsledning för International Computer\r\nLimited</pre><pre>Anf. 197  Näringsminister PER\r\nWESTERBERG (m):</pre><pre>Herr talman! Christer Skoog har frågat mig om\r\nregeringen avser att vidta någon åtgärd för att\r\nförhindra avvecklingen av International Computer\r\nLimited i Ronneby.</pre><pre>Jag delar Christer Skoogs uppfattning att\r\nsituationen i Ronneby är besvärlig. Regeringen kan\r\nemellertid inte ingripa i enskilda företags beslut.\r\nDet måste alltid vara det enskilda företagets ansvar\r\natt genomföra strukturomvandlingar.</pre><pre>Regeringens näringspolitik syftar till att skapa goda\r\nbetingelser för en långsiktig tillväxt genom att\r\nbygga upp ett konkurrenskraftigt näringsklimat.\r\nDenna politik är generell till sin inriktning.</pre><pre>Jag utgår från att International Computer Limited\r\nsom svenska företag genomför omstruktureringen\r\npå ett så ansvarsfullt sätt att de negativa\r\nkonsekvenserna mildras. Detta gäller naturligtvis\r\nsärskilt i ett regionalpolitiskt utsatt område.</pre><pre>Anf. 198  CHRISTER SKOOG (s):</pre><pre>Herr talman! Jag tackar näringsministern för svaret\r\npå min fråga. Bakgrunden till att jag ställde frågan\r\när följande.</pre><pre>ICL eller International Computer Limited, som\r\nbedriver sin verksamhet i Ronneby, fick vid sitt\r\nbolagsstyrelsesammanträde den 11 januari\r\nbeskedet att verksamheten skulle läggas ner i\r\nRonneby och tillverkningen flyttas till i detta fall\r\nEngland, eftersom företaget ägs av engelska\r\nintressenter, medan japanska intressenter äger\r\nföretaget i England.</pre><pre>Bolagets styrelsesammanträde hölls i Stockholm.\r\nAv vilken anledning vet jag inte, men kanske för att\r\nen del av styrelseledamöterna skulle slippa att se de\r\ndrabbade människorna i ögonen. Jag vet inte, men\r\ndet är en fundering.</pre><pre>Som näringsministern själv nämnde är Ronneby\r\noch Blekinge väldigt hårt drabbade. I Ronneby står\r\ni dag 40 % av 20--24-åringarna utanför den\r\nordinarie arbetsmarknaden. 190 av de 270 som\r\ndrabbas på ICL är metallare. Inom Metalls område\r\ni Ronneby är över 60 % av medlemmarna\r\narbetslösa, en situation som tyvärr är nästan\r\nsvenskt rekord, fast ett rekord på fel sätt.</pre><pre>Jag är litet bekymrad över att näringsministern inte\r\nhade mera från regeringens sida att ge de drabbade\r\nmänniskorna i detta företag och de som tidigare\r\ndrabbats av arbetslöshet i Ronneby. Det hjälper\r\nföga att höra talet om att man för en generell\r\npolitik. Det hjälper inte de människor i Ronneby\r\nsom blir arbetslösa. Är svaret möjligtvis att de\r\nanställda har chansen att följa med till England. Jag\r\ntror inte att någon är intresserad av det i så fall. Jag\r\nvet inte. Men vilket besked ger egentligen Per\r\nWesterberg till dessa människor? Är det bara talet\r\nom en generell politik? Det hjälper inte\r\nmänniskorna i vardagen.</pre><pre>Anf. 199  Näringsminister PER\r\nWESTERBERG (m):</pre><pre>Herr talman! I en svår situation i samband med en\r\nföretagsnedläggning hjälper inte generellt prat i sig,\r\nvare sig från opposition eller regering. Det krävs\r\nkonstruktiva förslag och idéer om hur man skall\r\nkunna skapa bättre förutsättningar för ett\r\nåterinträde på arbetsmarknaden.</pre><pre>Vi har på drygt två år förbättrat kostnadsläget i\r\nSverige med 25 %. Vi har gjort stora satsningar på\r\nkompetensökning hos arbetskraften. Vi har\r\nstimulerat investeringar i infrastruktur samt\r\nindustrirelevant forskning för att stärka de svenska\r\nföretagens konkurrenskraft. Vi gör även satsningar\r\ni fråga om arbetsmarknads- och regionalpolitiken\r\nför att mildra de omställningar som är väldigt\r\nbesvärliga.</pre><pre>Christer Skoog vet säkert att ingen regering i\r\nvärlden med nuvarande lagstiftning i Sverige kan\r\nhindra ett företag att lägga ner sin verksamhet.\r\nEndast företaget självt kan fatta det beslutet, om\r\nföretagsklimatet inte är tillräckligt\r\nkonkurrenskraftigt för att företaget skulle vilja ha\r\nkvar sin anläggning. Ibland gäller det självfallet att\r\ngöra såväl arbetsmarknadspolitiska som\r\nregionalpolitiska insatser för att skapa antingen nya\r\narbetstillfällen eller också nya typer av omskolning\r\neller utbildning, som kan ge förutsättningar för ny\r\nsysselsättning. Det finns dess värre inga lätta\r\nåtgärder att peka på i en sådan situation för någon\r\nansvarsfull politiker.</pre><pre>Anf. 200  CHRISTER SKOOG (s):</pre><pre>Herr talman! Eftersom jag utgår från att såväl Per\r\nWesterberg som alla andra i riksdagen och\r\nregeringen är ansvarsfulla politiker, är jag litet\r\nförvånad över att han på ett så lättvindigt sätt\r\nförsöker komma ifrån denna fråga. Också jag är\r\nmedveten om att det är enbart företagsledningen\r\nsjälv som kan fatta beslut om hur verksamheten\r\nskall bedrivas.</pre><pre>Den erfarenhet jag har -- näringsministern har ju en\r\nlängre riksdagsmannabana än jag -- säger mig att\r\ndet är lättare för regeringen, om den är litet flyhänt,\r\natt sätta in insatser innan människorna blir\r\narbetslösa. När de väl blir arbetslösa är det alltid\r\nsvårare, dyrare och besvärligare att hitta nya\r\nsysselsättningstillfällen.</pre><pre>Sätt in insatserna nu, och förmå företagsledningen\r\natt ompröva sitt beslut! Det är mitt råd till\r\nnäringsministern.</pre><pre>Anf. 201  Näringsminister PER\r\nWESTERBERG (m):</pre><pre>Herr talman! Regeringen samtalar med ett stort\r\nantal företag. Vi har ännu inte gjort det med ICL,\r\nmen kommer sannolikt att göra det. Det är ytterst\r\nändå företaget som avgör om det anser sig kunna\r\ndriva verksamheten vidare.</pre><pre>Om vi inte får ett positivt svar där gäller det att\r\nvidta de åtgärder vi kan för att dämpa effekterna.\r\nVi försöker alltså stärka näringsklimatet. Vad gäller\r\nBlekinge och Ronneby i synnerhet kan jag säga att\r\nvi högst nyligen överfört ökade resurser både till\r\nhögskolan och Ronneby Soft Center. Det har vi\r\ngjort för att stärka utvecklingskraften och\r\nmöjligheterna att få fram nya arbetstillfällen och\r\ndärmed även få en viss mildring eller återhämtning\r\ni regionen.</pre><pre>Regeringen kan inte ta över bolagsstyrelsens och\r\nledningens ansvar för ICL i Ronneby. Vi kan fråga\r\nvarför, men vi kan aldrig tvinga dem att fatta ett\r\nannat beslut. Ytterst är ledningen enligt svensk lag\r\nsuverän när det gäller att fatta beslut om huruvida\r\nen nedläggning är rimlig utifrån företagets\r\nsynvinkel och utifrån det ansvar företaget har.</pre><pre>Anf. 202  CHRISTER SKOOG (s):</pre><pre>Herr talman! Jag är tacksam om regeringen avser\r\natt samtala med företagsledningen. Det är ett steg\r\ni rätt riktning.</pre><pre>Jag är den första att erkänna att det är bra\r\nsatsningar som har gjorts på Soft Center och annat\r\ni Ronneby och i Blekinge. Men alla de som nu\r\nriskerar att bli arbetslösa eller som står i kön sedan\r\ntidigare kanske inte är lämpade just för det arbetet.</pre><pre>Kommunledningen och länsledningen jobbar\r\nfebrilt för att skaffa nya möjligheter till\r\nsysselsättning och utkomst för medborgarna. Jag\r\nvill inte använda ordet katastrof, men nog är det ett\r\nhårt slag att drabbas av sådant här mer eller mindre\r\növer en natt. Nästan alla ansträngningar är\r\ntillintetgjorda i och med att ytterligare 270\r\nmänniskor slås ut och blir arbetslösa.</pre><pre>Jag vill uppmana näringsministern att tillsammans\r\nmed regeringen verkligen ta ansvar och se till så att\r\nde produkter som i detta fall t.o.m. utvecklats i\r\nBlekinge inte förs över till England. De kommer\r\nannars att mer eller mindre stjälas från Blekinge.</pre><pre>Anf. 203  Näringsminister PER\r\nWESTERBERG (m):</pre><pre>Herr talman! Först måste jag dess värre gå tillbaka\r\ntill svensk lagstiftning. Enligt aktiebolagslagen är\r\ndet ledningen och styrelsen, inklusive\r\npersonalrepresentanterna, som fattar besluten om\r\nverksamheten i företaget. Svensk lag och svenska\r\nriskdagsbeslut står bakom detta. Bolagets ägodelar\r\ndisponerar bolaget över -- inte regeringen.</pre><pre>Trots det försöker regeringen självfallet föra dialog\r\nmed de flesta företag som kommer i problem eller\r\nsvårigheter om vad som möjligen kan göras\r\nantingen för att dämpa effekter av förändringar\r\neller för att bibehålla sysselsättningen.</pre><pre>Det görs satsningar i Ronneby Soft Center, och\r\nytterligare resurser tillkommer via Blekingen och\r\nSkeppsankaret. Det kommer till nya arbetstillfällen\r\ndär, men det är kanske inte exakt samma\r\nmänniskor som nu blir arbetslösa som går till\r\nsådana arbeten. Men det skapar ändå fler\r\narbetstillfällen i regionen, och det skapar fler\r\nöppningar även för dem som på ett tragiskt sätt kan\r\nkomma att drabbas av denna nedläggning.</pre><pre>Anf. 204  CHRISTER SKOOG (s):</pre><pre>Herr talman! Jag är väl medveten om att det är\r\nsvensk lag som gäller i Sverige. Även om man ofta\r\nhör ''Ja till Europa'' utgår jag från att svensk lag\r\nskall gälla i Sverige i fortsättningen.</pre><pre>Jag vet också att de anställdas representanter i\r\nstyrelsen givetvis har röstat emot nedläggningen\r\noch reserverat sig. De är medvetna om att den\r\nverklighet de kommer hem till i Ronneby är den grå\r\nvardagen där arbetslöshetskön redan är lång. Vad\r\ntycker Per Westerberg att de skall säga till sina\r\nkolleger? Skall de tala om väntan på arbetslösheten\r\noch en lägre ersättning, eller skall de möjligtvis tala\r\nom provanställningar som skall skapa nya arbeten?</pre><pre>Jag är medveten om att jag är litet drastisk. Men\r\nverkligheten i Blekinge är annorlunda än vad de\r\nfagra, vackra talen i riksdagen avspeglar, Per\r\nWesterberg.</pre><pre>Anf. 205  Näringsminister PER\r\nWESTERBERG (m):</pre><pre>Herr talman! Det är självfallet riktigt att svensk lag\r\ngäller i Sverige. Den kommer även att gälla om vi\r\nskulle bli medlemmar i EU eller någonting annat.\r\nDen är dessutom i detta avseende väl\r\növerensstämmande med internationell lag.</pre><pre>Man skall självfallet inte sitta och vänta om det\r\nhåller på att gå på tok. Man skall vidta de åtgärder\r\nman kan. Men det ankommer inte bara på regering\r\noch riksdag att försöka agera, utan även på dem\r\nsom finns i omgivningen och på dem som drabbas.\r\nVi skall göra vad vi kan, men det finns inga enkla\r\nlösningar i sådana här fall. Det krävs ett tålmodigt\r\narbetande med en mängd olika åtgärder för att\r\nförsöka återskapa sysselsättning och välfärd och\r\ndärmed återskapa en bättre situation även i\r\nRonneby och Blekinge.</pre><pre>Överläggningen var härmed avslutad.</pre><pre>29 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1993/94:L6--L9 till lagutskottet</pre><pre>30 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:86 Finansiering av vissa väginvesteringar i\r\nStockholms län m.m.</pre><pre>1993/94:112 Disciplinförseelser av krigsmän m.m.</pre><pre>Skrivelse</pre><pre>1993/94:128 ILO:s konvention och\r\nrekommendation om skydd av arbetstagares\r\nfordringar i händelse av arbetsgivarens insolvens</pre><pre>Motionerna</pre><pre>med anledning av prop. 1993/94:101 Åtgärder mot\r\nrasistisk brottslighet och etnisk diskriminering i\r\narbetslivet</pre><pre>1993/94:A34 av Berith Eriksson m.fl. (v)</pre><pre>1993/94:A35 av Karl Gustaf Sjödin och Ulf\r\nEriksson (nyd)</pre><pre>1993/94:A36 av Hans Göran Franck m.fl. (s)</pre><pre>med anledning av skriv. 1993/94:106 Alternativ till\r\nburhållning av värphöns</pre><pre>1993/94:Jo13 av Gudrun Norberg m.fl. (fp)</pre><pre>1993/94:Jo14 av Bo Arvidson (m)</pre><pre>1993/94:Jo15 av Max Montalvo och Christer\r\nWindén (nyd)</pre><pre>31 §  Anmälan om fråga</pre><pre>Anmäldes att följande fråga framställts</pre><pre>den 17 januari</pre><pre>1993/94:308 av Lars-Erik Lövdén (s) till\r\nstatsministern om tidpunkt för beslutet om\r\nÖresundsbron:</pre><pre>Regeringens beslut torsdagen den 13 januari 1994\r\nom Öresundsbron har resulterat i ytterligare\r\nfördröjningar och oklarheter. På dansk sida har\r\nman gett uttryck för stor irritation med den svenska\r\nhandläggningen. Den danske statsministern har\r\ngett uttryck för att en fördröjning på upp emot ett\r\nhalvår är ''omöjlig''.</pre><pre>Jag vill mot denna bakgrund ställa följande fråga till\r\nstatsministern:</pre><pre>Kommer regeringen att besluta att projektet är\r\ntillåtligt om nollösningen säkerställs och i så fall när\r\nkommer det slutgiltiga beslutet att fattas?</pre><pre>32 §  Kammaren åtskildes kl. 19.56.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.52 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}