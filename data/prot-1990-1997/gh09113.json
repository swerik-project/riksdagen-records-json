{"dokumentstatus":{"dokument":{"hangar_id":"2349378","dok_id":"GH09113","rm":"1993/94","beteckning":"113","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"113","slutnummer":"0","datum":"1994-05-30 00:00:00","systemdatum":"2005-10-27 13:43:22","publicerad":"1994-05-30 00:00:00","titel":"Riksdagens snabbprotokoll 1993/94:113 Måndagen den 30 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{B2FD0BED-36CF-46BB-B2FA-06810AD7DAED}","dokument_url_text":"http://data.riksdagen.se/dokument/GH09113/text","dokument_url_html":"http://data.riksdagen.se/dokument/GH09113","dokumentstatus_url_xml":"http://data.riksdagen.se/dokumentstatus/GH09113","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:113</div>\r\n<div class=\"sidhuvud_datum\">Måndagen den 30 maj</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 §  Återtagande av plats i riksdagen</pre><pre>Talmannen meddelade att Olle Schmidt (fp) denna\r\ndag återtagit sin plats i riksdagen, varigenom\r\nuppdraget som ersättare upphört för Kjell Arne\r\nWelin.</pre><pre>2 §  Justering av protokoll</pre><pre>Justerades protokollet för den 24 maj.</pre><pre>3 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1993/94:KU41 och KU42</pre><pre>Finansutskottets betänkande 1993/94:FiU22</pre><pre>Skatteutskottets betänkande 1993/94:SkU42</pre><pre>Justitieutskottets betänkande 1993/94:JuU32</pre><pre>Utrikesutskottets betänkande 1993/94:UU19</pre><pre>Försvarsutskottets betänkanden 1993/94:FöU12--\r\nFöU14</pre><pre>Trafikutskottets betänkanden 1993/94:TU32, TU33\r\noch TU37</pre><pre>Bostadsutskottets betänkanden 1993/94:BoU18--\r\nBoU22</pre><pre>4 §  Bygder och regioner i utveckling</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU13 Bygder och regioner i utveckling\r\n(prop. 1993/94:100 delvis och 1993/94:140).</pre><pre>Anf. 1  GEORG ANDERSSON (s):</pre><pre>Fru talman! Vi skall under några timmar inför\r\ndenna för tillfället relativt glest befolkade kammare\r\ndiskutera viktiga frågor om regionalpolitiken.</pre><pre>Jag skall göra en inledning av mer principiell\r\nkaraktär. Betänkandet innehåller många sidor,\r\nyrkanden och reservationer, och propositionen är\r\nmycket mångordig. Jag skall dock inte gå in särskilt\r\nmycket på detaljerna.</pre><pre>Regionalpolitiken är en starkt ideologiskt betonad\r\nfråga. Den handlar om jämlikhet, en rättvis\r\nfördelning och solidaritet. Den måste bygga på\r\nprincipen att den som behöver mest skall få mest.\r\nDen måste också bygga på principen att man ställer\r\nupp för de svaga och drabbade regionerna och\r\nvågar prioritera.</pre><pre>Marknadskrafterna erbjuder ingen riktig\r\nregionalpolitik. Ändå väljer den borgerliga\r\nregeringen marknadskrafternas väg, och det är det\r\nallvarliga i sammanhanget. Detta tar sig många\r\nuttryck.</pre><pre>Näringspolitiken avvecklas. Statliga verk\r\navregleras, bolagiseras och privatiseras. Den\r\ngemensamma sektorn avlövas. Detta utgör\r\nallvarliga, dödliga hot mot regionalpolitiken, och\r\nmot detta riktar socialdemokratin sin kritik.</pre><pre>Vi menar att den regionalpolitiska propositionen\r\nborde ha handlat om just dessa saker, men det gör\r\nden inte. Propositionen utgör närmast kosmetika\r\nför att dölja de växande klyftorna. Det är den stora\r\nbristen.</pre><pre>Arbetsmarknadsministern ökar bidragsfloran och\r\nger intryck av handlingskraft. Glesbygdsstöd\r\nutvecklas till att förutom glesbygdsstöd bli även\r\nlandbygdsstöd och mikrostöd.\r\nArbetmarknadsministern flyttar pengar från\r\nlänsarbetsnämnderna till länsstyrelserna, men de\r\nblir inte mer värda för det.\r\nArbetsmarknadsministern brer ut de knappa\r\nstödmiljonerna över hela landet. Men en uttunnad\r\nregionalpolitik drabbar de sämst ställda\r\nregionerna. En jämförelse med skolpengssystemet\r\nligger nära till hands.</pre><pre>Börje Hörnlund försöker bedriva litet\r\nnäringspolitik. Det är som att måla på ruttnande\r\nvirke. Näringspolitiken är underminerad och\r\nurgröpt. Att då som en engångsinsats låta\r\nlänsstyrelserna i hela landet få dela på 800 miljoner\r\nkronor -- pengar som tas ifrån\r\nlänsarbetsnämnderna -- får karaktären av\r\nkosmetika över en avvecklad näringspolitik.</pre><pre>Vi socialdemokrater föreslår omfattande insatser\r\nför att återupprätta näringspolitiken och därmed\r\nskapa sysselsättning och bekämpa arbetslösheten.\r\nVissa av åtgärderna har stor regionalpolitisk\r\nbetydelse, t.ex. förbättrad riskkapitalförsörjning.\r\nTill detta hör vårt förslag om att ge\r\nNorrlandsfonden 500 miljoner kronor. Hit hör\r\nvidare viktiga miljöinvesteringar, branschprogram\r\nför bl.a. skogsindustrin och gruvbranschen om 600\r\nmiljoner kronor, infrastruktursatsningar, som bl.a.\r\ninnehåller förstärkt vägunderhåll om 4 miljarder\r\noch utbyggnad av telenätets AXE-system. Detta\r\nhar stor regionalpolitisk betydelse.</pre><pre>Vi föreslår också näringspolitiska insatser av\r\nallmän karaktär, t.ex. direktavskrivning av\r\nmaskininvesteringar och ROT-program för\r\nbostäder och offentliga lokaler. Detta gäller\r\ngenerellt över hela landet och skall ställas mot\r\nregeringens förslag om 800 miljoner kronor till\r\nsmåföretag över hela landet.</pre><pre>Angående det förslaget, tycker vi att det är oklokt\r\natt plåstra på en avvecklad näringspolitik genom att\r\ngröpa ur arbetsmarknadspolitiken. Vi menar att\r\nAMS kommer att behöva sina pengar nästa år, om\r\nvi skall kunna bedriva en aktiv kamp för att få ned\r\narbetslösheten. Den är i sig det kanske allvarligaste\r\nhotet mot en effektiv regionalpolitik.</pre><pre>Ett allmänt stöd till företag i hela landet med\r\nmindre än 50 anställda hör knappast hemma inom\r\nramen för regionalpolitiken, hur vällovligt det än\r\när. Regionalpolitiken har sin roll att spela.</pre><pre>De flesta inser att avregleringen, bolagiseringen\r\noch privatiseringen av den statliga verksamheten\r\nökar den regionala obalansen. Kommersialismen\r\nsatsar på lönsamma områden. Det handlar om\r\nprivatiserande, konkurrerande och vinstgivande\r\nverksamhet. Vem tar då ansvar för de från\r\nföretagsekonomisk synpunkt olönsamma delarna?\r\nDet är en viktig fråga.</pre><pre>Det finns nu en stor oro ute i bygderna över denna\r\nutveckling. Starka reaktioner kommer till uttryck\r\nfrån byagrupper av olika slag. Men regeringen drivs\r\npå detta område av dogmatism. Privatiseringens\r\nayatollor har tagit befälet i regeringen. Deras\r\nbudord är: Avreglera, bolagisera, privatisera och\r\navpolitisera till varje pris -- så fort som möjligt, så\r\nmycket som möjligt. Kosta vad det kosta vill!</pre><pre>Vem i regeringen frågar då efter de\r\nregionalpolitiska konsekvenserna? Det borde\r\narbetsmarknadsministern med sitt\r\nregionalpolitiska ansvar göra. Men ingen tycks ge\r\nsig tid till det. Eller är det kanske så att ingen på\r\nallvar är intresserad?</pre><pre>Skadeverkningarna nonchaleras. Överslätande\r\nsäger Börje Hörnlund och andra i regeringen: Vi\r\nfår undersöka det senare. Vi skall följa frågan. Man\r\nbeslutar först och utreder senare. Med den\r\ntågordningen kommer regionalpolitiken allvarligt i\r\nkläm. Så var det med beslutet om Posten och\r\nbeslutet om avregleringen av järnvägstrafiken\r\nhäromveckan. I tur står nu delar av Vägverket.</pre><pre>Förra veckan drev regeringen igenom beslutet att\r\navreglera elmarknaden. Statsministern har gett\r\nvallöftet att privatisera Vattenfall, och Assidomän\r\när redan sålt. Inga hänsyn tas till de negativa\r\neffekter som kan uppstå i befolkningsglesa\r\nområden, som höjda elpriser i glesbygd, glesare\r\npostturer och försämrad råvarutillgång för sågverk\r\ni inlandet. Sådana risker tycks regeringen strunta i.</pre><pre>Att moderaterna driver en sådan politik förvånar\r\ninte. Men hur i all världen kan Centern vilja åka\r\nmed på den vagnen? Det skulle vara intressant att\r\nveta. Det är inte att undra på att väljarna flyr\r\nCenterpartiet enligt opinionsmätningar. Vi har ju\r\nalla märkt den vånda som centerpartister här i\r\nkammaren känner inför en del av de beslut som de\r\nhar tvingats delta i i den heliga fyrklöverns namn.</pre><pre>Inte ens på områden där Börje Hörnlund själv är\r\nansvarig tar man hänsyn till de regionalpolitiska\r\nkonsekvenserna. Jag tänker på det aktuella\r\nförslaget om arbetslöshetsförsäkring. De stora\r\nsocialbidragskostnader som det kan förorsaka i\r\nglesbygdskommuner oroar nu väldigt många, men\r\nregeringen säger: Den dagen, den sorgen.</pre><pre>Vi socialdemokrater anser att de regionalpolitiska\r\neffekterna skall analyseras i förväg innan man\r\nvidtar sådana här förändringar. Det är ett krav som\r\nvi ställer i det här sammanhanget också.</pre><pre>En annan fråga av stor regionalpolitisk betydelse är\r\nden offentliga sektorns utveckling. Som bekant\r\nbetyder den offentliga sektorn mycket mer för\r\nglesbefolkade regioner än för storstäderna. Därför\r\ndrabbas glesbygden hårdare när den offentliga\r\nsektorn avrustas. Det är en central regionalpolitisk\r\nfråga, men regeringen förbiser den. Vi\r\nsocialdemokrater vill värna om den offentliga\r\nsektorn, bl.a. av detta regionalpolitiska skäl.</pre><pre>NUTEK, som är ett av regeringens verk, har\r\nnyligen presenterat en mycket viktig rapport om\r\nstatsbudgetens regionala fördelning. Jag tycker att\r\nregeringen skulle ha läst den innan man\r\npresenterade den regionalpolitiska propositionen.\r\nRapporten visar nämligen att den\r\ninkomstutjämning mellan regionerna som skedde\r\nunder 80-talet har upphört under 90-talet. Det har\r\nskett ett allvarligt trendbrott i detta hänseende. Det\r\nsäger sig självt att de skattelättnader som\r\nregeringen har bjudit kapitalägarna på inte har\r\ngynnat Sorsele och Sälen. De har gett mer till\r\nDjursholm och Danderyd.</pre><pre>Rapporten ger en viktig information för våra\r\nfortsatta överväganden. Den analyserar de\r\nregionala effekterna av en budgetsanering genom å\r\nena sidan besparingar och å andra sidan\r\ninkomstförstärkningar. Det visar sig då att om\r\nbudgetsaneringen skall ske genom\r\ninkomstförstärkningar, dvs. skattehöjningar, får\r\nman ett ur regionalpolitisk synpunkt jämnare\r\nutfall. Det är viktigt att bära med sig den\r\nkunskapen i det fortsatta politiska agerandet.</pre><pre>Att den här viktiga rapporten kom tre veckor efter\r\ndet att regeringen presenterat sin regionalpolitiska\r\nproposition är ganska symtomatiskt för\r\nberedningen av propositionen. Handläggningen av\r\nden regionalpolitiska propositionen har från\r\nregeringens sida präglats av maktfullkomlighet och\r\nnonchalans mot riksdagen och remissorganen.</pre><pre>Trots ett enhälligt uttalande från riksdagen för ett\r\når sedan om behovet av sedvanlig parlamentarisk\r\nmedverkan i utredningsarbetet gav\r\narbetsmarknadsministern inte partierna någon\r\nhederlig chans. Detta är klandervärt. Lika\r\nanmärkningsvärt var det att remissorganen bara\r\nfick två--fyra veckor på sig att svara på de disparata\r\nrapporter som under senhösten skickades ut från\r\nGlesbygdsmyndigheten, NUTEK och\r\nregeringskansliet.</pre><pre>Det resultat som regeringen nu presterat utgör\r\ningen höjdare. Denna proposition går knappast till\r\nhistorien som något viktigt inslag i den\r\nregionalpolitiska utvecklingen. Vår invändning är\r\nframför allt att den är så bristfällig i analysen och\r\nåtgärderna beträffande den stora regionalpolitiken,\r\ndvs. sektorsanslagen, som jag nu har berört\r\növersiktligt. Regeringen erkänner ju också att de\r\nfrågor som behandlas i propositionen bara har\r\nmarginell betydelse för regionalpolitiken.</pre><pre>Varför då inte ägna större tankemöda åt de\r\nområden som har mera avgörande betydelse för en\r\nbalanserad regionalutveckling? Jag kan inte se\r\nnågon annan förklaring än att regeringen är\r\nideologiskt bunden i marknadskrafternas våld.\r\nCentern försöker förgäves att skyla sin fångdräkt.\r\nPropositionens välvilliga ordflöde kan inte dölja att\r\nregeringens politik kommer att leda till ökade\r\nklyftor och även ökade regionala klyftor.</pre><pre>Uppenbarligen känner sig\r\narbetsmarknadsministern osäker på sina egna\r\nförslag. Man kan inte tolka det förhållandet att han\r\nredan nu aviserar en utredning om samordningen\r\nav olika typer av statliga stöd på annat sätt. Hade\r\ndet inte varit klokt att göra en sådan utredning -- en\r\nutredning värd namnet -- innan man utökade\r\nbidragsfloran ytterligare? Hade det inte varit klokt\r\natt försöka samordna förändringar i\r\nregionalpolitiken med det regelverk som kan bli\r\nföljden av ett eventuellt medlemskap i EU?</pre><pre>Nu rör vi oss på en mycket osäker mark. De besked\r\nsom regeringskansliet haft att ge när det gäller\r\neffekterna av samordning med EU har långt ifrån\r\nvarit tillfredsställande. Jag kan bara beklaga detta.</pre><pre>Vi socialdemokrater anser att vi nu, i stället för att\r\nutöka regionalpolitiken med ytterligare\r\ndetaljregler, borde eftersträva en ökad\r\ndecentralisering av de regionalpolitiska stöden. Vi\r\nföreslår att länsstyrelserna skall få ett ökat ansvar\r\noch en ökad frihet att disponera resurserna utifrån\r\nden länsstrategi och det utvecklingsprogram som\r\nman presenterar. Här knyter vi an till de idéer som\r\nhar presenterats av NUTEK i remissmaterialet i\r\nfjol höstas. Tyvärr har regeringen inte velat ta till\r\nsig de idéerna.</pre><pre>Fru talman! Jag vill avsluta med att framställa några\r\nyrkanden. Av tidsskäl vid voteringarna skall jag\r\ninte yrka bifall till alla våra reservationer. Först\r\nyrkar jag bifall till utskottets hemställan under\r\nmom. 82. Sedan yrkar jag bifall till res. 1 angående\r\nmålen för regionalpolitiken och res. 3 angående en\r\nny modell för fördelning av företagsstöden. När det\r\ngäller de olika sektorsfrågorna yrkar jag bifall till\r\nres. 8 som gäller kommunikationerna och bl.a.\r\ninnefattar ökat vägunderhåll med drygt 4 miljarder,\r\nres. 9 beträffande de viktiga frågorna om\r\navreglering, res. 11 om ökad riskkapitalförsörjning,\r\nres. 14 angående vinstmedel i vattenkraften och\r\nres. 25 om 500 miljoner kronor till\r\nNorrlandsfonden. Vidare yrkar jag bifall till res. 31,\r\n35 och 36 som rör anslagsfrågor, bl.a. ökat anslag\r\ntill Glesbygdsmyndigheten med 3 miljoner kronor\r\noch ERU med 1,6 miljoner kronor.</pre><pre>Anf. 2  LAILA STRID-JANSSON (nyd):</pre><pre>Fru talman! Först av allt vill jag framhålla att jag\r\ngivetvis ställer mig bakom samtliga mina\r\nreservationer. Men för att spara tid åt kammaren\r\nyrkar jag endast bifall till res. 2, 4, 13 och 23.</pre><pre>Sverige är i dag ett land i djup ekonomisk kris.\r\nÄven om nu exportföretagen går bra och\r\narbetslösheten minskar marginellt anser jag att\r\nregeringen inte med kraft tagit itu med vårt lands\r\nstörsta problem, nämligen landets ekonomi.</pre><pre>Vi lånar i dag 190 000 kronor per minut, timme\r\nefter timme, dag ut och dag in, vecka efter vecka.\r\nJag har svårt att se det s.k. ljuset i tunneln. Men jag\r\nhar kanske missuppfattat det hela. Det kanske\r\nskulle vara ljudet i tunneln av Sveriges ekonomi\r\nsom rasar ihop.</pre><pre>Vi är mycket tveksamma till regeringens\r\nmålformuleringar för regionalpolitiken. Det kan på\r\ngoda grunder ifrågasättas om det överordnade\r\nmålet att öka den enskildes möjligheter att fritt\r\nkunna välja arbete och bostadsort är realistiskt. I\r\nvarje fall kan denna målsättning inte uppnås med\r\nden regionalpolitik som förordas.</pre><pre>Det är inte i första hand genom att öka de\r\nregionalpolitiska insatserna som man kan ge\r\nförutsättningar för människor att bo och verka i alla\r\ndelar av landet. Insatserna bör ske på andra\r\npolitikområden.</pre><pre>Statens insatser i regionalpolitiken måste främst\r\ninriktas på att skapa förutsättningar för att\r\ntillvarata och stimulera de goda idéer som får\r\nnäringslivet att blomstra och som skapar arbeten\r\noch småföretagsamhet. Stor betydelse måste\r\nnaturligtvis tillmätas goda kommunikationer,\r\nutbildning och forskning.</pre><pre>Regeringen föreslår att regionalpolitiken skall\r\nutformas utifrån ett könsperspektiv. Jag, som själv\r\när företagare, anser det vara en skymf mot kvinnor\r\natt man skall behandlas efter sitt kön och inte efter\r\nkompetens.</pre><pre>Jag anser vidare att jämställdhetsfrågor bör vara en\r\nangelägenhet för hela landet, exempelvis frågor om\r\nkvinnligt företagande.</pre><pre>Inrätta ett rejält tilltaget riskkapitalbolag för\r\nkvinnor! Det skulle snabbt sprida sig vart man kan\r\nvända sig för att få låna hur litet pengar man vill till\r\nen låg ränta samt även i vissa fall kunna få ett\r\nbidrag. I stället smetar man ut det litet här och var\r\noch krånglar till det hela. Man har inte tid som\r\nenskild företagare att tillbringa dagar med att leta\r\nupp alla olika administratörer.</pre><pre>Jag är kritisk till att de regionalpolitiska medlen\r\nskall öka i omfattning. Snarare bör dessa minska.\r\nStaten bör nämligen vara restriktiv när det gäller\r\ngenerella stödsystem, och i synnerhet gäller det att\r\navstå från att införa nya generella stödsystem.</pre><pre>Härigenom uppmuntras enskilda företag att\r\nfortsätta verksamheter som eljest inte skulle kunna\r\nstå sig i konkurrensen med andra företag.\r\nKonkurrensen snedvrids mellan företag som får\r\nstöd och sådana som som inte får stöd. Resurser\r\nbinds i företag och branscher utan framtidsutsikter.\r\nNödvändig strukturomvandling försenas.</pre><pre>Näringspolitiken måste ha en sådan utformning att\r\nden skapar allmänt gynnsamma villkor i hela landet\r\nför industriell verksamhet och annat företagande.\r\nStor restriktivitet måste iakttas med företagsstöd.</pre><pre>Jag vet inte hur många gånger jag sagt i denna\r\nkammare: Sluta hälla pengar över lönsamma\r\nföretag! Företag behöver i princip inga bidrag.\r\nFöretag behöver en god jordmån att växa i, som\r\nmöjlighet att låna pengar till en låg ränta,\r\nuppluckrade arbetsrättsliga regler m.m. Klarar\r\nman sig inte då, skall man omedelbart byta bransch.</pre><pre>Det är i och för sig bra att regeringen inser att\r\nstödformerna bör ses över, men en sådan åtgärd\r\nborde ha skett innan regeringen föreslagit nya\r\nstödformer. Regeringen borde därför ha avstått\r\nfrån att lägga fram dessa förslag.</pre><pre>Vidare kommer Sverige att få problem vid ett\r\neventuellt medlemskap i EU. Inget annat land har\r\nen sådan kraftigt utbredd bidragsflora som Sverige.</pre><pre>Arbetsmarknadsministern hade chansen redan\r\nhösten 1991 att tillsätta parlamentariska\r\nutredningar både vad beträffar alla stöd- och\r\nbidragsformer som florerar i ''Bidragssverige'' och\r\näven naturligtvis beträffande\r\narbetslöshetsförsäkringen. Det är mycket\r\nförvånande att Börje Hörnlund, med den stora\r\nerfarenhet av arbetsmarknadspolitik som han\r\nbesitter, inte tog chansen.</pre><pre>I stället för att förenkla för den enskilde, som man\r\ntyvärr alltför ofta glömmer, har man återigen infört\r\nnya system och nya stödformer med en mängd olika\r\nadministratörer. Resultatet kommer givetvis att bli\r\natt det kommer att bli dubbelarbete, ingen\r\nsamverkan mellan de olika administratörerna och\r\nökade möjligheter till fusk, och för den enskilde blir\r\ndet ännu mera förvirrat.</pre><pre>Fru talman! Vi har under en längre tid\r\nargumenterat och kämpat för en samordning av\r\nbidrag och stöd på alla fronter. Med erfarenheter\r\nfrån verkligheten har vi speciellt kritiserat AMS\r\noch delvis NUTEK. Denna kritik har vi nu\r\nkonstruktivt framfört under nästan tre år utan\r\ngehör från riksdag och regering.</pre><pre>Baserat på verklighetsfakta som uppenbarligen\r\nendast Ny demokrati har tillgång till har vi t.o.m.\r\nförsökt övertala utskottet att ta ett eget initiativ att\r\nutreda bidragsfusket. Naturligtvis gick inte\r\nutskottet med på detta, då det indirekt skulle ha\r\nvarit en kritik mot både den sittande och den gamla\r\nregeringen.</pre><pre>Egentligen är det bara att beklaga att vi åter, som\r\nså många gånger tidigare, får rätt, då Expressen i\r\nsin artikelserie den 20--22 maj redovisar det\r\nbidragsfusk och den inkompetens som i många fall\r\nråder inom AMS, arbetsförmedlingar och\r\nNUTEK. Åtskilliga skattemiljoner har här runnit\r\nut i sanden till ingen nytta. I höstas var det\r\nAftonbladet som hade en lång artikelserie om\r\nsvartjobben.</pre><pre>Politiker! När skall ni reagera?</pre><pre>Expressen skriver:</pre><pre>''Statliga Nutek har satsat minst 370 miljoner\r\nkronor av skattebetalarnas pengar på 591 företag.</pre><pre>Syftet var att företagen skulle bli livskraftiga och\r\nskapa nya jobb. Men samtliga företag har gått i\r\nkonkurs under de tre senaste åren.''</pre><pre>Nutek förklarar: ''Problemet är att vi inte har någon\r\nintern revision av verksamheten.''</pre><pre>NUTEK:s ledning -- som dessutom uppenbarligen\r\nkänner till problemen -- vill enligt Expressen inte\r\nha någon kontrollverksamhet. Den litar enbart på\r\nmottagarna. Man tar sig för pannan.</pre><pre>Nu kommer NUTEK att få mera pengar, mera\r\nansvar. En självklar fråga från mig blir: Har man\r\növer huvud taget personer anställda på NUTEK\r\nsom har någon som helst kunskap om\r\nföretagsamhet?</pre><pre>Samma fråga kan man ställa om AMS. Där säger\r\nen arbetsförmedlingschef kritiskt: ''Våra\r\nstödformer är sällan långsiktiga och vettiga. Vi\r\nstoppar mest undan folk i så kallad sysselsättning\r\nför att dämpa statistiken över den öppna\r\narbetslösheten.''</pre><pre>Jag kan inte låta bli att kommentera vad Georg\r\nAndersson sade om AMS, nämligen att AMS\r\nbehöver mera pengar. Eftersom man per den 31\r\nmars i år endast hade gjort av med 13,5 miljarder av\r\n28 miljarder undrar jag: Varför behöver man mera\r\npengar, när man inte ens kan göra av med sitt redan\r\nmycket stora anslag?</pre><pre>Vid en rundringning till arbetsförmedlingar har jag\r\nfått reda på att man känner att man inte har\r\nkompetensen att bedöma kvaliteten på de starta-\r\neget-kurser som man köper in. Därför anser man\r\natt det vore bättre att en anordnare som är insatt i\r\nföretagsamhet hade hand om det hela, inte\r\narbetsförmedlingen. Det är alltså\r\narbetsförmedlingens egen personal som säger\r\ndetta. Därmed är inget ont sagt om starta-eget-\r\nbidraget, vilket är bra, men det skall skötas av\r\nkompetent folk.</pre><pre>Företagsstöden måste bli mer restriktiva och\r\nsnarare trappas ner till sin omfattning än utvidgas.\r\nSärskilt viktigt är detta när det gäller bidrag till\r\nlönekostnader, vilka kan få\r\nkonkurrenssnedvridande effekter.\r\nSysselsättningsstödet bör därför inte utökas vad\r\ngäller beloppen till enskilda företag på det sätt som\r\nföreslås i propositionen.</pre><pre>Jag måste säga att kontentan av mina tre år är att\r\njag är oerhört besviken på regeringen, som trots att\r\nman känner till problemen inte gjort något för att\r\nförenkla och strama upp arbetsmarknads- och\r\nregionalpolitiken. Jag hade faktiskt väntat mig\r\nmera av en borgerlig regering.</pre><pre>När t.o.m. länsstyrelser skriver till departementet\r\noch klagar på bristen på samordning och enkelhet i\r\nsystemen, borde man väl ha reagerat.</pre><pre>Nu till Norrlandsfrågor.</pre><pre>Jag är mycket glad över att regeringspartierna till\r\nslut insåg att Gävleborgs län skall in i\r\nNorrlandsfondens verksamhetsområde. Länet är\r\nen självklar del av Norrland i alla andra\r\nhänseenden, och därför är jag nöjd med detta\r\nbeslut. Norrlandsfonden är, anser jag, ett välskött\r\nföretag med endast 7--8 % förlust per år, och det är\r\nmed förvåning som man kan konstatera att övriga\r\nregionalpolitiska administratörer inte har samma\r\nseriösa framtoning och ansvar.</pre><pre>De stora avstånden i Norrlandslänen innebär\r\navsevärda nackdelar, såväl för de boende som för\r\nföretagen. Bristen på effektiva, gemensamma\r\ntransportmedel innebär en förstärkning av dessa\r\nolägenheter.</pre><pre>Mot denna bakgrund är det angeläget att peka på\r\nden betydelse som bilen har i dessa län. Skatten för\r\nbensin och andra drivmedel bör sänkas i\r\nNorrlandslänen. Kan man införa andra generella\r\nstöd, av typen GAS och liknande, borde man även\r\nkunna bistå med detta.</pre><pre>Sysselsättningsläget såväl i mitt hemlän,\r\nGävleborgs län, som i stora delar av landet är\r\noroväckande. Tydliga ansträngningar krävs för att\r\nkomma till rätta med de problem som gör sig\r\ngällande. Bl.a. borde det arbetsmarknadspolitiska\r\nregelsystemet göras mer flexibelt och onödiga\r\ndetaljkrav mönstras ut. Införande av en enda\r\nbidragsform -- ett övergripande anställningsstöd --\r\nborde vara ett steg i rätt riktning. Även om jag nu\r\nupprepar mig, kan det inte nog sägas att systemet\r\nför regionalpolitiska insatser måste förenklas.</pre><pre>Tar man inte med kraft itu med dessa problem,\r\nkvarstår både arbetslösheten och\r\nbudgetunderskottet.</pre><pre>Anf. 3  HANS ANDERSSON (v):</pre><pre>Fru talman! Jag skall börja med mitt yrkande. Jag\r\nstår naturligtvis bakom min meningsyttring. När\r\njag har lusläst betänkandet, har det visat sig att jag\r\nkan stå bakom en serie av socialdemokratiska\r\nreservationer, vilket inte framgår av min\r\nmeningsyttring. Jag vill nu nöja mig med att yrka\r\nbifall till res. 9, 25, 29, 35 och 36. Dessutom yrkar\r\njag bifall till min meningsyttring avseende mom. 2,\r\n9, 13, 16, 18, 19, 20, 23, 50, 81, 87 och 100. Det kan\r\ntyckas vara många yrkanden, men jag har strukit\r\nännu många fler för att spara kammarens tid. Det\r\när viktiga förslag som vi lägger fram, och det är\r\nviktigt att få dem prövade.</pre><pre>Fru talman! Regionalpolitiken är ett slags\r\nspecialitet i politiken. Den går tvärs över många\r\nandra politikområden. Om vi hade en bra\r\ntransportpolitik, utbildningspolitik, näringspolitik,\r\nenergipolitik, miljöpolitik osv., och på ett bra sätt\r\nfinansierade den offentliga välfärden, skulle man\r\nkanske inte behöva ha så mycket regionalpolitik.\r\nDå skulle problemen lösas av sig själva. Men utan\r\ndet får vi en obalanserad utveckling i olika delar av\r\nlandet, och vi måste kompensera för nackdelar. Vi\r\nmåste starta en utveckling som bryter traditionella\r\nmönster.</pre><pre>Låt mig säga att det alltid finns möjlighet att\r\nkritisera stödformer. Detta blir ett slags\r\nbidragssystem. Det påminner ibland om\r\ninternationellt bistånd, som är nödvändigt och ofta\r\nbra, men som alltid har en del nackdelar med sig.\r\nDet är lätt att i efterhand visa på problem. Om jag\r\nförstod Laila Strid-Jansson rätt är regionalpolitiken\r\negentligen förkastlig, förutom i Hälsingland.\r\nYrkandena från Ny demokrati är påfallande\r\nlokalpatriotiska. Det är ett utslag av den mest\r\nextrema populism som jag har mött i politiken, som\r\nnydemokraterna här exemplifierar.</pre><pre>Problembilden är betydande. Sammanfattningen i\r\nKommunförbundets rapport Levnadsförhållanden\r\ni Sveriges kommuner illustrerar något av vad jag\r\nmenar. Genomsnittsåldern i\r\nglesbygdskommunerna är fyra år högre än i\r\nförortskommunerna i storstäderna. Arbetslösheten\r\när störst i glesbygdskommunerna. Andelen\r\noffentliganställda är störst i\r\nglesbygdskommunerna. Mer än en femtedel av\r\nhushållens disponibla inkomster i\r\nglesbygdskommunerna kommer från sociala\r\ntransfereringar. Det är störst andel\r\nförtidspensionerade i glesbygdskommunerna.\r\nOhälsotalet är högst i norra Sverige och\r\nBergslagen, osv.</pre><pre>Å andra sidan har storstadskommuner också\r\nproblem. De har störst tryck när det gäller\r\ninvandrarinflyttning. De har störst tryck när det\r\ngäller socialbidrag. Kriminaliteten är störst i\r\nstorstäderna, hur vi än mäter den.</pre><pre>Det finns alltså regionalt avvikande mönster som\r\nspelar mycket stor roll för människors liv och\r\nvälfärd.</pre><pre>Georg Andersson berörde rapporten från NUTEK\r\nom statsbudgetens regionala fördelning. Det är,\r\ntycker jag, det mest ambitiösa anslag jag har sett,\r\nsom går utöver det vi har talat om i vår motion, som\r\nvi kallar den stora regionalpolitiken. Vi har där\r\nframför allt tittat på sektorspolitiken --\r\ntransportpolitik, utbildningspolitik, näringspolitik\r\nosv. Vi har lagt till som ytterligare ett område den\r\noffentliga välfärden, skatteförändringar som rör\r\nden offentliga sektorn osv. I NUTEK-rapporten\r\nsammanfattas allt detta i begreppet den stora\r\nregionalpolitiken. Man noterar där att ett\r\ntrendbrott har inträffat. Man ser att\r\nglesbygdskommuner och de kommuner som\r\nuppvisar problem i dag inte favoriseras i den totala\r\npolitiken. I första hand favoriseras\r\nstorstadskommunerna. Det hänger främst ihop\r\nmed skattepolitikens utveckling. I rapporten finns\r\nockså intressanta analyser av vilka olika effekter\r\ndetta kommer att få när det gäller att klara av\r\nunderskottet i statsfinanserna.</pre><pre>Regionalpolitiken är viktig, både den stora och den\r\nlilla. Därför tycker jag att man skulle ha tagit ett\r\nsamlat grepp och haft en bred beredning. Jag har\r\nvarit mycket kritisk mot beredningen. Det har vi\r\nframfört i vår motion. I betänkandet från\r\narbetsmarknadsutskottet noteras litet ironiskt att\r\njag, som representant för Vänsterpartiet, avträdde\r\nfrån referensgruppen för förberedelser för den\r\nregionalpolitiska propositionen. Det gjorde jag i\r\nslutfasen, efter att ha suttit på\r\nkafferepssammanträden, ostrukturerade,\r\nosammanhängande, där det lästes upp disparata\r\nrapporter och disparata remissvar utan någon\r\nhelhetstäckning, utan någon diskussion om\r\navregleringen av offentlig sektor, utan någon\r\ndiskussion om energipolitik och miljöpolitik, som\r\nbetyder så mycket, utan någon diskussion om\r\noffentlig sektor. Det var en utomordentligt\r\noambitiös, nästan förnedrande behandling, som jag\r\ntycker att jag var med om. Men det är möjligt att\r\ndet är praxis i Arbetsmarknadsdepartementet,\r\nBörje Hörnlund. Det skulle förklara något av den\r\nkvalitet som propositionerna som kommer från\r\narbetsmarknadsdepartementet brukar ha.</pre><pre>Den stora regionalpolitiken handlar om statens\r\nekonomiska politik. Den handlar om skatter och\r\navgifter, om transfereringar till kommunerna.\r\nSjälvfallet är den offentliga sektorn, kommuner\r\noch landsting, och dess förmåga att biträda\r\nmedborgarna när de är sjuka, arbetslösa osv. av\r\nyttersta betydelse. Det gäller också att upprätthålla\r\nen god skolgång. Det är väl känt att Vänsterpartiet\r\när utomordentligt kritiskt till den politik som har\r\nbedrivits inom denna sektor av den borgerliga\r\nregeringen.</pre><pre>Det är också viktigt att se på sektorspolitiken,\r\nsåsom järnvägspolitik, trafikpolitik och\r\nutbildningspolitik. Även där har vi ofta haft\r\nalternativa förslag och riktat stark krikik mot\r\nregeringen. Allra mest vill jag nog föra fram\r\nkritiska synpunkter när det gäller den praktiskt\r\ntaget uteblivna näringspolitiken i Sverige av i dag\r\nunder den moderate ministern Per Westerberg.\r\nMan lade ner VT-delegationen. Det finns inga\r\ninitiativ på träindustrins område kring förädling\r\nosv. På punkt efter punkt saknas initiativ, där\r\nsamhällets resurser kunde hjälpa näringslivet att\r\nlyfta till ett mer modernt och marknadsinriktat\r\nproduktsortiment, med intresse för energi- och\r\nmiljöomställning.</pre><pre>Energi- och miljöpolitiken har gått i stå, menar jag.\r\nVi tar inte vara på biobränslet som vi skulle kunna.\r\nI många utredningar talas om att vi här skulle\r\nkunna hämta både 50 och 60, kanske uppemot 80\r\nTWh. Men det kräver skattepolitiska insatser och\r\nsärskilda investeringsbidrag till fabriker som\r\nframställer bränsle på olika sätt.</pre><pre>Det är ständiga klagomål på\r\nriskkapitalförsörjningen ute i regionerna, ofta\r\nvälmotiverade. Men vi har ju Atle och Bure, säger\r\nman. Ja, det har vi. Men vi saknar riskkapital som\r\nkan gå in på lokal bas och utveckla näringslivet, där\r\nman verkligen känner företag, produktmöjligheter\r\noch marknad. I några fall tror jag att vi är överens\r\nom detta. Norrlandsfonden har fått ett slags\r\nlösning, men inte alls den vi ville ha. Vi menar att\r\ndet var riktigt att utveckla den och att få med\r\nGävleborg, men det var fel att göra det med ett så\r\nlitet medeltillskott som nu blir fallet. Vi och\r\nSocialdemokraterna har föreslagit väsentligt större\r\nsatsningar.</pre><pre>När det gäller stödformerna i regionalpolitiken, om\r\nvi nu går in på den mindre regionalpolitiken, finns\r\ndet i Socialdemokraternas motion en serie förslag\r\nsom jag tror att många hade varit intresserade av.\r\nDe rimmar ganska väl med inte fullt så utvecklade\r\nförslag som finns hos oss. Det är förslag om att dra\r\nner på generella, passiva, traditionella bidrag\r\nsåsom nedsättning av sociala avgifter och att få fram\r\nmera lokalt präglade utvecklingsinsatser, där\r\nlänsstyrelser och kommuner i samspel spelar en\r\nmycket stor roll. Det kräver också flexibilitet. Man\r\nmåste kunna anpassa åtgärderna efter varje företag\r\noch varje insats. Men tack vare att vi inte fick sitta\r\ni någon riktig beredning och ha någon riktig\r\ndiskussion, kom vi aldrig till skott och vi kom aldrig\r\nfram till någon samsyn på dessa områden. Jag tror\r\natt det var till skada för alla. Det hade funnits\r\nmöjligheter att hitta lösningar. Det är jag övertygad\r\nom.</pre><pre>I några fall finns det ett samförstånd. Jag tror att\r\nalla är överens om vikten att modernisera data- och\r\ntelenät, av distansundervisning, av att utveckla\r\nmöjligheter för distansarbete och av att glesbygds-\r\noch landsbygdsutvecklingen skall ske med lokal\r\nmobilisering. Jag tror att man helt enkelt är klar\r\növer att man måste ha ett underifrånperspektiv och\r\nlokal mobilisering ute i bygderna och ute i landet.\r\nMan kan inte sitta och vänta på att gåvorna skall\r\nkomma från Bryssel eller från Stockholm.</pre><pre>Jag tror att vi är helt överens om att det krävs\r\nsamlade grepp. Man måste kräva strategier,\r\nlänsprogram och kommunprogram som rimmar\r\nmed varandra och drar åt samma håll. Jag tror att\r\ndecentralisering är avgörande. Det finns många\r\nandra sådana områden. Vi har i många år\r\nmotionerat om kvinnornas roll, och jag tycker att vi\r\ntill stor del har fått ett genomslag för vårt synsätt\r\nden här gången. Det skall jag uppmärksamma. Det\r\när något som inte minst Glesbygdsmyndigheten har\r\nfört fram med stor kraft.</pre><pre>Är regeringens politik en förnyelsepolitik på det\r\nhär området eller inte? Det är litet blandat. Jag\r\ntycker att det är positivt med en serie av\r\nkvinnosatsningar. Jag tycker att det är positivt att\r\nman betonar ett underifrånperspektiv och satsar på\r\nbyutvecklingsgrupper. Vi har velat gå litet längre\r\noch ge ytterligare litet stimulanspengar till\r\nbyutvecklingsgrupperna, men det förslaget har\r\navslagits i betänkandet.</pre><pre>Vi tycker att det ligger någonting bra i att man\r\ninriktar sig på att utveckla näringsliv och företag\r\nsnarare än att passivt ge bidrag, men regeringen\r\nkommer inte så långt på den vägen. De nedsatta\r\nsocialavgifterna i stödområdena ligger på den nivå\r\nde ligger. Vi motionerade om att börja en\r\nnedtrappning, men vi har inte fått något stöd.</pre><pre>Det regeringen gör är att tillfälligt ta pengar från\r\narbetsmarknadspolitiken, där pengar så väl behövs,\r\noch satsa dem på småföretagarstöd runt om i\r\nlandet. Man kan säga att det försvagar den\r\nregionalpolitiska profilen i politiken.</pre><pre>Jag är inte helt negativ till förslagen. Vi har också\r\nsagt att vi kan vara med på delar av dessa åtgärder\r\nom de får en vettig finansiering. Men vi kan inte\r\nvara med om att dra ned den\r\narbetsmarknadspolitiska budgeten. Vi kräver mer\r\npengar för att göra mer ambitiösa insatser för de\r\narbetslösa. Det hade funnits pengar på andra\r\nkonton. Vi har anvisat några exempel på var man\r\nhade kunnat ta en del av dessa pengar. En annan\r\ndel av pengarna hade man inte behövt flytta. Inom\r\narbetsmarknadspolitik och inom NUTEK:s\r\nområde finns det goda möjligheter att satsa på\r\nkompetenslyft för de mindre företagen. Men jag\r\ntycker att en del av förslagen kan vara rimliga.</pre><pre>Jag skall nämna några av våra förslag. Vi har\r\nföreslagit att 70 miljoner kronor satsas på\r\nforskningstjänster och på forskningskapacitet vid\r\nde mindre och medelstora högskolorna. Detta\r\nskulle vara av yttersta betydelse för utsatta\r\nregioner. Det vet Börje Hörnlund, men han hänger\r\ninte med särskilt långt i det resonemanget. Han för\r\nett resonemang, men det slutar med att några\r\ntycker att det är viktigt att ha forskningsresurser\r\noch andra att det kan vara farligt, och så blir det\r\ningenting. Där har Vänsterpartiet ett konkret\r\nförslag som jag yrkar bifall till.</pre><pre>Vi menar att vi måste få stopp på den sanslösa\r\navreglering som pågår och som drabbar\r\nglesbygden. Det gäller Posten, vägar och\r\nVattenfall. Det gäller på många olika områden.\r\nMan måste ta det mycket försiktigare. Man måste\r\nse upp med de regionala effekterna. Vi har redan\r\nsett väldigt starka negativa effekter av\r\navregleringen.</pre><pre>Om man nu skulle satsa på småföretagarutveckling\r\ni stort skulle man också rikta in sig på särskilt\r\nutsatta områden. Det var för oss en kombination.\r\nVi har en lång argumentation som gäller\r\nBergslagen. Bergslagen faller under sex län, är\r\nsvårt att administrera, har en gammal\r\nindustristruktur, högt ohälsotal, hög arbetslöshet\r\nosv. Där skulle det göras en gemensam satsning av\r\nden typ som Norrlandsfonden har utvecklat, eller\r\nvarianter av den. Man skulle satsa 200 miljoner\r\nkronor för att förnya näringslivet och\r\ninfrastrukturen. Bergslagen borde inte vara ett\r\nkrisområde med tanke på den goda kompetens, den\r\ngoda historia och den goda kultur som finns i\r\nområdet.</pre><pre>På samma sätt har vi föreslagit en riktad satsning på\r\nFyrstadsområdet kring Uddevalla och Trollhättan,\r\ndär det har varit en mycket kraftig\r\nindustriomställning. Det handlar framför allt om\r\nbilindustri nu på slutet. Vänsterpartiet hade också\r\nett mer offensivt och ambitiöst förslag när det gäller\r\nNorrlandsfonden.</pre><pre>Vi har föreslagit en differentiering av\r\nbensinskatten. Vi förutsätter inte att man sänker\r\nskatten i Norrlandslänen och håller kvar den på den\r\ngamla nivån i övrigt, utan vi menar att man under\r\nen process där man av miljö- och trafikskäl höjer\r\nbensinskatten ser till att göra en differentiering så\r\natt man inte belastar glesbygden mer än man måste\r\ngöra. Glesbygden skall kunna gå fri från den\r\nhöjningen. Bilen spelar så stor roll där än så länge\r\neftersom det finns problem med kollektivtrafiken.</pre><pre>Vi har föreslagit en serie åtgärder som handlar om\r\nenergibeskattning. Det är av yttersta vikt för\r\nskogslänen och glesbygden att vi får snurr på\r\nbiobränslepolitiken. Det kräver en rejäl\r\nskatteväxling, och för en sådan har vi inte vunnit\r\nnågot gehör. Vi har menat att det är en av de\r\nviktigaste politiska åtgärderna. Den skulle både\r\ngynna uppkomsten av jobb och miljön i\r\nglesbygden.</pre><pre>Vi har föreslagit att en vattenkraftsavgift skall tas\r\nut. Vi har tagit upp den frågan många gånger.\r\nFörslaget avslås. I en reservation från\r\nsocialdemokraterna skrivs det att frågan är viktig,\r\nmen vi vänsterpartister har faktiskt ett yrkande om\r\natt regeringen skall återkomma med ett förslag om\r\nvattenkraftsavgift. Detta skall ske för att vinsterna\r\nfrån tillgångarna i skogslänen -- framför allt\r\nNorrland -- skall återföras dit för\r\nnäringslivsutveckling och utveckling av\r\ninfrastruktur, utbildning, osv.</pre><pre>När det gäller landsbygdsåtgärderna har vi lagt\r\nfram en serie förslag. Vi har hämtat en del av\r\nförslagen från Glesbygdsmyndighetens idéskrifter\r\nom olika lokala initiativ. Det gäller ungdom,\r\nkvinnor, fritid, barn och att man skall kunna få\r\ntillgång till byutvecklingspengar för sin\r\norganisation. Det gäller kanske inga stora belopp --\r\n30--40 miljoner kronor -- men vi tror att det hade\r\nvarit ett mycket bra stöd för lokala mobiliserande\r\nåtgärder.</pre><pre>Vi har föreslagit 100 miljoner kronor i särskilt\r\navräknat länsanslag till storstäderna. Det skulle\r\nriktas mot de invandrartäta områdena, där det finns\r\nmycket stora problem både med jobb och av social\r\nnatur. Som regionalpolitiken nu är definierad faller\r\nkanske inte storstäderna under denna, men där\r\nfinns verkliga värfärdsproblem som är regionalt\r\ndefinierade och som borde gå att komma åt.</pre><pre>Vi står mycket frågande inför det som står skrivet i\r\npropositionen om forskningsverksamheten och om\r\natt man vill inrätta en professur i Umeå. Vi vill\r\nlägga pengarna på ERU. Vi menar att man skall\r\nkraftsamla. När ERU finns i Östersund och har fått\r\nförtroende skall också ERU kunna lägga ut\r\nforskningsresurserna. Om det är någon högskola\r\nsom skall få merparterna av resurserna borde det\r\nvara Mitthögskolan med säte i Östersund.</pre><pre>På samma sätt vill vi favorisera\r\nGlesbygdsmyndigheten. Om vi nu skall ha en\r\nmyndighet med det hemska namnet -- en statlig\r\nverksamhet som håller ihop och stimulerar\r\nglesbygdspolitiken -- får vi se till att satsa på den.</pre><pre>Det för mig in på frågan om de olika aktörerna. När\r\ndet finns pengar poppar det upp många som vill ha\r\npengarna -- många tiggarskålar. Det gör det alltid\r\nnär det gäller bistånd. Jag har sett det i\r\nbiståndssvängen i Latinamerika. Det gäller inte\r\nminst svenska organisationer, och kanske\r\nuniversitet och forskare -- vad vet jag? Den rivalitet\r\nsom finns mellan folkrörelserådet Hela Sverige\r\nskall leva och en del andra aktörer är inte av nytta\r\nför den svenska politiken. Den kan måhända\r\ndäremot vara nyttig för vissa glesbygdsbetonade\r\npartier.</pre><pre>När det gäller de 800 miljoner kronorna har vi sagt\r\natt vi är beredda att ge ungefär hälften till\r\nsmåföretagsutveckling rent generellt. Det skulle\r\nfinansieras över B 2-anslaget innevarande\r\nbudgetår, där det finns pengar över. Över det\r\nanslaget har vi finansierat ROT-anslag och annat.\r\nVi menar att 100--150 miljoner kronor redan hade\r\nkunnat utnyttjas för samma ändamål över de anslag\r\nsom finns inom AMS och NUTEK när det gäller\r\nkompetenshöjande åtgärder. Vi menar att\r\nytterligare 200--250 miljoner hade kunnat satsas\r\ndirekt in i stödområdet för att utveckla näringslivet\r\noch inte bara passivt ge stöd. Det skulle helst ske i\r\nkombination med våra insatser i Fyrstadsområdet\r\noch Bergslagen och just för att skapa en ny anda\r\noch en ny utveckling i dessa områden.</pre><pre>Slutligen, fru talman, vill jag säga att man med stor\r\nvåldsamhet överdriver EU:s betydelse för\r\nregionalpolitiken. EU ger oss i själva verket\r\nproblem genom de komplicerade reglerna vad\r\nbeträffar målområde 6 och andra områden. De gör\r\natt vi för att förverkliga additionalitetsprincipen\r\nmåste binda pengar där vi kanske inte vill binda\r\ndem. Det är åtminstone mycket oklart i dag. Jag\r\nförutser att vi får mycket stora problem med att\r\nbevara den regionalpolitiska profilen i Sverige i\r\nsamband med en EU-anslutning.</pre><pre>Jag menar dessutom att de kostnader som åsamkas\r\nstatsbudgeten kommer att ytterligare försämra\r\nläget för den offentliga sektorn, vilket mångfaldigar\r\nproblemen i de områden som verkligen har\r\nproblem.</pre><pre>Även här vill jag åberopa den NUTEK-rapport\r\nsom kom häromdagen. Den är väldigt tydlig när\r\nman skriver att dessa EU-pengar, som motsvarar\r\nungefär 900 kr per invånare i stödområde, är\r\nsmåpotatis i jämförelse med de pengar som ges i\r\nform av statsbudgetens regionala effekter. Jag vill\r\nskriva under på detta väldigt starkt. Jag beklagar att\r\ndet inte fanns utrymme för en diskussion av dessa\r\nutomordentligt viktiga strukturella frågor i en\r\nberedning eller utredning.</pre><pre>Jag har redan läst upp mina yrkanden. Jag vill\r\navslutningsvis säga att regionalpolitiken behöver en\r\nrejäl förnyelse. Det finns inslag i propositionen som\r\nleder till viss förnyelse. Men hittills är det allra\r\nmesta ogjort. Det är en stor nackdel att den politik\r\nsom ligger utanför den lilla regionalpolitiken under\r\nden borgerliga regeringen till sin verkan starkt\r\nförsämrar läget för utsatta regioner.</pre><pre>Anf. 4  LAILA STRID-JANSSON (nyd)\r\nreplik:</pre><pre>Fru talman! Jag kan inte låta bli att kommentera\r\nvad Hans Andersson sade om mitt anförande. Han\r\nsade: Regionalpolitik är förkastlig överallt utom i\r\nGävleborgs län.</pre><pre>Jag beklagar att Hans Andersson inte lyssnade,\r\nmen han kanske var fullt upptagen med att se över\r\nalla sina yrkanden, som inte direkt sparar\r\nkammarens tid, snarare tvärtom. Vänstern stöder\r\nförslaget om att Gävleborgs län skall ingå i\r\nNorrlandsfondens verksamhetsområde, men för\r\nännu mer ofinansierade medel, nämligen\r\nytterligare 200 miljoner. Snacka om populism!</pre><pre>Jag vill påtala för Hans Andersson att hela utskottet\r\ninklusive Vänstern ville ha in Gävleborgs län i\r\nNorrlandsfondens verksamhetsområde. Den enda\r\nskillnaden var 200 miljoner, dvs. 500 miljoner eller\r\n300 miljoner.</pre><pre>Eftersom vi hela tiden talar om att vi måste spara\r\npengar därför att Sveriges ekonomi är i total kris,\r\nanser Ny demokrati naturligtvis att det skall anslås\r\n300 miljoner.</pre><pre>Anf. 5  HANS ANDERSSON (v) replik:</pre><pre>Fru talman! Jag syftade inte alls på\r\nNorrlandsfonden, Laila Strid-Jansson. Vi i\r\nVänsterpartiet hade litet mer ambitiösa förslag för\r\nNorrland och för Gävleborgs län. Vi har också\r\nfinansierat dem, i det här fallet med reserverade\r\nmedel i enlighet med den socialdemokratiska\r\nmotionen. En finansieringskälla som föreslås, men\r\nsom inte går igenom, är vattenkraftsavgift.</pre><pre>Det jag syftade på var Hälsingland, vilket jag också\r\nsade. Jag menar att det inte finns en kommun eller\r\nen församlingssnutt i Hälsingland, där Laila Strid-\r\nJansson har sin hemvist, som inte åker in i ett eller\r\nannat av de särskilda stödområden som finns. Det\r\när nästan löjligt. Vi har ett femtiotal sådana\r\npropåer, och det finns ingen annan som sysslat med\r\nsitt hemlän på detta sätt.</pre><pre>Det finns inte någon anledning att lyfta in i stort sett\r\nvarenda hemkommun i stödområde 1, stödområde\r\n2 eller i tillfälligt stödområde om man inte har en\r\nsamlad bedömning om kommunerna i stort. Det är\r\ndetta jag kallar för urartad populism, om det nu\r\nfinns någon annan.</pre><pre>Anf. 6  LAILA STRID-JANSSON (nyd)\r\nreplik:</pre><pre>Fru talman! Det är märkligt att Hans Andersson\r\nanklagar mig för att vara populistisk. Jag talar om\r\natt vi måste ta vårt ansvar och spara pengar över\r\nhela fältet. Han försöker vinkla det och talar enbart\r\nom Gävleborgs län.</pre><pre>Vad är det enligt Hans Andersson för skillnad\r\nmellan mitt sätt att vara populist och hans? Är\r\nskillnaden bara graden, dvs. pengar, är vi i så fall\r\nbägge lika goda populister.</pre><pre>Anf. 7  HANS ANDERSSON (v) replik:</pre><pre>Fru talman! Jag vet inte hur det är med graden och\r\npengarna. Det jag talar om är att regionalpolitiken\r\nkan bedrivas som en politik för utsatta regioner och\r\nge dem möjligheter att utvecklas. Vi i\r\nVänsterpartiet har lagt fram en serie förslag av den\r\ntypen.</pre><pre>Regionalpolitik kan också vara hembygdens dag,\r\ndär jag yrkar på allting som gäller min kommun.\r\nJag skulle i så fall yrkat på allting som gäller mitt\r\nlän och Dalarna, kanske Gagnef, Mockfjärd eller\r\nAvesta. Det finns många förslag från Dalarna. Det\r\nhar inte jag gjort.</pre><pre>Jag kallar det för populism när man utan\r\nreservationer slänger fram vartenda förslag som\r\ngynnar hemlänet. Det kan säkert gå ut i\r\nlokalpressen, men det är inte god regionalpolitik.\r\nDet var detta jag syftade på.</pre><pre>Anf. 8  ISA HALVARSSON (fp):</pre><pre>Fru talman! Den här propositionen är ingen\r\nhöjdare, sade Georg Andersson. Jag säger som en\r\nav debattörerna i Aktuellt Special i TV i går, när\r\nman debatterade Kjell-Olof Feldts bok: Har vi läst\r\nsamma bok? Utanför detta hus har denna\r\nproposition mötts med både intresse och glädje.</pre><pre>Det överordnade målet för regionalpolitiken skall\r\nvara att öka den enskildes möjligheter att fritt\r\nkunna välja arbete och bostadsort. Det uppnår man\r\ngenom att regionalpolitiken bidrar till att utveckla\r\nlivskraftiga regioner i alla delar av landet.</pre><pre>Regionalpolitiken skall också medverka till en mer\r\nlikvärdig ekonomisk, social och kulturell standard\r\nför landets olika delar. För att få en önskvärd\r\nregional utveckling, en ökad ekonomisk tillväxt i\r\nhela landet och en jämn fördelning av välfärden,\r\nmåste en rad politikområden utformas och inriktas\r\npå så sätt att de är förenliga med målet för\r\nregionalpolitiken. Regeringen har därför utfärdat\r\ndirektiv till samtliga kommittéer och utredningar att\r\nredovisa regionala konsekvenser av sina förslag.</pre><pre>Glädjande nog finns i denna proposition\r\nkvinnofrågor som aldrig någonsin tidigare i en\r\nregionalpolitisk proposition. Nu betonas att\r\nregionalpolitiken måste utformas utifrån ett\r\nkönsperspektiv och utifrån kunskapen att kvinnor\r\noch män är olika och därmed har olika behov och\r\nförutsättningar. Det är därför viktigt att antalet\r\nkvinnor i beslutande och handläggande funktioner\r\nökar.</pre><pre>Tora Friberg har på ett intresseväckande sätt\r\nbeskrivit vad ett kvinnoperspektiv är i sin skrift,\r\nutgiven av Glesbygdsmyndigheten, Den andra\r\nsidan av myntet -- om regionalpolitikens enögdhet.\r\nHon undrar varför männen måste utgöra norm. Är\r\ndet inte möjligt att låta kvinnorna själva formulera\r\nvad de eftersträvar?</pre><pre>Varför inte respektera kvinnornas sätt att se på\r\nlivet, värdera deras arbetsinsats lika högt som\r\nmännens och acceptera olikheterna mellan könen?\r\nTora Friberg menar att det måste till radikala\r\nförändringar om kvinnorna skall vilja bo i de små\r\norterna och i glesbygden, förändringar som har sina\r\nrötter i kvinnors egen kultur.</pre><pre>I denna proposition finns verktygen för en\r\nregionalpolitik ur ett kvinnoperspektiv. Kvinnan\r\nhar blivit ett subjekt i regionalpolitiken. Det var på\r\ntiden, 75 år efter det att hon fick rösträtt.</pre><pre>Det föreslås att länsstyrelserna i sitt\r\nutvecklingsarbete särskilt skall prioritera insatser\r\nför kvinnor. Bl.a. skall de avsätta resurser för att\r\nmedverka till att regionala resurscentrum bildas.\r\nNUTEK skall i samarbete med\r\nGlesbygdsmyndigheten ta ansvar för att ett\r\nnationellt resurscentrum för kvinnor bildas.\r\nErfarenheterna från Kvinnokraft skall ligga till\r\ngrund för det arbetet.</pre><pre>Kvinnor från hela Sveriges landsbygd och glesbygd\r\nfår chansen till ett riksomfattande\r\nerfarenhetsutbyte och en gemensam\r\nkunskapsuppbyggnad. Centrumet skall initiera ny\r\nforskning ur ett kvinnoperspektiv och bevaka\r\nkvinnors rättigheter och möjligheter. Detta\r\nnationella centrum är inte betjänt av att det byggs\r\nupp en byråkrati runt det. Det skall mera vara som\r\nett nav i ett nätverk av alla regionala\r\nutvecklingscentrum.</pre><pre>Det är nu viktigt att alla kvinnor i nätverk och\r\nkvinnogrupper runt om i landet träffas och länsvis\r\nformar strategier för sina regionala resurscentrum.\r\nLänsstyrelserna måste också medverka aktivt och\r\navsätta de resurser som behövs för\r\nkvinnoverksamheten. Dessa centrum måste växa\r\nfram utan detaljreglering och i former som\r\növerensstämmer med kvinnors sätt att arbeta. Man\r\nmåste lyssna på synpunkter som kommer nerifrån.</pre><pre>Propositionen andas också en stor uppskattning av\r\nkvinnorna, som många gånger gått i spetsen för det\r\nlokala utvecklingsarbetet. Det är många gånger\r\ntufft att gå i spetsen för utvecklingsarbete. Men\r\nkvinnor kan, det har visats bl.a. på den i går\r\navslutade mässan i Östersund.</pre><pre>I propositionen poängteras att vid analyser och\r\nprogramarbeten skall särskilt beaktas kvinnors\r\nbehov av t.ex. kompetenshöjande insatser. Vid\r\nutformning av den lokala livsmiljön krävs analys\r\noch kunskap om såväl kvinnors som mäns behov.\r\nFör landsbygdsutvecklingen måste särskild\r\nuppmärksamhet ägnas åt ungdomars och kvinnors\r\nsituation. Det är viktigt med åtgärder för att främja\r\nkvinnligt företagande.</pre><pre></pre><pre>Existerande företagsstöd skall förändras så att de\r\npassar kvinnor. Ett särskilt mikrostöd föreslås --\r\n50 % av stödunderlaget, högst 20 000 kr, ett mindre\r\nkrångligt förfaringssätt. Det är särskilt avsett för\r\nkvinnor med motiveringen att kvinnor ofta börjar i\r\nliten skala. Det här går Socialdemokraterna emot.\r\nGeorg Andersson nämnde över huvud taget inte\r\nkvinnorna i sitt anförande. Jag yrkar bifall till\r\nhemställan i AU:s betänkande 13, förutom i mom.\r\n82 där jag yrkar bifall till reservation 30.</pre><pre>Reservation 30 behandlar det andra nytänkandet i\r\npropositionen. För en extraordinär kraftsamling på\r\nregional utveckling och tillväxt föreslås att\r\nlänsstyrelserna nästa budgetår får disponera 800\r\nmiljoner kronor av tidigare föreslagna\r\narbetsmarknadspolitiska medel.</pre><pre>Regeringens förslag om regionala åtgärder för\r\nutveckling och tillväxt finansierade med\r\narbetsmarknadspolitiska medel är enligt min\r\nuppfattning resultatet av en nyorientering som tar\r\nsikte på kombinationen av regionalpolitiska,\r\narbetsmarknadspolitiska och näringspolitiska\r\naspekter. Det är därför logiskt att finansiera dessa\r\ninsatser med arbetsmarknadspolitiska medel.</pre><pre>Det måste vara mycket positivt att det blir möjligt\r\natt under en begränsad period stödja\r\nnäringslivsutveckling och företagsförnyelse även\r\nutanför stödområdena, i syfte att lösa\r\ninomregionala balansproblem. De 800 miljonerna\r\nbör fördelas med utgångspunkt från både\r\narbetslöshetssituationen och den regionala\r\nproblembilden. Just nu pågår ett omfattande och\r\nengagerat förberedelsearbete vid länsstyrelserna\r\nmed att tillsammans med olika lokala och regionala\r\naktörer ta fram en rad projekt. Dessa projekt\r\nkännetecknas av att det kan påbörjas snabbt efter\r\nhalvårsskiftet och skapa flera tusen arbetstillfällen\r\npå den ordinarie arbetsmarknaden.</pre><pre>Flera av projekten tar sikte på att höja\r\nkompetensen inom småföretagen runt om i landet.\r\nSatsningarna gäller bl.a. export, marknadsföring,\r\nproduktutveckling och produktionsteknik.</pre><pre>För regioner som under senare år fått vidkännas\r\nomfattande omstruktureringar av äldre industri,\r\nt.ex. Bergslagen och Fyrstad, bör det också på detta\r\nsätt vara möjligt att genom kompetenshöjande\r\ninsatser stimulera och stärka en växande\r\nnyföretagsamhet. Det är viktigt att man vid\r\nfördelningen av föreslagna medel drar nytta av den\r\nutvecklingspotential som olika regioners många\r\nsmåföretag gör för att skapa flera riktiga arbeten\r\noch därmed minska arbetslösheten. Ett sätt att\r\nnyttja kvalificerad arbetskraft kan vara att låta\r\nföretag engagera arbetslösa ingenjörer och\r\ntekniker för att identifiera ännu ej fullt utvecklade\r\nprodukter och om möjligt arbeta fram produkterna\r\noch använda dem i det egna företaget eller lotsa\r\ndem vidare till produktutvecklare.</pre><pre>Regeringen räknar med att de sammantagna\r\ninsatserna bör medverka till att skapa över 4 000\r\nnya arbetstillfällen. Det säger Socialdemokraterna\r\nnej till och gör många människor ute i landet\r\nbesvikna.</pre><pre>Laila Strid-Jansson säger att hon inte tror på\r\nregionala stödsystem och skopar ut NUTEK. Som\r\nExpressen har visat med sin artikelserie misslyckas\r\nsatsningarna ibland -- konstigt vore det väl annars. I\r\nallt företagande förekommer det att satsningar inte\r\nlyckas. Om statens stöd bara skulle gå till\r\ngaranterat lyckade projekt kan man starkt\r\nifrågasätta behovet av stödet. Stödet är till för att\r\nman skall få till stånd utveckling som annars inte\r\nskulle komma till stånd. Därigenom blir den\r\naffärsmässiga risken något större än för andra\r\nkreditgivare. Alla projekt som får stöd finansieras\r\nockså av ägare och banker. Statens\r\nfinansieringsandel uppgår i genomsnitt till cirka en\r\ntredjedel. NUTEK följer självfallet upp vad som\r\nhänder med de företag som får stöd. NUTEK:s\r\nförluster är något större än bankernas\r\nkreditförluster. Det tycker jag är rimligt. Det bör\r\nnaturligtvis vara så att staten går in med stöd där\r\nriskerna är större och det reguljära\r\nfinansieringssystemet inte ställer upp.</pre><pre>Av de 53 konkursföretag som Expressen\r\nredovisade i artikeln och som framställts som\r\nmisslyckanden från NUTEK hade NUTEK beviljat\r\nstöd i endast ett ärende. Laila Strid-Jansson\r\nskopade ut hela NUTEK på grund av det. NUTEK\r\nfattar i huvudsak beslut i ärenden där\r\ninvesteringarna är större än 20 miljoner kronor.\r\nNär man läser artiklarna får man närmast intrycket\r\natt nästan alla projekt som fått statligt stöd har\r\nmisslyckats. Men sanningen är dess bättre\r\ntvärtom -- huvuddelen av projekten är lyckade och\r\nhar motsvarat de förväntningar som ställts när\r\nstöden utgått.</pre><pre>Arbetsmarknadsutskottet har föreslagit en del\r\nsmärre justeringar i den nuvarande\r\nstödområdesindelningen för att nå en så mjuk\r\növergång som möjligt mellan stödområde 1 och 2\r\nsamt områden som är utanför stödområdet. Vi\r\nföreslår därför att Näs och Häggenås församlingar\r\ni Östersunds kommun liksom Näskotts församling i\r\nKrokoms kommun bör inplaceras i stödområde 2.\r\nUtskottet har också bedömt att Gävleborgs län bör\r\ningå i Norrlandsfonden och vidare att fonden\r\ntillförs ytterligare 80 miljoner kronor utöver\r\nregeringens förslag.</pre><pre>Fru talman! Jag yrkar, som sagt, bifall till\r\nhemställan i arbetsmarknadsutskottets betänkande\r\nnr 13 förutom mom. 82 där jag yrkar bifall till\r\nreservation nr 30.</pre><pre>Anf. 9  HANS ANDERSSON (v) replik:</pre><pre>Fru talman! I Vänsterpartiets motion står följande:\r\nFör första gången finns det inte bara pliktskyldigast\r\nmed ett kort avsnitt om kvinnor och kvinnligt\r\nföretagande. En fördjupning har skett, och vi\r\nhälsar det med tillfredsställelse.</pre><pre>Jag menar vad jag säger. Man har faktiskt förbisett\r\nkvinnors potential under en lång tid. Kvinnor har\r\nlånat för litet pengar och haft för små projekt.\r\nDäremot finner vi när vi tittar i backspegeln att\r\nkonkurserna inte heller har blivit tillräckligt stora.\r\nDet är således något positivt med det.</pre><pre>De resurscentra som nu drivs fram på länsplanet\r\noch nationellt är mycket bra. De ligger i linje med\r\nvad som har förekommit i motioner från\r\nVänsterpartiets och Socialdemokraternas sida\r\nunder flera år. Vi vill dock säga att\r\nglesbygdsmyndigheter borde få extra resurser och\r\nuppföljningsansvaret i första hand när det gäller\r\ndessa kvinnocentra. Det är därifrån initiativet har\r\nkommit, och det är dit kvinnnokraften är\r\nförbunden med ett underifrån-perspektiv. Det är\r\nsant att NUTEK har uppföljningsansvaret\r\nbeträffande företagsstöd, men det är en annan sak.</pre><pre>Jag tycker att det är utomordentligt bra med\r\nmikrostöd och en del andra stödformer i liten skala.\r\nJag beklagar att socialdemokratin är litet för\r\nmycket kvar i cementen för att nappa på det\r\nförslaget. Förslaget är i överensstämmelse med vad\r\nvi har föreslagit.</pre><pre>När det gäller företagsutvecklingen och de 800\r\nmiljonerna är huvudinvändningen att man helt\r\nenkelt bara stjäl pengarna från\r\narbetsmarknadspolitiken. Vår uppfattning är att\r\ndet finns för litet pengar för att man skall ha en\r\nhögkvalitativ arbetsmarknadspolitik med\r\nkompetenshöjande insatser. Gång på gång när vi\r\nhar föreslagit företagarprojekt,\r\nsmåföretagsutveckling, verkstadsdelegation inom\r\nnäringspolitikens ram, blir det nedröstat. Det gäller\r\nrubb och stubb, således även förslag som gäller\r\nkvinnors företagande. Sedan säger det pang, och\r\nförslagen dyker upp i regionalpolitiken. Det beror\r\nförmodligen på att Börje Hörnlund kan låna av sig\r\nsjälv, dvs. låna inom ramen för\r\nArbetsmarknadsdepartementets anslag. Det tycker\r\njag är en politik utan strategi.</pre><pre>Beträffande företagsutveckling, i anslutning till vad\r\nsom här har föreslagits, har vi sagt att vi kan gå med\r\npå över hälften. Däremot kräver vi en annan\r\nfinansiering. Det gäller 400 miljoner för\r\nkompetenshöjning, marknadsstöd osv. för\r\nsmåföretag och 100--150 miljoner för direkt\r\nkunskapsuppgradering i företagen. Sådana förslag\r\nhar redan lagts fram inom politiken. Dem skulle\r\nman inte behöva låna av regionalpolitiken, Isa\r\nHalvarsson.</pre><pre>Anf. 10  ISA HALVARSSON (fp) replik:</pre><pre>Fru talman! Först sade Hans Andersson att man\r\nstal pengar från arbetsmarknadspolitiken, sedan\r\nsade han att man lånade pengar från\r\narbetsmarknadspolitiken till dessa 800 miljoner.</pre><pre>Jag menar att man samutnyttjar dessa medel för att\r\nverkligen minska arbetslösheten. Om man kan\r\nskapa så mycket som 4 000 nya jobb, då menar jag\r\natt det är väl värt att samutnyttja pengarna inom\r\nregionalpolitiken.</pre><pre>När det gäller satsningen på kvinnor och det\r\nnationella resurscentret så är det meningen att\r\nNUTEK och Glesbygdsmyndigheten tillsammans\r\nskall diskutera hur det här skall fungera. Jag menar\r\natt det är viktigt att organet blir så självständigt som\r\nmöjligt.</pre><pre>Jag anser att NUTEK har mycket pengar. Även\r\nNUTEK måste bidra med pengar till det nationella\r\nresurscentret.</pre><pre>Om vi menar allvar med att kvinnor och män har\r\nlika del i de olika medlen så finns det pengar. Man\r\nbehöver inte anslå ytterligare medel just för\r\nkvinnor. Det finns pengar, och dem skall kvinnorna\r\nha del av.</pre><pre>Anf. 11  HANS ANDERSSON (v) replik:</pre><pre>Fru talman! När det gäller att låna eller stjäla från\r\narbetsmarknadspolitiken höll jag på att säga att den\r\nsom inte vill säga att han stjäl brukar säga att han\r\nlånar, men så lämnas pengarna inte tillbaka. Jag\r\nförutsätter att inga pengar återbetalas till A2-\r\nanslaget för nästa budgetår.</pre><pre>Att plocka bort pengar flera månader innan\r\nbudgetåret startar därför att man säger att det blir\r\npengar kvar, det tyder bara på att man räknade helt\r\nfel för några månader sedan och/eller att man har\r\nsänkt ambitionerna.</pre><pre>Vi står för en mycket högre arbetsmarknadspolitisk\r\nambition, och då är det omöjligt att ta de pengarna.\r\nÅ andra sidan har vi redan i viss mån utnyttjat årets\r\nmedel till ROT-insatser osv. och från det kontot\r\nhade jag varit beredd att satsa en del.</pre><pre>Det finns inte någon välgrundad uppfattning om att\r\ndetta kan ge 4 000 jobb. Det är bara en siffra som\r\nstår i propositionen. Över huvud taget finns ganska\r\nlitet riktlinjer kring den här åtgärdsformen.</pre><pre>NUTEK har mycket pengar, men NUTEK jobbar\r\nmed väldigt viktiga frågor: näringslivsutveckling,\r\nenergisektorn -- det är fråga på fråga som handlar\r\nom den hårda varan. Glesbygdsmyndigheten skall\r\nta ha hand glesbygden, de enskilda individerna,\r\nbyautvecklingsfrågorna och kvinnokraften. Det\r\nhade varit mycket lämpligt att lyfta upp\r\nGlesbygdsmyndigheten, som har mycket dåliga\r\nresurser, litet pengar och liten personal. Som jag\r\nsade i talarstolen: Skall vi ha en myndighet med\r\ndetta egendomliga namn, låt den då också få\r\nresurser så att den kan spela en samordnande roll.\r\nÄr det någonting man har visat att man är duktig\r\npå att stödja, så är det just att lyfta fram underifrån-\r\nperspektivet, där kvinnorna har kommit fram i\r\nspetsen.</pre><pre>Jag vidhåller att Glesbygdsmyndigheten borde få\r\nmer resurser och borde få tyngdpunkten i\r\nuppföljningen. Men jag håller med Isa Halvarsson\r\natt resurscentret så långt som det någonsin är\r\nmöjligt skall vara självständigt, som vi har\r\nföreslagit i vår motion.</pre><pre>Anf. 12  ISA HALVARSSON (fp) replik:</pre><pre>Fru talman! Jag vill bara poängtera att de 800\r\nmiljonerna är avsedda för arbetslösa människor,\r\noch att man också skall ta regionalpolitiska hänsyn\r\nnär man använder dem. De blir alltså utnyttjade på\r\nett mycket bra sätt, också ur\r\narbetsmarknadssynpunkt.</pre><pre>Problemet i Sverige är att vi har så mycket\r\nvattentäta skott att man inte kan använda pengarna\r\ndär de gör bäst nytta. Jag tror att man i det här fallet\r\ngör bäst nytta genom att ta de 800 miljonerna till\r\ndet här.</pre><pre>Anf. 13  LAILA STRID-JANSSON (nyd)\r\nreplik:</pre><pre>Fru talman! Anser verkligen Isa Halvarsson att\r\nkvinnliga företagare skall behandlas efter kön och\r\ninte efter kompetens? Är det fler indelningar Isa\r\nHalvarsson kan tänka sig av företagare, förutom\r\nkön?</pre><pre>Vidare: Tycker Isa Halvarsson att det är bra att man\r\ninför ytterligare ett stöd, mikrostödet, eftersom\r\nman anser att kvinnor vill låna mindre pengar och\r\ninte behöver så mycket? Det kan ligga något i det,\r\nmen låt mig säga så här. Givetvis tror jag på\r\nregionala stödsystem om de sköts rätt, men varför\r\nskall man smeta ut dem litet här och var? Varför\r\ninte försöka göra det enkelt för dem som skall\r\nadministrera och speciellt för den enskilde?</pre><pre>Den enskilde kommer i dag att inte ha en aning om\r\nvart han skall vända sig. Det finns så många\r\nadministratörer, det blir dubbelarbete, de har ingen\r\naning om vad de andra sysslar med för de har ingen\r\nkollation, och det blir krångligare över huvud taget.</pre><pre>Jag har kritiserat att man inom NUTEK själv säger\r\natt problemet är att man inte har någon intern\r\nrevision av verksamheten. Det är ett\r\nhäpnadsväckande uttalande! De vill inte ha någon\r\nkontrollverksamheten.</pre><pre>Har man ingen kontrollverksamhet, då blir det som\r\ndet blir. Man måste se över det här. Det var därför\r\njag sade att Norrlandsfonden är bra i jämförelse\r\nmed hur NUTEK sköter sin internverksamhet.</pre><pre>Det börjar bli för många exempel på fusk med\r\nbidrag och felsatsningar. I Timrå kommun, t.ex.,\r\nhar man fått utbildningsbidrag för att lära sig spela\r\ngolf, laga lyxmat och spela bowling. Det anser inte\r\njag vara arbetsmarknadsutbildning.</pre><pre>Anf. 14  ISA HALVARSSON (fp) replik:</pre><pre>Fru talman! Att Laila Strid-Jansson och Ny\r\ndemokrati inte har någon som helst känsla för\r\njämställdhetsarbete, eller att kvinnor och män\r\nsedan urminnes tider behandlas olika, eller att\r\nmannen är en osynlig norm i vårt samhälle, det har\r\nvi redan konstaterat många gånger.</pre><pre>Kvinnliga företagare har och har haft väldigt svårt\r\natt göra sig förstådda. Kvinnor har ett annat språk\r\nän män, och män som suttit i dessa myndigheter har\r\nofta inte förstått. Kvinnor har uttryckt sig litet vagt\r\npå grund av att kvinnans normala sätt att uttrycka\r\nsig är sådant. Hon är fast besluten och vet precis\r\nvad hon vill, men hon kanske ändå säger ''jag vill\r\nnog kanske''. Då tror myndighetspersonen att det\r\nsannerligen inte verkar genomtänkt.</pre><pre>Det är också så att kvinnor i allmänhet börjar sin\r\nverksamhet mycket försiktigt. Helst vill man inte\r\nlåna pengar alls, särskilt i dessa regionalpolitiska\r\nhänseenden. Därför är det bra att man får till\r\nmikrostöden.</pre><pre>När det gäller NUTEK är det självklart att man har\r\nkontroll! Man har massor med kontroller. Man kan\r\nfaktiskt inte alltid lita på vad som står i sådana\r\nartikelserier. Även länsstyrelserna har massor av\r\nkontrollsystem. Det är man skyldig att ha, och det\r\nvore ju konstigt om man inte hade det. Jag menar\r\natt Laila Strid-Jansson får lov att tro litet mindre på\r\nvad som står i tidningarna när det gäller\r\nmyndigheter.</pre><pre>Anf. 15  LAILA STRID-JANSSON (nyd)\r\nreplik:</pre><pre>Fru talman! När det gäller kvinnligt företagande\r\nkan man verkligen snacka om bagarbarn och bullar.\r\nJag vet vad jag talar om.</pre><pre>Jag tycker att när Isa Halvarsson talar om kvinnor\r\nsom företagare menar hon att de är mycket\r\ntveksamma och försiktiga och inte törs. Kvinnor\r\nsom blir företagare är oerhört duktiga! De är\r\nduktiga innovatörer, de är kompetenta, de är\r\nsamtidigt dubbelarbetande. De saknar en sak i det\r\nhär landet, och det är möjligheten att på ett enkelt\r\nsätt ta telefonen, ringa ett nummer och säga: Jag\r\nbehöver litet kapital nu, kan jag få låna till billig\r\nränta? I stället skall man nu vända sig till ett\r\noändligt antal administratörer för att försöka få tag\r\ni detta.</pre><pre>Skall en kvinnlig företagare utsättas för skymfen att\r\nbetraktas först och främst på grund av sitt kön och\r\ninte på grund av att hon är kompetent? Det tycker\r\njag är upprörande! Det är väl kvaliteten som skall\r\nräknas i första hand, kompetensen, och inte vilket\r\nkön man är. Jag hävdar att kvinnor är minst lika\r\nduktiga företagare som män, förmodligen bättre.</pre><pre>Jag vill på nytt påminna om Timrå. Tycker Isa\r\nHalvarsson att det är rätt att man får sådana\r\nsignaler över hela landet och oupphörligen? Någon\r\nsubstans ligger det väl i alla fall i medias bevakning\r\nav olika felaktigheter. Då måste man väl som\r\npolitiker ta till sig det här, ta emot kritiken och\r\nsäga: Det ligger säkert något i detta. Man skall inte\r\nfå utbildningsbidrag för att lära sig att spela golf.\r\nDet är fullständigt sanslöst!</pre><pre>Förmodligen ligger det någonting i det, och\r\neftersom politikerna har makten har vi möjlighet\r\natt göra någonting åt det. Varför inte göra det? Det\r\när bara det jag frågar efter.</pre><pre>Anf. 16  ISA HALVARSSON (fp) replik:</pre><pre>Fru talman! Laila Strid-Jansson fullständigt\r\nskopade ut NUTEK i sitt anförande. Hon\r\nifrågasatte om det över huvud taget fanns någon\r\nenda människa på NUTEK som förstod sig på\r\nföretagande. Om man lyssnar på Laila Strid-\r\nJansson kan man tro att hon är den enda kvinnan i\r\nlandet som över huvud taget förstår sig på\r\nföretagande. Jag har själv litet erfarenhet av\r\nföretagande. Men jag slår mig inte för bröstet och\r\ntycker att jag är bättre än alla andra kvinnor som\r\nhar haft svårigheter.</pre><pre>Låt oss se på de projektbidrag på en halv miljard\r\nkronor som länsstyrelserna har att ge ut. Av de\r\npengarna har 13 miljoner kronor gått till kvinnligt\r\nföretagande. Det måste vara något fel i själva\r\nprocessen. Naturligtvis är kvinnor kompetenta. Jag\r\nhar aldrig i livet ifrågasatt det. Men kvinnor har\r\nhaft svårigheter att ta sig fram. Men nu finns\r\nredskapen i propositionen, och kvinnan har\r\nmöjlighet att kontakta dessa regionala\r\nutvecklingscentra och det nationella\r\nutvecklingscentrat och skaffa sig erfarenheter och\r\nkunskaper.</pre><pre>Anf. 17  GEORG ANDERSSON (s) replik:</pre><pre>Fru talman! Först vill jag komplettera mina\r\nyrkanden med att yrka bifall till reservationerna 17,\r\n32, 38 och 39. Det torde inte föranleda flera\r\nvoteringar, men att så måste ske är en följd av mina\r\ntidigare yrkanden.</pre><pre>Jag vill säga följande till Isa Halvarsson. Jag tog\r\ninte upp kvinnofrågorna. Inom den\r\nsocialdemokratiska gruppen i\r\narbetsmarknadsutskottet har vi den\r\narbetsfördelningen att Berit Andnor kommer att\r\ntala om de frågorna. Det blir tillfälle för Isa\r\nHalvarsson att diskutera de frågorna med oss\r\nsocialdemokrater.</pre><pre>När det gäller mikrostödet vill jag påpeka att det\r\nfaktiskt inte finns någon nedre gräns för hur små\r\nbidrag som man kan få inom ramen för\r\nglesbygdsstödet. Det är något slags ordets makt\r\növer tanken att inrätta ett mikrostöd för att\r\ntydliggöra att det också går att få små bidrag.\r\nRegeringen föreslår detaljbestämmelser kring\r\nmikrostödet som innebär att det går att få en högre\r\nbidragsprocent om man inte investerar så mycket.\r\nOm man nöjer sig med att investera för 40 000\r\nkronor kan man få 50 % bidrag. Ökar man\r\ninvesteringen till 60 000 kronor kan man inte längre\r\nfå 50 % bidrag. Då krymper bidragsprocenten. Det\r\när en litet konstig ordning.</pre><pre>Vi tycker att frågan om mikrostödet skall inordnas\r\ni det mera decentraliserade bidrags- och stödsystem\r\nsom vi föreslår att länsstyrelsen skall kunna\r\nadministrera. Det hela skall svara mot de faktiska\r\nbehoven som finns i företagen. På det sättet blir det\r\nmera flexibilitet. Detta är inte ett nej eller en\r\ncementering av stödformerna, utan precis tvärtom.\r\nDet är fråga om att öka flexibiliteten, och det är\r\ndärför vi föreslår denna nya ordning.</pre><pre>Det finns ett drag av förakt för kvinnliga\r\nföretagare. Man utgår från att de inte behöver så\r\nmycket pengar som karlarna behöver för sina\r\nföretag. Jag har litet svårt att förstå att det skall\r\nvara den sortens könsskillnader på behovet av\r\npengar för att driva företag.</pre><pre>Vidare var det frågan om de 800 miljonerna. Vi\r\ntycker att man skall bedriva en aktiv näringspolitik.\r\nMen vi har väldigt svårt att förstå varför det skall\r\ngöras genom att gröpa ut anslagen till\r\narbetsmarknadspolitiken med en tillfällig satsning\r\npå ett år. Jag tycker att man skall uthålligt bedriva\r\nen aktiv näringspolitik med hjälp av de förslag som\r\njag redovisade i mitt huvudanförande.</pre><pre>Nu diskuterar vi regionalpolitiken. Då gäller det att\r\nkoncentrera satsningarna till de områden där de\r\nbehövs bäst. Men det förslag som regeringen lägger\r\nfram på området innebär en allmän utsmetning\r\növer hela landet. Vi får återkomma till de\r\nnäringspolitiska satsningarna. Vi står för våra\r\nförslag. De betyder minst lika mycket mera än de\r\n800 miljonerna för näringspolitiken.</pre><pre>Anf. 18  ISA HALVARSSON (fp) replik:</pre><pre>Fru talman! Att det skall vara så svårt att förstå att\r\ndet inte är fråga om något förakt för kvinnorna när\r\nman belyser deras speciella situation. Karlar får\r\nockså söka mikrostöd. Där finns inte någon\r\nkönsdiskriminering. Men det har visat sig\r\nerfarenhetsmässigt att kvinnor i glesbygden söker\r\nså små summor, under 40 000 kr. De har då haft\r\nsvårt att få stöd, eftersom det har ansetts vara så\r\nlitet i förhållande till de summor som det är brukligt\r\natt män söker.</pre><pre>Kvinnor som arbetar med dessa frågor på läns- och\r\nglesbygdsmyndigheter och de som är forskare är\r\nmycket glada över detta stöd. Det visar att att det\r\nfinns en möjlighet för kvinnorna. Det är bra att det\r\nfinns utpekat att det går att söka dessa stöd. Jag\r\ntycker att det är viktigt.</pre><pre>Jag tycker att det är litet sorgligt att när\r\njämställdhetsfrågor och kvinnors möjligheter inom\r\nregionalpolitiken förs fram, skall det tas som ett\r\nslags förakt för kvinnorna. Det är naturligtvis precis\r\ntvärtom. Det är fråga om att myndigförklara\r\nkvinnan och se kvinnan.</pre><pre>Men det finns två sidor av myntet. Titta bara på hur\r\nstödområdesindelningen ser ut. Skulle\r\nstödsystemet utformas bara för kvinnor, skulle det\r\nse annorlunda ut än det nuvarande systemet. Jag\r\ntycker att det är viktigt att få ögonen på hur kvinnor\r\nvill leva kvar i glesbygden och dessa regioner.\r\nKvinnan skall inte bara vara något slags objekt som\r\nskall finnas där för att mannen skall stå ut att bo där\r\noch slippa behöva importera kvinnor från andra\r\nländer. Det är viktigt att kvinnan själv har rätt att\r\nleva på dessa orter.</pre><pre>Anf. 19  GEORG ANDERSSON (s) replik:</pre><pre>Fru talman! Jag skall inte ytterligare föregripa den\r\ndebatt som Berit Andnor kommer att föra om\r\nkvinnoperspektivet inom regionalpolitiken. Jag vill\r\nbara än en gång konstatera att det inte finns något\r\ni regelsystemet som hindrar länsstyrelserna att ge ut\r\nsmå bidrag inom ramen för glesbygdsstödet.\r\nGenast när jag hade läst propositionen gick jag till\r\nutskottskansliet och frågade. Jag hade blivit\r\nförvånad, och jag fick bekräftat vad jag redan\r\nvisste. Det finns inte några sådana begränsningar.\r\nDet är bara att tala om detta och se till att\r\nbestämmelserna tillämpas. Det är inte nödvändigt\r\natt centralt inrätta ett nytt bidragsnamn och en\r\nbidragsprocent, dvs. reglera på central nivå.</pre><pre>Jag skulle vilja fråga Isa Halvarsson vilka slutsatser\r\nhon drar av NUTEK-rapporten. Jag vill vidga\r\ndiskussionen till ett litet bredare perspektiv. Precis\r\nsom också Hans Andersson underströk, har det\r\nskett ett trendbrott när det gäller fördelningen\r\ninom ramen för den totala statsbudgeten till\r\nnackdel för de svaga regionerna. Vilka slutsatser\r\ndrar Isa Halvarsson? Har hon inga som helst\r\nsynpunkter på denna viktiga rapport? Rapporten\r\nkom tyvärr några veckor efter det att propositionen\r\nhade lagts fram.</pre><pre>Vidare har vi frågan om uttunningen i\r\nregionalpolitiken som jag berörde i mitt\r\nhuvudanförande. Det finns flera inslag i\r\nregeringens proposition som innebär att de\r\nbegränsade stödmiljonerna ges ut över hela landet.\r\nDet skapar ett intryck av handlingskraft. Men vilka\r\nkonsekvenser får detta för den egentliga\r\nregionalpolitiken? Vad innebär det diffusa som har\r\nskrivits om landsbygdsstödet? Hur mycket pengar\r\nskall gå till landsbygdsstödet över hela landet? Vad\r\nbetyder det för resursanvändningen av det totala\r\nanslaget? Jag tycker att dessa frågor är viktiga att\r\nbelysa. Jag har ställt dessa frågor under\r\nutskottsbehandlingen. Men det har varit förgäves.\r\nJag har inte fått några svar.</pre><pre>På samma sätt är det med de 800 miljonerna som\r\ntas från de arbetsmarknadspolitiska medlen. De\r\nmanövrar som regeringen har gjort beträffande\r\nnästa års anslag för arbetsmarknadspolitiken\r\ninnebär ju att den preliminära fördelningen av\r\nmedlen till länsarbetsnämnderna leder till att vissa\r\nlän kommer att få väsentligt mindre pengar. I den\r\npreliminära fördelningen av AMS-medel får\r\nNorrbottens län 278 miljoner kronor mindre nästa\r\når än under innevarande år. Det säger väl också\r\nnågonting som är alarmerande när det gäller den\r\nregionalpolitiska effekten av de totala manövrer\r\nsom regeringen och utskottsmajoriteten vill\r\ngenomdriva.</pre><pre>Anf. 20  ISA HALVARSSON (fp) replik:</pre><pre>Fru talman! Det är helt klart att den s.k. lilla\r\nregionalpolitiken, som har ökat i omfattning och nu\r\nfår 3 miljarder, på intet sätt själv kan ge all den\r\ntillväxt och utveckling som vi vill ha i hela landet.\r\nDär har regeringen i stället gått in för att öka den\r\nprivata sektorn. Vi har inte för mycket välfärd här\r\ni Sverige, men vi har på tok för litet privat\r\nnäringsliv. Det skrämmande är ju att den privata\r\nsektorn inte har ökat sin sysselsättning sedan 1950.\r\nDet är då nödvändigt att åstadkomma ett\r\ntrendbrott. Man kan inte bara leva på offentlig\r\nsektor i Sverige.</pre><pre>Regering och riksdag har ändrat en rad villkor. Man\r\nhar sänkt och lagt om skatter, förbättrat stödet till\r\ninnovationer, förenklat eller avskaffat lagregler,\r\nmoderniserat arbetsrätten, osv. Det är åtgärder\r\nsom har lett till en kraftigt ökad optimism bland\r\nsmåföretagare. Det gjordes nyligen en enkät bland\r\neuropeiska småföretagare, och den visade att de\r\nsvenska småföretagarna hade den mest\r\noptimistiska framtidssynen av alla i hela\r\nVästeuropa. Det är naturligtvis mycket viktigt, och\r\ndet är ett resultat av att man har skapat goda\r\nförutsättningar för dem. Jag är övertygad om att det\r\när på så vis vi kan få en tillväxt, en bra miljö och en\r\nbra ekonomi i hela landet.</pre><pre>Anf. 21  Arbetsmarknadsminister BÖRJE\r\nHÖRNLUND (c):</pre><pre>Fru talman! Alla med öppna sinnen kan dagligen\r\nhöra starkt positiva rapporter från vårt näringsliv,\r\nom ökad orderingång och växande produktion.\r\nVårt land har påbörjat en exportledd uppgång i\r\nekonomin. Redan i år blir industriproduktionen\r\nhögre än någonsin tidigare. Det förra rekordåret\r\nvar 1989. Skillnaden är att rekordet nu slås med\r\n250 000 färre anställda. Så stark har\r\nproduktivitetsförbättringarna varit i industrin,\r\nfrämst under 1992 och 1993. Detta är i och för sig\r\nett problem för arbetsmarknaden, men en\r\nnödvändighet.</pre><pre>Om vi ser på hela samhällsekonomin finner vi att\r\ndet händer samma sak, men med en viss\r\ntidsförskjutning. Värdet kommer inom kort att\r\nvara större än någonsin, men med 500 000 färre i\r\narbete.</pre><pre>Den här snabba produktivitetsförbättringen är\r\nnödvändig för att vårt land skall klara en hårdnande\r\nöppen internationell konkurrens här hemma och\r\nutomlands. Den är nödvändig för att vårt land\r\ndefinitivt skall ta sig ur sviterna efter 80-talets\r\nspekulationsekonomi och inflationsekonomi.</pre><pre>Det är sorgligt att det finns de som framställer det\r\nhär som en följd bara av kronans fall. En större del\r\nav det som händer nu är faktiskt resultat av\r\nproduktivitetsförbättringar, sänkta\r\narbetsgivaravgifter, osv.</pre><pre>Det som har hänt är att vårt folk under starkt\r\nförändringstryck har kavlat upp skjortärmarna och\r\ngnuggat geniknölarna, för att i alla led öka\r\neffektiviteten. Det har skett med minskad\r\nfrånvaro, ny teknik, förändrad arbetsorganisation,\r\nförbättrad kvalitet och en stärkt marknadsföring.</pre><pre>Det här är en process som måste fortgå för att vi\r\nskall klara en fullgod arbetsmarknad i hela vårt\r\nvackra land. Någon väg tillbaka finns ej, utan till\r\nframtiden hör att vi ligger på frontlinjen när det\r\ngäller att kombinera ny teknik och förändrade\r\nmarknader med goda lokala förutsättningar. Vårt\r\nland behöver nu tillväxt; en stark tillväxt under\r\nmånga år och en miljöriktig tillväxt.</pre><pre>Den viktigaste, allt övergripande uppgiften är den\r\nfullgoda, moderna arbetsmarknaden. Då räcker\r\ndet inte med att ett par regioner utvecklas väl. Det\r\när när alla regioner växer, när alla lokala\r\narbetsmarknader utvecklas, inte minst de små\r\nområden som våra lokala utvecklingsgrupper\r\narbetar för, och när vi summerar vad som görs över\r\nhela vårt land, som vi har möjligheter att få den\r\nhöga, långsiktiga och miljöriktiga tillväxten.</pre><pre>Vårt land har varit extremt uppbyggt för stora\r\nföretag, stora organisationer och storskaliga,\r\noffentliga lösningar. Och visst betyder våra\r\nstorföretag väldigt mycket. Det kommer de att\r\nfortsätta att göra. Men när vi nu skall tillbaka till en\r\nfullgod ordinarie arbetsmarknad och god tillväxt,\r\nmåste speciellt små och medelstora företag och nya\r\nentreprenörer ges goda betingelser.</pre><pre>Det arbete som regeringen och en majoritet i\r\nriksdagen har gjort för att ge rimliga villkor för små\r\noch medelstora företag är av allra största vikt. Det\r\när inte minst av stor vikt för den regionala\r\nutvecklingen.</pre><pre>Fru talman! För vårt land har nu lagts en stark\r\ngrund för utveckling och tillväxt. Den\r\nregionalpolitiska proposition som riksdagen skall\r\nbesluta om är en del av den grunden. Resurserna\r\ntill regional utveckling byggs ut i ett kärvt\r\nekonomiskt läge, dels genom att det varje år\r\nframöver anslås ca 300 miljoner kronor på årsbasis,\r\ndels genom att det för nästa år föreslås att 800\r\nmiljoner kronor skall gå till länsstyrelserna.</pre><pre>Jag vill då vända mig till Hans Andersson. Det är\r\nfaktiskt så att det förslag som senare i vår kommer\r\natt antas när det gäller Arbetsmarknadsverket är av\r\nstörre omfattning än vad Arbetsmarknadsverket\r\nsjälvt begär. Med andra ord tror man att man det\r\nblir svårt att göra av med den volym som man\r\nerhåller. Arbetsmarknadsverket ligger just nu på\r\n6,5 % av arbetskraften. Till det här skall dessutom\r\nläggas att regeringen har 4 miljarder kronor i sin\r\nfinansfullmakt för att komplettera om så behövs.</pre><pre>Låt mig när det gäller de 800 miljonerna säga, att\r\nvar jag än är i landet och träffar landshövdingar,\r\noavsett färg, och partirepresentanter från\r\nSocialdemokraterna, Vänstern, Moderaterna,\r\nFolkpartiet, Centern och Ny demokrati, är frågan:\r\nGår det här förslaget igenom? Jag brukar säga: Jag\r\ntror att den klokheten finns i Sveriges riksdag som\r\ngör att dessa pengar kommer att anslås. De säger:\r\nDet skulle betyda väldigt mycket för våra läns\r\nutveckling, framför allt för den inomregionala\r\nbalansen och småföretagsutvecklingen. Det är ju\r\nnågot som vi alla egentligen vill; åtminstone vill alla\r\ndet när jag hör på. Men jag tycker att en del partier\r\nställer förslag som är dåliga om man vill få i gång\r\ndenna utveckling.</pre><pre>Till dessa pengar skall också läggas de reservationer\r\nsom finns inom Arbetsmarknadsdepartementet.\r\nNär det är dåliga tider efterfrågas inte mer pengar\r\ni nämnvärd utsträckning, och det gör att det finns\r\nreservationer. Jag kan summera detta med att säga\r\natt det nu i en uppåtgående konjunktur -- på olika\r\nställen i vårt land, dvs. på länsstyrelsen, i NUTEK\r\noch i departementet -- finns i det närmaste 5\r\nmiljarder kronor till regional utveckling.</pre><pre>Summerar jag det socialdemokratiska motförslaget\r\nfinner jag att socialdemokraterna ligger närmare 1\r\nmiljard under; på ett par punkter lägger de på, men\r\nde tar de pengarna ur reservationerna. I klartext\r\nbetyder det att socialdemokratin vill utveckla våra\r\nregioner inom den lilla regionalpolitikens ram för i\r\ndet närmaste 1 miljard mindre.</pre><pre>Fru talman! Tillsammans med moderater,\r\nfolkpartister och vänsterpartister har jag ett antal\r\ngånger i denna kammare varit med och bildat\r\nmajoritet för en klart bättre regionalpolitik än vad\r\nolika socialdemokratiska regeringar har föreslagit.\r\nDet har tre fyra gånger gällt ordentliga ökningar av\r\nlänsanslagen. Låt mig säga att jag hoppas och tror\r\natt propositionens förslag i alla delar skall vinna\r\nriksdagens gillande och att socialdemokraterna blir\r\nensamma kvar i sin negativa syn på landsbygdsstöd,\r\nmikrostöd och en del andra saker. Då känner jag\r\nigen mig från tidigare år; så har vi tidigare resonerat\r\ni denna kammare.</pre><pre>Sedan till beredningen av ärendet. Aldrig någonsin\r\ntidigare har det tagits in ett så stort underlag -- det\r\när ett tiotal skrifter. NUTEK har jobbat ambitiöst\r\nmed sina utvärderingar och sett både framåt och\r\nbakåt. Glesbygdsmyndigheten har utvärderat\r\nglesbygdsstödet och framställt ett antal skrifter. Det\r\nregionalpolitiska rådet har sammanställt en\r\nframtidsinriktad skrift om tillväxt i alla regioner.\r\nERU har bidragit med sin sakkunskap. Dessutom\r\nhar vi haft sju regionala konferenser med ca 2 000\r\ndeltagare. Det är egentligen alla som jobbar med\r\nbygdutveckling, regionalpolitik på länsplanet och i\r\nkommunerna, de som dagligen har att leva med det\r\nsom riksdagen beslutar.</pre><pre>Det allra starkaste gensvar vi mötte gällde\r\nmikrostödet. Kvinnorna sade: Männen vill börja\r\nstort. Kommer man till olika ställen och vill ha hjälp\r\nmed små summor bryr de sig inte om att ställa\r\nupp. -- Nu blir det en klar order till länsstyrelserna.\r\nDet kommer också att anslås 50 miljoner kronor för\r\nlån till kvinnliga företagare där det skall gå att låna\r\nklart lägre belopp än vad som hittills varit möjligt.\r\nDet kommer upp här i kammaren sista dagen i vår\r\neller någonting sådant.</pre><pre>På Kvinnor kan-mässan, som jag besökte, var det\r\nett massivt stöd för detta. Det var synd att inte\r\nGeorg Andersson var där. Det förslaget fick ett\r\nkompakt positivt mottagande. Jag förstår därför att\r\nGeorg Andersson inte sade något om kvinnor i sitt\r\nanförande.</pre><pre>Landsbygdsstödet har vi egentligen tagit från EU:s\r\nregler. De har regeln att 450 000 kan användas till\r\nantingen mjuka eller hårda investeringar två gånger\r\nunder en treårsperiod. Denna regel har man infört\r\nför att få i gång sin småföretagsamhet, och EU har\r\nändå många små och medelstora företag. Vi har\r\nännu större anledning att försöka få i gång vår\r\nsmåföretagsamhet. Vi har många stora företag men\r\nfå små och medelstora, och det är ju i dem vi skall\r\nklara de nya jobben.</pre><pre>Därför blir jag uppriktigt sagt mer än besviken över\r\natt socialdemokratin så har förlorat kontakten med\r\nverkligheten att man inte vill stödja detta. Det här\r\när ett stöd som vi inte får svårigheter att samordna,\r\neftersom det finns inom EU; EES undersöker ju nu\r\natt våra stöd på ett ungefär stämmer med vad\r\ngemenskapen har.</pre><pre>Jag kan bara notera vad Hans Andersson sade:\r\nSocialdemokraterna är kvar i cementen. Tyvärr har\r\nockså Hans Andersson fått ned en fot i den. Jag har\r\nförstått att han väldigt gärna vill få fram de här\r\npengarna till länsstyrelserna men att han vill\r\nfinansiera förslaget på ett annat sätt. Men se upp så\r\natt inte foten fastnar! Det vore synd, med tanke på\r\nVänsterns förflutna i de här frågorna i denna\r\nkammare.</pre><pre>Jag upplever alltså att förslaget om ett stöd på 800\r\nmiljoner har ett starkt stöd överallt utom i\r\nsocialdemokraternas grupp i\r\narbetsmarknadsutskottet.</pre><pre>Jag vill också beröra den nya tekniken. Den ger\r\nutomordentliga framtidsmöjligheter. Den ger\r\negentligen alla möjligheter att komplettera våra\r\nmindre arbetsmarknader bara viljan finns. Jag vill\r\nockså kommentera Expressens uppräkning av\r\nkonkursföretag. Alla var ju ärenden hos NUTEK\r\npå 80-talet, och sedan kom en mycket besvärlig\r\nlågkonjunktur. Men ser man på de ca 75\r\ntjänsteföretag som har beviljats stöd finner man att\r\nalla utom ett par har klarat sig trots mycket svåra\r\ntider. Det beror på att de på sina nya platser har\r\nhaft en väldigt stark produktivitetsutveckling.</pre><pre>Så till ordet stödområde! Som jag ser det har\r\nstödområdena varit och är till folkhushållet starkt\r\ngivande områden med stora naturtillgångar. Med\r\nlitet uppbyggnadshjälp kan dessa områden än\r\nstarkare bidra till vårt lands utveckling. Det är det\r\nvi behöver nu och inte mer prutningar! Det är med\r\nen miljömässigt riktig tillväxt som vi skall täta igen\r\nhålen efter våra skulder, vårt arv från 80-talet.</pre><pre>Till den stora regionalpolitiken! Det är\r\nutomordentligt viktigt med farbara vägar över hela\r\nvårt land. Det är utomordentligt viktigt att den nya\r\ntekniken kommer hela vårt land till del, t.ex. att\r\nman får riktiga uppfarter på de elektroniska\r\nmotorvägarna.</pre><pre>Det är viktigt att vi kan utveckla våra små och\r\nmedelstora företag och få nya entreprenörer. Den\r\nomläggning som har skett innebär att småföretag\r\nfår hyggliga regler. Det tror jag egentligen blir det\r\nriktigt stora i den regionala utvecklingen framöver.\r\nDet är med små och medelstora företag som vi kan\r\nbygga upp livskraftiga orter över hela vårt land. Det\r\ngör vi inte med storföretagsamheten. Därför har\r\ndet varit en ren skandal att våra småföretag många\r\ngånger har beskattats dubbelt så hårt som de stora\r\nföretagen. Nu har regeringen och riksdagen rättat\r\ntill detta. Det är en viktig grund för den regionala\r\nutvecklingen.</pre><pre>Jag vill också säga att tillväxt inte kommer\r\nuppifrån. Vi i denna kammare skall skapa bra\r\nspelregler, men tillväxten kommer underifrån på\r\ntusentals olika sätt. Det gäller att skapa spelregler\r\nså att det blir en tillväxt. Detta förslag skall ses som\r\nett av många förslag för att åstadkomma tillväxt.\r\nDet är ingen tillfällighet att det i dag finns en större\r\nframtidstro i de svenska hushållen än vad som har\r\nfunnits någon gång sedan man började göra\r\nmätningar 1973. Det är ingen tillfällighet att\r\nframtidstron i våra små och medelstora företag blir\r\nstarkare för varje halvår.</pre><pre>När framtidstron är sådan att många, både\r\nprivatpersoner och företag, börjar investera klarar\r\nvi jobben och tillväxten. Vi slipper dessutom de\r\nprutningar som är ofrånkomliga om man inte får in\r\npengar via en positiv utveckling och tillväxt.</pre><pre>Jag vill göra några korta kommentarer. Offentliga\r\nsektorn avlövas, sades det här. Under 80-talet gick\r\nkommuner och landsting back med flera miljarder\r\nvarje år. De gick med många miljarder plus 1992\r\noch 1993. De går ihop 1994, och de går ännu bättre\r\n1995. Även i detta avseende är resurserna bättre än\r\nnågonsin.</pre><pre>Jag skall också ta upp NUTEK-rapporten. Georg\r\nAndersson har inte läst den. Jag hörde det tydligt.\r\nI rapporten bedöms nämligen vad som har hänt\r\nfram till 1991. Det handlar om skattereformens\r\nverkningar. Skattereformen genomförde\r\nSocialdemokraterna. Den innebar att den här\r\nregionen fick 10 000 kr mer per invånare än t.ex.\r\nNorrlands inland, som Georg Andersson är ifrån.\r\nDet skulle Georg Andersson ha tänkt på när han\r\nsatt i regeringen.</pre><pre>Det finns två framtidsscenarier. Det finns ingenting\r\nsom säger att det skall ske en prutning på 100\r\nmiljarder framöver. Det finns heller inga beslut om\r\nhur prutningen i så fall skall göras. Det handlar om\r\nscenarier. Men det är jättebra att NUTEK har gjort\r\nden här kartläggningen. Man måste veta hur olika\r\nregioner påverkas.</pre><pre>Jag vill också beröra riskkapitalet till\r\nNorrlandsfonden. Socialdemokraterna lade fram\r\nett förslag om att man skulle ta bort 200 miljoner\r\nfrån Norrlandsfonden. Har Georg Andersson\r\nglömt det? Man har inte behövt betala in detta\r\nbelopp. Dessutom erhåller Norrland, inklusive\r\nGävleborgs län, nu 300 miljoner. Vi är ett antal\r\nledamöter här i kammaren som har pratat om detta.</pre><pre>Detta innebär att Norrlandsfonden har en\r\nutlåningskapacitet på uppemot en miljard; det\r\nbehövs i den här regionen. Fonden tar den största\r\nrisken. Det här kommer att betyda mycket för\r\nutvecklingen. Om fonden behöver mer pengar om\r\nnågra år får riksdagen då ta ställning till det. Det\r\nfinns nu kapital, och i Norrland är man lycklig över\r\natt man slapp det som Socialdemokraterna\r\nföreskrev och i stället fick det som den här\r\nregeringen och riksdagsmajoriteten nu ger.</pre><pre>Jag ser att tiden går. Därför får jag återkomma.\r\nTack!</pre><pre>Anf. 22  GEORG ANDERSSON (s) replik:</pre><pre>Fru talman! När det gäller stödformerna\r\nkonstaterar jag bara att också utskottsmajoriteten\r\nhar skrivit att den socialdemokratiska motionen\r\nbetonar decentraliseringen mer än vad\r\npropositionen gör. Det är alltså inte en\r\ncementering. Det är inte en detaljreglering. Det är\r\nfritt att ge stöd inom ramen för det totala belopp\r\nsom vi är överens om när det gäller den lilla\r\nregionalpolitiken. Vi vill därutöver flytta 100\r\nmiljoner kronor från den centrala nivån,\r\nregeringskansliet, direkt ut till länen.</pre><pre>Jag vill sedan ta upp de övergripande stora och\r\nväsentliga frågorna för regionalpolitiken. Jag\r\nberörde dem i mitt inledningsanförande:\r\nnäringspolitiken, avregleringen, privatiseringen\r\noch den offentliga sektorn.</pre><pre>Det är ett faktum att regeringen har avvecklat\r\nnäringspolitiken. Vi har en näringsminister som\r\narbetar för detta. Han arbetar för att avveckla sig\r\nsjälv. Det har Börje Hörnlund fått bekymmer med.\r\nHan försöker reparera en del av skadorna. Det är\r\nsom att måla på ruttet virke, som jag sade tidigare.</pre><pre>Vi vill öka investeringarna på en rad områden på\r\nolika sätt. Vi vill förstärka\r\nriskkapitalförsörjningen. Det är viktigt att betona\r\ndet.</pre><pre>När det gäller avregleringsfrågorna skulle jag vilja\r\nfråga Börje Hörnlund om han inte känner någon\r\noro för den nuvarande utvecklingen. Har han inte\r\navlyssnat reaktionerna ute hos byagrupperna? Jag\r\nhar varit med på en del sammankomster, även om\r\njag inte var på Kvinnor kan-mässan i Östersund\r\nunder veckoslutet. Det finns en stigande oro för vad\r\navregleringen betyder. Men regeringen har inte\r\ntagit något intryck av det. Man säger att man skall\r\nfölja frågan. Man skall alltså följa men inte styra.\r\nMan skall inte påverka utan bara iaktta. Varför inte\r\nutreda först och besluta sedan? Det handlar om\r\nPostens och SJ:s verksamhet och om a-\r\nkasseförslaget. Allt detta har starka\r\nregionalpolitiska influenser.</pre><pre>Jag konstaterar att man i NUTEK-rapportens\r\nsammanfattning säger att inkomstutjämningen\r\nunder perioden mellan 1985/86 och 1991/92 hela\r\ntiden har fortsatt men att det har skett ett\r\ntrendbrott i denna utveckling under perioden\r\n1989/90 fram till 1993/94.</pre><pre>Det har huvudsakligen skett genom\r\nskattepolitikens utformning. Den regering som\r\nBörje Hörnlund sitter med i har förändrat den i\r\nriktning mot en kraftig sänkning av\r\nkapitalbeskattningen och en skattehöjning för\r\nenskilda inkomsttagare.</pre><pre>Anf. 23  Arbetsmarknadsminister BÖRJE\r\nHÖRNLUND (c):</pre><pre>Fru talman! Förslaget om dessa 800 miljoner\r\nkronor är ett decentraliseringsförslag. Det innebär\r\natt länsstyrelserna verkligen får möjlighet att under\r\nstor frihet jobba för en regional balans och en\r\nsmåföretagsutveckling inom länen.</pre><pre>Jag tror att det är viktigt att noga utvärdera vad\r\nlänsstyrelserna gör under de år som ligger framför\r\noss. Jag hoppas att det finns en sådan klokhet i\r\ndenna kammare.</pre><pre>Sedan skall jag ta upp detta med stödformer. Man\r\nfår tycka vad man vill om EES/EU. Men där vill\r\nman ha ganska fasta regler. Där vill man inte ha så\r\nmycket av godtycke i systemet. Det som nu föreslås\r\nskall EES godkänna. Så är det redan nu. Det är\r\ningen skillnad om Sverige blir medlem i EU eller\r\ninte.</pre><pre>Georg Andersson! Hur man än räknar vill ni\r\nsammantaget -- om man kan uttrycka sig på det\r\nsättet -- ha närmare en miljard mindre till de\r\nregionala utvecklingsfrågorna inom den lilla\r\nregionalpolitiken. Det noterar jag.</pre><pre></pre><pre>Till avregleringen. I Umeå halverades nästan\r\nflygpriset. I byn Hörnsjö, där jag känner alla, blev\r\ningen riktigt ledsen för att flyget blev tillgängligt till\r\ni det närmaste halva priset.</pre><pre>Skellefteå, som inte har haft någon konkurrens,\r\nmen som jag känner väl, fick också kraftigt sänkt\r\nflygpris genom detta. Men inte lika mycket som\r\nUmeå.</pre><pre>Sedan måste vi se upp med hur det går med\r\nLycksele eller Vilhelmina. Det skall vi göra. Det är\r\ndärför det i propositionen står att de här verken\r\nvarje år mycket noga skall analysera det regionala\r\nskeendet inom vart och ett ansvarsområde för att\r\nregering och riksdag skall kunna ingripa. Jag ser\r\ningenstans att det står att man passivt skall iaktta,\r\nsnarare tvärtom.</pre><pre>Anf. 24  GEORG ANDERSSON (s) replik:</pre><pre>Herr talman! Börje Hörnlund säger att de 800\r\nmiljonerna handlar om decentralisering. Det\r\navgörande är att regeringen flyttar pengar från\r\nAMS och från länsarbetsnämnderna till\r\nlänsstyrelserna. Detta trollerinummer -- pengarna\r\ndyker upp på ett annat ställe i länet -- skall ge en\r\nväldig kraft. Dessutom har han mage att påstå att\r\nvi minskar insatserna mot arbetslösheten och\r\nregionala insatser med det här beloppet. Minskar\r\nresurserna i Västerbottens län genom att\r\nlänsstyrelsen får litet mer pengar och att\r\nlänsarbetsnämnden får mindre pengar?</pre><pre>Effekterna av Börje Hörnlunds trolleri med pengar\r\när preliminärt att Norrbotten förlorar 278 miljoner\r\nsom skulle gått till länsarbetsnämnderna.\r\nGävlebors län -- hör här, Laila Strid-Jansson --\r\nförlorar preliminärt 191 miljoner kronor när det\r\ngäller fördelningen till länsarbetsnämnderna. Så är\r\ndet med de 800 miljonerna.</pre><pre>Vi har ingenting emot att satsa på näringspolitik,\r\ntvärtom. Vi har föreslagit en lång rad sådana\r\nåtgärder. Men vi vill inte vara med om att man\r\nurgröper arbetsmarknadspolitiken i ett läge där\r\narbetslösheten är hög och bedöms komma att\r\nfortsätta att vara mycket hög under nästa år. Då\r\nbehöver AMS de här pengarna. Det är faktiskt på\r\ndet sättet.</pre><pre>Är det EU som hindrar en decentralisering enligt\r\nden modell som vi föreslår, att länen skall få större\r\nfrihet? Börje Hörnlund antydde det i sitt senaste\r\ninlägg. Har man inte i anslutning till EU talat om\r\nregionernas Europa? Regionerna skulle få en\r\nstörre roll att spela.</pre><pre>Får jag återkomma till frågan om avregleringen.\r\nJag tycker att Börje Hörnlund på sedvanligt sätt tar\r\nlätt på den här frågan. Det är klart att man kan visa\r\npå enskilda exempel där konkurrensen har haft en\r\nstimulerande effekt. Börje Hörnlund nämnde\r\nexempel på flygets område. Men det är den totala\r\neffekten det handlar om, den totala avsaknaden av\r\nutredning och analys när det gäller den\r\nbrådstörtade avreglering och privatisering som nu\r\nbedrivs.</pre><pre>Kommer Centern att motsätta sig en försäljning av\r\nVattenfall? Carl Bildt har avgett det vallöftet. Vad\r\nhar Centern för garantier för att avregleringen av\r\nelmarknaden inte kommer att leda till kraftigt\r\nhöjda elpriser ute i glesbygderna? De här frågorna\r\nborde ha analyserats och beaktats i den\r\nregionalpolitiska propositionen.</pre><pre>Anf. 25  Arbetsmarknadsminister BÖRJE\r\nHÖRNLUND (c):</pre><pre>Herr talman! Den begränsning som länsstyrelserna\r\nhar när det gäller de här 800 miljonerna är att\r\njobben på årsbasis icke får stödjas med mer än\r\n194 000 kr. Om det är investeringar i småföretag\r\nsom på detta sätt tidigareläggs får man för den\r\nsumman en investering på en bra bit över miljonen.\r\nDet ger på kort sikt mer arbete än skall vi säga en\r\nAMS-insats. Men dessutom ger det klara\r\nlångsiktiga effekter genom att det efter\r\ninvesteringarna kommer arbetstillfällen. Jag förstår\r\ninte varför socialdemokraterna så har lämnat\r\nverkligheten och bara ansträngt sig att försätta sig i\r\ndenna situation.</pre><pre>Sedan förstår jag inte Georg Anderssons\r\nuträkningar. När han lägger ihop Norrbotten och\r\nGävleborg kommer han på två län upp i 500\r\nmiljoner kronor i runda tal. Vi talar för hela landet\r\nom 800 miljoner som skall delas ut. Förstår inte\r\nGeorg Andersson att han inte alls kan räkna? Vi\r\nhar tittat på motionen, men hur man än tittade på\r\nden var det ingen som över huvud taget begrep\r\nvarifrån saker och ting hade kommit. Jag trodde\r\ninte att det här skulle upprepas, eftersom det, såvitt\r\njag förstår, inte upprepas i reservationen.</pre><pre>Bolagisering och privatisering tas upp. I Assi äger\r\nstaten 51 %. Det innebär att staten kan bestämma\r\nallt, precis varenda del kan staten bestämma. Så\r\nfungerar det. Våra svenska storföretag behärskar\r\nägarandelar på 15--20 %. Men här har staten\r\nmycket medvetet valt 51 %. Om det går ut någon\r\nliten del av Vattenfall på marknaden har staten kvar\r\nhela beslutanderätten.</pre><pre>Men när Georg Andersson är ute och talar -- jag har\r\nsett i tidningarna hur han talar -- uppträder han som\r\nom han ingenting förstår, tyvärr. Jag tycker att det\r\när fel att vilseleda folk med den typen av\r\nargumentering. Så skall det inte vara.</pre><pre>Sedan har vi beskattningen. Det\r\nsocialdemokratiskt styrda Norge och många andra\r\nländer har avskaffat dubbelbeskattningen, för det\r\när väl den Georg Andersson menar när han talar\r\nom Danderyd. Hur skulle det se ut om vi skattade\r\ndubbelt, sade man i det socialdemokratiskt styrda\r\nNorge.</pre><pre>Anf. 26  HANS ANDERSSON (v) replik:</pre><pre>Herr talman! När Börje Hörnlund pratar om foten\r\nbör han komma ihåg att han själv har foten på\r\nalldeles fel sida om blockgränsen. Det kommer att\r\nvisa sig inom några månader vem som har\r\nanledning att se ljust på framtiden eller inte.</pre><pre>NUTEK-rapporten är viktig. Politisera inte den.\r\nJag tycker att den diskussion som flammar upp\r\ndirekt mellan Börje Hörnlund och Georg\r\nAndersson är trist, att mäta årtal, att se vems fel det\r\nvar och när eländet började. Ni är ganska skyldiga\r\nbägge två. Det var en orimlig skattepolitik. Den var\r\norättfärdig mot individer, den var orättfärdig mot\r\nregioner. Men det jag vill lyfta fram är den analys\r\nsom finns i NUTEK-rapporten, liksom den analys\r\nsom finns i Kommunförbundets rapport, som jag\r\nåberopade.</pre><pre>Låt mig bara ta upp några frågor.\r\nBergslagsfonden -- 200 miljoner kronor till en\r\nradikal nysatsning för att lyfta infrastruktur,\r\nutbildning och näringslivskultur. Varför får inte det\r\nförslaget stöd?</pre><pre>Fyrstadsfonden -- avsikten är, när inga\r\nnäringspolitiska åtgärder vidtas, att gå in i den\r\nregionen och kompensera för de mycket svåra\r\nnäringspolitiska bakslagen, framför allt inom\r\nbilindustrin.</pre><pre>Forskningsresurser till små och medelstora\r\nhögskolor skulle betyda oändligt mycket i\r\nglesbygden och i skogslänen.</pre><pre>Differentiering av bensinskatten skulle på ett\r\nrimligt sätt kompensera glesbygden för de\r\nhöjningar av bensinskatten som måste komma av\r\nmiljöskäl.</pre><pre>Annan skatteväxling på energiområdet har vi\r\nföreslagit när det gäller koldioxid och på flera andra\r\nområden för att gynna biobränslen.\r\nBiobränsleproduktion, utvinning och användning\r\nskulle verkligen ge jobb med regional spridning.</pre><pre>Vattenkraftsavgiften -- att äntligen återge\r\nskogslänen och vattenkraftslänen något av de\r\nvinster som uppkommit med hjälp av\r\nvattenkraftsproduktionen.</pre><pre>Storstadssatsningen på invandrartäta områden. Vi\r\nger dem 100 miljoner i öronmärkta länsbidrag. Det\r\när mycket svåra förhållanden i områden som också\r\nBörje Hörnlund känner väl till.</pre><pre>Överdrifterna kring EU är beklämmande.\r\nProblematiken kring EU måste tas på allvar. Vi har\r\ni motionen pekat på ett flertal problem. Ett av de\r\nallvarligaste är naturligtvis de restriktioner som\r\nfinns på medel som avser olika målområden och\r\nsom gör att den svenska profilen i regionalpolitiken\r\nkan gå förlorad.</pre><pre>Anf. 27  Arbetsmarknadsminister BÖRJE\r\nHÖRNLUND (c):</pre><pre>Herr talman! Ja, Hans Andersson, NUTEK-\r\nrapporten är mycket viktig. Jag noterar att den\r\nanalyserar bakåt och ger scenarier framåt. Det är\r\nviktigt att veta vad skatteomläggningarna ledde till,\r\nmen framför allt att veta om man sparar på det ena\r\neller det andra sättet. Där är vi eniga.</pre><pre>När det gäller Fyrstad och Bergslagen kan Hans\r\nAndersson hjälpa till. Jag vet att det finns många\r\nföretag som skulle sätta i gång och investera om de\r\nfick det här 15-procentiga småföretagsstödet. Men\r\ndet innebär att en riksdagsmajoritet skall besluta\r\nom de 800 miljoner kronorna.</pre><pre>Sedan till forskningen. I propositionen står det att\r\nNUTEK inom de här litet utsatta områdena fram\r\ntill den 1 juli skall ta fram forsknings- och\r\nutvecklingsprogram tillsammans med näringslivet,\r\nhögskolor och universitet. Statens insats blir 150\r\nmiljoner kronor. Detsamma krävs från de olika\r\nbranschsammanslutningarna. Om varje objekt är\r\npå t.ex. 15 miljoner kronor blir det många objekt\r\nför viktiga näringar. Där kan de små högskolorna\r\nutan tvivel spela en stor roll och komma i gång med\r\nforsknings- och utvecklingsarbetet.</pre><pre>En sak har inte uppmärksammats i den här\r\npropositionen. Det står faktiskt att man skall\r\ntillsätta en utredningsman för att ur\r\nrättvisesynpunkt titta på våra glesa områden, där\r\nman inte har tillgång till kollektivtrafik utan får stå\r\nför egen skjuts hela tiden. Hans Andersson är med\r\ndetta tillgodosedd när det gäller vad Hans\r\nAndersson vill på detta område.</pre><pre>Vattenkraftsfrågan var det bred politisk\r\nuppslutning kring. Remisserna var mycket vänliga.\r\nMen den dåtida socialdemokratiska regeringen\r\nlade inte fram något förslag. Inte heller denna gång\r\nkunde enighet nås inom regeringen.</pre><pre>Anf. 28  HANS ANDERSSON (v) replik:</pre><pre>Herr talman! Arbetsmarknadsministern försökte\r\nbemöta ett fåtal av de frågor jag tog upp. Jag får väl\r\nåterigen stryka under de frågor jag tidigare ställde.\r\nMen låt mig också kommentera det som rör\r\narbetsmarknadspolitiska medel.</pre><pre>Vi har sagt, och det är tydligt utsagt i motionen, att\r\nvi var för att göra utvecklingsinsatser kring\r\nnäringslivet. Vi kunde tänka oss en mindre summa\r\nän de 800 miljoner kronorna för\r\nsmåföretagarutveckling. Vi tror inte att 15-\r\nprocentiga investeringsbidrag i första hand är vad\r\nsom behövs, utan det krävs en utvidgning av\r\nnäringslivets infrastruktur i olika områden:\r\nutbildningsinsatser, forskningsinsatser,\r\nmarknadsföringsinsatser. Därför har vi talat om\r\nutvecklingsinriktad regionalpolitik i stället.\r\nSpeciellt har vi gjort det när det gäller de riktigt\r\nstora problemområdena, exemplifierade med\r\nBergslagsområdet och Fyrstad. Men vi får ingen\r\nrespons. Vi har tidigare, inom ramen för\r\nnäringspolitiken, föreslagit 100 miljoner kronor till\r\nföretagsutveckling, särskilt för kvinnor. Nu\r\nåberopar Börje Hörnlund att det förslaget kommer\r\nupp om några veckor. Ja, i justeringsögonblickets\r\nsista skrikande sekund kom det i utskottet fram 50\r\nmiljoner till. Vad är det här för sätt att driva\r\npolitik?</pre><pre>Det är detta som gör mig litet orolig: inga\r\nlångsiktiga program, inga strategier i länen, ingen\r\nnäringspolitisk konsekvens, utan Börje Hörnlund\r\nsom hoppar mellan sina anslagsposter och försöker\r\natt se om han inte inför valet kan fixa några röster\r\nmed hjälp av att lova pengar. Det draget finns med.\r\nJag såg en hel del av det i Latinamerika där\r\nborgmästare brukade göra så före valet. Men det\r\nskapar inget förtroende.</pre><pre>Låt mig säga att de inviter till\r\nförhandlingsuppgörelse som vi från Vänsterpartiet\r\nkommit med och som framgår mycket tydligt av vår\r\nmotion inte lett någonstans. Det råkade nämligen\r\nfinnas ett litet hopp om att få ett annat partis röster,\r\nnydemokraters, och så kunde man segla i hamn. På\r\ndet sättet blir det inga bra lösningar, ingen\r\nkonsekvens. Det är ganska frustrerande för oss i\r\noppositionen som lägger fram konsekventa förslag,\r\när beredda att rätta till dem tillsammans med\r\nregeringspartierna så att de blir bättre, till nytta för\r\nolika regioner. Men man tar ingen hänsyn till det,\r\ndet blir ingen diskussion. Man hoppas bara att\r\nförslagen på ett eller annat sätt trummas igenom i\r\nkammaren. Det blir ingen förnyelse i den regionala\r\npolitiken.</pre><pre>Slutligen skulle jag vilja ha en kommentar om EU.</pre><pre>Anf. 29  Arbetsmarknadsminister BÖRJE\r\nHÖRNLUND (c):</pre><pre>Herr talman! Vi har nyss hört Hans Andersson\r\nredogöra för allt vad man kan göra med de 800\r\nmiljoner kronorna. Det 50-procentiga\r\nsmåföretagsstödet tillämpas inom EU. Där är det\r\nockså större småföretagsamhet än vad vi har.</pre><pre>Det går bra att av dessa pengar satsa på\r\ninfrastruktur för näringslivet i stort. Det går bra att\r\nha det som ett medel i marknadsföringsinsatser.</pre><pre>Nu har Hans Andersson talat för hela innehållet i\r\nförslaget om de 800 miljoner kronorna. Skall Hans\r\nAndersson sedan rösta nej till dem? Det verkar inte\r\nriktigt väl genomtänkt.</pre><pre>Nedsatta socialavgifter har Hans Andersson också\r\ntagit upp. Det har med stabila spelregler att göra.\r\nRiksdagen har utfäst sig att låta spelreglerna gälla\r\ntill år 2000. Det riksdagen har sagt skall man\r\nförsöka hålla.</pre><pre>Jag vill också beröra frågan om biobränslen som\r\nHans Andersson hade uppe. Visst måste det till\r\nvissa skatteförändringar för att biobränslen skall\r\nkunna introduceras på bred front. Jag är övertygad\r\nom att de förändringarna kommer.</pre><pre>Jag har hört på debatten. Det hör till att man måste\r\ntala mot en vara om man inte vill rösta för varan.\r\nMen min tröst är att det ute i landet, utanför denna\r\nkammare, är en fantastiskt god uppslutning.</pre><pre>Anf. 30  CHARLOTTE CEDERSCHIÖLD\r\n(m):</pre><pre>Herr talman! En rikspolitikers första uppgift är\r\ngivetvis att se till hela landets bästa. Ändå finns det\r\nall anledning att ha respekt för det engagemang\r\nsom ligger bakom alla de inlägg som brukar göras\r\npå den s.k. hembygdens dag. De uttrycker\r\npolitikernas vilja att förbättra livsbetingelserna för\r\ndem som finns i den närmaste omgivningen -- de\r\nförhållanden man bäst känner till. Det är i sig inget\r\nlågt stående mål, även om perspektivet ibland\r\nutifrån kan synas snävt.</pre><pre>Ingen vinner något på att utveckla en konflikt\r\nmellan storstäder och landsbygd. Båda behövs,\r\nbåda måste få utvecklas. Problemen är många\r\ngånger ganska olikartade. Konkurrensen är\r\negentligen inte särskilt hård, eftersom en\r\nstorstadslokalisering mer sällan konkurreras ut av\r\nen landsbygdslokalisering. Snarare konkurrerar\r\nstorstad med storstad, oftast i andra regioner och\r\ni andra länder, och landsbygd med landsbygd. Det\r\nhandlar inte om ett nollsummespel. Tvärtom kan\r\ntvå och två ofta bli mer än fyra, om det utvecklas\r\nrätt samarbete mellan olika typer av regioner. Här\r\nkommer EU att öppna stora möjligheter.</pre><pre>Det bör vara utskottets uppgift att i möjligaste mån\r\növerbrygga den konflikt och de spänningar som\r\nibland kan skönjas här i huset när det gäller storstad\r\noch landsbygd och stimulera till att blicken lyfts\r\növer regionala gränser så att chanserna kan gripas.</pre><pre>Det viktigaste, oavsett om man ser på\r\nregionalpolitiken ur ett storstads- eller ett\r\nlandsbygsperspektiv, är att se möjligheterna,\r\nutvecklingen, inte enbart koncentrera sig på\r\nproblem och bekymmer -- ett tyvärr litet väl\r\nutvecklat nordiskt drag.</pre><pre>Alla fel kan inte alltid rättas till omedelbart.\r\nDäremot kan satsningar på nya idéer leda till att\r\ngamla problem blir mindre utrerade. Det gäller att\r\nsatsa på skaparkraften och se till att den utvecklas,\r\nbåde på landsbygd och i storstäder. Levande\r\nstorstäder behöver levande landsbygd. Stockholm\r\nhar ett utvecklat samarbete med Bergslagsområdet,\r\ndet s.k. Regnbågsprojektet, som tycks utfalla väl\r\ntill bådas fördel och som har bidragit till en hel del\r\nnya internationella lokaliseringar.</pre><pre>Den här debatten borde inte i första hand handla\r\nom fördelningen av bidrag utan fastmer om hur\r\nSverige skall finna sina olika roller i den nya\r\ninternationaliserade värld som vi lever i. Det blir en\r\növerlevnadsfråga. Det kan handla om samarbete\r\növer stora avstånd.</pre><pre>Trots att betänkandet innehåller en hel del\r\nreservationer finns det ändå ett ganska ansenligt\r\nsamförstånd i svensk regionalpolitik. Det är en\r\ntillgång från europeisk synpunkt att vårt land är\r\njämförelsevis homogent.</pre><pre>Var tredje svensk bor i en storstad. Det är en grupp\r\nsom inte kan negligeras. Utskottet har också vid ett\r\nantal tillfällen markerat betydelsen av storstäderna\r\nsom motorer för utvecklingen, inte minst ur ett\r\ninternationellt perspektiv, i Sverige. Det finns ett\r\nklart samband mellan en balanserad utveckling i\r\nsärskilt Stockholmsregionen och utvecklingen i\r\nhela landet, i varje ännu så länge. Ju längre EU-\r\nsamarbetet går, desto svårare är det att förutse\r\nhuruvida utvecklingen kommer att bestå. Sannolikt\r\nkommer vissa regioner att få ett försvagat samband\r\nmed storstadsregionerna, medan andra kommer att\r\nmera utveckla samarbetet med storstadsområdena.</pre><pre>Medvetenheten om storstadsproblemens specifika\r\nsärdrag och svårigheter har ökat på senare år. Det\r\när bra. Det handlar om brottslighet, droger, sociala\r\nproblem, kostnader för missbrukarvård, polis,\r\nkollektivtrafik, högre miljö- och boendekostnader.\r\nAllt detta belastar strostädernas ekonomi i stor\r\nutsträckning.</pre><pre>Samtidigt skall man komma ihåg att många av de\r\nregionalpolitiska satsningarna behandlas i andra\r\nutskott -- investeringar i infrastruktur av olika slag,\r\ntelekommunikationer, vägar, järnvägar, flyg,\r\nutbildning, sociala insatser, brottsförebyggande\r\nåtgärder och kulturliv. Många av de faktorer som\r\npåverkar den regionalpolitiska utvecklingen ligger\r\nutanför politikernas händer, som idéer,\r\nlönekostnader, produktivitet. Det gäller att nå\r\nbalans men också att åstadkomma så\r\nhögproduktiva enheter som möjligt. Det möjliggör\r\nju högre lönenivåer. Därför är\r\nutbildningsinvesteringar A och O.</pre><pre>Det näringslivsvänliga klimat som åstadkommits\r\nunder denna regerings tid är också en viktig\r\ngrogrund till att få människor intresserade av att\r\nstarta nya företag. Utan morötter är det svårt att få\r\nbra resultat. Då måste avkastningen på insatsen\r\nvara tillräckligt attraktiv. Det är en faktor som\r\nnegligerats i många år tidigare i vårt land. Det\r\nmåste helt enkelt löna sig att satsa, investera,\r\nutbilda sig, starta nytt, jobba hårt och våga att ta\r\nrisker. Gör det inte det, står vi oss inte i\r\nkonkurrensen.</pre><pre>Det måste löna sig för både kvinnor och män, både\r\ni industriproduktion och inom servicesektor, i\r\nstorstad och på landsbygd. Att varna för tillväxt,\r\nnågot som förekommit vid tidigare tillfällen på\r\nhembygdens dag, innebär i själva verket en\r\ngrymhet mot dem som drabbas av arbetslöshet. Här\r\ngäller det i stället att satsa på tillväxt, att satsa där\r\nnågonting positivt kan spira, så att det blir en\r\nspridning i stället för en jämn utsmetning av varje\r\nkrona.</pre><pre>Det gäller att ha gehör för tillväxten av det osäkra\r\nvälståndet i stället för att tro på att det för evigt går\r\natt fördela ett givet välstånd.</pre><pre>Inte minst måste kvinnors situation\r\nuppmärksammas. Mycket av det nya företagandet\r\nkan komma att ske bland kvinnor. Det är numera\r\nalla partier medvetna om -- bara det är en politisk\r\nframgång och framför allt en framgång för kvinnors\r\nställning på arbetsmarknaden. På området görs det\r\nockså många satsningar. NUTEK har inte bara fått\r\n20 miljoner till kvinnligt företagande, utan man har\r\nockså i uppdrag att utreda hur kvinnor skall få\r\nytterligare bättre finansieringsmöjligheter för egna\r\nföretag samt att på olika sätt främja nyföretagande.\r\nHär finns också uppdrag till Norrlandsfonderna att\r\nbevaka kvinnors intressen och detta gäller också\r\ninte minst för de regionala utvecklingsbolagen.\r\nOckså jämställdhetskonsulterna kan mycket väl\r\nbidra till ökat kvinnligt företagande. Nya\r\nfinansieringsmodeller inom vård och sjukvård\r\nbidrar också till att öka det kvinnliga företagandet.</pre><pre>Hur ofta hör man inte talas om livgivande exempel,\r\noch kanske särskilt ute i landet, på hur kvinnor har\r\nstartat det ena eller det andra företaget som går\r\nganska bra? Mycket talar för att kvinnorna blir de\r\nnya banerförarna i tillväxtutvecklingen. Vårdhem\r\nsom tar emot människor från storstadsområden\r\nkommer i praktiken att fördela resurser från\r\nstorstadsområden till landsbygd, och det utifrån\r\nkriterier som är ganska viktiga, nämligen att inte\r\nvara bäst på att mygla till sig bidrag utan att vara\r\nbäst på att producera den vård som människor\r\nefterfrågar. Sådana exempel gör samhället både\r\ntrevligare och effektivare.</pre><pre>Ingen ifrågasätter regionalpolitikens honnörsord\r\nvalfrihet, tillväxt och rättvisa. Det är då också\r\nrimligt att de nya resurser som tillförs\r\nregionalpolitiken även kommer storstäderna och\r\nkvinnorna till del. Därför bör en rimlig andel av de\r\ni propositionen föreslagna nya regionalpolitiska\r\nresurserna tillfalla storstadsregionerna, så att man\r\näven där får råd att satsa på idéer som ger nya spin-\r\noff-effekter.</pre><pre>Det gäller att få fram de rätta projekten, vilket\r\ngäller både i EU-sammanhang och vad avser de\r\nnationella regionalpolitiska resurserna. Alla\r\nprojekt uppfinns inte över en natt. Det måste varje\r\nregion arbeta med. Det är just därför som\r\nSocialdemokraternas kritik mot EG är något\r\nensidig. Visst beror utvecklingen av\r\nregionalpolitiken i ett EU-perspektiv på vilka\r\nprojekt som vi får fram! Ingen förnekar det.\r\nOsäkerheten ligger i vilka projekt som vi får fram,\r\noch det avgör vi här hemma. Det gäller för\r\nregionerna att få fram bra projekt som passar in i\r\nreglerna, så att regeringen har bra projekt att sedan\r\nföra vidare, och det är en process som tar en viss\r\ntid. Vi svenskar måste lära oss reglerna och få i gång\r\nprojekten. Det gäller även det kvinnliga\r\nföretagandet och våra nationella regionalpolitiska\r\nprogram. Jag tvivlar inte en sekund på svenskarnas\r\nmöjligheter i det här avseendet. Vana som vi är vid\r\nregionalpolitik finns det en mental anpassning till\r\natt finna vägar att på lämpligt sätt kunna\r\ntillgodogöra sig befintliga resurser.</pre><pre>Det finns kanske för svenskar en anledning att\r\ntillägna sig något av det latinska synsättet. I stället\r\nför att nedvärdera och kritisera våra möjligheter\r\nborde vi pressa på, spränga litet gränser och försöka\r\ntolka reglerna till vår fördel, som man gjort på så\r\nmånga andra håll. Sydligare länder hade knappast\r\nvarit betjänta av att pessimistiskt fixera problemen.\r\nGenom att se möjligheterna öppnar man också\r\nögonen på sin omgivning så att den kan se varför\r\njust Sverige bör ha rätt att tillgodogöra sig regionala\r\nbidrag och tolka reglerna så att de passar våra\r\nbehov. Ett positivt synsätt som stärker Sveriges\r\nutgångsläge är det som har givit våra förhandlare,\r\noch inte minst Ulf Dinkelspiel, framgång i EU-\r\nförhandlingarna. Vi skall inte marknadsföra\r\nSveriges utgångsläge med svansen mellan benen\r\nutan med det frimod som kan leda till bästa\r\nresultat.</pre><pre>Till sist finns det en punkt i detta betänkande som\r\njag finner särskilt angelägen att understryka. Det är\r\nutskottets skrivning under rubriken Utländska\r\ninvesteringar. Här har utskottet i full enighet\r\nkompletterat propositionens skrivning genom att\r\nsärskilt understryka vikten av att de statliga insatser\r\nsom görs för att öka de utländska investeringarna\r\nskall samordnas. Här finns befintliga\r\norganisationer som professionellt handlägger\r\ndenna typ av ärenden. Det är naturligt att dessa\r\nockså får verkställa och se till att resurserna ges den\r\neffektiva och professionella handläggning som\r\nutskottet kräver skall garanteras.</pre><pre>Herr talman! Med det anförda vill jag yrka bifall till\r\nden borgerliga reservationen nr 30 och i övrigt till\r\nutskottets hemställan i betänkande AU13.</pre><pre>Anf. 31  HANS ANDERSSON (v) replik:</pre><pre>Herr talman! Jag har inte så mycket att\r\nkommentera, men jag vill ändå ta upp några saker.</pre><pre>Charlotte Cederschiöld sade att man lätt\r\nkoncentrerar sig på problemen. Det är litet av\r\nregionalpolitikens uppgift. Inom fixerade\r\ngeografiska regioner finner man hög arbetslöshet,\r\nlåg utbildningsnivå, högt ohälsotal osv., vilket ofta\r\när baserat på strukturella orsaker och det kan också\r\nhänga samman med näringslivshistoria. Det är av\r\nyttersta vikt att vi bevarar det perspektivet. Både\r\nNUTEK-rapporter och rapporten från\r\nKommunförbundet ger verkligen en serie fakta som\r\nskall tas på stort allvar.</pre><pre>Däremot håller jag med om att man inte bara skall\r\nkonstatera att det finns problem och att det behövs\r\nbidrag. När Charlotte Cederschiöld talar om EU\r\nslår det mig att det är i rollen som tiggare. Hon\r\nsäger precis det till oss svenskar som jag minns att\r\njag sade till nicaraguanerna: Bli inte\r\nbidragsmottagare. Ni skall inte bara lära er att\r\npassa in i de regelsystem som\r\nbiståndsorganisationerna har.</pre><pre>Enligt Charlotte Cederschiölds syn verkar det vara\r\nden strategi som vi skall ha. Jag tror att det är\r\nlivsfarligt. Helst skall vi utvecklas av egen kraft. I\r\nsjälva verket ställer EU:s regionalpolitik till med en\r\nhel del problem för Sverige, i den mån olyckan\r\nskulle vara framme och vi blir medlemmar i EU.\r\nDessutom är det fråga om mycket små pengar till\r\njust de områden som har allra störst behov av\r\ntillskott.</pre><pre>Jag skulle vilja höra vad Charlotte Cederschiöld har\r\nför syn på NUTEK-rapporten. Den säger mycket\r\nklart att om vi i framtiden sanerar statsfinanserna\r\nutan att höja skatterna, kommer detta att få en\r\nmycket kraftig regional snedfördelande effekt och\r\ndrabba just de regioner som har det svårt.</pre><pre>Slutligen: Varför fick inte jag stöd från\r\nstorstadsbanerföraren Charlotte Cederschiöld när\r\ndet gällde de öronmärkta 100 miljonerna för\r\ninvandrarområden, där det finns mycket stora\r\nsociala problem, arbetslöshetssproblem och andra\r\nproblem? Jag ser detta nästan som en regional\r\nsvårighet, inte minst eftersom det av naturliga skäl\r\nströmmar till många invandrare som först har varit\r\nplacerade i andra kommuner. Som jag ser det hade\r\ndet behövts extra insatser, inte minst i\r\nStockholmsområdet.</pre><pre>Anf. 32  CHARLOTTE CEDERSCHIÖLD\r\n(m) replik:</pre><pre>Herr talman! Den här debatten utmärker sig\r\nverkligen inte för att vara de politiska konflikternas\r\ndebatt. Snarare får man ta i som sjutton för att\r\nförsöka att hitta skillnaderna. Det är inte så stora\r\npolitiska skillnader mellan Hans Andersson och\r\nmig i det här sammanhanget.</pre><pre>När det gäller EU har jag skrivit på mitt lilla block:\r\nEU är inte någon mjölkkossa. Det var ju precis det\r\nsom Hans Andersson framförde. Jag delar helt den\r\nuppfattningen. Om vårt arbete gentemot EU skulle\r\ngå ut på att se EU enbart som en mjölkkossa, då\r\nhar man inte fattat vad EU-samarbetet handlar om.\r\nDet handlar just om att satsa på utveckling och att\r\ninte bara se bekymren. Men man måste givetvis\r\nutjämna -- och det håller jag med Hans Andersson\r\nom -- på de områden där det finns problem, så att\r\ninte vissa regioner släpar efter. Jag har samma syn\r\npå regionalpolitiken inom EU som jag har när det\r\ngäller regionalpolitiken i Sverige. Men man måste\r\nsatsa på utveckling, och det är just det som EU gör.</pre><pre>Jag misstänker att stora delar av det svenska folket\r\nockså har börjat att fundra ganska mycket på om\r\nhöjda skatter verkligen kan leda till flera riktiga\r\njobb. Det tror inte jag, och det finns också bevis för\r\natt många av näringslivets ledare inte heller tror\r\ndet. T.o.m. Bert-Olof Svanholm från ABB\r\nmarkerade häromdagen att han trodde att den\r\nsocialdemokratiska politiken skulle kunna bli farlig\r\nför Sverige och förhindra att man tillvaratar den\r\nkonjunkturuppgång som är på gång.</pre><pre>Det skulle förvåna mig mycket om inte också Hans\r\nAndersson tror att det här landet måste satsa på\r\nutveckling. Det går inte att bara ägna sig åt att ta\r\nhand om problemen där de uppstår. Satsar man inte\r\npå utveckling, då går det bakåt, och det begriper\r\nockså Hans Andersson.</pre><pre>Anf. 33  HANS ANDERSSON (v) replik:</pre><pre>Herr talman! Det var ett mycket egendomligt\r\ninlägg. Charlotte Cederschiöld blev kanske\r\növerrumplad över att hon fick en replik. Hon har\r\nhelt rätt i att jag tycker att man skall satsa på\r\nutvecklingen. Det har jag sagt, det har jag skrivit i\r\nmotionen, och det står jag för.</pre><pre>Jag har en serie förslag som handlar om utveckling\r\ni många delar av landet, bl.a. i Bergslagen och i\r\nFyrstadsregionen, och om näringspolitisk,\r\nenergipolitisk och miljömässig utveckling av många\r\nbranscher. Charlotte Cederschiöld har helt fattat\r\ngaloppen! Jag är för utveckling. Därför emotser jag\r\nett antal extraröster för mina yrkanden.</pre><pre>EU är inte en mjölkkossa. Det är egendomligt att\r\nCharlotte Cederschiöld såg EU som en mjölkkossa\r\nnär hon i sitt anförande presenterade vad vi skulle\r\ngöra inför ett medlemskap i EU. Vi måste lära oss\r\natt anpassa våra projektförslag så att vi kan få\r\nbidrag. Det uttalandet påminde mig om det sämsta\r\nsom jag har sett i u-länder.</pre><pre>Jag vill ställa ytterligare en fråga till Charlotte\r\nCederschiöld: Är det den jordbrukspolitik med\r\njordbruksstöd som EU bedriver, som står för\r\nutveckling och som vi skall ta efter? Den står för\r\nbidragstagaranda och subvention av dålig\r\nproduktion. Den är dessutom osolidarisk i\r\nförhållande till alla andra producerande länder runt\r\nom i världen.</pre><pre>Slutligen vill jag säga att skattefrågan inte bara är\r\nen fråga om hur mycket man får in och vem som\r\ndrabbas. Det är också en fråga om hur den slår i ett\r\nregionalt perspektiv. Jag efterlyser en litet mer\r\navancerad kommentar från Charlotte Cederschiöld\r\npå Nutek-analysen när det gäller de regionala\r\naspekterna på statsbudgeten och skatteeffekterna.</pre><pre>Vi har sett vad som hände med de 151 miljarder\r\nsom försvann genom skattereformen och de\r\nborgerliga partiernas fortsatta skattepolitik.\r\nSkattereformen slog mycket hårt mot de\r\nregionalpolitiskt prioriterade områdena. Den gav\r\nett gott utslag åt de rika kommunerna i\r\nstorstadsområdena, vilket kanske är något som\r\nligger Charlotte Cederschiöld ganska varmt om\r\nhjärtat. I så fall, Charlotte Cederschiöld, finns det\r\nmycket stora skillnader i vår regionalpolitiska\r\nuppfattning.</pre><pre>Anf. 34  CHARLOTTE CEDERSCHIÖLD\r\n(m) replik:</pre><pre>Herr talman! Det är just för att få i gång\r\nverksamheten för småföretagen som vi sänker\r\nskatterna för dem. Det borde Hans Andersson\r\nockså förstå.</pre><pre>Mitt svar när det gällde EU gällde naturligtvis\r\nsocialdemokraternas reservation. Det var den\r\nkritik som de framför i sin reservation som jag\r\nbemötte. Det är självklart att det tar en viss tid\r\ninnan vi får fram vilka projekt vi har. Vi måste ha\r\nsamordning och överblick innan vi kan gå till EG\r\noch tala om vilka projekt vi har. Det har\r\nSocialdemokraterna fullständigt rätt i. Men de\r\nglömmer är det tar tid att få fram projekten. Det\r\nvar naturligtvis det som jag bemötte i mitt\r\ninledningsanförande.</pre><pre>När det gäller synpunkterna på invandrarna har jag\r\ningen annan uppfattning än Hans Andersson. Det\r\när självklart att regeringen kommer att ta hänsyn\r\ntill invandrarnas intressen när de 800 miljonerna\r\nskall fördelas. Det är jag hundraprocentigt\r\növertygad om.</pre><pre>Anf. 35  HARALD BERGSTRÖM (kds):</pre><pre>Herr talman! I kds principprogram, antaget i\r\noktober 1993, inleds avsnittet om regionalpolitik\r\nsom följer: ''Målsättningen är att hela Sverige skall\r\nleva och att varje kommun skall vara ett fungerande\r\nsamhälle, där människor kan få sina grundläggande\r\nbehov av arbete och service tillgodosedda.'' Det\r\ntalas vidare om att regionalpolitiken skall sträva\r\nmot ett differentierat och decentraliserat näringsliv,\r\natt ta till vara ny teknik, att arbetsgivaravgifterna\r\nbör vara lägre i stödområdena, att regionalt\r\ntransportstöd bör finnas m.m.</pre><pre>Samma målsättning, men med något andra ord, står\r\nuttryckt i inledningen till regeringens proposition\r\n140. Jag citerar: ''Det övergripande målet för\r\nregionalpolitiken skall vara att öka den enskildes\r\nmöjligheter att fritt kunna välja arbete och\r\nbostadsort. Detta åstadkommes genom att\r\nregionalpolitiken bidrar till att utveckla livskraftiga\r\nregioner i alla delar av landet.''</pre><pre>I sammanfattningen i det betänkande, AU13, som\r\nvi debatterar står samma mål angivna. Om dessa\r\nråder det en bred politisk enighet. Utskottet anser\r\nockså att de ekonomiska medel som avsätts endast\r\nmarginellt kan påverka den regionala utvecklingen.\r\nTyvärr är det så. Det krävs insater inom en rad\r\npolitikområden utöver det\r\narbetsmarknadspolitiska för att den utveckling vi\r\neftersträvar skall komma till stånd. Vad som har\r\nkallats den lilla och den stora regionalpolitiken\r\nmåste alltså i högsta grad samverka. Vi\r\nkristdemokrater har ingen annan uppfattning.</pre><pre>Man kan arbeta med de regionala frågorna utifrån\r\nolika utgångspunkter. En utgångspunkt är att se\r\nproblemen. Och visst finns det problem. Underligt\r\nvore det väl annars i vårt avlånga land. Ta t.ex.\r\navstånden i Norrland, både mellan de olika orterna\r\noch till exportmarknaderna. Där kan man, i\r\njämförelse med hemma i Småland, i viss mån tala\r\nom ett dubbelt avståndshandikapp. Men att det\r\nfinns problem innebär ju inte att det inte finns\r\nmöjligheter. Låt oss därför, när vi betraktar den\r\nregionala problembilden, också se möjligheterna. I\r\nhuvudsak tycker jag att det är den infallsvinkeln,\r\nden möjlighetsinriktade, som regeringen har\r\nanvänt i sina förslag för att stödja bygders och\r\nregioners utveckling, eller snarare fortsatta\r\nutveckling.</pre><pre>När man betraktar möjligheterna och de resurser\r\nsom finns, kommer man snabbt fram till att det är\r\nmänniskorna som är den största, den värdefullaste\r\noch den viktigaste resursen som vi har.\r\nKonsekvensen blir då naturligtvis att vi har att\r\nstärka människornas möjligheter på en rad olika\r\nsätt.</pre><pre>Det är i det perspektivet som jag ser hela\r\nstödområdesindelningen, som med de förslag som\r\nhar lagts fram nu finputsas för att utjämna en del\r\ntröskeleffekter mellan församlingar och\r\nkommundelar. Det är för att stärka människornas\r\nmöjligheter.</pre><pre>Det är också i det perspektivet som vi kds:are ser\r\nde satsningar som nu görs på att stärka eller, kanske\r\nriktigare, locka fram egenföretagandet och\r\nsmåföretagandet. Det föreslagna s.k. mikrostödet\r\när ett typexempel på just inriktningen att locka\r\nfram också de riktigt små möjligheterna i ljuset.\r\nSpeciellt intressant är det att denna stödform tar\r\nsikte på kvinnligt företagande -- nyföretagande\r\neller småföretagande. Denna stödform ger\r\nnågonting som passar för just det litet försiktigare\r\nkvinnliga kynnet. Det har funnits en efterfrågan på\r\nett sådant stöd. Med ett mindre kapitaltillskott har\r\nvi nu ett förslag till detta.</pre><pre>På samma sätt är det med de särskilda långsiktiga\r\nregionala näringspolitiska insatserna som\r\nlänsstyrelserna i landet nu får arbeta med när det\r\ngäller det tillfälliga småföretagsstödet på\r\ntillsammans 800 miljoner kronor. De insatser och\r\nden utveckling som detta kommer att leda till ser\r\nbra ut. Jag ser verkligen fram emot de resultat som\r\ndetta kommer att leda till. Länsstyrelsernas förslag\r\noch inventering av projekt som nu har redovisat ser\r\nverkligen bra ut.</pre><pre>Bland övriga politikområden som jag vill påminna\r\nom finns företagsbeskattningens område och de\r\nlättnader på skattesidan som riksdagen har beslutat\r\nom. Naturligtvis gäller det då också företagen i\r\nglesbygden.</pre><pre>Det finns ytterligare ett område där det fortfarande\r\nfattas en del insatser när det gäller företagandet.\r\nJag tänker då på undervisningssidan.</pre><pre>Vi i kds har sagt att det borde finnas en gymnasial\r\nutbildning med egna program för utbildning av\r\nblivande företagare. En provverksamhet är på gång\r\npå några håll i landet. Det verkar båda gott. Såvitt\r\njag förstår är detta med utbildning en viktig\r\nförutsättning för att de satsningar som vi gör inom\r\nregionalpolitikens område med olika stödformer\r\nutnyttjas på ett bra sätt. I och med att detta har\r\nsagts måste jag också säga att målet naturligtvis inte\r\när att företag skall leva på bidrag. Vad det verkligen\r\när fråga om är att bibringa kunskaper så att vi får\r\nen sådan utveckling att företagen och företagarna\r\nblir självgående.</pre><pre>Herr talman! Norrlandsfonden får litet mer att röra\r\nsig med, både geografiskt och ekonomiskt, i och\r\nmed det förslag som regeringen har lagt fram och\r\nsom utskottet biträder. Det är bra. Den redovisning\r\nsom vi har fått ger vid handen att stiftelsen sköter\r\nsin verksamhet på ett föredömligt sätt. Då bör den\r\nockså visas ett ökat förtroende. Det är också vad\r\ndet handlar om när nu utskottet utvidgar\r\nverksamhetsområdet.</pre><pre>Just genom att ställa medel till förfogande lyckas\r\nman med att locka fram initiativ och kreativitet. Så\r\nkan de utlånade pengarna -- riskvilligt kapital -- i de\r\nflesta fall återbetalas för att på samma sätt som\r\ntidigare än en gång fungera i ett annat företag.\r\nGenom den här fonden är det så, som det beskrivs\r\ni ett PM, ''att grunden är lagd till en låneverksamhet\r\ndär ett högt risktagande balanseras mot\r\nmålsättningen att inte förbruka fondens eget\r\nkapital''. Vad det handlade om var just att få i gång\r\nen verksamhet som sedan betalar sig själv och även\r\nlånen.</pre><pre>Herr talman! Jag inledde mitt anförande med att\r\ncitera ur kds principprogram, och jag vill avsluta\r\nmitt korta inlägg med att minna om en av de för oss\r\nkristdemokrater så viktiga grundpelarna i fråga om\r\nvår grundsyn. Det gäller då förvaltarskapet -- det\r\nansvar vi har att förvalta och, helst i förädlat skick,\r\ntill kommande generationer föra vidare det vi fått\r\noss anförtrott. En viktig del i detta förvaltarskap är\r\natt medverka till en regional politik som tar till vara\r\noch utvecklar såväl de personella, mänskliga,\r\nresurser som de materiella resurser som finns i hela\r\nvårt land.</pre><pre>Med det sagda yrkar jag bifall till utskottets\r\nhemställan på samtliga punkter, med undantag av\r\nmom.nr 82, där jag yrkar bifall till reservation\r\nnr 30.</pre><pre>Anf. 36  GEORG ANDERSSON (s) replik:</pre><pre>Herr talman! Harald Bergström sade att den lilla\r\noch den stora regionalpolitiken måste samverka.\r\nDet ger mig anledning att fråga: Anser Harald\r\nBergström att så är fallet nu? Finns det en\r\nsamverkan mellan den stora regionalpolitiken --\r\nalltså sektorspolitiken -- och den lilla\r\nregionalpolitiken i den här propositionen? Hur\r\ntolkar i så fall Harald Bergström NUTEK-\r\nrapporten? Jag har fått snubbor av Hans Andersson\r\nför att vi använder NUTEK-rapporten i en politisk\r\ndebatt. Men vad skall den annars användas till?\r\nVilka slutsatser drar Harald Bergström av\r\nNUTEK-rapporten och av det trendbrott som har\r\nskett under senare år vad gäller\r\ninkomstfördelningen mellan rika och svaga\r\nregioner? Det är ju vad NUTEK-rapporten\r\nredovisar.</pre><pre>I anslutning härtill vill jag säga följande. Den\r\nborgerliga politiken innebär på ett övergripande\r\nsätt att marknadskrafterna skall ges ett friare\r\nutrymme. Anser Harald Bergström att det gagnar\r\nregionalpolitiken?</pre><pre>I slutet av sitt huvudanförande uttalade sig Harald\r\nBergström välvilligt om Norrlandsfonden. Men\r\nsituationen är den att Harald Bergström\r\ntillsammans med regeringspartiernas övriga\r\nföreträdare har lockat med Ny demokrati på den\r\nminsta gemensamma nämnaren när det gäller\r\nanslaget till Norrlandsfonden. Med tanke på\r\nHarald Bergströms välvilliga uttalande här hade\r\ndet väl varit rimligare att ansluta sig till vårt,\r\ngenerösare, alternativ i fråga om kapitaltillskott till\r\nNorrlandsfonden.</pre><pre>Anf. 37  HARALD BERGSTRÖM (kds)\r\nreplik:</pre><pre>Herr talman! Först till frågan om samverkan. Ja,\r\njag anser att det finns en samverkan -- men därmed\r\ninte sagt att det inte kan finnas problem eller\r\nsvårigheter. Dessutom kan det som är bra bli\r\nbättre. Jag kan emellertid inte förstå att samverkan\r\nmellan den stora och den lilla regionalpolitiken var\r\nsärskilt mycket bättre under de socialdemokratiska\r\nåren.</pre><pre>Sedan måste jag erkänna att jag inte har läst\r\nNUTEK-rapporten. Därför vill jag inte\r\nkommentera den.</pre><pre>När det gäller den borgerliga regeringens agerande\r\nför ett friare utrymme för marknadskrafterna vill\r\njag framhålla att jag inte har något emot att\r\nmarknadskrafterna får ett friare utrymme. Men jag\r\när fullt medveten om -- dessutom är det en\r\nkristdemokratisk tanke -- att marknadskrafterna\r\ninte kan få operera precis hur som helst. Vi i kds\r\nsitter ju, Georg Andersson, med i en borgerlig\r\nregering. Där gäller koalitionsförfarandet. Det blir\r\nett förhandlande, och jag ställer upp på det så att\r\nsäga så långt som det är i dag när det gäller\r\nmarknadskrafternas utrymme på marknaden. Vi\r\nfår väl se hur utvecklingen går vidare.</pre><pre>Norrlandsfondens arbete gäller det sedan. Ja, den\r\nredovisning som vi har fått och den rapport som jag\r\nhar läst visar att man kan jobbet, att man klarar av\r\natt få det att gå runt. Ett stöd från oss när det gäller\r\nSocialdemokraternas förslag om ett större\r\nkapitaltillskott liknar jag vid en kanske onödig\r\növergödsling. Låt dem i stället få vad de behöver!\r\nJag anser att regeringen har gjort erforderlig\r\nanpassning. Om så är nödvändigt kan vi ju\r\nåterkomma. Men jag tror, som sagt, att det anslag\r\nsom det förhoppningsvis fattas beslut om här i\r\nkammaren är väl anpassat.</pre><pre>Anf. 38  GEORG ANDERSSON (s) replik:</pre><pre>Herr talman! Harald Bergström säger att det när\r\ndet gäller samverkan mellan den stora och den lilla\r\nregionalpolitiken kan bli bättre. Vidare påstår han\r\natt det inte var bättre förr. Men det är just det som\r\nNUTEK-rapporten redovisar. Det skedde alltså en\r\ninkomstutjämning, något som inte längre sker. Det\r\nhar således skett ett trendbrott i det hänseendet.\r\nDet är ju det som är det intressanta konstaterandet\r\ni NUTEK-rapporten. Det är också detta som\r\nföranledde min fråga. Harald Bergström har\r\nemellertid inte läst NUTEK-rapporten.</pre><pre>Med tanke på hur den här regionalpolitiska\r\npropositionen har framställts är det symtomatiskt\r\natt nämnda rapport presenterades efter det att\r\npropositionen lades fram. I departementet har man\r\ntydligen inte heller läst NUTEK-rapporten innan\r\nman presenterade sina förslag.</pre><pre>Harald Bergström säger också att\r\nmarknadskrafterna måste få ett friare utrymme.\r\nHan talar om att ställa upp ''så långt som det är i\r\ndag''. Men han anmäler tveksamhet inför\r\nfortsättningen. Det är visserligen litet motsägande.\r\nMen jag tar fast på det sista -- det som sades om\r\ntveksamheten inför fortsättningen. Det väcker\r\nexempelvis frågan hur kds ser på en privatisering av\r\nVattenfall. Hur man använder, dimensionerar och\r\nfördelar energiresurserna och finansierar den\r\nverksamheten har, som vi bedömer saken, stor\r\nregionalpolitisk betydelse. Därför efterlyser jag\r\nHarald Bergströms synpunkter här.</pre><pre>När det gäller Norrlandsfonden och det som Harald\r\nBergström sade om risk för övergödsling vill jag\r\nsäga att jag tror att han överdriver riskerna. Nu har\r\nvi en uppåtgående konjunktur som alla talar om.\r\nDärför hade det varit väldigt angeläget med ett\r\nrejält tillskott så att man hade kunnat möta de\r\nbehov som just nu föreligger. Det hade, tror vi,\r\nvarit väldigt effektivt använda pengar. Jag beklagar\r\natt Ny demokrati föll till föga för de locktoner som\r\nhär utstöttes från regeringskansliet.</pre><pre>Anf. 39  HARALD BERGSTRÖM (kds)\r\nreplik:</pre><pre>Herr talman! Det är väl inte så märkvärdigt om jag\r\nbejakar den politik som regeringen föreslår när det\r\ngäller marknadskrafterna och samtidigt anmäler att\r\nvi naturligtvis måste observera hur det går. Det är\r\nju ett normalt förfarande att man ser efter hur saker\r\nfungerar. Jag kan inte påstå att jag -- och det gäller\r\nväl också Georg Andersson -- är en profet som vet\r\nhur det kommer att gå i framtiden eller vad ett visst\r\nförslag kommer att resultera i. Saker och ting kan\r\nju hända under resans gång. Det är det jag åsyftar\r\nnär jag säger att jag vill att vi skall se hur det hela\r\nutvecklas i framtiden.</pre><pre>Beträffande Norrlandsfonden vidhåller jag att det\r\när ett balanserat förslag som regeringen har lagt\r\nfram, och det förslaget biträder jag.</pre><pre>Anf. 40  HANS ANDERSSON (v) replik:</pre><pre>Herr talman! Harald Bergström säger att han inte\r\nhar läst NUTEK-rapporten. Förhoppningsvis gör\r\nhan det. Jag beklagar att den här rapporten inte\r\nkunde ligga till grund för diskussioner om\r\nregionalpolitiken. Viktiga saker i det avseendet\r\nsom inte minst kds bör tänka på är den offentliga\r\nsektorn och den kommunala ekonomin samt\r\nstatsbudgetens regionala utfall. Det spelar roll inte\r\nminst för välfärden, äldreomsorgen osv. -- dvs.\r\nsådant som kds har sagt sig bry sig om.</pre><pre>Så till frågan om regionalpolitiken i Sverige. Om vi\r\nstuderar svaga och starka regioner i Sverige, finner\r\nvi att skillnaden hos oss i Sverige är utomordentligt\r\nliten jämfört med hur det är ute i Europa. Om vi\r\nstuderar EU på motsvarande sätt och tittar på\r\nväldefinierade områden, både svaga och starka,\r\nfinner vi att det ekonomiskt och resursmässigt är\r\nmycket större skillnader där.</pre><pre>Sedan gäller det synen på bidragen. Harald\r\nBergström säger att företagen inte bara skall få\r\nbidrag. Tyvärr är väldigt mycket av de förslag om\r\nregionalpolitiken som har lagts fram så att säga kvar\r\ni bidragsträsket. Inte blev det så mycket bättre när\r\ndet gäller de 800 miljonerna. Att Börje Hörnlund\r\nsedan får gott betyg av alla dem som får de här\r\npengarna och som skall hantera dem är inte särskilt\r\nkonstigt.</pre><pre>Jag tycker att man har kommit en väldigt kort bit på\r\nvägen mot en utvecklande regionalpolitik. Ganska\r\nmycket av det passiva stödet finns kvar.</pre><pre>Vi har sagt att man skall börja avveckla\r\nnedsättningen av de sociala avgifterna, som faktiskt\r\nmedges generellt helt utan motprestationer. Jag har\r\ndock inte fått något som helst gehör på den\r\npunkten. Det är uppenbart att EU:s regionalpolitik\r\nhar många drag gemensamt med den svenska\r\nbidragspolitiken. Därför efterlyser jag litet\r\npositivare synpunkter från kds på våra förslag om\r\nen differentierad bensinskatt och om en\r\nskatteväxling som kan driva fram en aktiv\r\nnäringspolitik när det gäller biobränslen och\r\nenergianvändning. Vidare gäller det att satsa litet\r\nmera strukturellt utvecklande på problematiska\r\ngeografiska områden -- t.ex. Bergslagen eller\r\nFyrstad, som ju har drabbats mycket hårt av\r\nindustrinedläggning.</pre><pre>Jag tycker inte riktigt att Harald Bergström har\r\nbetett sig i utskottet som han antyder att han skulle\r\nvilja bete sig. Det gäller då detta med att vara ''fylld\r\nav samförstånd, att nappa tag i konstruktiva idéer\r\noch att satsa på utveckling'' snarare än att passivt\r\nsatsa på regering och företag alldeles oavsett\r\nutvecklingskraft.</pre><pre>Anf. 41  HARALD BERGSTRÖM (kds)\r\nreplik:</pre><pre>Herr talman! Jag erkänner att jag inte har läst\r\nNUTEK-rapporten. Därför vill jag naturligtvis inte\r\ngärna kommentera den.</pre><pre>Hans Andersson har gjort en korrekt iakttagelse\r\nvad gäller svaga och starka regioner i EU;\r\nskillnaderna är väl så stora där som här. Jag blev\r\nsjälv förundrad när jag förstod att man inom stora\r\ndelar av Tyskland och på många håll i Holland ger\r\nstöd till lantbruk. Det förvånade mig mycket.</pre><pre>I Sverige är vi alltför vana vid ett bidragstänkande\r\nför att man snabbt skall kunna dra undan bidragen.\r\nDet är det egentliga bekymret. Hans Andersson må\r\ntycka vad han vill om mitt agerande i utskottet, men\r\njag ser inte varför man i en sådan här situation\r\nskulle dra undan möjligheten till ett tidsbegränsat\r\nföretagsstöd i glesbygden, som länsstyrelsen har att\r\nhantera, vid en uppgång.</pre><pre>Jag ser en möjlighet här. Det rör sig dock om något\r\ntidsbegränsat, vilket är väldigt viktigt för mig. Jag\r\nser fram emot vad detta kommer att ge, och jag\r\nskall verkligen studera det med intresse.</pre><pre>Anf. 42  HANS ANDERSSON (v) replik:</pre><pre>Herr talman! Det är inte så, Harald Bergström, att\r\nman i Europa finner väl så stora skillnader som i\r\nSverige. Det handlar om en skillnad på en faktor\r\n10--15, om man mäter de områden som brukar\r\nbelysas i forskningsrapporter.</pre><pre>Det betyder att Sverige har lyckats förhållandevis\r\nväl. Bakom detta ligger det som Georg Andersson\r\nnyss kallade för den stora regionalpolitiken. Det är\r\nalltså de offentliga transfereringarna och den\r\noffentliga sektorns utbyggnad i Sverige som största\r\ndelen förklarar den situation som vi har jämfört\r\nmed Europa. Det bör man tänka mycket noga på\r\nom man håller sig i sällskap med marknadsliberaler\r\noch EU-fanatiker.</pre><pre>Jag tror att vi kanske delar uppfattning när det\r\ngäller bidragsfällan. Jag sade bara att ingenting i\r\nutskottsarbetet eller hos majoriteten tyder på att\r\nman har förstått att man bör ta sig ur\r\nbidragsfilosofin kring regionalpolitiken och i stället\r\ninleda vandringen med en utvecklande filosofi --\r\nutveckla regioner med lokal kraft och bygga upp\r\ninfrastrukturen, snarare än att passivt faktiskt\r\nstödja befintlig näringslivsstruktur genom den typ\r\nav system som vi har i dag.</pre><pre>Är inte kds fortfarande intresserat av en\r\nenergiomvandling i Sverige, av satsning på\r\nbiobränsle, av att differentiera bensinskatten, av\r\natt avveckla kärnkraften och få fram biobränsle\r\nsom en första rangens energikälla? Det lät\r\nåtminstone så i den tidigare politiska debatten.\r\nSådana åtgärder har en utomordentligt stor\r\ngenomslagskraft om man ser till den regionala\r\nfördelningen av resurser, jobb och inkomster.</pre><pre>Från miljömässig synpunkt är denna proposition --\r\ntill min överraskning -- ett stort svart hål. Det finns\r\ningenting i den, och det är en viktig del av den kritik\r\nsom vi i Vänsterpartiet har riktat mot den.</pre><pre>Anf. 43  HARALD BERGSTRÖM (kds)\r\nreplik:</pre><pre>Herr talman! Det som Hans Andersson sade om\r\nden offentliga sektorn är korrekt; den är\r\nnaturligtvis viktig för glesbygden och\r\nglesbygdskommunerna. Men vi fick en offentlig\r\nsektor som blev oss för tung. Ryggsäcken blev för\r\ntung.</pre><pre>Senast i går kväll och i dag på morgonen\r\ndiskuterade jag den offentliga sektorn i min egen\r\nhemkommun med både vänner och motståndare\r\ndär. Jag har sett och lärt mig att man så länge det\r\nfinns pengar att tillgå i den offentliga sektorn sätter\r\nsprätt på dem. Den enda möjligheten att ''få\r\nordning på det'' är att bromsa ned, ta in litet pengar\r\nför att pressa luft ur organisationen och öka\r\neffektiviteten.</pre><pre>Jag tycker nog att socialdemokraterna under 80-\r\ntalet var ganska duktiga på det. Man drog in 32--35\r\nmiljarder, vilket drabbade kommuner och\r\nlandsting. Det får den borgerliga regeringen nu\r\nskulden för. Det är effekterna av den nedragningen\r\nsom vi kan utläsa nu.</pre><pre>Vi kds-are säger i vårt valprogram att vi måste se\r\nupp, eftersom vården nu är i fara. Nu gäller det\r\nverkligen att vara vaksamma, så att vi inte skär i de\r\nverksamheterna och därmed knaprar på kvaliteten.\r\nSom kds-are går jag inte med på det. Men såvitt jag\r\nkan se är detta egentligen inte en regionalpolitisk\r\nfråga.</pre><pre>Hans Andersson talade om energiomvandling, som\r\när en näringspolitisk fråga. Kds har varit mycket\r\naktivt för att få till stånd en kommission som skall\r\narbeta med just dessa frågor, Energikommissionen.\r\nSyftet är att förbereda en omställning från\r\nkärnkraft till exempelvis biobränsle.</pre><pre>Det var när vi kom med vår rapport i höstas som\r\nett utredningsarbete inom regeringskansliet kom i\r\ngång för att undersöka möjligheterna just till en\r\nskatteväxling som gynnar miljön. Så nog tycker jag\r\natt vi har jobbat för miljön, alltid!</pre><pre>Anf. 44  BERIT ANDNOR (s):</pre><pre>Herr talman! För ett par veckor sedan hade vi en\r\ndebatt här i kammaren om jämställdhetspolitiken.\r\nDå efterlyste jag analyser av regeringens förslag\r\noch riksdagens beslut ur ett kvinnoperspektiv. Det\r\nhade också utlovats av den borgerliga majoriteten,\r\njust i jämställdhetspropositionen. Ännu har vi inte\r\nsett till några sådana analyser.</pre><pre>I dag har vi den regionalpolitiska propositionen att\r\nta ställning till. Då finns det anledning att ställa\r\nfrågan om var analyserna ur det regionalpolitiska\r\nperspektivet finns när regeringen lägger fram sina\r\nförslag och riksdagen fattar sina beslut. För även i\r\nden regionalpolitiska propositionen står det att\r\nsådana analyser skall göras.</pre><pre>Jag skall ge två exempel på denna avsaknad av\r\nregionalpolitiska analyser, som visar att de vackra\r\norden inte fullföljs av handlingar.</pre><pre>En del i det pågående systemskiftet är att sänka\r\nskatterna för kapital- och förmögenhetsägarna. De\r\nhar sänkts med 25 miljarder samtidigt som\r\nskatterna för vanligt folk har höjts med 30. Vart tar\r\nde 25 miljarderna vägen? Inte hamnar de hos\r\nmänniskorna i det regionalpolitiska stödområdet i\r\nalla fall!</pre><pre>Det handlar om en gigantisk omfördelning av\r\nresurserna från stödområden till storstadsområden.\r\nDen tidigare citerade rapporten från NUTEK visar\r\ndetta mycket tydligt, och den omfördelning som vi\r\ngenom statsbudgeten har haft från rika till fattiga\r\ndelar av landet har minskat. Det visar med all\r\ntydlighet att regionalpolitiska analyser är\r\nnödvändiga -- innan besluten fattas och man vet\r\nderas regionalpolitiska konsekvenser.</pre><pre>Det andra exemplet som jag vill ta upp är förslaget\r\ntill ny arbetslöshetsförsäkring. Även här saknas\r\nden regionalpolitiska analysen. Det kanske inte är\r\nså konstigt, eftersom förslaget saknar analyser\r\nockså i alla andra avseenden.</pre><pre>Men helt klart är att det förändrade och skärpta\r\narbetsvillkoret slår hårt mot människor som bor i\r\nglesbygden. I dessa områden är\r\nsäsongsanställningar och tillfälliga jobb i övrigt vad\r\nsom erbjuds. För dessa människor kommer det att\r\nbli svårare att kvalificera sig för a-kassan. En sådan\r\nhär regionalpolitisk analys hade egentligen varit\r\nganska lätt att göra, och man kunde ha haft med\r\nden innan man fattade beslutet.</pre><pre>Det kanske mest anmärkningsvärda är dock att det,\r\nnär regeringen nu lägger fram en regionalpolitisk\r\nproposition, saknas åtgärder för att förhindra de\r\nregionalpolitiskt negativa effekterna av de\r\nbeslutade och planerade avregleringarna,\r\nbolagiseringarna och privatiseringarna av våra\r\ninfrastrukturverk.</pre><pre>Detsamma gäller de regionalpolitiska\r\nkonsekvenserna av omstruktureringen och\r\nnedskärningen av den gemensamma sektorn i\r\növrigt. 100 000 personer mister sina jobb inom det\r\ngemensamma inom några få år. Vi vet alla att\r\nnedläggningar och försämringar av den\r\ngemensamma sektorn får stora negativa\r\nkonsekvenser för den regionala balansen.</pre><pre>Om regionalpolitiken skall omvandlas till att endast\r\nomfatta industriell tillväxt och om de pengar som\r\nstår till förfogande endast skall satsas på den hårda\r\ninfrastrukturen går den mänskliga dimensionen på\r\nvälfärd förlorad. Det kommer främst att drabba\r\nkvinnorna.</pre><pre>På landsbygden och i glesbygden är den\r\ngemensamma sektorn i stor utsträckning kvinnors\r\nenda arbetsgivare. Denna mjuka infrastruktur\r\nhandlar om vård och omsorg och om hur landsting\r\noch kommuner lyckas upprätthålla sin service när\r\nstaten minskar sitt ansvarstagande. Lägger vi\r\ndessutom till de privatiseringar och avregleringar\r\nsom nu pågår råder det inget tvivel om att\r\nvälfärdssamhället håller på att luckras upp och\r\nomorganiseras efter marknadens villkor. Det\r\ndrabbar ovillkorligt den regionala balansen och\r\nförsämrar möjligheterna för dem som bor i\r\nglesbygd, särskilt för kvinnorna.</pre><pre>Det är nog bara Börje Hörnlund som kan påstå att\r\nden gemensamma sektorn aldrig har haft det bättre\r\nän nu. Det regionalpolitiska perspektivet och\r\nanalyserna måste finnas innan man fattar beslut\r\nsom kan bli rena dråpslaget för glesbygden.</pre><pre>Det positiva med regeringens proposition är att det\r\nnu äntligen kommer att ges förutsättningar för att\r\nbygga upp regionala resurscentra för kvinnor. Vi\r\nsocialdemokrater har tidigare motionerat i frågan\r\noch nu får den sin lösning.</pre><pre>Det är viktigt att kvinnor uppmärksammas i\r\nregionalpolitiken. Alldeles för få åtgärder är\r\ninriktade på kvinnor och gynnar kvinnors\r\nverksamhet. I glesbygden råder det i dag ett\r\nkvinnounderskott. Kvinnoflykten har inte kunnat\r\nstoppas. Kvinnors engagemang, kvinnliga eldsjälar\r\noch kvinnliga insatser har inte tagits till vara.</pre><pre>I de län som har byggt upp någon form av regionala\r\nresurscentra för kvinnor, t.ex. Jämtlands län och\r\nGävleborgs län, har det utvecklats en effektiv\r\nsamordning och samverkan mellan kvinnor i lokal\r\nutveckling. Det är goda exempel som utan tvekan\r\nborde få efterföljare i andra delar av landet. Jag har\r\nsjälv deltagit i uppbyggnaden i Jämtland. Jag kan\r\nnu se att vi har över 50 kvinnliga nätverk med\r\nnästan 3 000 kvinnor som deltar i arbetet. Det är en\r\noerhörd kraft som har släppts fri i och med detta\r\narbete.</pre><pre>Genom dessa regionala resurscentra för kvinnor\r\noch det nationella resurscentrumet kommer\r\nnaturligtvis kvinnoperspektivet att lyftas fram på\r\nett helt annat sätt i regionalpolitiken.</pre><pre>När nu NUTEK får ett ansvar för att tillsammans\r\nmed Glesbygdsmyndigheten bygga upp ett\r\nnationellt resurscentrum kräver det resurser.\r\nGlesbygdsmyndigheten har tidigare i sitt\r\nkvinnokraftprojekt haft dessa resurser. Vi\r\nsocialdemokrater anser att det är nödvändigt att\r\nGlesbygdsmyndigheten får ytterligare 3 miljoner\r\nför att kunna bedriva det här arbetet på ett bra sätt.</pre><pre>Slutligen vill jag säga något om det fantastiska\r\nbyautvecklingsarbete som pågår i hela landet. Vi\r\nsocialdemokrater anser att vi måste nyttja hela\r\nlandet för att ge människor livsutrymme och\r\nmöjlighet att bo där de känner den största\r\ntryggheten och trivseln. På så vis kan vi också\r\nutnyttja landets alla naturtillgångar, utveckla den\r\negna bygden och uppnå en optimal utveckling för\r\nhela landet. Det gäller att bygga hela Sverige starkt\r\nmed goda kommunikationer och bra utbildad\r\narbetskraft. Det gäller att förnya näringslivet och\r\nskapa nya arbetstillfällen.</pre><pre>Om vi skall lyckas med det måste vi ha förmågan\r\natt se Sverige och dess regioner i ett\r\nhelhetsperspektiv. I glesbygden är man van vid att\r\njobben försvinner, butiken hotas, servicen\r\nförsämras samt att det blir svårare att utnyttja\r\nsamhällets resurser. Men samtidigt känner man en\r\nstark förankring i den egna bygden och uppskattar\r\nde fördelar som ett liv nära naturen ger. Man är\r\nberedd att slåss för sin bygd.</pre><pre>Under senare år har detta lett till ett enormt\r\nengagemang och arbete för den egna byns\r\növerlevnad och utveckling. Människor skapar nya\r\njobb, räddar butiken, startar kooperativ inom vård\r\noch omsorg och på många olika områden. Hela\r\nbyar går samman i ett gemensamt arbete för den\r\negna bygden. En stor del av arbetet sker ideellt\r\növer partigränser och i den demokratiska\r\nfolkrörelsens tradition.</pre><pre>Vi socialdemokrater vill slå vakt om, stödja och\r\nutveckla denna lokala rörelse för att utveckla den\r\negna bygden. Vi hoppas att denna rörelse, som\r\nbygger på delaktighet, samförstånd och samarbete,\r\nfår en allt större spridning i samhället.</pre><pre>Den politiska uppgiften är att finna en\r\nsamhällsorganisation som på bästa sätt kan\r\nunderlätta, uppmuntra och stödja människors\r\nmöjligheter att ha sin tillvaro var helst de önskar i\r\nlandet.</pre><pre>Men hela Sveriges överlevnad beror också till\r\nsyvende och sist på människorna. Därför är det\r\nmänniskokraften som till slut kommer att avgöra\r\nvilka orter som lever vidare och utvecklas och vilka\r\norter som trots allt kommer att gå tillbaka. Det är\r\njust därför byarörelsen på många håll har tagit\r\nutvecklingen i sin egen hand.</pre><pre>Men för att detta skall kunna utvecklas krävs det\r\nockså ytterligare satsningar på folkbildning, kultur,\r\nsamlingslokaler, flexibla och samordnade lösningar\r\npå den kommunala servicen och att statliga verk,\r\nmyndigheter och företag samordnar sin verksamhet\r\nså nära byarna som möjligt. Det krävs att\r\navregleringen, bolagiseringen och privatiseringen\r\nstoppas. Det lokala utvecklingsarbetet kräver en\r\nhelhetssyn på alla nivåer i beslutsfattandet. Det\r\nkräver regionalpolitiska analyser och\r\nkonsekvensbeskrivningar. Regeringen och\r\nriksdagen får inte fatta beslut som direkt motverkar\r\ndet engagerade och utvecklande arbete som\r\nbyautvecklingsarbetet utgör.</pre><pre>Hela Sverige både vill och skall leva. Men då måste\r\ndet regionalpolitiska, liksom det kvinnopolitiska,\r\nperspektivet genomsyra det politiska\r\nbeslutsfattandet.</pre><pre>Herr talman! Jag instämmer i Georg Anderssons\r\ntidigare yrkanden.</pre><pre>Anf. 45  ISA HALVARSSON (fp) replik:</pre><pre>Herr talman! Jag kan till stora delar instämma i den\r\nsista delen av Berit Andnors anförande. Det var ett\r\nengagerat tal för det byaarbete som pågår för att\r\nhela Sverige skall utvecklas och leva.</pre><pre>Kvinnligt företagande är ju en del i det. Men där\r\när Berit Andnor och Socialdemokraterna emot det\r\nmikrostöd på 20 000 kr. som skulle betyda väldigt\r\nmycket. De var också emot de 50 miljoner kronor\r\nsom vi från den borgerliga sidan föreslog för\r\nkvinnligt företagande inom Industri- och\r\nnyföretagarfonden.</pre><pre>Den offentliga sektorn är mycket viktig, och har så\r\nvarit. Uppbyggnaden av den har ju skett under\r\nefterkrigstiden, och det har varit mycket positivt.\r\nDet har bidragit till att vi i Sverige har fått världens\r\nkanske mest avancerade välfärdsstat. Det har också\r\nmedverkat till att Sverige har nått en högre\r\nsysselsättningsgrad än andra länder, främst när det\r\ngäller kvinnlig förvärvsfrekvens.</pre><pre>Även fortsättningsvis kommer den offentliga\r\nsektorn att vara viktig för sysselsättningen. Men vi\r\nkan inte räkna med att det skall skapas nya jobb\r\ninom den offentliga sektorn. Vi har helt enkelt ett\r\nfinansieringsproblem. Det är viktigt att man\r\nutvecklar den privata sektorn.</pre><pre>Apropå jämställdhet var det ganska roligt att det\r\nvar Bengt Westerberg som fick ett jämställdhetspris\r\nav Kvinnor kan i Östersund.</pre><pre>Anf. 46  BERIT ANDNOR (s) replik:</pre><pre>Herr talman! Jag vill börja med det som Isa\r\nHalvarsson inledde med. Hon sade att hon\r\ninstämmer helt med det jag sade i den sista delen av\r\nmitt anförande när det gällde\r\nbyautvecklingsarbetet. Jag sade ju också mycket\r\ntydligt att för att detta skall vara möjligt och för att\r\nvi inte skall ta död på det arbete som pågår ute i\r\nlandet i de olika byautvecklingsgrupperna är det\r\nockså viktigt att vi centralt för en politik som\r\nunderstöder detta.</pre><pre>Jag nämnde några sådana områden där den\r\nborgerliga regeringen och den borgerliga\r\nmajoriteten i riksdagen fattar beslut som direkt\r\nförhindrar det arbete som utförs lokalt. Det gäller\r\nbeträffande den gemensamma sektorn, vilken, som\r\nIsa Halvarsson vet, betyder oerhört mycket för att\r\nman över huvud taget skall kunna bo och leva i den\r\nyttersta glesbygden.</pre><pre>De omfattande nedskärningar om 35 miljarder\r\nunder åren framöver som den borgerliga\r\nmajoriteten nu föreslår kommer att slå oerhört hårt\r\nmot glesbygden, landsbygden och kvinnorna.\r\nDetsamma gäller avregleringen, bolagiseringen och\r\nprivatiseringen av de statliga infrastrukturverken.\r\nDen borgerliga majoriteten avhänder sig\r\nkontrollen och styrningen av sådant som skulle\r\nkunna betyda oerhört mycket för att skapa en\r\npositiv utveckling även i glesbygden.</pre><pre>När det gäller stödformerna föreslår vi\r\nsocialdemokrater en förenkling: mer pengar till\r\nlänsstyrelserna och friare former för dessa att\r\nbesluta hur pengarna skall användas. Detta är bra\r\nför alla, även för kvinnor.</pre><pre>Beträffande mikrostödet måste jag först och främst\r\nsäga att det, som Georg Andersson tidigare sagt,\r\ninte finns någonting i dagens regelsystem som\r\nförhindrar att man stödjer företag med mycket små\r\nbelopp. Om så är fallet handlägger man saker och\r\nting på ett felaktigt sätt ute i länsstyrelserna, och då\r\nskall detta rättas till.</pre><pre>Det stora problemet för kvinnorna när de vill ha\r\nstöd i olika former från samhällets sida är att de\r\nmöter människor som över huvud taget inte förstår\r\nvad det handlar om. Eller som Isa Halvarsson\r\ntidigare var inne på: Man förstår inte ens vad de\r\nsäger. Då måste man väl sätta in åtgärder i det\r\nsammanhanget, dvs. satsa på utbildning och\r\nframför allt, i enlighet med de förslag beträffande\r\nstödformerna som vi socialdemokrater har, se till\r\natt det blir en större flexibilitet. Man bör skapa\r\nmöjligheter att stödja alla olika former av kvinnligt\r\nföretagande. Det skulle innebära ett långsiktigt\r\nstöd för det kvinnliga företagandet och för\r\nkvinnofrågorna framöver.</pre><pre>Vad gäller de 50 miljonerna vill jag bara konstatera\r\natt dessa tydligen är en eftergift för att man skall få\r\nde 800 miljonerna. De hade kunnat användas på ett\r\nmycket bättre sätt, om man hade byggt vidare på\r\nNUTEK:s satsning på kvinnliga företagare.</pre><pre>Anf. 47  ISA HALVARSSON (fp) replik:</pre><pre>Herr talman! Det är alldeles riktigt att det inte finns\r\nnågonting som förhindrar småstöd, men\r\nmikrostöden är efterfrågan, och man har uttalat sig\r\nmycket uppskattande om dem.</pre><pre>I de senaste av de debatter som vi har haft med\r\nBerit Andnor framställer hon det genomgående så\r\natt kvinnorna i stor utsträckning är de drabbade,\r\nframför allt på arbetsmarknaden, inom\r\nregionalpolitiken och inom den offentliga sektorn.\r\nJag läste nyligen en studie från AMS som visar det\r\nsom vi redan vet, nämligen att män är mer\r\narbetslösa än kvinnor och att det framför allt är\r\nmännens jobb som har försvunnit i\r\nlågkonjunkturen och kanske inte kommer tillbaka.\r\nMan kan kanske t.o.m. förvänta sig att i framtiden,\r\nnär de traditionellt manliga jobben är borta, fler\r\nkvinnor än män kommer att förvärvsarbeta. Om de\r\nnya jobben då går till kvinnorna, vad skall då\r\nkarlarna göra? Kanske skall de då ta hand om\r\nbarnen.</pre><pre>Omstruktureringen har hittills främst avsett den\r\ntekniska sektorn, och AMS utredare har pekat på\r\natt kvinnorna i vården inte behöver frukta att de\r\nskall gå arbetslösa i framtiden. Vårdjobben\r\nkommer att finnas kvar, om inte i offentlig regi, så\r\ni någon annans regi. Man kan inte säga annat än att\r\nkvinnorna faktiskt kommer att ha det lättare än\r\nmännen att få jobb i framtiden. Det är en\r\nkonsekvens av den utveckling som vi har.</pre><pre>Anf. 48  BERIT ANDNOR (s) replik:</pre><pre>Herr talman! Isa Halvarsson återkommer till\r\nmikrostödet och säger att det är så efterfrågat.\r\nOckså jag träffar många kvinnor som arbetar med\r\nföretagande på det lokala planet. Inte minst har det\r\ndiskuterats i en rad sammanhang på Kvinnor-kan-\r\nmässan. Jag får höra att kvinnorna inte blir riktigt\r\nkorrekt bemötta. På länsstyrelsehåll förstår man\r\ninte de problem som de kvinnliga företagarna och\r\nalla de som står i begrepp att starta eget har. Det är\r\ndet stora bekymret. Det handlar om att ge de rätta\r\nförutsättningarna för det kvinnliga företagandet\r\noch att ge möjligheter för de tjänstemän som sysslar\r\nmed bidragsgivning på länsstyrelserna att fungera\r\nbättre än i dag.</pre><pre>Det finns inga regler som förhindrar att man stödjer\r\nkvinnors företagande med lägre belopp. Det\r\nhandlar helt och hållet om att vi i stället måste\r\nförsöka ändra inriktningen av stödformerna så att\r\nde blir mer flexibla och så att besluten förs ut till\r\nlänsstyrelserna och kanske ända ut till\r\nkommunerna. Då kan vi verkligen använda\r\nstödformerna på bästa sätt. Det skulle vara en riktig\r\nåtgärd, men det säger ni nej till.</pre><pre>Ja, Isa Halvarsson, jag har i alla debatter under de\r\ngångna tre åren sagt att kvinnorna är särskilt\r\ndrabbade, och det besannas också mer och mer.\r\nDen borgerliga regeringen för tillsammans med den\r\nborgerliga majoriteten i riksdagen en politik som\r\nytterst har sin udd riktad mot kvinnorna, oavsett\r\nvar de bor. Det gäller främst beträffande bristen på\r\narbete.</pre><pre>Nu säger Isa Halvarsson att kvinnorna inte har\r\ndrabbats så hårt av arbetslösheten. Nej, inte ännu\r\nlika hårt som männen, men det kommer nu.\r\nAnalyserar man AMS senaste siffror över\r\narbetslösheten, kan man konstatera att det har\r\nskett ett trendbrott. Kvinnornas arbetslöshet ökar\r\nnu och närmar sig männens arbetslöshetstal på ett\r\nhelt annat sätt än tidigare.</pre><pre>Man måste dessutom ha hela bilden klar för sig.\r\n139 000 kvinnor har lämnat arbetsmarknaden. Man\r\nmåste när man diskuterar dessa frågor också se på\r\nförvärvsfrekvensen. Det är dessutom viktigt att\r\nsatsa på folkbildning, kultur, stöd till\r\nsamlingslokaler och allt sådant som är så viktigt för\r\natt få en tillväxt och en växtkraft i hela landet. Den\r\nborgerliga majoriteten går emot samtliga förslag\r\nsom vi socialdemokrater har lagt fram och som\r\nskulle kunna betyda så oerhört mycket för att stötta\r\nkvinnorna och för att göra det möjligt för dem att\r\nbo kvar i glesbygden.</pre><pre>Att ni går emot detta, Isa Halvarsson, visar tydligt\r\natt den politik som ni för ytterst har sin udd riktad\r\nmot kvinnorna, speciellt mot kvinnorna i\r\nglesbygden.</pre><pre>Anf. 49  PATRIK NORINDER (m):</pre><pre>Herr talman! Vi har nu debatterat i snart tre och en\r\nhalv timme, och oundvikligen blir det en del\r\nupprepningar av argumenten. Det kan väl även\r\nfrån mig bli en del upprepningar. Det har varit en\r\ndel roande inslag, där Laila Strid-Jansson från Ny\r\ndemokrati och Hans Andersson har tävlat om vem\r\nsom är mest opportunistisk.</pre><pre>Något som jag hittills saknat i debatten är\r\nlantbrukets och de andra areella näringarnas roll i\r\nglesbygdsproblematiken. Det kanske inte är så\r\nförvånande att framför allt socialdemokraterna inte\r\nhar fört den debatten. Jag skulle närmast vilja likna\r\nden socialdemokratiska politiken på det området\r\nvid åtminstone en smärre katastrof. I\r\nkompletteringspropositionen vill man bl.a. införa\r\nskatter på mineralgödsel och växtskyddsmedel,\r\nnågot som skulle drabba lantbruket med 450\r\nmiljoner.</pre><pre>För skogsbruket vill socialdemokraterna införa en\r\nskogsbruksavgift om 2 o/oo av det taxerade\r\nskogsbruksvärdet, motsvarande ytterligare ungefär\r\n300 miljoner kronor.</pre><pre>Lägg därtill att Socialdemokraterna motsätter sig\r\nde för landsbygden så viktiga skattebesluten om\r\navskaffande av förmögenhetsskatt på arbetande\r\nkapital, återinförande av viss kvittningsrätt samt\r\ninförande av s.k. periodiseringsfonder, så att det\r\nblir möjligt att samla från goda till dåliga år utan att\r\ndrabbas av negativa skatteeffekter. Dessutom för\r\nSocialdemokraterna en spannmålspolitik som\r\nomöjliggör en uthållig spannmålsodling för andra\r\nområden än de mest bördiga slättbygderna i södra\r\nSverige. Jordbruksutskottets ordförande\r\nMargareta Winberg driver ett hårt motstånd mot\r\nEU och de fördelar som svenskt jordbruk får\r\ndärigenom.</pre><pre>Lägger man ihop allt detta är den\r\nsocialdemokratiska politiken på de areella\r\nnäringarnas område ett allvarligt hot mot\r\nmöjligheterna att hålla landsbygden levande.</pre><pre>Jordbruksutskottet har i ett yttrande till\r\narbetsmarknadsutskottet föreslagit att det nya\r\nlantbruksstödet för investeringar i\r\njordbruksföretag skall gälla i glesbygdsområden i\r\nhela landet. Jordbruksutskottet pekar på att vid ett\r\neventuellt EU-inträde är EG:s stöd till de mindre\r\ngynnade områdena, s.k. less favoured areas, som\r\nligger utanför stödområdena, av särskilt intresse.\r\nJag sympatiserar med tanken att stödet skall kunna\r\ngälla hela landet. Skogsbygderna och stora delar av\r\nmellanbygderna i södra Sverige har förhållanden\r\nsom liknar dem inom nuvarande stödområden.\r\nDenna fråga bör, enligt min mening, aktualiseras\r\ndå Sveriges ställningstagande i EU-frågan har\r\nklarnat. För närvarande anser jag att\r\nlandsbygdsstödet enligt regeringens och\r\narbetsmarknadsutskottets förslag skall gälla, dvs.\r\nstödet skall endast gå till jordbruksföretag som\r\nomfattas av det särskilda åtgärdsprogrammet för\r\njordbruket i norra Sverige samt till\r\nkombinationsverksamhet i jordbruket i övriga\r\ndelar av landet.</pre><pre>Ett av regeringens övergripande mål för\r\nregionalpolitiken är att öka den enskildes\r\nmöjligheter att fritt kunna välja arbete och\r\nbostadsort. Detta är en målsättning som har tagits\r\nupp av tidigare talare. Jag är övertygad om att de\r\nflesta ställer sig bakom den. För mig som moderat\r\när det en självklarhet att för att vi skall uppnå detta\r\nmål fordras en klart marknadsekonomiskt inriktad\r\npolitik som syftar till att skapa goda förutsättningar\r\nför ett rikt och allsidigt företagande.</pre><pre>Det förvånar mig att Socialdemokraterna för en så\r\nföretagsfientlig politik som man gör. Genom förslag\r\nsom innebär skattehöjningar på ungefär 80\r\nmiljarder de kommande åren hotar man nu den\r\nuppgång i sysselsättningen som är klart\r\ndokumenterad. Detta skulle drabba glesbygden.</pre><pre>Herr talman! Som jag flaggade för vill jag också\r\nberöra Norrlandsfonden. Den har, som påpekas i\r\npropositionen, en stor betydelse för utvecklingen\r\nav näringslivet i norra Sverige. Efter vad jag har\r\nerfarit har fonden fungerat mycket bra. Det är\r\ndärför min förhoppning att den kommer att bli en\r\nviktig tillgång för näringslivet i Gävleborgs län, till\r\nvilket utskottet nu föreslår att verksamheten\r\nutvidgas. Gävleborgs län är hårt drabbat av\r\narbetslöshet, och fondens medel kommer säkert att\r\nbidra till en ökad sysselsättning och företagsamhet\r\ninom länet. Om den förstärkning som fonden får\r\nom 300 miljoner kronor kommer att vara tillräcklig\r\nfår framtiden utvisa. Utvärdering av fondens\r\nutvidgade verksamhet får ge vid handen om\r\nytterligare kapitaltillskott är nödvändigt.</pre><pre>Herr talman! Jag kommer från landsbygden i södra\r\nHälsingland. Vi har för närvarande utomordentligt\r\nstora arbetslöshetsproblem, en situation som vi för\r\növrigt delar med många andra regioner i Sverige.\r\nVi har bland de högsta arbetslöshetstalen i landet.\r\nTrots det märker jag en påtaglig optimism inför\r\nframtiden. Människor ser möjligheter och börjar få\r\ntillbaka sin tro på företagsamhet och arbete. Det är\r\ninte bara i mina trakter som jag möter denna\r\noptimism, utan också på andra orter i Sverige som\r\njag besöker. Jag tror att det till stor del beror på en\r\nändrad attityd till företagande och speciellt den\r\nprivata näringsverksamheten. Det är inte längre\r\nnågot negativt i att skapa och driva enskilda\r\nföretag. Det är inte längre suspekt att visa vinst i ett\r\nföretag. Den övervinstdebatt som fack och\r\nsocialdemokrati drev och som utmynnade i\r\nförsöken att ta över privata företag med hjälp av\r\nlöntagarfonder, hoppas jag nu är förpassad till\r\nhistoriens skräpkammare, som ett fullständigt\r\nsocialistiskt misslyckande,</pre><pre>Vad vi behöver är vinstgivande företag som har\r\nmöjlighet att expandera och skapa nya\r\narbetstillfällen. Många av dessa företag kommer vi\r\natt finna i glesbygden och på landsorten. Med hjälp\r\nav modern kommunikationsteknologi och\r\nhögteknologi kommer de att finnas ute i bushen,\r\ndär jag befinner mig.</pre><pre>Den 16 juli inviger bl.a. statsrådet Görel Thurdin\r\noch generaldirektör i Lantmäteriverket Sture\r\nNorberg en digitalisering av Lantmäteriets äldre\r\nkartor genom automatisk scanning i Segersta\r\nTelestuga. Segersta är en liten ort i Hälsingland. Jag\r\ntycker att det är en mycket fin illustration av vad\r\nmänniskor kan åstadkomma i glesbygden. Vi\r\nkommer att se mycket av detta, inte bara i Norrland\r\nutan i hela Sverige, såväl i mörka Småland som i\r\nskogarna i Värmland -- om nu Småland är så mörkt.</pre><pre>Viktiga förutsättningar för ökat företagande i\r\nglesbygden är naturligtvis även regeringens\r\nsatsningar på infrastruktur, ett område som\r\nförsakades under 1980-talet.</pre><pre>Genom ett EU-medlemskap kommer även\r\nglesbygdens möjligheter att öka. Vi kommer att\r\nbefinna oss i gemenskapen tillsammans med stora\r\ndelar av Europa, inte utanför. Mörka moln som\r\ntornar upp sig finns dock inom synhåll: en\r\nföretagsfientlig socialdemokratisk politik och ett\r\nnej till ett medlemskap i EU. Enligt mitt sätt att se\r\när detta två skräckscenarion, och jag hoppas att vi\r\nkommer att slippa se dem till hösten, så att den\r\nvändning i utvecklingen som nu inletts vad gäller\r\narbetstillfällen och tillväxt kommer att fortsätta.</pre><pre>Herr talman! Med detta vill jag yrka bifall till res.\r\n30 samt i övrigt till utskottets hemställan.</pre><pre>Anf. 50  HANS ANDERSSON (v) replik:</pre><pre>Herr talman! Jag vill ta upp några saker. Patrik\r\nNorinder skall vara på det klara med att debatten\r\nom övervinster kommer. Den har redan börjat. Vi\r\nhar från Vänsterpartiet lagt fram förslag om att\r\ndevalveringsvinsterna inte som på 80-talet återigen\r\nskall försvinna i väg ut i finansspekulation,\r\nbostadsspekulation och fastighetsspekulation, vare\r\nsig det är i Stockholm, Göteborg, Bryssel eller\r\nLondon. Vi vill ha en framtidsfond för\r\nkompetensutveckling och arbetsmiljöförbättring,\r\nför att stärka det svenska näringslivets\r\nkonkurrenskraft. Det är vi överens om, att vi skall\r\nha en konkurrenskraftig och väl utvecklad industri.</pre><pre>Patrik Norinder tog upp löntagarfonderna. Om inte\r\nregeringen hade haft tillgång till\r\nlöntagarfondspengarna vet jag inte om ni hade haft\r\nråd att finansiera någon positiv framtidsinriktad\r\ninsats, forskning, utveckling eller vad det kan vara.\r\nI övrigt är det bara underskott och förlorade pengar\r\nni hanterar. Löntagarfondspengarna är er\r\nräddning, så att ni kan visa upp något positivt.</pre><pre>Så till avregleringen av jordbruket. Jag visste inte\r\natt Moderaterna var så oerhört glada åt att man åter\r\nreglerar jordbruket med subventioner. Jag trodde\r\nfaktiskt att ni hade något marknadstänkande kvar.\r\nMen det är väl den fullständigt fanatiska EU-\r\nanpassningen som får er att kasta de bärande\r\nprinciperna i moderat politik.</pre><pre>Jag tävlar inte med Laila Strid-Jansson i\r\nopportunism. Jag anklagade henne för\r\nopportunism. Hon lyckades yrka på ökat stöd för\r\nvarje hälsingekommun genom att fånga in dem i\r\nstödområdena, och inte någon annan. Patrik\r\nNorinder fullföljer denna stafett genom att säga att\r\nNorrlandsfonden är bra. Så bra! Det tycker vi\r\nockså, och det tycker Socialdemokraterna också.\r\nDet är en samhällsfond för att stärka näringslivet.\r\nMen varför inte en enda tanke på någon annan\r\nlandsdel? Vi försöker ha ett nationellt perspektiv --\r\ntillväxt och överlevnad i hela Sverige.</pre><pre>Jag kan hålla med om att optimismen ökar i Sverige\r\ni kommuner runt om i vårt land. Vet Patrik\r\nNorinder, jag tror att det beror på att vi för varje\r\ndag skönjer den 18 september allt klarare. Snart är\r\ndet slut på dessa flummiga marknadsliberala\r\ndrömmar. Snart skall välfärden åter börja byggas i\r\nlandet. Visst, Patrik Norinder, optimismen närmar\r\nsig. Vi är ense på en punkt i alla fall.</pre><pre>Anf. 51  PATRIK NORINDER (m) replik:</pre><pre>Herr talman! Det är inte särskilt förvånande att\r\nHans Andersson talar om övervinster och sjunger\r\nlöntagarfondernas lov. Från det hållet hade jag inte\r\nförväntat mig något annat.</pre><pre>Däremot bör jag bemöta Hans Anderssons\r\nfunderingar runt Moderaterna och\r\nmarknadstänkandet. Självfallet har vi ett\r\nmarknadstänkande. Det är också förvånade att\r\nHans Andersson inte inser att Sverige är beroende\r\nav omvärlden vad gäller EU. Vi kan tycka precis\r\nhur illa vi vill om ett bidragsberoende ute i Europa,\r\nmen kommer vi inte med i det sammanhanget har\r\nvi aldrig några möjligheter att få någon ändring till\r\nstånd. Då sitter vi här uppe och tycker att det finns\r\nen förskräcklig massa bidrag. I ett EU-\r\nsammanhang har vi möjlighet att förändra det.</pre><pre>Hans Andersson känner säkert också till att bidrag\r\ntill jordbruket inte bara är en europeisk fråga utan\r\nen världsmarknadsfråga. Vi ser att man är\r\nberoende av bidrag i Amerika, och vi ser det i\r\növriga länder också. Dessa frågor löses inte bara\r\ninom EU, utan de löses i GATT-sammanhang. Där\r\nhar vi redan påbörjat en avreglering.</pre><pre>Jag stödjer helt en avreglering av jordbruket, men\r\njag vill inte försämra Sveriges jordbruks\r\nkonkurrenskraft gentemot vår närhet. Den\r\nnärheten är Europa. Det är där vi skall konkurrera.\r\nDet är med de länderna vi skall ha likvärdiga\r\nkonkurrensvillkor.</pre><pre>Om vi inte får den chansen har svenskt jordbruk\r\ningen möjlighet att klara sig. Då blir vi beroende av\r\nbidrag inom landet. Vi blir beroende av tullar som\r\nvi inte kan klara.</pre><pre>Anf 52  HANS ANDERSSON (v) replik:</pre><pre>Herr talman! Det var inte mycket till svar, Patrik\r\nNorinder.</pre><pre>Patrik Norinder är principlös när det gäller\r\nmarknadsfrågan, EU och jordbruket. Det har jag\r\nförstått. Konkurrens på jordbruksområdet\r\nåstadkoms med goda produkter, precis som inom\r\nindustrin. Ekologiskt goda produkter och livsmedel\r\nsom inte håller den klass som vi möter i dag inom\r\nEU är framtiden. Där har Sverige mycket goda\r\nförutsättningar.</pre><pre>Det är sant att det inte bara gäller Europa utan\r\nockså USA. Det finns ingenstans där den bristande\r\nsolidariteten är så stark som på jordbrukets\r\nområde. Man tränger bort alla fattigare länder som\r\nkan producera jordbruksvaror. De har inte en\r\nchans. De stängs ute. GATT har knappast påbörjat\r\narbetet när det gäller jordbruksområdet.</pre><pre>Jag noterade att vi är överens när det gäller\r\nNorrlandsfonden. Det är en bra insats. Det\r\nförstärker näringslivet i Norrland. Det är en\r\nsamhällsinsats. Det är precis vad som behövs. Man\r\nmåste bygga upp landet. Man måste bygga upp\r\ninfrastrukturen. Jag ifrågasätter bara att det enbart\r\ntycks passa på Patrik Norinders hemmaplan.</pre><pre>Jag är samtidigt mycket rädd för bidragsberoendet.\r\nJag har inte sett en antydan till att man från\r\nmoderat sida går emot passivt bidragstagande inom\r\nregionalpolitiken och försöker understödja de\r\nförslag jag har kommit med, som handlar om mer\r\nutvecklingsinriktade insatser.</pre><pre>Nej, ni är också kvar i bidragsträsket så länge det\r\ngynnar de kortsiktiga, nära intressena. Jag\r\nefterlyser en långsiktig näringspolitik och ett\r\nlångsiktigt utvecklingsprogram. Då skulle det gå\r\nbra för Gävleborg, hela Norrland och dessutom\r\nhela Sverige.</pre><pre>Anf. 53  PATRIK NORINDER (m) replik:</pre><pre>Herr talman! Jag är inte principlös, Hans\r\nAndersson. Men anser Hans Andersson att man\r\nbara skall gå efter principer och konkurrera ut\r\nsvenskt jordbruk? Skulle vi av princip ställa oss\r\nutanför ett EU-sammanhang, när vi vet att det\r\ngagnar Sverige så mycket i alla andra sammanhang,\r\nbara för att man har bidrag där? Vår nya\r\nkonkurrensutsatta marknad består av hela Europa,\r\noch de länderna skall vi kunna konkurrera med. Vi\r\nfår en helt ny marknad. Inom EU skall vi sedan\r\nverka för att bidragen minskar.</pre><pre>Jag vill inte ha bidrag. Jag är själv egen företagare,\r\noch jag tycker illa om bidrag. Men så här ser\r\nverkligheten ut, Hans Andersson, och den får vi\r\nförsöka anpassa oss till. Det är inom EU vi skall\r\nförsöka verka.</pre><pre>Vi skall självfallet värna om den kvalitet som\r\nsvenska jordbruksprodukter har. Vi skall använda\r\nkvaliteten som ett av våra viktigaste\r\nkonkurrensmedel inom EU. Svenskt jordbruk står\r\nstarkt, och det är viktigt också för lands- och\r\nglesbygden. Det tror jag nog att Hans Andersson\r\nkänner till.</pre><pre>Anf. 54  GEORG ANDERSSON (s) replik:</pre><pre>Herr talman! Jag tror inte heller att Patrik Norinder\r\när principlös, men han håller sig med motstridiga\r\nprinciper samtidigt. Det är marknadsliberalismens\r\nlovsång fullt ut, utom när det gäller\r\njordbrukspolitiken. Där är det kraftigt\r\nstatssubventionerad jordbruksverksamhet som\r\ngäller. Det är något halsbrytande, kan man tycka.</pre><pre>Vi fick lyssna till ett anförande som var skrivet med\r\nSkattebetalarnas förenings vokabulär och som väl\r\nvar hämtat från underlaget för den hetskampanj\r\nman bedriver mot socialdemokratin vad gäller\r\nskattepolitiken. Det gör man i något slags\r\nförhoppning om att skrämma människor till att\r\nfortsätta rösta för en borgerlig politik. Den\r\nkampanjen är inte sann. Därför är den desto mer\r\nbeklämmande att avlyssna.</pre><pre>Det sades ingenting om arbetslöshetens gissel, som\r\nhar brett ut sig i landet och som har urholkat det\r\nmesta av våra möjligheter att bedriva en aktiv\r\nregionalpolitik under dessa år. Regeringen\r\nbedömer att arbetslösheten kommer att ligga kvar\r\npå orimligt höga nivåer, 13--14 %, även om man\r\nförsöker förgylla bilden med tal om ljus i tunneln.\r\nDet har vi avnjutit från arbetsmarknadsministerns\r\noch andras sida i dag.</pre><pre>Regionalpolitiken kräver en ideologisk syn på\r\nfördelningsfrågorna och en bekännelse till\r\njämlikhetstanken. Därför är den något främmande\r\nför moderaterna. Därför blir det också en kluven\r\nframställning när man från regeringspartierna\r\nförsöker framställa sina insatser på\r\nregionalpolitikens område som kraftfulla och\r\nenergiska, samtidigt som man skall hylla de privata\r\nmarknadskrafternas fria spel. De tar inte någon\r\nregionalpolitisk hänsyn. Det är där brytpunkten i\r\nden regionalpolitiska debatten finns. Detta förbigår\r\nPatrik Norinder.</pre><pre>Jag skulle vilja fråga också Patrik Norinder hur han\r\nser på den NUTEK-rapport som jag har frågat\r\nandra om. Vilka slutsatser drar man från\r\nModeraternas håll av NUTEK-rapporten med\r\nhänsyn till de regionalpolitiska effekter som\r\nredovisas där?</pre><pre>Anf. 55  PATRIK NORINDER (m) replik:</pre><pre>Herr talman! Jag uttrycker mig tydligen inte\r\ntillräckligt tydligt vad gäller min syn på bidrag till\r\njordbruket. Jag har sagt att jag vill att man skall\r\navskaffa dem, men det är svårt att göra någonting\r\nåt det med tanke på den jordbrukspolitik som drivs\r\ni världen och på att världsmarknadspriserna styrs av\r\nsubventioner. Så är det inte bara i vårt land utan\r\növer hela världen. Jag vill att dessa subventioner\r\nskall avskaffas. Det skall göras i rätt sammanhang --\r\ni GATT-sammanhang. Jag vill även att vi i\r\nframtiden skall medverka till att dra ned på\r\nsubventionerna i Europa.</pre><pre>Jag hoppas att jag har uttryckt mig tillräckligt klart,\r\nså att Georg Andersson förstår mig.</pre><pre>Den bästa regionalpolitik jag kan tänka mig är att\r\nskapa förutsättningar för livskraftiga företag. Det\r\ngår inte att subventionera fram företag. Det går inte\r\natt motverka företagsamhet genom ökade skatter\r\noch genom att tro att man kan ta bort vinsterna från\r\nföretagen. Hans Andersson förde nyss debatt om\r\ndet. Det måste få genereras vinster i företagen för\r\natt man skall kunna skapa förutsättningar för ökade\r\ninvesteringar och livskraftiga företag.</pre><pre>Det är den politik vi måste föra. Vi måste skapa\r\nförutsättningar för att företagen skall kunna\r\nexpandera, så att vi slipper den ''midja'' som finns i\r\nföretagsamheten i Sverige. Det finns stora företag,\r\ndet finns många små, men det finns inga medelstora\r\nföretag. De små företagen kan inte expandera.\r\nMånga av dem börjar ute på landsbygden i\r\nglesbygd.</pre><pre>Sedan får jag som Harald Bergström säga att jag\r\ntyvärr inte har läst NUTEK-rapporten. Jag hoppas\r\natt jag får tid till det under den sommar som\r\nkommer. Det kan kanske vara trevlig sommarlektyr\r\natt läsa den, och jag skall också försöka att göra det.\r\nJag beklagar att jag inte kan föra den debatten,\r\nGeorg Andersson.</pre><pre>Anf. 56  GEORG ANDERSSON (s) replik:</pre><pre>Herr talman! Det är litet beklämmande att den ene\r\nefter den andre uppträder här och säger: Jag har\r\ninte läst på inför det beslut som vi skall fatta. Detta\r\när en viktig rapport från regeringens eget verk som\r\nvi haft uppe till presentation, om inte till\r\ngenomgång, i arbetsmarknadsutskottet. Den finns\r\nomnämnd och refererad i betänkandet.</pre><pre>När man frågar efter vilka slutsatser som ni drar,\r\nurskuldar ni er med att ni inte har läst rapporten.\r\nDet är ett sätt att tillfälligt fly undan. Det är\r\nbeklämmande och trist att vi skall behöva fatta\r\nviktiga regionalpolitiska beslut på dessa grundvalar\r\noch utifrån dessa förutsättningar.</pre><pre>Patrik Norinder säger att han är för att avskaffa\r\njorbrukssubventionerna, men först en rejäl\r\nhöjning. Hur länge det skall fortsätta? Det är som\r\natt ta hissen upp när man skall ner.</pre><pre>Jag är angelägen om att slå vakt om\r\nNorrlandsstödet till jordbruket. Det behövs av\r\nhänsyn till klimatiska och geografiska skäl. Jag är\r\ndärför litet oroad över vad förhandlingarna med\r\nEU ger vid handen i detta fall.</pre><pre>Vi har i utskottet fått redovisat att en del av mål 6-\r\npengarna ur strukturfonderna skall användas för\r\njordbruksstödet. Jag beklagar att vi inte har kunnat\r\nfå besked om hur mycket pengar det är fråga om\r\noch hur det påverkar regionalpolitiken i övrigt. Det\r\när en annan brist som vidlåder de nu framlagda\r\nförslagen i det regionalpolitiska betänkandet.</pre><pre>Visst är det viktigt med investeringar i livskraftiga\r\nföretag. Det är därför det är så viktigt att få fram\r\nriskkapital. Ni har ju lagt fram förslag på det\r\nområdet. Men det har visat sig att de inte ger de\r\nförutsättningar som de små företagen behöver.</pre><pre>Norrlandsfonden är ett försök att åtgärda detta och\r\nett viktigt instrument. Men ni har gjort allt för att\r\nbegränsa kapitalinsatsen i Norrlandsfonden. Det är\r\ninte riktigt trovärdigt när ni här talar om vikten av\r\ninvesteringar i livskraftiga företag.</pre><pre>Anf. 57  PATRIK NORINDER (m) replik:</pre><pre>Herr talman! Georg Andersson framhärdar i att\r\nföra denna jordbrukspolitiska debatt vidare. Först\r\nen rejäl höjning, säger Georg Andersson.\r\nKonsekvensen av ett EU-medlemskap blir att\r\nSverige får tillfört medel från EU. Såvitt jag förstår\r\nkan det inte vara någon nackdel att Sverige får ta\r\ndel av EU:s medel.</pre><pre>Nationalekonomiskt bör detta vara en klart positiv\r\nfaktor i EU-medlemskapet. Om vi inte hade haft\r\nnågot jordbruk, skulle vi fått betala precis samma\r\nmedlemskapsavgift, men inte fått tillbaka\r\nnågonting. Tack vare att vi har ett jordbruk får vi\r\ntillbaka en del. Det är alltså rena pluspengar, om\r\nman ser det på det viset.</pre><pre>Både Harald Bergström och jag får oss en liten\r\nsnyting av Georg Andersson för att vi inte har läst\r\npå. Jag kanske skall påminna om att det är\r\narbetsmarknadsutskottets betänkande Bygder och\r\nregioner i utveckling samt regeringens proposition\r\noch inte NUTEK:s skrift som vi debatterar i dag.\r\nDen finns omnämnd i betänkandet. Men tyvärr\r\nräcker inte tiden till, och det beklagar jag. Jag skall\r\nförsöka bättra mig. Men jag skall inte behöva bli\r\ntillsagd om vilken litteratur jag skall läsa bara för\r\natt Georg Andersson har fastnat för rapporten.</pre><pre>Om Georg Andersson anser att riskkapital och\r\nkapital till företagandet är så viktigt, är det ännu\r\nmer förvånande att Socialdemokraterna nu vill\r\ndubbelbeskatta företagarnas vinster för att de på\r\nnytt skall komma tillbaka som riskkapital till\r\nföretagen. Men Georg Andersson kanske inte\r\nställer sig bakom det socialdemokratiska förslaget\r\nom att återinföra dubbelbeskattning av vinster.</pre><pre>Anf. 58  LENNART ROHDIN (fp):</pre><pre>Herr talman! Med risk för att få en given replik från\r\nHans Andersson vill jag ändå börja med att\r\nuttrycka min stora tillfredsställelse över att mina\r\noch andra motionärers strävanden att inbegripa\r\nGävleborgs län i området för Norrlandsfondens\r\nverksamhet rönt framgång. Norrlandsfonden utgör\r\nett strategiskt instrument för ny- och\r\nsmåföretagande i Norrland. Den kommer att få stor\r\nbetydelse även i Gävleborg, den enda del av\r\nNorrland som hittills stått utanför.</pre><pre>Men kanske viktigare är det faktum att\r\narbetsmarknadsutskottets eniga förslag att\r\nutsträcka Norrlandsfonden till att omfatta också\r\nGävleborgs län i någon mån innebär ett\r\ngenombrott. Det är en reva i den skugga som\r\nnästan hopplöst tyckts lägga sig över Gävleborg, så\r\natt omvärlden inte uppfattat att Gävleborg i allt\r\nväsentligt också är en del av Norrland.</pre><pre>När man passerar Dalälven passerar man i flera\r\navseenden gränsen till nya klimatzoner -- inte bara\r\nnaturgeografiska eller meteorologiska. Det kan\r\nvara svårt att se på Sveriges karta. Och det kan vara\r\nsvårt att se genom molnen, när man flyger till\r\nSundsvall, Östersund, Umeå eller Luleå, som\r\nmånga sörlänningar och mälardalingar gör ibland.</pre><pre>Gävle tycks ju ligga så nära Stockholms- och\r\nUppsalaregionen, med deras för svenska\r\nförhållanden starka dynamiska krafter. Men\r\navstånd mäts inte bara i kilometer eller timmar. Det\r\ntycks dock i alldeles för hög grad olika centrala\r\nmyndigheter göra, som i sina\r\nrationaliseringssträvanden centraliserar det mesta\r\ntill Uppsala.</pre><pre>Herr talman! Gävleborgs län är ett av de fyra\r\nskogslän som tappat befolkning i flera år. Hade vi\r\ninte haft en betydande invandring av flyktingar som\r\ntagits emot i Gävleborgs kommuner, hade\r\nutvecklingen under senare år varit än mer\r\ndramatisk.</pre><pre>Gävleborg drabbas hårt av arbetslöshet och har\r\nunder hela den nuvarande ekonomiska krisen legat\r\nhögst efter Norrbotten. Det är ett uttryck för länets\r\nNorrlandskaraktär, med ett dominerande inslag av\r\nexport från basnäringar såsom skog och järn.</pre><pre>Gävleborg har en utbildningsstruktur som placerar\r\nlänet bland dem som har den allra lägsta andelen\r\nmed postgymnasial utbildning. Allt detta är\r\nomständigheter som tillsammans med en inte\r\nsärskilt utbredd tradition att starta nytt och att\r\nstarta eget hämmar utvecklingen av nya\r\narbetsplatser.</pre><pre>Beslutet att nu äntligen utvidga Norrlandsfondens\r\nverksamhetsområde till att omfatta hela Norrland,\r\ndvs. inbegripa också Gävleborgs län, hoppas jag är\r\nett uttryck för att skuggan över Gävleborg lättar.\r\nDet är välkommet!</pre><pre>Herr talman! Regionalpolitiken är inte motorn i\r\nden regionala utvecklingen. De senaste årens\r\nekonomiska kris visar tvärtom att den generella\r\nutvecklingen i vårt land och dess förutsättningar är\r\nhelt avgörande för utvecklingen -- inte minst i de\r\ndelar av vårt land som regionalpolitikens olika\r\nstödformer är riktade till. I en lågkonjunktur, eller\r\nnär svensk ekonomi står svag, drabbas\r\nmänniskorna i skogslänen och i glesbygden allra\r\nhårdast.</pre><pre>Omvärldens tilltro till svensk ekonomi och dess\r\nlivskraft samt förutsättningarna för livskraftiga och\r\nnya jobb är helt utslagsgivande för att hela Sverige\r\nskall kunna leva. En politik som sanerar Sveriges\r\nfinanser och skapar förutsättningar för nya jobb är\r\ndet viktigaste för att bygder och regioner skall\r\nutvecklas. Det kan aldrig kompenseras med en eller\r\nannan ytterligare stödform eller någon kvarts, halv\r\neller rentav hel miljard ytterligare till\r\nregionalpolitiken -- även om de i sig kan vara ytterst\r\nvälkomna.</pre><pre></pre><pre>När Sverige tappade i konkurrenskraft och inte\r\nlängre kunde sälja sina produkter på inte minst de\r\nvästeuropeiska marknaderna, då slog det tidigt och\r\nkraftigt i de delar av Sverige där man har en\r\nnäringslivsstruktur som den i Gävleborg. Därmed\r\nupprepas något som vi kunnat se flera gånger under\r\nde senaste 15--20 åren. När det går utför för\r\nSveriges ekonomi och export, då slår det tidigare\r\noch hårdare i Gävleborg. Men när det går bra, då\r\ngår det också bättre för Gävleborg.</pre><pre>Exporten från Gävleborg går liksom mycken annan\r\nsvensk export till stor del till EU-området eller till\r\nländer som inom kort kan beräknas tillhöra EU.\r\nMan kan alltid diskutera tillförlitligheten i olika\r\nprognoser om hur stor sysselsättningseffekt ett\r\nsvenskt EU-medlemskap skulle ha för Sverige\r\nrespektive för Gävleborg. Ett står alldeles klart:\r\nDet blir inte fler nya jobb i Gävleborg om Sverige\r\nstår utanför EU än om vi är med.</pre><pre>Herr talman! Våra basindustrier spelar en viktig\r\nroll i Gävleborg. Det kommer de att göra även\r\nframöver. Men produktivitetsutvecklingen i\r\nbasindustrin talar inte för att de många nya jobb\r\nsom vi behöver, inte minst i Gävleborg, skulle\r\nskapas där. De många nya jobben måste tvärtom\r\nockså i Gävleborg skapas i små och i nya företag.</pre><pre>Det finns bygder i Sverige med starka traditioner av\r\nsmå- och nyföretagande. De står starka också när\r\ndet svänger i Sveriges ekonomi. Under mina besök\r\nhos olika småföretagare och innovatörer runt om i\r\nGävleborg de senaste åren, har jag överraskats av\r\natt det finns så mycket kreativitet och skaparkraft\r\nockså där. Det är inte minst förvånande, eftersom\r\nså mycket i övrigt verkat dystert. Men trots detta är\r\ntraditionen på detta område svag i Gävleborg -- på\r\nmånga håll nästintill obefintlig.</pre><pre>En politik som skapar förutsättningar för att\r\nmänniskor skall våga och vilja skapa -- skapa\r\nföretag och skapa jobb -- är därför enda vägen upp\r\nur den svacka som svensk ekonomi halkade ned i\r\nunder 70- och 80-talen. Nu talar även socialister av\r\nolika schatteringar om värdet av nya jobb och nya\r\nföretag. Men fortfarande omgärdas detta av\r\noändliga aversioner mot enskilda människor som\r\nlyckas och kanske rent av tjänar pengar på sitt slit.</pre><pre>Man bortser då helt från att så inte alls är fallet för\r\nalla små- och nyföretagare. Nu heter det att man\r\nskall gynna företag men inte kapitalägare. Det\r\nskorrar illa i öronen på den egna företagaren som\r\nstår på huvudet i maskinerna hela dagarna och i\r\nbokföringen på kvällar och helger. Att tjäna\r\nmiljoner på tips, bingo och lotto där slumpen avgör\r\när rättvist. Att tjäna pengar på att skapa och satsa\r\nsin kraft och sin tid i nya företag och produkter är\r\nfortfarande orättvist. I bygder med ringa\r\nföretagartradition är den inställningen inget som\r\ndirekt uppmuntrar till det vanskliga steget att starta\r\neget och nytt, särskilt inte för kvinnor.</pre><pre>Herr talman! Ändå har naturligtvis\r\nregionalpolitiken en stor och viktig roll att spela.\r\nDen skall inte kompensera, men väl utjämna\r\nförutsättningarna -- eller spelreglerna, som\r\narbetsmarknadsministern sade tidigare -- mellan\r\nolika regioner. Och den skall stötta\r\nförutsättningarna för en levande glesbygd, som ju\r\nutgör en stor del av våra skogslän.</pre><pre>Men i grunden handlar det om att den generella\r\npolitiken kompletterad med regionalpolitiken skall\r\nskapa förutsättningar för utveckling. Utvecklingen\r\nkommer dock bara som ett resultat av en\r\nmobilisering av de lokala resurserna, där de\r\nenskilda människorna är den främsta resursen.\r\nFörändringen av regionalpolitikens stödformer har\r\ndenna inriktning.</pre><pre>Den bristande företagartradition som jag tidigare\r\nbeskrivit och som är förhållandevis utbredd i\r\nskogslänen i norr återspeglar också ett annorlunda\r\nklimat. Här behövs något av en kulturrevolution.\r\nDet måste vara något positivt att skapa och att\r\nsatsa. Det måste vara något som en bygd kan vara\r\nstolt över. Det måste vara något positivt med att\r\nutbilda och vidareutbilda sig. Det får inte ses som\r\nett hot om att ungdomen skall ge sig iväg.</pre><pre>Fru talman! Låt mig avslutningsvis få återgå till en\r\nfråga som jag väckt och som exklusivt rör min egen\r\nvalkrets.</pre><pre>Det ligger, som jag framhöll i min länsmotion i\r\njanuari, inget egenvärde i att tillhöra stödområdet.\r\nStödområdet förlorar dessutom i värde om alltför\r\nmånga kommuner inbegrips. Den långvariga\r\nlågkonjunktur vi haft sedan slutet av 80-talet har\r\nförvisso försatt många kommuner runt om i landet\r\ni stora svårigheter med krav på särskilda åtgärder.\r\nMånga av dessa kommuner har tillfälligt inplacerats\r\ni stödområdet, en inplacering som förlängdes för ett\r\når sedan.</pre><pre>Vid en utveckling med mer ekonomisk tillväxt kan\r\ndessa problem för flertalet kommuner visa sig vara\r\nav mer övergående karaktär. I några fall tror jag\r\nemellertid att den ekonomiska krisen lett till en\r\nomfattande strukturell utslagning av delar av\r\nnäringslivet med betydligt mer långsiktiga\r\nkonsekvenser. I mitt län, Gävleborg, gäller det\r\nframför allt Ovanåkers kommun.</pre><pre>Utskottet har enhälligt avvisat mitt yrkande om att\r\npermanent inplacera Ovanåker i stödområdet och\r\nföljer där propositionen. Någon ingående analys\r\nföreligger inte. Det är säkert ett uttryck för något\r\nslags dominoteori, nämligen att om man släpper in\r\nen så kommer nästa och nästa. Men den rädslan\r\nborde inte få utesluta en ingående prövning av det\r\nenskilda fallet.</pre><pre>Jag har inga illusioner om att kunna ändra\r\nutskottets enhälliga uppfattning, som\r\növerensstämmer med propositionen. Jag är\r\növertygad om att regeringen i stället väljer vägen\r\natt fortsätta den tillfälliga inplaceringen av\r\nOvanåkers kommun. I sak kanske det inte är så stor\r\nskillnad, men det är en fråga om långsiktighet, som\r\nkanske också kunde ha viss betydelse för\r\nutvecklingen i Voxnandalens bygder.</pre><pre>Anf. 59  LAILA STRID-JANSSON (nyd)\r\nreplik:</pre><pre>Fru talman! Jag skulle vilja säga till Lennart Rohdin\r\natt det går bra att stå i kammaren och prata om\r\nproblemen i Gävleborgs län och i Ovanåker. Men\r\nLennart Rohdins parti är faktiskt representerat i\r\narbetsmarknadsutskottet. Lennart Rohdin är själv\r\nsuppleant i arbetsmarknadsutskottet. Han har en\r\negen motion, och han har haft ett utomordentligt\r\ntillfälle att byta plats med en ordinarie ledamot för\r\natt kunna yrka bifall till sin egen motion -- om den\r\nnu är så viktig att man behöver tala om den här i\r\nkammaren. Det finns även andra motioner om\r\nGävleborgs län, t.ex. från Karin Starrin och Ulrica\r\nMessing. Dessa motioner behandlar i princip\r\nsamma problem som dem som Lennart Rohdin\r\ntalar om här.</pre><pre>Varför skriver man motioner om man inte har den\r\ngoda smaken att yrka bifall till sin egen motion när\r\nman har möjlighet? Det kallar jag för hyckleri. Är\r\ndet möjligen så att Lennart Rohdin under den korta\r\ntid han har varit riksdagsledamot redan har\r\nanpassat sig till kutymen att man inte yrkar bifall till\r\negna motioner som gäller hembygden? Sådana\r\nmotioner skrivs enbart för att man skall få publicitet\r\ni medierna så att det framgår att man har varit\r\nduktig och tagit upp sin hembygd. Det vänder jag\r\nmig kraftfullt emot. Man måste vara konsekvent.</pre><pre>Anf. 60  LENNART ROHDIN (fp) replik:</pre><pre>Fru talman! Det är fullt möjligt att det finns de som\r\nhar större förmåga än jag att sitta på flera stolar och\r\ni flera utskott samtidigt. Jag råkar vara suppleant\r\näven i socialutskottet. Under den period som\r\nregionalpolitiken behandlades i\r\narbetsmarknadsutskottet hade jag för Folkpartiets\r\ndel ansvaret för frågan om vårdnadsbidraget. Det\r\när en inte heller helt oväsentlig fråga, även om jag\r\ninte har uppfattat att Laila Strid-Jansson ser på den\r\npå det sättet.</pre><pre>När det gäller regionalpolitiken har jag motionerat\r\ni två frågor. Det gäller att Gävleborg skall tillhöra\r\nNorrlandsfonden och att Ovanåker skall inplaceras\r\ni det permanenta stödområdet. När jag\r\nmotionerade i dessa två frågor var det inte på något\r\nsätt givet -- utifrån propositionen och annat -- att\r\nnågon av dem skulle komma att bifallas.\r\nBeträffande Gävleborgs införlivande i\r\nNorrlandsfonden är det uppenbart att utskottet har\r\ntagit intryck av motioner. Förhoppningsvis gäller\r\ndet även min motion men åtminstone ett antal\r\nandra motioner. Jag har anledning att vara glad\r\növer att man kan påverka ett utskott, även om en\r\nproposition inte innehåller det förslag man verkar\r\nför.</pre><pre>När det gäller Ovanåkers kommuns inplacering i\r\ndet permanenta stödområdet, har jag konstaterat\r\natt ett enigt arbetsmarknadsutskott, inklusive Ny\r\ndemokrati, går på samma linje som regeringen. Det\r\nanses att det inte är aktuellt att införa Ovanåkers\r\nkommun i det permanenta stödområdet. Jag ställer\r\nlitet större förhoppningar till\r\narbetsmarknadsminister Börje Hörnlund och till\r\nregeringen än till Ny demokrati om att man\r\nkommer att se till att Ovanåkers kommun även\r\nfortsättningsvis kommer att vara åtminstone\r\ntillfälligt inplacerad.</pre><pre>Anf. 61  LAILA STRID-JANSSON (nyd)\r\nreplik:</pre><pre>Fru talman! Som jag förstod kunde Lennart Rohdin\r\ninte svara på min fråga om han har anpassat sig till\r\nkutymen att man skriver motioner för hembygden\r\nenbart när man inte har kurage att fullfölja dem.\r\nJag tror inte på att det fanns praktiska skäl i det här\r\nfallet. Det hade funnits många praktiska skäl att\r\nutföra det här.</pre><pre>Jag tycker inte att det är passande att Lennart\r\nRohdin slår sig för bröstet när det gäller\r\nNorrlandsfonden. Som han nyss sade har han över\r\nhuvud taget inte varit i utskottet. Han har inte på\r\nnågot sett agerat för sin motion. Det har vi andra\r\ngjort. Min blygsamhet får mig att inte säga\r\nnågonting ytterligare om detta. Det är i alla fall inte\r\nLennart Rohdins förtjänst att Gävleborgs län nu är\r\ninlemmat i verksamhetsområdet för\r\nNorrlandsfonden.</pre><pre>Jag vänder mig mot hyckleriet. Skriv motioner och\r\nfullfölj dem! Tror man på idéer om Gävleborgs län\r\ndå skall man inte bara tala här i kammaren, utan då\r\nkan man framföra budskapet i utskottet och få in\r\ndet i betänkandet och fullfölja det där. Allting\r\nannat är hyckleri.</pre><pre>Jag har i alla fall haft den goda smaken att jag yrkat\r\nbifall till Karin Starrins motion om Hälsingland,\r\nsom jag tycker är bra, men jag har inte stått och\r\nskroderat i kammaren om den.</pre><pre>Anf. 62  LENNART ROHDIN (fp) replik:</pre><pre>Fru talman! Jag kan konstatera att Laila Strid-\r\nJansson är litet besviken över att behöva stå här och\r\nförsvara det faktum att hon för en gångs skull inte\r\nyrkat på bifall till en motion om något som gäller\r\nhennes egen valkrets Hälsingland -- där hon är\r\nbosatt -- nämligen en permanent inplacering av\r\nOvanåkers kommun i stödområdet. Det är\r\nnaturligtvis litet pinsamt att missa det tillfället.</pre><pre>Jag återkommer till att det är möjligt att jag har\r\nanpassat mig till riksdagens arbetsformer, men när\r\njag skriver motioner eller ställer enkla frågor och\r\nväcker interpellationer så har jag ett syfte, och det\r\när att påverka utvecklingen åt det håll jag\r\neftersträvar. Jag konstaterar att på ett område där\r\nvi har varit många -- gällande Gävleborgs län i\r\nNorrlandsfonden -- så har vi varit framgångsrika.</pre><pre>Jag är inte alldeles övertygad om att det är Laila\r\nStrid-Jansson som har påverkat regeringspartiernas\r\nföreträdare och Folkpartiets företrädare i\r\narbetsmarknadsutskottet att gå med på detta som\r\ninte fanns i propositionen. Jag kan tänka mig att\r\nåtminstoen mina egna partikolleger i någon mån\r\nkan ha tagit intryck av exempelvis de åsikter som\r\njag har framfört. Det ser jag som ett sätt att\r\npåverka. Men det ger ju inte samma utmärkta\r\nmöjligheter för de verkliga oportunisterna att synas\r\ni hemortens tidningar.</pre><pre>Anf. 63  KJELL ERICSSON (c):</pre><pre>Fru talman! Vi har nu under några timmar\r\ndebatterat betänkandet om Bygder och regioner i\r\nutveckling. Detta är ett oerhört viktigt betänkande\r\nsom också anger en politik som skall öka den\r\nenskildes möjligheter att fritt kunna välja arbete\r\noch bostadsort.</pre><pre>Det har i debatten talats om både den stora och den\r\nlilla regionalpolitiken. I den stora fördelar man via\r\nstatsbudgeten stora resurser till olika sektorer, till\r\nkommunikationer, utbildning, forskning, kultur\r\nosv. Det gäller att få ut dessa resurser till hela vårt\r\nland, så att vi också kan få bra kommunikationer,\r\nbra utbildning osv.</pre><pre>De resurser som vi behandlar i detta betänkande är\r\nde små resurserna, men ändå oerhört viktiga för att\r\nutjämna och komplettera andra insatser. I det\r\nkärva ekonomiska läge vi har i dag så sker här en\r\nkraftig satsning på regionalpolitiken.</pre><pre>Propositionen tar upp en rad viktiga områden. Jag\r\nskall beröra några.</pre><pre>Först vill jag ta upp de stödformer vi har i dag och\r\ntala litet om vad som föreslås i propositionen. Jag\r\nvill i likhet med Isa Halvarsson också säga något om\r\nden kritik som massmedierna har riktat mot de\r\nregionalpolitiska stöden. Det verkar som om det\r\nhuvudsakliga syftet har varit att hitta misslyckade\r\nsatsningar.</pre><pre>Jag instämmer helt i vad Isa Halvarsson sade\r\ndärvidlag. Med tanke på hur stor\r\nkonkursfrekvensen var under och efter 80-talets\r\nspekulationsekonomi, så är antalet misslyckade\r\nprojekt som erhållit regionalpolitiskt stöd ganska\r\nlitet. De absolut flesta projekten är lyckade och har\r\nmotsvarat de förväntningar som ställts när stödet\r\nutgått.</pre><pre>Det finns således många lyckade projekt att\r\nredovisa, men så har inte skett. Jag kan berätta att\r\nungefär 4 000 företag, som NUTEK betalat stöd\r\ntill, i dag lever och utvecklas. Det är alltså ganska\r\nmånga företag som har startat den vägen och\r\nutvecklats.</pre><pre>För att återgå till de aktuella stödformerna så\r\nbibehålls de nuvarande formerna i allt väsentligt,\r\nbåde när det gäller omfattning och procentsatser.</pre><pre>Utvecklingsbidraget till de mjuka investeringarna\r\nutgår med samma procentsatser som\r\nlokaliseringsbidraget i stödområdena.\r\nSysselsättningsbidraget höjs till 250 000 kr i\r\nstödområde 1 och till 150 000 i stödområde 2. När\r\ndet gäller kommersiell service sker en höjning till\r\nhögst 85 % av den kostnad för investering som\r\npåtvingats handlaren till följd av en lagändring.\r\nServicebidraget höjs till 150 000 kr.</pre><pre>Till detta föreslås ett landsbygdsstöd på högst\r\n450 000 kr. Här gäller inga begränsningar\r\nbeträffande stödberättigad verksamhet för de\r\nföretag som bedrivs på marknadsmässiga grunder.</pre><pre>Ett mikrostöd om högst 20 000 kr införs. Likaså har\r\nregeringen föreslagit ett tillfälligt småföretagsstöd\r\nmed högst 15 % för budgetåret 1994/95.</pre><pre>Det är alltså ett brett register av stimulanser som\r\nföreslås i detta paket. Jag anser att dessa\r\nstimulanser är nödvändiga.</pre><pre>Utvecklingen av de små och medelstora företagen\r\när avgörande för att vi skall kunna få arbetstillfällen\r\ni hela vårt land, inte minst på landsbygden. I\r\nbetänkandet tar man också upp\r\nriskkapitalförsörjningen som är en viktig del av\r\nsmåföretagsutvecklingen. Det har varit och är en\r\nviktig fråga, inte minst efter den turbulens som varit\r\npå finansmarknaden och med våra banker. Därför\r\nhar både regering och riksdag under de senaste året\r\nsatsat stora resurser på att medverka till en bättre\r\nriskkapitalförsörjning.</pre><pre>När man hör Georg Andersson tror man att han\r\ninte har uppfattat allt som har skett. Vi har\r\ntillskapat olika instrument: Industri- och\r\nnyföretagarfonden 2,4 miljarder,\r\nriskkapitalbolagen 6,5 miljarder, förstärkta\r\nresurser till utvecklingsbolagen och\r\nutvecklingfonderna 2,5 miljarder. Man har återfört\r\nde medel som den gamla regeringen drog in ifrån\r\nutvecklingsfonderna. Teknikbrostiftelserna har fått\r\n1 miljard, och det föreslås nu 500 miljoner till\r\nuppfinnare och innovatörer. Totalt har de statliga\r\ninsatserna tredubblats under de senaste åren när\r\ndet gäller riskkapitalförsörjningen -- från ungefär 4\r\nmiljarder till 12 miljarder. Det är en ganska\r\nansenlig summa.</pre><pre>Det visar sig att detta ger ganska god effekt. När\r\nman talar med de olika aktörerna får man veta att\r\ndet hela kommit ganska bra i gång, även om det var\r\nen tveksam början på en del håll -- det kan jag\r\ninstämma i. Men nu är det en bra aktivitet.</pre><pre>Sedan har det också sänkts en rad skatter för\r\nsmåföretagare, i storleksordningen 14 miljarder.\r\nDet bidrar också i alla högsta grad till att förbättra\r\nriskkapitalförsörjningen, inte minst att\r\nkvittningsrätten återinförts. Man har sänkt\r\ntillväxthämmande skatter och avgifter för\r\nsmåföretagen, och det har höjt konkurrenskraften\r\nhögst påtagligt.</pre><pre>Detta kompletteras med de regionalpolitiska\r\ninsatserna, där de olika stöden och låneformerna är\r\nviktiga instrument. Här bör betonas höjningen av\r\nanslaget till Norrlandsfonden, som det verkar vara\r\nstor enighet runt. Det är bra. Norrlandsfonden är\r\nav stor betydelse för näringslivets utveckling i de\r\nnordligaste regionerna. Utskottet har ökat anslaget\r\nfrån 220 till 300 miljoner i kapitaltillskott. Jag\r\ntycker det är en riktig justering, inte minst med\r\ntanke på att Norrlandsfondens område nu också\r\nkommer att innefatta Gävleborgs län.</pre><pre>Åtgärder för kvinnors företagande har behandlats\r\nganska mycket under de senaste åren. Det är\r\nriktigt. Det finns många kvinnor som vill starta och\r\nutveckla företag. Tyvärr har olika lån och stöd inte\r\nvarit anpassade till denna typ av verksamhet. Nu\r\nhar det vidtagits en rad åtgärder för att stimulera\r\ndet kvinnliga företagandet. NUTEK har 20\r\nmiljoner för att gå ut med rådgivning åt kvinnliga\r\nföretagare. De nya utvecklingsbolagen och\r\nutvecklingsfonderna skall ägna särskild\r\nuppmärksamhet åt att hjälpa kvinnliga företagare.\r\nDe ger också nyföretagarlån upp till 100 000 kr. Vi\r\nhar det föreslagna mikrostödet på 20 000 kr och\r\nlandsbygdsstödet, vilket också gör det enklare för\r\nkvinnor att få företagsstöd. Stödet till kooperativa\r\nföretag har förstärkts. Norrlandsfonden skall också\r\nöka insatserna för kvinnors företagande.</pre><pre>Finansutskottet kommer också att föreslå att 50\r\nmiljoner kanaliseras till industri- och\r\nnyföretagarfonden som skall hjälpa till med\r\nkvinnligt företagande.</pre><pre>Det är alltså många olika insatser som gjorts och\r\nsom kommer att hjälpa till att ge förutsättningar för\r\nkvinnors företagande.</pre><pre>NUTEK har dessutom uppdraget att utvärdera\r\nolika insatser och rapportera om detta och\r\neventuellt ge förslag till ytterligare åtgärder som\r\nkan erfordras. Detta är redan på gång.</pre><pre>Utbildning och forskning intar en prioriterad del i\r\nvårt samhälle. Det är helt nödvändigt. Även ur\r\nregionalpolitiskt perspektiv är det angeläget att\r\nsprida kunskap och kompetens till våra små och\r\nmedelstora högskolor. Det föreslås i betänkandet.</pre><pre>Det finns även förslag på utbildning till\r\nentreprenörer på gymnasieskolor i glesbygden. Vi\r\nutbildar i dag många att bli löntagare när vi\r\negentligen behöver många nya entreprenörer.\r\nDärför är det en bra satsning att få i gång\r\nentreprenörsutbildning. Jag hoppas också att det\r\nkan bli en fortsättning på högskolenivå.\r\nUtbildningen behövs på alla nivåer.</pre><pre>Landsbygdsfrågorna har en viktig roll i\r\nregionalpolitiken. Det slog också Patrik Norinder\r\nfast. Jord- och skogsbruket är landsbygdens\r\nekonomiska och miljömässiga bas. Ett\r\nkonkurrenskraftigt lantbruk är därför en helt\r\ngrundläggande faktor för landsbygden som en\r\nlivsmiljö. Ingen annan näring genererar så mycket\r\nbieffekter på sysselsättningen som jord- och\r\nskogsbruket. Jordbruksfrågorna behandlas inte i\r\nbetänkandet. Men det är viktigt att betona vikten\r\nav dem för landsbygden.</pre><pre>Även om jord- och skogsbruket genererar en rad\r\njobb, räcker det inte som grund för att människor\r\nskall få ett bra service- och kulturutbud och kunna\r\nutöva ett omväxlande socialt liv. Det behövs ett\r\nökat befolkningsunderlag för landsbygden. Det\r\nförutsätter både arbetspendling och växande\r\nsmåföretag. Här ger den nya tekniken, inte minst\r\ntelekommunikation, möjligheter att bedriva olika\r\nsmåföretag i olika delar av vårt land.</pre><pre>Jag vill också ta upp frågan om omställning av\r\nenergisystemen. Bioenergin ger oss en möjlighet\r\natt starta många nya småföretag i vårt land. Därför\r\nbör olika biobränslen tas fram. Det behövs för\r\nomställningen i vårt energisystem. Även\r\nskogsförädlingen är en sådan fråga som vi kan\r\njobba vidare med. Det kommer att ske inom både\r\nforskning och utbildning.</pre><pre>Fru talman! Jag vill även beröra lanthandlarnas\r\nsituation i sammanhanget. Många lanthandlare har\r\nlagt ned sina butiker under senare år. En rad\r\nbutiker ligger i farozonen. Därför är det angeläget\r\natt det vidtas olika åtgärder på landsbygden som\r\ngör att människor bor kvar och nya flyttar dit. Inte\r\nminst gäller det att stimulera olika\r\nbyutvecklingsgrupper där det lokala engagemanget\r\nkan göra stora insatser för en levande landsbygd.</pre><pre>Det är också riktigt att det sker en fortsatt satsning\r\npå samverkan mellan lanthandlare, post, banker,\r\napotek, turistinformationsverksamhet osv. Genom\r\natt samordna verksamheterna kan lanthandlarna få\r\nen bättre bas för sin verksamhet, samtidigt som\r\nlandsbygdsborna får sina servicebehov\r\ntillgodosedda.</pre><pre>Det utpekade servicebidraget är också välkommet.\r\nDet kan medverka till att butiker kan leva kvar.\r\nMen här är det angeläget att betona att ett kraftigt\r\nutvecklingsarbete utförs på lokal, kommunal,\r\nregional och central nivå. Aktörer på olika nivåer\r\nsamverkar för att verkligen arbetar åt samma håll\r\nför att på så sätt få en levande landsbygd.</pre><pre>Det finns många andra områden jag skulle vilka\r\nkommentera. Men tiden räcker inte till. Jag vill\r\nändå sammantaget påstå att det görs en ordentlig\r\nregionalpolitisk satsning. Den är större än tidigare.\r\nDet är fråga om en ökning från nuvarande 2,6\r\nmiljarder till nästan 4 miljarder. Det är en kraftig\r\nökning i nuvarande ekonomiska situation.</pre><pre>Jag blir litet förvånad när jag hör\r\nSocialdemokraternas inställning till vissa saker.\r\nVad som förbryllar mig mest är att\r\nSocialdemokraterna motsätter sig de 800\r\nmiljonerna för att skapa riktiga jobb nästa\r\nbudgetår. Jag har varit i kontakt med en rad\r\nlänsstyrelser. De har hälsat dessa medel med\r\ntillfredsställelse. De har tagit fram projekt för att\r\nskapa nya jobb som kan sättas i gång snabbt. Det\r\när för mig helt obegripligt att i detta läge säga nej.\r\nDet måste vara angeläget för alla att på alla sätt\r\nmedverka till att nya jobb skapas i hela landet. Det\r\n15-procentiga småföretagsstödet kan hjälpa till i\r\nområden som Bergslagen och fyrstadsområdet. Det\r\när områden som ha drabbats hårt av\r\narbetslösheten. Då får de större resurser till\r\nförfogande. Jag hoppas att Socialdemokraterna\r\nändrar sig och säger ja till denna satsning.</pre><pre>Jag yrkar bifall till reservation 30. I övrigt yrkar jag\r\nbifall till utskottets hemställan i betänkandet.</pre><pre>Anf. 64  GEORG ANDERSSON (s) replik:</pre><pre>Fru talman! Det är sällan man numera träffar en\r\nsådan nöjd centerpartist som Kjell Ericsson. De\r\nflesta centerpartister ser ganska bekymrade ut för\r\nnärvarande, inte minst på grund av den\r\nregionalpolitiska utvecklingen. De är så oerhört\r\nnöjda med den satsning de säger sker på\r\nregionalpolitiken. De räknar då in att 800 miljoner\r\nflyttas från länsarbetsnämnderna till\r\nlänsstyrelserna. Det är vad det hela handlar om.\r\nFrågan är om det blir mera jobb.</pre><pre>Bekämpas arbetslösheten bättre hos länsstyrelsen\r\neller hos länsarbetsnämnderna? Bekämpas\r\narbetslösheten genom att bygga upp tillfälliga\r\nbyråkratier i länsstyrelserna för att administrera ett\r\nettårsprojekt över valrörelsen eller genom att\r\narbeta mera kontinuerligt? Det är frågan. Vi är\r\nmedvetna om att ni har valt denna väg av delvis\r\npopulistiska skäl.</pre><pre>Det fanns tidigare möjligheter att hjälpa till att\r\nbekämpa arbetslösheten, t.ex. med hjälp av ROT-\r\nprogram och AMS-medel. Centerpartisterna\r\ngjorde allt för att förhindra att det skulle komma till\r\nstånd. Nästa år behöver AMS dessa pengar. Det är\r\nfel -- som arbetsmarknadsministern sade tidigare i\r\ndag -- att AMS inte anser att de inte kan använda\r\nde medel de har fått till förfogande för nästa\r\nbudgetår. Jag sitter med i AMS styrelse. Det\r\npåstående som arbetsmarknadsministern har anfört\r\ni dag har ingen grund där. Jag beklagar att jag inte\r\nfick tillfälle att replikera på detta. Men jag vill ha\r\ndet sagt nu.</pre><pre>Dessa pengar behövs för att bekämpa\r\narbetslösheten och satsa på\r\narbetsmarknadsutbildning. De insatser som skall\r\ngöras för att utveckla näringspolitiken måste göras\r\ninom näringspolitikens ramar och inte genom att\r\nurgröpa AMS-anslagen.</pre><pre>Jag har ett par frågor. Hur ser Kjell Ericsson på vårt\r\nförslag att decentralisera verksamheten mer? Detta\r\när ett av våra viktiga förslag. Hur ser Kjell Ericsson\r\nsom centerpartist på utvecklingen av avregleringen\r\noch privatiseringen? Dessa frågor oroar så många\r\nute i bygderna. Det är fråga om försäljning av\r\nVattenfall, Assidomän, naturtillgångar osv.\r\nStämmer detta med Centerns syn på\r\nregionalpolitisk utveckling?</pre><pre>Vi har föreslagit branschprogram för skogsbruket.\r\nKjell Ericsson talade om skogsbruket. Är detta\r\nnågot han tänker sig vara med om att stödja, så att\r\ndet är möjligt att bättre ta till vara den\r\nsysselsättningspotential som skogsbruket utgör?</pre><pre>Anf. 65  KJELL ERICSSON (c) replik:</pre><pre>Fru talman! Jag pratar om bra satsningar. Det är\r\nsjälvklart så att om det fanns mer pengar skulle jag\r\nvilja satsa mer på regionalpolitik. Det har alltid\r\nvarit och är fortfarande en hjärtefråga för mig. Men\r\njag är också realist. Jag ser att de pengarna inte\r\nfinns i dag, och då måste mer pengar fram.</pre><pre>Ni pratar om 800 miljoner kronor. Georg\r\nAndersson säger en sak. Men han har också fått\r\nhöra andra sanningar tidigare i dag av\r\narbetsmarknadsministern. Jag litar på vad\r\narbetsmarknadsministern säger. Det finns pengar\r\növer på kontot. Jag har inte något emot att man då\r\ngår ut och gör något för att skapa riktiga jobb.</pre><pre>Jag har pratat med många i vårt land som tycker att\r\nsmåföretagsstödet är bra. I samarbete med\r\nlänsarbetsnämnderna kan kvalificerad personal\r\nställas till förfogande för att höja kompetensen hos\r\nolika småföretag. Ett bra inslag har varit att\r\ncivilingenjörer har hjälpt småföretagare att höja\r\nkompetensen i fråga om teknik, marknadsföring\r\nosv.</pre><pre>Produktutveckling är ett annat område som kan\r\nnämnas. Det finns även teknisk utveckling,\r\nmarknadsutveckling osv. Vidare finns det\r\nsmåskaliga turistsatsningar. Det finns många bra\r\nåtgärder som kan vidtas. Stödet är flexibelt, och det\r\när verkligen decentraliserat. Det går ned på\r\nlänsnivå. Länsstyrelserna fattar besluten på\r\ngrundval av de förslag som finns.</pre><pre>Det beräknas att ungefär 4 000 nya arbetstillfällen\r\nskapas. Jag vill påstå att detta är en bra satsning,\r\noch jag hoppas att Georg Andersson kommer att\r\ntänka till.</pre><pre>Det har ställts många frågor om avregleringen.\r\nAvregleringen började redan under den förra\r\nregeringen. Det var fråga om ganska mycket. Det\r\narbetet har fortsatt. Jag tycker att man noga skall\r\nfölja konsekvensera av avregleringen. Men i fråga\r\nom Televerket finns det en telelag som garanterar\r\ntillgången till telefon, fax osv. i hela landet. Det är\r\nlikadant med postlagen. Detta fanns inte tidigare.\r\nDet finns instrument som garanterar en bra service\r\ni hela landet.</pre><pre>Börje Hörnlund redogjorde tidigare för\r\nprivatiseringen. Staten är fortfarande\r\nmajoritetsägare. Staten bestämmer över\r\nAssidomän. Även om delar av Vattenfall säljs ut,\r\nbestämmer staten fortfarande över Vattenfall. I det\r\nhär fallet är det alltså staten som bestämmer. Staten\r\nhar majoriteten och säljer ut vissa delar till\r\nenskilda, kommuner, landsting, osv. Det ser jag\r\ninte som någon fara.</pre><pre>Anf. 66  GEORG ANDERSSON (s) replik:</pre><pre>Fru talman! Kjell Ericsson påstår nu att det i\r\nanslaget för arbetsmarknadspolitiska åtgärder\r\nkommer att finnas pengar över för nästa år. Hur i\r\nall världen vet Kjell Ericsson att det kommer att bli\r\npengar över i det anslag som AMS har för att\r\nbekämpa arbetslösheten på 13--14 % under hela\r\nnästa år? Det måste betyda, precis som har sagts\r\ntidigare i dag, att man sänker ambitionsgraden,\r\ndvs. att man inte skall bekämpa arbetslösheten så\r\nmycket som det var planerat, utan låta fler gå ut i\r\nöppen arbetslöshet. Är det lösningen? Då blir det\r\npengar över.</pre><pre>Om man ser till att AMS erbjuder de arbetslösa så\r\ndåliga villkor att de inte tar beredskapsjobb och\r\nliknande går de ju ut i öppen arbetslöshet i stället.\r\nDet är väl inte någon lösning.</pre><pre>Vi måste göra kraftfulla insatser. AMS bedömer att\r\nde här medlen -- med nuvarande anslagsnivå --\r\nkommer att behövas nästa år för olika åtgärder, för\r\nberedskapsjobb, arbetsmarknadsutbildning och\r\nannat. Så är det faktiskt.</pre><pre>Jag vill med kraft vända mig mot ett talesätt som\r\nhar smugit sig in i debatten. Det har talats om\r\n''riktiga jobb'', till skillnad från andra\r\nsysselsättningar, som inte är ''riktiga''. Vad är\r\n''riktiga jobb'', och vad är det inte?</pre><pre>Jag hörde häromdagen bankdirektör Hans Cavalli-\r\nBjörkman reagera lika starkt som jag nu gör, med\r\nanledning av debatten mellan statsministern och\r\nIngvar Carlsson, där det också talades om att jobb i\r\nden offentliga sektorn inte betraktas som ''riktiga'',\r\nutan att det skall vara jobb i den privata sektorn.\r\nÄr det så?</pre><pre>Låt oss nu se på alla insatser på det ena eller det\r\nandra området som finansieras på olika sätt som\r\nviktiga insatser! Jag utgår från att vi skulle kunna\r\nenas om detta.</pre><pre>När det gäller decentralisering skulle jag vilja veta\r\nhur ni ser på vårt förslag. Kjell Ericsson hänvisar\r\ntill att de 800 miljonerna gynnar\r\ndecentraliseringen. Men det innebär väl inte mera\r\ndecentralisering om pengarna går till\r\nlänsstyrelserna än om de behandlas av\r\nlänsarbetsnämnderna och arbetsförmedlingarna!\r\nVem vet om det blir 4 000 jobb? Huvudfrågan gäller\r\nju att sådana här insatser naturligtvis behövs över\r\nde näringspolitiska anslagen, inte genom att man\r\nurgröper de arbetsmarknadspolitiska anslagen. Det\r\när vår huvudinvändning.</pre><pre>Anf. 67  KJELL ERICSSON (c) replik:</pre><pre>Fru talman! Om man kan bekämpa arbetslösheten\r\ngenom att skapa långsiktiga jobb måste detta vara\r\nen fördel. Genom de olika insatserna finns det\r\nmöjligheter -- man räknar med 4 000 nya jobb. Jag\r\nser det som ett mycket bra sätt att bekämpa\r\narbetslösheten, som ger långsiktiga arbetstillfällen.\r\nLåt mig bara ta ett exempel, som gäller att man\r\nställer kvalificerad arbetskraft till förfogande för\r\nsmåföretagen.</pre><pre>Jag träffade en företagare från Lovene Dörr i\r\nSkaraborg, och han berättade att man där gjorde\r\ndörrar och fönster men att man inte kunde sälja\r\neller marknadsföra sig. Man anställde då en\r\ncivilingenjör, och han var så pass duktig att han åkte\r\ntill Tyskland och började sälja dörrar och fönster.\r\nDet gick så bra att man anställde ytterligare en\r\ncivilingenjör, som också åkte utomlands och sålde\r\ndörrar och fönster. Det gick ännu bättre, och man\r\nanställde ytterligare en. Därmed höjde man\r\nkompetensen. Företagaren sade att man nu säljer\r\n95 % på export. Detta hade höjt temperaturen i\r\nhela företaget, och man vidareutbildar sig nu inom\r\nekonomi, data, marknadsföring m.m. Man har\r\nockså nyanställt många.</pre><pre>Detta visar att man verkligen kan hjälpa till med att\r\nskapa långsiktiga jobb. Det är det som vi är ute\r\nefter i det här fallet. Jag tror att man kan\r\nåstadkomma detta också på det här sättet.</pre><pre>Anf. 68  SYLVIA LINDGREN (s):</pre><pre>Fru talman! Jag har begärt ordet med anledning av\r\nett antal motioner som avlämnats under den\r\nallmänna motionstiden och som i huvudsak berör\r\nstorstadsproblem, men som också innehåller\r\nlösningar, framtidsförhoppningar och en vilja till\r\npositiv utveckling för hela landet.</pre><pre>Fru talman! Arbetslösheten är vårt största och\r\nsnabbast växande samhällsproblem. Den är ett hot\r\nmot statsfinanserna, och den slår blint gentemot\r\nden enskilda individen. Att inte ha något jobb att\r\ngå till, att inte ha rätten att göra rätt för sig,\r\navsaknad av arbetskamrater och inflytande -- ja,\r\ndet är några av de många faktorer som gör att den\r\nenskilde hamnar i en ond cirkel, där begreppet\r\n''utslagning'' snabbt blir verklighet för många.</pre><pre>För den enskilde som drabbas är det naturligtvis en\r\nkatastrof, oavsett var i landet man bor. Men jag vill\r\nändå påstå att det finns speciella problem i\r\nstorstäder, inte minst i Stockholmsregionen. Här\r\nfinns många s.k. rika, med en hög utbildning, men\r\nockså alltför många mycket ''fattiga'', många\r\nlågutbildade och många med invandrarbakgrund,\r\nsom har speciella svårigheter att få jobb.\r\nEnsamhushållen är också betydligt fler i vår\r\nhuvudstad än i övriga delar av landet. Ensamhet\r\noch isolering är i huvudsak ett storstadsfenomen,\r\nsom man också måste ta hänsyn till när man\r\ndiskuterar regionalpolitik.</pre><pre>1990 utförde 940 900 personer i Stockholms län ett\r\ndagligt förvärvsarbete. 1993 utförde 827 200\r\npersoner i länet ett dagligt förvärvsarbete. På tre år\r\nhar alltså 113 700 jobb försvunnit i vårt län. Bara\r\nmellan december 1992 och december 1993 försvann\r\n68 100 jobb.</pre><pre>Regeringen, med Börje Hörnlund i spetsen, driver\r\nen i högsta grad storstadsfientlig politik.</pre><pre>Samtidigt som arbetsmarknadssituationen i\r\nstorstäderna är svår delar staten ut pengar för att\r\nflytta arbetstillfällen från Stockholm till andra delar\r\nav landet. Detta fenomen har bl.a. belysts i motion\r\nA430 med Oskar Lindkvist som första namn.</pre><pre>Jag har förståelse för att man vidtar sådana här\r\nåtgärder när det är högkonjunktur -- det är\r\nnödvändigt. Men i en lågkonjunktur, när det är\r\nsvårigheter även i storstadsområdena, måste man\r\nockså vinna förståelse för att det väcker ont blod\r\nhos många.</pre><pre>Nu består inte Storstockholm enbart av\r\ntätortsbebyggelse, utan här finns också glesbygd.\r\nLika svårt som att behålla arbetstillfällena i\r\nStockholm är det att få företag att etablera s.k.\r\ndistansarbetsplatser på öarna och i annan glesbygd i\r\nStockholms skärgård. Det är nämligen mer lönsamt\r\nför företagen att bedriva verksamhet i annan del av\r\nlandet än i Stockholmsregionen.</pre><pre>Ett exempel på detta -- jag vill påstå att exempel\r\nfinns på flera andra områden -- är Silja Lines\r\nbokningscentral i Kalix. Eftersom det där totalt rör\r\nsig om 30 arbetsplatser, uppgår utvecklingsbidraget\r\ntill 6 miljoner kronor, dvs. 200 000 kr per\r\narbetstillfälle. Länsstyrelsen i Stockholms län kan\r\nmaximalt utbetala ett investeringsstöd för\r\netablering av detta slag i länets glesbygd på 45 000\r\nkr.</pre><pre>Det är inte särskilt svårt att förstå företagets val då\r\ndet får 5,5 miljoner kronor mer för att förlägga\r\nföretaget någon annanstans än i\r\nStockholmsområdet. Sådana exempel kan säkert\r\nockså ges från andra regioner, t.ex. från Skåne i\r\nförhållande till Blekinge.</pre><pre>Det är onekligen ett problem om statligt\r\nlokaliseringsstöd blir avgörande för om verksamhet\r\netableras i annan glesbygd och inte på den plats där\r\nden kanske är mest livskraftig och har de största\r\nutvecklingsmöjligheterna. Och, fru talman, jag vill\r\nhärmed klart deklarera att det i en region som\r\nStockholm också finns en klar obalans inom\r\nregionen.</pre><pre>Jag ser det också som en fara om näringslivspolitik\r\nblir helt avhängig regionalpolitik. Det är för mig\r\nobegripligt att näringsministern så totalt\r\növerlämnat sitt fögderi till Börje Hörnlund.</pre><pre>När jag och flera med mig har tagit upp dessa frågor\r\nmed arbetsmarknadsmininstern har han sagt: Det\r\när inte jag som förmedlar de stora beloppen, utan\r\ndet är andra organ. Och så fullföljs den\r\nargumentationen av att vi stockholmare är\r\n''förfärligt avundsjuka på alla små orter ute i\r\nlandet''.</pre><pre>Fru talman! Jag vill nu en gång för alla slå fast att\r\ndet inte handlar om avundsjuka -- det handlar om\r\nförståelse också för storstädernas problem. Det\r\nhandlar om att få stabila företag och ett\r\nhelhetsperspektiv.</pre><pre>Moderaterna -- som utmålat sig som ett\r\nstorstadsparti -- driver i regeringsställning en\r\npolitik som slår hårt mot såväl Stockholms\r\nbostadstäta områden som ren glesbygd i regionen.\r\nVart har moderaterna tagit vägen när det gäller att\r\nhävda också Stockholms intressen?</pre><pre>Det är ju lätt att med en läpparnas bekännelse säga\r\natt storstäderna måste vara motor i samhället och\r\nen förutsättning för utökade arbetstillfällen och\r\navknoppningar -- ett nytt, modernt ord -- i andra\r\ndelar av landet. Men när man ser förhållandena i\r\nstaden, när man läser statistiken, som klart och\r\nentydigt betonar att vi i regionen förlorat 113 700\r\njobb på tre år, blir man orolig för utvecklingen.</pre><pre>För att få ned arbetslösheten till den nivå som den\r\nlåg på 1990 skulle det i Stockholms län behövas ett\r\ntillskott av närmare 150 000 arbeten enligt\r\nlänsarbetsnämndens bedömningar.</pre><pre>Fru talman! Politik är att vilja. Men det handlar\r\nockså om att välja -- att välja alternativ och\r\nproblemlösningar som man finner lämpliga.</pre><pre>Vi måste slå vakt om hela Sverige, och i Sverige\r\nfinns också större städer. Att kasta runt\r\narbetslöshet ger ingen respekt någonstans. Det\r\ninger heller ingen respekt att inte driva en tydlig\r\nnäringspolitik, vilket är en grundförutsättning för\r\nlångsiktighet och stabilitet för företag och\r\narbetstagare. En stabil näringspolitik är också en\r\ngrundpelare för att kunna bedriva en bra\r\nregionalpolitik.</pre><pre>Anf. 69  ISA HALVARSSON (fp) replik:</pre><pre>Fru talman! En lokalisering av tjänsteföretagen är\r\nen av de mest effektiva insatser man kan göra för att\r\nde prioriterade regionerna skall få arbetstillfällen.\r\nAvståndshandikappet eliminerar man genom\r\nanvändning av modern telefoni och datateknik.\r\nDet är en av de fördelar man ser med den nya\r\ntekniken; där är glesheten inte en nackdel på\r\nsamma sätt som tidigare.</pre><pre>Det går inte att fortsätta som man gör från\r\nsocialdemokratiskt håll. Den ene säger: Er politik\r\ndrabbar glesbygden -- det är storstäderna som får ut\r\nmest. Den andre säger: Er politik drabbar\r\nstorstäderna -- det är glesbygden som får ut mest.</pre><pre>Tittar man närmare på de här tjänsteföretagen\r\nfinner man att 70 % av arbetena har tillsatts med\r\nkvinnlig arbetskraft, och det är mycket glädjande.\r\nSedan hösten 1991 har regeringen fattat beslut om\r\netablering av totalt 503 årsarbetskrafter i\r\nstödområdet. Det är 92 årsarbetskrafter som har\r\nlokaliserats från Stockholmsregionen. Den siffran\r\nskall då jämföras med det tillskott som man i\r\nStockholm har fått i lednings- och\r\nadministrationsfunktioner -- de sätter sig\r\nfortfarande i Stockholmsområdet. Man beräknar\r\natt Stockholmsområdet har fått ett tillskott på\r\nsammanlagt 100 årsarbetskrafter. -- Jag tror att det\r\när viktigt att vi också fortsättningsvis har möjlighet\r\natt ge kvinnor ute i Norrland möjlighet till arbete.</pre><pre>Anf. 70  SYLVIA LINDGREN (s) replik:</pre><pre>Fru talman! Jag vill säga till Isa Halvarsson att jag\r\nsjälvfallet kommer att fajtas för att kvinnor skall få\r\narbetstillfällen över hela landet -- det må gälla\r\nglesbygd eller storstad. Men vad jag har försökt att\r\npoängtera i mitt inlägg är att om ett företag får mera\r\npengar för att flytta någon annanstans gör man\r\nsjälvfallet det hellre än stannar kvar i den region\r\nman befinner sig i. Det är det som är dilemmat.</pre><pre>I det fall som jag redogjorde för får man 5,5\r\nmiljoner kronor mer för att förlägga företaget till\r\nNorrland än för att lägga det t.ex. på en skärgårdsö\r\ni Stockholm. Det vill jag att man skall ha med i\r\nberäkningen när man förmedlar stöden. Man måste\r\nockså ta hänsyn till företagets art, vad det handlar\r\nom, vad det finns för utvecklingsmöjligheter osv.</pre><pre>Jag är definitivt inte avundsjuk på Kalix. Där\r\nbehöver man alla arbetstillfällen man kan få. Se det\r\nsom ett exempel på hur stödformerna kan slå! Det\r\när det som jag vill betona.</pre><pre>Anf. 71  ISA HALVARSSON (fp) replik:</pre><pre>Fru talman! Stödformer slår naturligtvis på det\r\nviset. Vi använder stödformer för att gynna företag\r\nsom bedriver verksamhet inom stödområdena, och\r\ndå blir det så.</pre><pre>Anf. 72  SYLVIA LINDGREN (s) replik:</pre><pre>Fru talman! Jag har förståelse för det också! Men\r\njag vill också att Isa Halvarsson skall ha förståelse\r\nför de speciella problem som jag i min inledning\r\nförsökte belysa när det gäller Stockholm och\r\nStockholmsområdet.</pre><pre>I februari 1994 var 33 887 personer bara i själva\r\nstaden utan arbete. Arbetslösa ungdomar står för\r\n60 % av den totala sysselsättningsminskningen.\r\nUnder 1993 var i genomsnitt 15 000 ungdomar i\r\nStockholms län arbetslösa. Man kan diskutera\r\nprocentsatser hit och dit -- den enskilde individen\r\ndrabbas hårt oavsett var han eller hon bor och hur\r\nstora procentsatserna är. Det är speciella problem i\r\nden här regionen -- det går inte att sopa under\r\nmattan.</pre><pre>Anf. 73  KJELL ERICSSON (c) replik:</pre><pre>Fru talman! Isa Halvarsson har tagit upp de flesta\r\nav de frågor jag hade tänkt ta upp. Just\r\nregionalpolitiken syftar ju till att utjämna\r\nförhållandena. Det är svårigheter att få nya företag\r\ntill olika delar av inlandet -- till stödområdet och till\r\nandra delar av vårt land. Det är därför man har tagit\r\nfram stimulanser för dem som startar\r\nverksamheter; de har rätt att få regionalpolitiskt\r\nstöd.</pre><pre>I huvudsak handlar det om nya arbetstillfällen. När\r\nett företag expanderar flyttar det ut en del av\r\nverksamheten någon annanstans. Det är få företag\r\nsom rakt upp och ner har flyttat någonstans. I\r\nhuvudsak har de kommit ut till glesbygden i\r\nsamband med att de har expanderat.</pre><pre>Jag har självfallet förståelse för att det också kan\r\nfinnas problem i Stockholm. Men de är inte alls så\r\nstora som i glesbygden. Vi förstår att Stockholm\r\nkan ha problem i dag, när det är lågkonjunktur.\r\nMen när konjunkturen vänder går det mycket\r\nsnabbare här. Stockholm får mycket lättare nya\r\narbetstillfällen. Det tar däremot lång tid ute i\r\nlandet. Därför är det oerhört viktigt att man genom\r\nregionalpolitiken kan utjämna förhållandena på det\r\nhär viset.</pre><pre>Anf. 74  SYLVIA LINDGREN (s) replik:</pre><pre>Fru talman! Det talades också här i varma ordalag\r\nom hur viktiga storstäderna -- och inte minst\r\nStockholmsområdet -- är som motor när det gäller\r\natt få avknoppningar till övriga delar av landet.\r\nDärför är det viktigt att se till att det ges\r\nförutsättningar för arbetstillfällen i\r\nstorstadsregionerna.</pre><pre>Kjell Ericsson! Det är inte enbart nya företag som\r\nhar fått statliga bidrag. Det har t.o.m. förekommit\r\natt man har gett statliga bidrag inom\r\ntillverkningsindustrin för att företag skall kunna\r\nöka sina vinstandelar genom att göra folk\r\narbetslösa i Stockholmsregionen och placera\r\nföretaget i en annan region.</pre><pre>Anf. 75  KJELL ERICSSON (c) replik:</pre><pre>Fru talman! Det är bra att Stockholm är en motor.\r\nMycket är koncentrerat till Stockholm. Det gäller\r\nresurser, kompetens och annat. Självfallet dras\r\nmånga hit, inte minst när det är högkonjunktur.</pre><pre>Under den förra högkonjunkturen blev jag många\r\ngånger kontaktad av företag som inte fick tag i\r\narbetskraft. De ville komma härifrån för att lättare\r\nkunna expandera. Ibland handlar det om nya\r\nföretag. Men ofta handlar det om befintliga företag\r\nsom, när de expanderar, förlägger en del av\r\nverksamheten någon annanstans än i Stockholm.\r\nDet tycker jag är bra.</pre><pre>Som Isa Halvarsson sade finns ofta\r\nadministrationen kvar i Stockholm även om\r\nverksamheten finns någon annanstans. Det är alltså\r\nen kombination. Men om det skall bli någon\r\nregionalpolitisk effekt måste det finnas stöd som\r\ngör att företag också flyttar ut till olika delar av\r\nlandet där det är svårt att få nya arbetstillfällen,\r\nt.ex. till Sorsele, Bräcke och inlandet. Därför måste\r\ndessa olika stöd finnas.</pre><pre>När det gäller tjänsteföretagen har det också\r\nangetts hur stort beloppet skall vara. Det är 150 000\r\nkr per person i stödområde 2 och 250 000 kr i\r\nstödområde 1. Det är det högsta belopp som man\r\nkan få.</pre><pre>Anf. 76  SYLVIA LINDGREN (s) replik:</pre><pre>Fru talman! Jag vet inte om Kjell Ericsson lyssnade\r\npå vad jag sade. Jag sade också att det fanns en\r\nmycket klar regional obalans i\r\nStorstockholmsområdet. Det är t.ex. stor skillnad\r\nmellan Botkyrka och Haninge i förhållande till\r\nDanderyd.</pre><pre>Det är inget tvivel om att vi, när det var\r\nhögkonjunktur, också var mycket positiva till att\r\nflytta befintlig arbetskraft ifrån Storstockholm till\r\nandra områden. Det är en självklarhet. Men\r\nförhållandena har svängt oerhört snabbt. De siffror\r\nsom jag redovisade -- som har tagits fram av ett\r\nstatistikkontor -- belyser klart hur detta slår för den\r\nenskilde individen. Jag skulle vilja möta litet\r\nödmjukhet och förståelse för att det finns speciella\r\nproblem och en regional obalans även i ett\r\nstorstadsområde.</pre><pre>Anf. 77  SIGGE GODIN (fp):</pre><pre>Fru talman! Låt mig först och främst säga till Sylvia\r\nLindgren att jag instämmer i Isa Halvarssons och\r\nKjell Ericssons synpunkter i fråga om\r\ntjänsteföretag och lokalisering ute i bygderna.</pre><pre>Kvinnor ute i dessa bygder har fått nya jobb som\r\nhar skapats. Precis som Kjell Ericsson säger har\r\njobb som passar kvinnor under årtionden varit\r\nunderrepresenterade i dessa kommuner. Det finns\r\nkanske skäl för Sylvia Lindgren att resa till dessa\r\ntrakter. Jag kan nämna några exempel: Kalix,\r\nÖrnsköldsvik, Kramfors, Krokom och\r\nYtterhogdal. Jag hoppas att någon av dessa orter är\r\nnågorlunda känd. På dessa orter har det i årtionden\r\nvarit brist på arbeten för kvinnor.</pre><pre>Här i Stockholm talar man om att det för\r\nnärvarande är brist. Det är, som Kjell Ericsson\r\nsäger, ett tillfälligt problem. När det blir\r\nhögkonjunktur får människorna jobb. Jag blir litet\r\nupprörd, eftersom jag i många år har flyttat kvinnor\r\nifrån Sundsvall till Stockholm för att de över huvud\r\ntaget skulle ha en framtid. Sundsvall är ändå en\r\nganska expansiv ort i jämförelse med dem som jag\r\nhar räknat upp.</pre><pre>Fru talman! Det var inte riktigt för att säga detta\r\nsom jag begärde ordet.</pre><pre>Regeringens regionalpolitiska proposition ger en\r\nannan infallsvinkel på regionalpolitiken än den\r\npolitik som vi har fått erfara under de\r\nsocialdemokratiska åren.</pre><pre>Det satsas betydligt mer medel än under den\r\nsocialdemokratiska regeringstiden. Det föreslås\r\nsatsningar på tillväxt i hela landet och ökade\r\nsatsningar på Norrlandsfonden. Jag noterar att\r\nFolkpartiets mångåriga krav på att beslut skall\r\ndecentraliseras ut till länsstyrelserna inte längre\r\nkritiseras av Socialdemokraterna.</pre><pre>Det finns i dag en uppgång i konjunkturerna. Detta\r\nberor till stor del på regeringens massiva insatser\r\nför att stärka de små företagens\r\nutvecklingsmöjligheter genom sänkta skatter på de\r\nområden som hämmar tillväxt och investeringar.\r\nDet beror också på betydande insatser när det\r\ngäller utbildning, utveckling, nyföretagande och\r\nforskning.</pre><pre>Det gäller nu att med kraft ta till vara den\r\nutveckling mot ökad sysselsättning som är på gång.\r\nJag noterar med förvåning att Socialdemokraterna\r\ninte vill pröva den nyorientering som tar sikte på en\r\nkombination av regionalpolitiska,\r\narbetsmarknadspolitiska och näringspolitiska\r\nsatsningar.</pre><pre>Det pågår redan, som har sagts här, ett\r\nförberedelsearbete vid länsstyrelserna som syftar\r\ntill att få fram en rad projekt för att höja\r\nkompetensen inom småföretagen över hela vårt\r\nland.</pre><pre>Låt mig ge ett exempel på den oro som jag känner\r\npå grund av att vi inte tar till vara den\r\nutvecklingskraft som finns runt om i landet.</pre><pre>Ånge kommun fick i förra veckan beskedet att SJ\r\nvill göra mycket drastiska neddragningar i Ånge.\r\nNeddragningarna synes syfta till att ingen\r\nvagnslasttrafik i fortsättningen skall finnas kvar i\r\nNorrland. Den här neddragningen kommer, om\r\nden genomförs, att drabba 700 personer. Det är en\r\nkatastrof för kommunen. Där finns t.ex. en\r\ngymnasieskola som har ett mycket bristfälligt\r\nelevunderlag.</pre><pre>Vi vet också att Ånge kommun har drabbats\r\nmycket hårt av indragningar av verksamheten vid\r\nPosten i Ånge. Man drabbades också när\r\nkiseltillverkningen för några år sedan lades ner i\r\nLjungaverk.</pre><pre>Att Socialdemokraterna i dessa tider inte vill\r\nmedverka till otraditionella lösningar genom att\r\nunder en begränsad tid stödja\r\nkompetensutveckling, marknadsföring,\r\nproduktutveckling och produktteknik över hela\r\nlandet förvånar mig egentligen inte.</pre><pre>Nu undrar kanske någon vad detta har med Ånge,\r\nsom ligger inom stödområdet, att göra. Den som\r\nunder några år har deltagit i den regionalpolitiska\r\ndebatten vet att medlen är begränsade. Det är de\r\ntrots att det under dagen har redovisats att\r\noppositionen -- de borgerliga partierna tillsammans\r\nmed Vänsterpartiet -- under Socialdemokraternas\r\nregeringstid flyttade fram positionerna och\r\nfördelade mer medel till regionalpolitiken. I dag\r\nskall vi förhoppningsvis fördela ytterligare medel\r\ntill olika satsningar.</pre><pre>Arbetsmarknadspolitiska medel som stöd till den\r\ntraditionella regionalpolitiken ger möjligheter att i\r\nstörre utsträckning använda de sedvanliga medlen,\r\nsom inte räcker i dag, till glesbygderna. De är\r\nlandets mest utsatta områden. Inte minst Georg\r\nAndersson, själv bosatt i inlandet, borde förstå\r\ndetta.</pre><pre>Regionalpolitiken är väl som vanligt mindre\r\nintressant för Socialdemokraterna än\r\narbetsmarknadspolitiken, trots att det finns medel\r\növer. Att skapa långsiktiga och riktiga jobb\r\nintresserar tydligen Georg Andersson mindre.</pre><pre>Fru talman! Ånge kommun måste först och främst\r\nfå ökade insatser från i första hand SJ och\r\nKommunikationsdepartementet. Men man måste\r\nockså få betydande insatser från alla parter:\r\nlänsstyrelsen, NUTEK,\r\nArbetsmarknadsdepartementet osv. Det här kravet\r\nställs av alla politiska partier. Varför då motverka\r\nstörre insatser i regionalpolitiken genom avslag på\r\nregeringens förslag, Georg Andersson? Jag förstår\r\ninte det.</pre><pre></pre><pre>SJ:s planer beträffande Ånge innebär också en\r\ntankeställare för utvecklingen av järnvägen i\r\nNorrland, såväl Atlantbanan som Botniabanan.\r\nAvvecklas vagnslaststrafiken i hela Norrland ger\r\ndetta en signal som innebär risk för att\r\ninvesteringarna dras ned och planerade,\r\nnödvändiga investeringar i den norrländska\r\njärnvägen uteblir. Detta är oacceptabelt.</pre><pre>Fru talman! Jag vill med glädje notera att utskottet\r\ninstämmer i regeringens förslag att flytta upp\r\nKälarne kommundel i Bräcke kommun till\r\nstödområde 1. Men jag beklagar samtidigt att inte\r\nutskottet tillstyrker Nils-Olof Gustafssons motion i\r\nden del som rör Åre församling. Den som studerar\r\navstånden mellan Åre centrum och Handöl och\r\nStorlien förstår att företagens förutsättningar inte\r\när likadana längst ut i glesbygden som i centrala\r\nÅre. Den insats i kronor som det gäller skulle\r\ndessutom vara relativt liten, eftersom huvuddelen\r\nav verksamheten i Åre centrum består av turism\r\noch redan har bl.a. nedsatta socialavgifter.</pre><pre>Ibland är tydligen avstånden mellan Stockholm och\r\nfjällbygderna alltför stora för att konsekvenserna\r\nskall kunna överblickas.</pre><pre>Fru talman! Jag vill med detta inlägg yrka bifall til\r\nreservation 30 och därutöver till utskottets förslag.</pre><pre>Anf. 78  SYLVIA LINDGREN (s) replik:</pre><pre>Fru talman! Jag vill bara till Sigge Godin säga att\r\njag gläds med de kvinnor som får arbete oavsett var\r\nnågonstans det är, men inte minst med kvinnor i\r\nglesbygd som får jobb. Ingen kan heller, tror jag,\r\nbeskylla mig för att inte ha fightats för rätten för\r\nkvinnor att få jobb.</pre><pre>Sigge Godin räknade upp ett antal kända\r\nNorrlandsorter och undrade om de var för mig\r\nbekanta. På den frågan vill jag svara ett klart och\r\nentydigt ja.</pre><pre>I övrigt vill jag bara säga att jag inte ser det som\r\nnågon idé att flytta arbetslöshet från det ena stället\r\ntill det andra när det gäller befintliga arbeten. Att\r\nskapa nya arbetstillfällen har jag aldrig sagt något\r\nnegativt om, snarare tvärtom. Men jag har också i\r\nmitt inlägg velat betona att det när det gäller\r\nStorstockholm finns en mycket klar obalans i det\r\nregionala hänseendet. Inte minst gäller det ur\r\nperspektivet skärgårdsöar med få boende\r\nmänniskor. Men det är ack så viktigt att de finns\r\nhär, där det inte finns broförbindelser eller andra\r\nkommunikationer. Det måste också kunna räknas\r\nin i perspektivet, även om det tillhör en\r\nstorstadsregion. Det är inte fult att även tala\r\nstorstadspolitik i denna kammare.</pre><pre>Anf. 79  SIGGE GODIN (fp) replik:</pre><pre>Fru talman! Det är väl bra om Sylvia Lindgren och\r\njag är överens om att det är kvinnorna i glesbygden\r\nsom har de största svårigheterna att få de riktiga\r\njobben, att det är dem vi skall satsa på. Till det\r\nbehövs pengar, regionalpolitiska satsningar.</pre><pre>Det är de nya jobben som är utplacerade i\r\nglesbygden. Man flyttar inte jobb från Stockholm\r\noch dit ut, utan det är framför allt nya jobb som\r\nfinns i de här områdena. Vi kan vara överens om\r\natt de skall placeras där och att man skall stötta\r\ndetta med ekonomiska satsningar.</pre><pre>Sedan kan jag glädja Sylvia Lindgren med att säga\r\natt jag som ledamot av Glesbygdsnämndens\r\nstyrelse har rekommenderat styrelsen och\r\ntjänstemännen att vi skall göra nästa resa, för vi\r\nreser runt i Sverige, till Stockholms skärgård och ta\r\ndel av de problem och bekymmer som finns där ute.\r\nDet är också en glesbygd, precis som Sylvia\r\nLindgren säger. Vi har inte glömt bort dem. Vi skall\r\nta del av deras problem och se vad vi kan bidra\r\nmed.</pre><pre>I övrigt förutsätter jag att det finns en mycket alert\r\nlänsstyrelse i Stockholm som också ser till de sämst\r\nställda, om vi får kalla dem som finns ute på öarna\r\noch som har specifika problem så i det här\r\nsammanhanget. Det tror jag att man borde kunna\r\nklara i ett sådant expansivt område.</pre><pre>Anf. 80  SYLVIA LINDGREN (s) replik:</pre><pre>Fru talman! Jag är glad åt att man kommer att göra\r\nresan till Stockholms skärgård. Jag kan bara önska\r\nSigge Godin välkommen för att se att det även finns\r\nregional obalans i det här länet.</pre><pre>Det finns faktiskt exempel på att det är befintliga\r\nföretag som under en lågkonjunktur har flyttat från\r\nStockholmsområdet till andra delar av landet.</pre><pre>Det handlar om jobb, Sigge Godin. Det vänder sig\r\ni mig också när man säger riktiga jobb, det är\r\narbeten vi vill ha.</pre><pre>Anf. 81  SIGGE GODIN (fp) replik:</pre><pre>Fru talman! Självklart vill människor ha riktiga,\r\nfasta, varaktiga jobb, så att de kan tro på\r\nframtiden. Där har vi inga delade meningar. Men\r\ndet irriterar oss norrlänningar när Sylvia Lindgren\r\nkan säga att vi skor oss på storstadens problem. Det\r\när inte så.</pre><pre>Jag sitter i NUTEK:s regionalpolitiska nämnd, och\r\nde ärenden vi har behandlat där rör nya jobb, som\r\nvi inte har tagit från Stockholmsregionen. Det är\r\nnya jobb som har gett kvinnor ute i glesbygden,\r\nsom kanske har väntat i många år på ett arbete, nya\r\nmöjligheter och en ny framtid. Att de har fått den\r\nhär chansen borde vi kunna vara överens om är\r\nmycket glädjande. Vi vet dessutom av alla\r\nutvärderingar som har gjorts att det är en mycket\r\neffektiv verksamhet, och att den fungerar mycket\r\nbra. Vi har nått en god bit på väg i regionalpolitiska\r\nsammanhang, tycker jag, när vi har fått den\r\nmöjligheten.</pre><pre>Anf. 82  GEORG ANDERSSON (s) replik:</pre><pre>Fru talman! Jag förstår Sigge Godins reaktion inför\r\ndet som händer i Ånge. Jag är övertygad om att\r\nhade vi haft en socialdemokratisk regering hade vi\r\nfått höra mycket starka protester från Sigge Godins\r\nsida gentemot regeringen. Nu skall jag inte kontra\r\npå motsvarande sätt.</pre><pre>Men jag vill ändå ställa frågan: Ser Sigge Godin\r\nmot den här bakgrunden några bekymmer med det\r\nbeslut som riksdagen fattade för någon vecka sedan\r\nom att avreglera järnvägstrafiken på stomnätet?</pre><pre>Jag vet att de anställda inom SJ ser kopplingar\r\nmellan tryggheten i sina jobb, möjligheten för SJ att\r\nfungera effektivt och det förhållandet att man nu\r\nskall konkurrera med andra företag om de mest\r\nvinstgivande delarna. Då blir det naturligtvis, som\r\nalltid på en avreglerad marknad, så att det som är\r\nmindre lönsamt får man kasta över bord. Då är vi\r\ntillbaka till vådan av avreglering och privatisering.</pre><pre>Sigge Godin beskyller mig för att motverka större\r\ninsatser inom regionalpolitiken. Detta är närmast\r\nen oförskämdhet. Jag förstår att han syftar på att\r\njag inte har velat tillstyrka\r\narbetsmarknadsministerns förslag om att flytta\r\npengar mellan två olika organ. Jag betraktar inte\r\ndet som en försvagning av politiken att vi intar den\r\nhållning vi gör. Däremot har vi velat förstärka\r\nnäringspolitiken, som jag många gånger har\r\nupprepat här.</pre><pre>Vidare säger Sigge Godin något som, om jag\r\nförstod honom rätt, var mycket klokt: Om\r\ninsatserna sprids över allt större områden\r\nbegränsas möjligheterna till insatser i stödområdet.\r\nOm jag fattade rätt var det Sigge Godin sade så\r\nklokt.</pre><pre>Det ger mig anledning att peka på de risker för\r\nuttunning av regionalpolitiken som det\r\nföreliggande förslaget innebär. Man sprider ut\r\nlandsbygdsstöd på ett mycket odefinierat sätt över\r\nhela landet. Man skapar förväntningar i alla län om\r\natt få rika tillgångar från det begränsade anslag som\r\nlänsanslaget utgör. Den kraftiga satsningen med en\r\nökning på 300 miljoner räcker ändå inte till för att\r\nklara alla önskemål i hela landet. Jag undrar om\r\nSigge Godin delar min uppfattning på den punkten.</pre><pre>Anf. 83  SIGGE GODIN (fp) replik:</pre><pre>Fru talman! Det som händer i Ånge är djupt\r\nbeklagligt. Det sätt på vilket SJ har hanterat frågan\r\när också mycket beklagligt. Jag kan informera\r\nGeorg Andersson om att såväl kommunalråd som\r\nföreträdare för Länsstyrelsen i Västernorrland i dag\r\nhar fått tid hos två statsråd i denna fråga. Det är\r\ninte så att den borgerliga regeringen försöker smita\r\nundan här, utan man tar emot delegationen redan i\r\ndag efter händelserna i slutet av förra veckan. Jag\r\ntycker att det är raskt handlat. Jag ser med\r\ntillfredsställelse att också SJ vill träffa dem som är\r\nmest oroliga för utvecklingen där uppe.</pre><pre>Det som har hänt i Ånge handlar inte om\r\navreglering av järnvägstrafiken. Det handlar om\r\nden kostnadsutveckling som SJ har haft på den här\r\nverksamheten. Men om det blir så som vi befarar,\r\natt vagnslasttrafiken avvecklas i hela Norrland,\r\nkommer SJ att frånhända sig möjligheterna att\r\nbedriva en aktiv godstransporttrafik i 58 % av\r\nSverige. Det måste naturligtvis få konsekvenser.\r\nDet får konsekvenser för investeringarna i hela\r\ndenna stora del av landet. Det är det som oroar\r\nmig.</pre><pre>I ett läge då vi har stora bekymmer runt om i\r\nSverige tycker jag att det är konstigt att Georg\r\nAndersson, som har suttit i Sveriges riksdag många\r\når och upplevt att arbetsmarknadspolitik är något\r\nmycket bra men inte löser alla problem, inte kan\r\ntänka sig att ta en liten del av pengarna för att pröva\r\notraditionella lösningar.</pre><pre>Vi har i våra län mött inlandskommunernas\r\nföreträdare. De frågar: Varför satsas de allra flesta\r\nmedel på kusten? Om man överför medel från\r\nAMS-kontot till länsstyrelserna, kan man av de\r\ntraditionella medlen tillföra fler kronor till\r\ninlandskommunerna. Det skulle vara till glädje inte\r\nbara för Ånge utan sannolikt också för Lycksele\r\noch andra inlandskommuner. Därför tycker jag att\r\ndet är bra att göra det här försöket. Sedan får vi\r\nutvärdera det och se vad det har inneburit. Man kan\r\nhålla med inlandskommunerna om att de i många\r\nfall är styvmoderligt behandlade. I viss mån handlar\r\ndet om pengar, i andra fall om att man inte alltid\r\nkan hitta rätt objekt. Därför tror jag att de\r\notraditionella medlen skulle kunna vara till godo.</pre><pre>Anf. 84  GEORG ANDERSSON (s) replik:</pre><pre>Fru talman! Nu blir jag litet bekymrad. Det är nu\r\nSigge Godin avslöjar en stor okunnighet om vad\r\nregeringen tänker göra med dessa 800 miljoner\r\nkronor. Fattar riksdagen ett beslut på denna\r\ngrundval, då är det ganska allvarligt. Man har låtit\r\nsig luras. Faktum är att det sägs uttryckligen att\r\ndessa 800 miljoner kronor, som tas från AMS, skall\r\nläggas till allmänt småföretagarstöd utanför\r\nstödområdet, huvudsakligen i södra Sverige. Jag\r\nkommer inte att se röken av dessa pengar uppe i\r\nLycksele.</pre><pre>Jag hörde Charlotte Cederschiöld tala om att man\r\nskulle satsa dessa pengar på invandrare. Andra har\r\ntalat om glesbygden. I propositionen talas det om\r\nsödra Sverige utanför stödområdet. Det är vad\r\nutskottsmajoriteten vill tillstyrka. Jag beklagar att\r\ninte kammaren är full nu så att man får sprida\r\ninformation om vad beslutet egentligen kommer att\r\ninnebära.</pre><pre>Har arbetsmarknadsministern lyckats dupera sina\r\nborgerliga kolleger? Var finns\r\narbetsmarknadsutskottets borgerliga företrädare?\r\nVad har ni för kommentarer till de här\r\nsynpunkterna?</pre><pre>Sigge Godin säger att AMS inte löser alla problem.\r\nNej, tyvärr, men AMS löser åtskilliga och tvingas\r\nlösa många. Om nu AMS får mindre pengar då\r\nlöser man ju färre problem. Det är det enkla\r\nförhållandet.</pre><pre>Jag tycker att det är bra att statsråden tar emot\r\nÅngeborna. Jag inser mycket väl att det som\r\nhänder där inte har någon direkt koppling till\r\navreglering av järnvägstrafiken. Men jag ser att\r\navregleringen av järnvägstrafiken får liknande\r\neffekter framöver på regionalpolitiken. Det\r\nallvarliga är att beslutet om avregleringen av\r\njärnvägstrafiken är fattat utan någon analys av de\r\nregionala konsekvenserna, precis som är fallet med\r\navregleringen av Posten. Här sitter ett antal\r\nledamöter som samtycker med regeringen i tron att\r\ndet inte har negativa effekter. Det är beklagligt.</pre><pre>Anf. 85  SIGGE GODIN (fp) replik:</pre><pre>Fru talman! Jag vill berätta för Georg Andersson\r\natt jag träffade en företrädare för en länsstyrelse i\r\nNorrland på flyget i morse. Han beklagade sig över\r\natt de inte fick precis alla de miljoner som de hade\r\nförväntat sig. Man har ju gjort en preliminär\r\nfördelning redan nu innan Sveriges riksdag har\r\nfattat ett beslut i frågan. Norrlandslänen får en del\r\nmedel också.</pre><pre>Jag är inte duperad av arbetsmarknadsministern.\r\nJag satt kvar i den referensgrupp som behandlade\r\nde här frågorna, medan Georg Andersson fann för\r\ngott att gå hem. Jag vet inte varför han gick hem,\r\nmen vi andra satt kvar, så vi vet vad det handlar om.</pre><pre>Man får inte alla pengar i Norrland, men så är det\r\nju alltid. Man får en del. De traditionella medlen\r\nkan i större utsträckning användas i\r\ninlandskommunerna. Det är inga problem med det.\r\nGeorg Andersson måste ha läst på dåligt.</pre><pre>Huruvida avregleringen av järnvägstrafiken\r\nkommer att resultera i det ena eller det andra kan\r\nvi inte veta. Jag kan förstå att Georg Andersson\r\nsom f.d. kommunikationsminister kan tro vissa\r\nsaker i denna fråga och kanske har litet mera\r\nkunskap än vad jag har, men ingen av oss kan sia\r\nom hur utvecklingen kommer att bli. Däremot kan\r\nman sia om vad som händer om SJ avvecklar sin\r\nvagnslasttrafiken i hela Norrland. Då måste någon\r\nannan sköta den verksamheten. Det kan bli ett\r\nproblem, eftersom vi inte vet hur det skall lösas. Jag\r\när inte duperad av vare sig\r\narbetsmarknadsministern eller mina kolleger.</pre><pre>Anf. 86  ULF BJÖRKLUND (kds):</pre><pre>Fru talman! Glesbygds- och landsbygdsfrågorna är\r\nen viktig del i regionalpolitiken. En stabil och\r\nuthållig tillväxt i landet kan skapas bara om alla\r\nregioner är med och bidrar till tillväxten. En\r\nutveckling av den ekonomiska aktiviteten i Sveriges\r\nlandsbygd är därför viktig. Grunden för en stabil\r\nutveckling på landsbygden är att basnäringar som\r\njord- och skogsbruk samt fiske och turism utvecklas\r\npositivt. Landsbygdens resurser och\r\ntillväxtmöjligheter måste alltså tas till vara.</pre><pre>Om Sveriges landsbygd skall leva och utvecklas\r\nmåste alla som bor där också ha tillgång till\r\nnödvändig vardagsservice. Stat och kommun har\r\nett gemensamt ansvar för att garantera den\r\ngrundläggande samhällsservicen på landsbygden.\r\nAffär, post, bank, telefunktioner och bibliotek är\r\nviktiga servicefunktioner där samordning måste ske\r\nför att garantera en grundläggande service i\r\nglesbygden.</pre><pre>En mängd lokala grupper med stora ideella insatser\r\narbetar för en positiv utveckling av sin bygd, och\r\ndet är en enorm resurs. Utifrån\r\nsubsidiaritetsprincipen menar vi kristdemokrater\r\natt det är viktigt att såväl beslut som ekonomiska\r\nresurser läggs ut på lägsta möjliga effektiva nivå.</pre><pre>Ett ökat ansvar för kommunerna att själva hantera\r\ndet regionalpolitiska stödet, som i dag hanteras av\r\nlänsstyrelserna, är utifrån detta synsätt en önskvärd\r\nutveckling. Detta innebär inte att länsstyrelsernas\r\nroll skall förringas. Tvärtom är deras stödjande\r\nfunktion viktig för landsbygden. Länsstyrelserna\r\nkan tillsammans med kommunerna aktualisera\r\nregionala landsbygsprogram och verka för en\r\nförbättrad samverkan med andra regionala aktörer,\r\nt.ex. utvecklingsfonderna, Hushållningssällskapet\r\noch kooperativa utvecklingscentrum.</pre><pre>Glesbygdsmyndigheten har det övergripande\r\nansvaret för samordning av insatser för glesbygdens\r\nutveckling. Utöver denna myndighet finns i dag\r\nresuser för landsbygdens utveckling spridda hos ett\r\nstort antal myndigheter: Jordbruksverket,\r\nNaturvårdsverket, Boverket, NUTEK, AMS samt\r\nforskningsorgan som ERU och CERUM. I\r\nframtiden bör det övervägas om inte en samlad och\r\nmer kraftfull organisation med helhetsansvar för\r\nden strategiska utvecklingen av landsbygden borde\r\nskapas. Denna organisation bör ges ekonomiska\r\nresurser att ta ett samlat ansvar för landsbygds- och\r\nglesbygdsutveckling. I min motion om\r\nlandsbygdsutveckling från allmänna motionstiden\r\nföreslog jag att detta och tillhörande frågor skall bli\r\nföremål för en parlamentarisk utredning.</pre><pre>Vi kds:are noterar med tillfredsställelse att\r\nlandsbygdsstödet utökas i och med den\r\nregionalpolitiska proposition som vi behandlar i\r\ndag. Särskilt glädjande är att stödet till\r\nFolkrörelserådet Hela Sverige ska leva utökas.\r\nMed sina mer än 2 100 lokala grupper utgör\r\nFolkrörelserådet en stor resurs som på ett mycket\r\nmedvetet sätt verkar för en positiv utveckling av\r\nlandsbygden. I samarbete med olika myndigheter\r\nbedriver man ett flertal projekt som engagerat\r\ntusentals människor i vårt land.</pre><pre>Vi uppskattar den folkliga aktiviteten i glesbygds-\r\noch landsbygdsfrågorna. Kds:are ute i den svenska\r\nglesbygden har aktivt deltagit i arbetet och bidragit\r\nmed sina tankar och idéer. Vi önskar också\r\nFolkrörelserådet och Glesbygdsmyndigheten\r\nframgång i det fortsatta arbetet, som nu skall\r\nvidareutvecklas med utgångspunkt från den här\r\npropositionen och det material som togs fram i\r\nsamband med Landsbygdsriksdagen i Växjö\r\ntidigare i år.</pre><pre>Fru talman! Historiskt sett har, som jag nämnt\r\ntidigare, glesbygdens och landsbygdens utveckling\r\nvarit avhängig områdenas naturresurser -- energi,\r\nskog, jord och mineraler. Utvecklingen inom data-\r\noch telekommunikationsområdet öppnar nu nya\r\nmöjligheter för utveckling av andra verksamheter i\r\ngles- och landsbygd. Den moderna\r\ninformationsteknologins förmåga att överbrygga\r\navstånd har en utomordentligt stor betydelse för att\r\nskapa en balanserad regional utveckling. Vid slutet\r\nav 1995 beräknas alla långdistansförbindelser vara\r\ndigitaliserade. Den nyligen tillsatta IT-\r\nkommissionen har bl.a. uppgiften att stimulera\r\ntillämpningar som gynnar just den regionala\r\nutvecklingen.</pre><pre>Fru talman! Turistfrågorna debatterades förra\r\nveckan här i kammaren. Jag vill ändå i detta\r\nsammanhang peka på den stora betydelse turismen\r\nhar och kan få för den regionala utvecklingen, inte\r\nminst i inlandet. Turistnäringen omsatte 1992 85\r\nmiljarder kronor och beräknades ge ca 85 000\r\nhelårsarbeten. Onekligen har det regionalpolitiska\r\nstödet haft stor betydelse för turistnäringen i många\r\nområden, exempelvis för uppförande av\r\nturistanläggningar i fjällkedjan. Den småskaliga\r\nlandsbygdsturismen har dock inte dragit någon\r\nstörre nytta av detta ännu. Jämfört med många\r\nandra länder är verksamheten i Sverige av liten\r\nomfattning och saknar identitet, profil och\r\ntradition.</pre><pre>Det som redan har gjorts när det gäller t.ex.\r\nbondgårdsturism, sameturism och levande fäbodar\r\noch annat bör nu samlas ihop på ett nationellt plan\r\noch bli ett programarbete som ger bygdeturismen\r\nstatus och profil. Programarbetet skall\r\nkoncentreras på produktutveckling och\r\nmarknadsföring.</pre><pre>Vi har ett unikt samarbete mellan ett tjugotal\r\nkommuner från Vänern i söder upp till Dundret i\r\nnorr, och detta har under senare år etablerats\r\ngenom IEF, Inlandskommunernas ekonomiska\r\nförening. Det är ett brett och aktivt samarbete\r\nkring främst turismen och kommunikationerna där\r\nInlandsbanan och inlandsvägen är de\r\nsammanhållande banden. Med 80-talets\r\nerfarenheter som säger att Norrlands inland mycket\r\nsent påverkas av konjunkturuppgångar förtjänar\r\ndetta fina kommunala samarbete inom hela det\r\nsvenska inlandet uppmärksamhet, uppskattning\r\noch efterföljelse.</pre><pre>När det gäller inlandet och de turistiska\r\nmöjligheterna i framtiden visar IEF på ett\r\nkonstruktivt sätt på nya möjligheter att utveckla\r\nden småskaliga bygdeturismen.</pre><pre>Fru talman! I och med dagens betänkande, Bygder\r\noch regioner i utveckling, är vi inne på rätt väg. I\r\nflera avseenden har vi fått gehör för de tankar som\r\npresenteras i kristdemokraternas\r\nlandsbygdsprogram. Flera av våra motioner har\r\nockså fått en positiv behandling.</pre><pre>Jag vill härmed yrka bifall till utskottets hemställan\r\nmed undantag av mom. 82 där jag yrkar bifall till\r\nreservation nr 30.</pre><pre>Anf. 87  NILS-OLOF GUSTAFSSON (s):</pre><pre>Fru talman! Till den socialdemokratiska\r\npartikongressen i september 1993 hade vi\r\nsocialdemokrater från skogslänen väckt en motion\r\nom regionalpolitiken. Kongressmotionen blev en\r\nstor framgång, och vi fick gehör för de flesta av våra\r\nkrav.</pre><pre>Under allmänna motionstiden i år följde vi upp\r\nkongressmotionen med ett antal gemensamma\r\nriksdagsmotioner, bl.a. om regionalpolitiken. Det\r\nmotionerandet har blivit betydligt mindre\r\nframgångsrikt.</pre><pre>Jag vill här kort peka på två områden.</pre><pre>Till att börja med har vi varnat för de negativa\r\neffekter som avregleringar och bolagiseringar inom\r\nviktiga infrastrukturområden får för den regionala\r\nutvecklingen. Vi har särskilt pekat på riskerna i det\r\navseendet när det gäller Posten, Televerket och\r\njärnvägsmarknaden. Vi hävdar att sådana\r\navregleringar och privatiseringar utgör ett reellt hot\r\nmot de befolkningsglesare delarna i vårt land,\r\nspeciellt i skogslänen. Regeringen och\r\nutskottsmajoriteten delar inte våra synpunkter,\r\nutan man nöjer sig med att hänvisa till att\r\nmyndigheterna får i uppdrag att årligen redovisa\r\nutvecklingen. Att stanna vid detta är naturligtvis\r\nhelt otillräckligt. Jag konstaterar dock med\r\ntillfredsställelse att detta också framhålls i den\r\nsocialdemokratiska reservationen nr 9.</pre><pre>Den andra frågan som jag vill ta upp är vårt krav på\r\nåterbäring av vinstmedel från\r\nvattenkraftsproduktion för regional utveckling.\r\nDet här är ett krav som vi socialdemokrater från\r\nskogslänen många gånger har framfört här i\r\nriskdagen.</pre><pre>Frågan om fördelning av vinsterna från\r\nvattenkraftsproduktion har varit föremål för\r\nutredning av den regionalpolitiska kommittén och\r\nockså av en särskild utredningsman. Vi anser att det\r\nnu finns ett reellt underlag för beslut i frågan.</pre><pre>Utskottsmajoriteten gör det lätt för sig. Man\r\nkonstaterar endast att riksdagen under en lång följd\r\nav år avslagit motioner av det här slaget, och man\r\nser ingen anledning till att nu göra någonting annat.\r\nJag beklagar detta, därför att jag är säker på att ett\r\ngenomförande av vårt förslag starkt skulle bidra till\r\nen positiv utveckling i skogslänen. I propositionen\r\nberörs den här frågan inte alls. I den\r\nsocialdemokratiska reservationen nr 14 krävs att\r\nriksdagen anmodar regeringen att pröva frågan.\r\nDet är väl dess värre så långt som man kan komma.\r\nMen jag är övertygad om att denna fråga\r\nåterkommer.</pre><pre>I en motion som jag väckte med anledning av\r\npropositionen föreslog jag att några församlingar i\r\nJämtlands län skulle placeras i stödområde 1.\r\nUtskottet har till en del tillmötesgått detta genom\r\natt föreslå att Näs och Häggenås församlingar i\r\nÖstersunds kommun och Näskotts församling i\r\nKrokoms kommun skall införas i stödområde 2. Jag\r\nhade naturligtvis helst sett att min motion hade\r\nbifallits i sin helhet, där jag även hade tagit upp\r\nÅre, som Sigge Godin talade om i sitt anförande.\r\nJag vill ändå uttala min tillfredsställelse över att\r\nutskottet har visat vilja att rätta till\r\nstödområdesindelningen där den uppenbarligen är\r\nfelaktig. Då känns det mer meningsfullt att\r\nåterkomma i frågan.</pre><pre>Fru talman! Jag har inget eget yrkande.</pre><pre>Anf. 88  KRISTINA SVENSSON (s):</pre><pre>Fru talman! Vi socialdemokrater på den\r\nvärmländska riksdagsbänken har i en motion lagt\r\nfram våra synpunkter och krav angående\r\nregionalpolitiken. Vi har framför allt utgått från en\r\nhelhetssyn när det gäller regionalpolitiken. Vi\r\npekar på den verklighet som vi i Värmland lever i.\r\nArbetslösheten är fortfarande hög. Basindustrierna\r\nhar minskat och fortsätter att minska sin\r\nverksamhet.</pre><pre>Vad som just nu är utmärkande är det utländska\r\nägandet av våra basindustrier, vilket har förstärkts\r\nunder senare år. Den frågan har många gånger\r\nunder de senaste två åren lyfts fram här i\r\nkammaren. Det gäller förhållandena för\r\nUddeholm-Tooling som numera ägs av det\r\nösterrikiska företaget Böhler och vilka\r\nkonsekvenser det har fått för Hagfors med omnejd.</pre><pre>Vi understryker i vår motion att regionalpolitiken\r\näven fortsättningsvis måste vara geografiskt riktad.\r\nVi vill särskilt framhålla bruksorternas speciella\r\nproblem. Vi pekar på behovet av en särskild\r\nregionalpolitik när det gäller ett åtgärdsprogram\r\nför bruksorterna, som kan bidra till att bryta det\r\nmönster som man i dag kan se och till att nå ett mer\r\ndifferentierat och utvecklat näringsliv. Det är av\r\nstörsta betydelse att det tas fram ett sådant\r\nåtgärdsprogram för bruksorterna i Värmland.</pre><pre>Tyvärr har majoriteten förhållit sig ganska\r\nkallsinnig till detta. Däremot har man i den\r\nsocialdemokratiska reservationen tagit upp detta\r\nförslag.</pre><pre>När det gäller stödområdesindelningen pekar vi på\r\ntvå kommuner. Det är Kristinehamn och Storfors,\r\nsom inte permanent ingår i stödområdet. Det är fel,\r\neftersom dessa två kommuner ingår i\r\nBergslagsområdet och har betydande\r\nstrukturproblem.</pre><pre>Vi har uppehållit oss -- vilket vi ständigt gör i våra\r\nregionalpolitiska motioner -- vid den speciella\r\nbetydelse som högskolan i Karlstad har. Jag tänker\r\ndå på dess betydelse som utvecklingsfaktor för hela\r\nregionen. Vad vi behöver är en fast\r\nforskningsorganisation. Det är inte nödvändigt att\r\nhögskolan i Karlstad blir ett universitet, utan det\r\nnödvändiga är att man får en fast\r\nforskningsorganisation. Tillsammans med\r\nförstärkta resuser i grundutbildningen skulle detta\r\nha mycket stor betydelse för utvecklingen av hela\r\nlänet. Fortfarande är Värmland det län som har det\r\nminsta antalet högskolestuderande.</pre><pre>Vi betonar -- och det har tidigare här belysts i\r\ndebatten -- den betydelse som kvinnorna har för\r\nregionalpolitiken och de speciella insatser som\r\nkrävs i det sammanhanget. Vi pekar på nödvändiga\r\ninsatser för ungdomar och vi pekar på kulturen som\r\nutvecklingskraft.</pre><pre>Som jag sade anlägger vi ett helhetsperspektiv. I\r\nbetänkandet hänvisar man däremot till olika\r\npolitikområden. Det är litet synd, tycker jag.</pre><pre>Vi framhåller också behovet av förstärkta\r\nlänsanslag.</pre><pre>Dessa synpunkter har tagits upp i den\r\nsocialdemokratiska reservationen. Det gäller\r\nbruksorterna, utbildning, kvinnor, kultur och\r\nlänsanslagen. Jag ställer mig naturligtvis bakom de\r\ns-reservationer som är fogade till betänkandet.</pre><pre>Anf. 89  ISA HALVARSSON (fp) replik:</pre><pre>Fru talman! Vi har diskuterat\r\nstödområdesindelningen en hel del i utskottet. Vi\r\nhar försökt att utgå från en helhetssyn. Vi har\r\ngemensamt kommit fram till att det skall göras vissa\r\njusteringar i Jämtlands län. När det gäller\r\nVärmland förutsätter vi att Storfors och\r\nKristinehamn fortfarande kommer att var\r\ninplacerade i ett tillfälligt stödområde. Det har varit\r\nsvårt att hävda någonting annat, eftersom t.o.m.\r\nLänsstyrelsen i Värmland har avgett ett remissvar,\r\ndär man säger att det inte finns någon större\r\nanledning att korrigera nuvarande\r\nstödområdesindelning. Över huvud taget har det på\r\nsenare tid gått förhållandevis bättre för Värmland.</pre><pre>Det är naturligtvis väldigt viktigt -- det anser vi alla\r\nvärmlänningar -- att högskolan i Karlstad får fasta\r\nforskningsresurser. Vi i utskottet påpekar att detta\r\nvore helt naturligt. Högskolorna i Karlstad och i\r\nFyrstadsområdet bör få del av de regionalpolitiska\r\nmedlen. När det däremot gäller fördelningen av\r\nfasta forskningsresurser anser vi, liksom\r\nutbildningsutskottet, att detta är en fråga som bör\r\ntas upp i forskningspropositionerna.</pre><pre>Eftersom Kristina Svensson talar så varmt för\r\nVärmland förutsätter jag att hon stöder reservation\r\n30 som handlar just om de 800 miljoner kronorna\r\nsom man vid en föredragning på Länsstyrelsen i\r\nVärmland såg som väldigt positivt. Över huvud\r\ntaget såg man från olika myndigheter i Värmland\r\nmycket positivt på den regionalpolitiska\r\npropositionen.</pre><pre>Anf. 90  KRISTINA SVENSSON (s) replik:</pre><pre>Fru talman! Kristinehamn och Storfors skall\r\nfortsättningsvis tillfälligt ingå i stödområdet. Vi\r\nanser inte att argumentet att det är en\r\nförhållandevis god utveckling -- som Isa Halvarsson\r\nförde fram -- i Värmland är tillräckligt. Man måste\r\nju precisera vad det är som man jämför med. Jag\r\nkan inte tycka att det är fråga om en god utveckling.\r\nDet är fortfarande betydande problem när det\r\ngäller industrin och arbetslösheten. Vi anser att\r\nman borde föra in Kristinehamn och Storfors i ett\r\npermanent stödområde.</pre><pre>När det gäller högskolan i Karlstad är det alldeles\r\nsjälvklart att de stora greppen skall tas i\r\nforskningspropositionerna. Men det är viktigt att vi\r\nständigt lyfter fram den betydelse som högskolan\r\nhar som just utvecklingsfaktor. Man behöver\r\nverkligen markera högskolans betydelse också när\r\nregionalpolitiken diskuteras. Det är inte en\r\ndiskussion som enbart skall föras när man\r\ndiskuterar utbildningspolitik.</pre><pre>Anf. 91  ISA HALVARSSON (fp) replik:</pre><pre>Fru talman! Det är alldeles riktigt. Därför står det\r\nockså väldigt mycket både i betänkandet och i den\r\nregionalpolitiska propositionen om utbildningens\r\nbetydelse i regionalpolitiken. Högskolorna är ju en\r\njätteviktig motor liksom komvux och\r\ngymnasieskolor. Vi från Värmland har samfällt hela\r\ntiden arbetat för högskolan i Karlstad och den\r\ntekniska utbildningen där, eftersom det finns en\r\ndålig teknisk utbildning och kompetens i området.</pre><pre>Anf. 92  KRISTINA SVENSSON (s) replik:</pre><pre>Fru talman! Det är väldigt viktigt att vi från länet\r\nsamfällt arbetar på att förstärka högskolan i\r\nKarlstad. Vi har nu fått civilingenjörsutbildning i\r\nsamverkan med Chalmers, och det är något som vi\r\nhoppas mycket på just för utvecklingen i länet.</pre><pre>Det är bra, tycker jag, att alla vi riksdagsledamöter\r\nfrån Värmlands län förstärker våra insatser för att\r\nfå en bättre högskola.</pre><pre>Anf. 93  HANS ANDERSSON (v) replik:</pre><pre>Fru talman! Jag vill bara upplysa Kristina Svensson\r\nom några saker. Man läser kanske inte alltid riktigt\r\nnoga när man tillhör ett annat utskott.</pre><pre>Jag förstår att Kristina Svensson tryggt kastar sig i\r\nfamnen på de socialdemokratiska reservationer\r\nsom finns. Men just det helhetsperspektiv som\r\nKristina Svensson hållit fram har varit en ledande\r\nidé i Vänsterpartiets regionalpolitiska motion. Vi\r\nhar särskilt isolerat, för att ta ett exempel,\r\nBergslagens område -- bruksområdet från\r\nVärmland och ända bort mot Uppsala län. Nästan\r\nalla kommuner här har problem. Alla bruksorter\r\nhar strukturella problem. Där noteras hög\r\narbetslöshet, låg utbildningsnivå och höga\r\nohälsotal. Dessutom har vi en delvis föråldrad\r\nproduktionsapparat. Men avstånden är ganska\r\nkorta. Vi har vacker natur, fin industrikultur osv.</pre><pre>Vi har försökt att ladda här med annat än bara ord.\r\nDärför föreslår vi en bergslagsfond, ungefär av\r\nsamma typ som Norrlandsfonden. Jag hoppas på\r\nstöd för den föreslagna fonden.</pre><pre>På samma sätt har det när det gäller\r\nforskningsresurser varit en ledande och bärande idé\r\natt till de mindre och medelstora högskolorna få\r\nfasta forskningsresurser. Vi föreslår i vår motion att\r\n70 miljoner kronor satsas på högskolorna. Jag\r\nhoppas på stöd även i det avseendet. Det får inte\r\nbara bli fråga om ett stöd för ord.</pre><pre>I övrigt kan jag säga att jag håller med Kristina\r\nSvensson när det gäller hennes ansats och\r\nperspektiv i resonemanget om Värmlands\r\nbruksorter -- orter som en gång byggde på järn,\r\nstål, skog och energi. Inte minst när det gäller\r\nenergin berörs Värmland av vårt förslag om en\r\nvattenkraftsavgift för att återföra medel till de län\r\nsom producerar vattenkraft -- en verksamhet som\r\nofta är mycket lönsam för producenterna.</pre><pre>Sedan finns det en rad näringspolitiska förslag som\r\nsyftar till att ta vara på skogsråvara och biobränsle.\r\nVidare handlar det om fabrikationer av metanol,\r\netanol osv. Allt det här kan betyda väldigt mycket\r\nbåde på bruksorter och i glesbygd i Värmland och\r\näven på andra håll.</pre><pre>Slutligen vill jag bara upplysa Kristina Svensson om\r\natt det finns så att säga en arsenal med hårdvara --\r\ndvs. rejäla förslag som på ett utmärkt sätt\r\nkonkretiserar den motion som hon själv har skrivit\r\nunder.</pre><pre>Anf. 94  KRISTINA SVENSSON (s) replik:</pre><pre>Fru talman! Det är riktigt att vi i vår motion inte har\r\nkonkretiserat våra förslag. Vi har pekat på\r\nstrategiska områden som vi anser är nödvändiga för\r\natt vi skall få en bättre utveckling i Värmland.</pre><pre>Jag hoppas att en majoritet här i kammaren stöder\r\nvåra förslag nästa gång de här frågorna tas upp.\r\nFramför allt tänker jag då på detta med en särskild\r\nstrategi för bruksorterna.</pre><pre>Anf. 95  HANS ANDERSSON (v) replik:</pre><pre>Fru talman! Jag hoppas också på en sådan\r\nmajoritet, eller åtminstone på ett stöd redan på\r\nonsdag när vi skall votera om de regionalpolitiska\r\nförslag som vi i dag debatterar.</pre><pre>Jag tycker att ni har en utmärkt motion när det\r\ngäller de strategiska greppen. Men jag tror att det\r\nockså är viktigt att vi formar konkreta alternativ.\r\nDet gäller då även oss som inte tillhör\r\n''Norrlandsmaffian'', som även gävleborgarna har\r\nkommit att tillhöra. Vi i Bergslagen bildar inte\r\nnågon Bergslagsmaffia. Men låt oss göra det som vi\r\nhär talat om, till gagn för våra orter från Uppsala\r\nlän och nästan bort till norska gränsen!</pre><pre>Anf. 96  KJELL ERICSSON (c) replik:</pre><pre>Fru talman! Högskolan i Karlstad är motorn för\r\nhela utvecklingen i Värmland. Det är vi rörande\r\növerens om. Att vi måste få fasta\r\nforskningsresurser dit är vi också överens om. Vi\r\nskall jobba för detta. Dessutom tycker jag att den\r\ncivilingenjörsutbildning som nu har startats är ett\r\nbra steg på vägen.</pre><pre>I den regionalpolitiska propositionen talas det\r\nockså om medel till de små och mindre\r\nhögskolorna. Där kommer Karlstad in i bilden.\r\nMedel kan alltså gå till Karlstad också.</pre><pre>Sedan vill jag peka på det som man i\r\nutbildningsutskottet nu justerat när det gäller\r\nforskning och utbildning. Ganska stora resurser\r\nskall nu tas från löntagarfondsmedel. Vi har\r\ndärmed möjligheter att få mera pengar till\r\nforskning -- kanske bl.a. när det gäller olika\r\nindustristiftelser och, inte minst, skogsråvaran som\r\när så viktig för Värmlands del.</pre><pre>Kristina Svensson talade om kvinnliga företagare\r\noch om stödet till dessa. I mitt huvudanförande\r\ntidigare i dag redogjorde jag för de olika åtgärder\r\nsom har vidtagits i det avseendet. Det är faktiskt\r\nganska mycket som har gjorts för kvinnliga\r\nföretagare, och detta är nödvändigt. NUTEK kan\r\nt.ex. ge stöd till rådgivning för kvinnliga företagare.\r\nJag tror att det är elva tolv stycken som jag har\r\nträffat i Värmland. De har ett mycket fint arbete på\r\ngång, och de ser fram mot olika verksamheter. De\r\nnya utvecklingsbolagen, som ersätter\r\nutvecklingsfonderna, skall också ägna särskild\r\nuppmärksamhet åt kvinnliga företagare så att de\r\nkan få hjälp. Utvecklingsfonderna kan också ge\r\nnyföretagarlån som understiger 100 000 kr, något\r\nsom det tidigare har varit ganska svårt att få.</pre><pre>Mikrostödet på 20 000 kr är ett stöd anpassat till\r\nkvinnors företagande. Dessutom har kvinnorna\r\nsjälva efterfrågat ett enkelt stöd till mindre\r\nsatsningar. Ett sådant finns med här. Även\r\nlandsbygdsstödet finns med här.</pre><pre>Vidare har stödet till kooperativa företag stärkts,\r\noch ytterligare 50 miljoner kommer från\r\nfinansutskottet -- pengar som skall gå till Industri-\r\nochnyföretagarfonden för att hjälpa kvinnliga\r\nföretagare.</pre><pre>Mycket är alltså på gång när det gäller att stödja\r\nkvinnligt företagande, så vi är ganska ense om att\r\nså skall ske.</pre><pre>Det blir förhöjt länsanslag. Om också de 800\r\nmiljonerna beviljas kommer det att finnas\r\nytterligare medel för Värmland -- medel som vi är\r\nmycket angelägna om att få. Tala med\r\nLänsstyrelsen i Värmland, Kristina Svensson! Då\r\nfår Kristina Svensson höra att olika projekt är på\r\ngång där. Man kan starta när man får de resurser\r\nsom är påtänkta. Genom att stödja reservationen\r\nom 800 miljoner kommer det att kunna finnas mera\r\npengar i länsanslagen.</pre><pre>Anf. 97  KRISTINA SVENSSON (s) replik:</pre><pre>Fru talman! När vi talat om högskolan har vi kanske\r\nmest talat om forskning och forskningsanknytning.\r\nMen vi skall inte bortse från att även\r\ngrundutbildningen är betydelsefull.</pre><pre>Vi har tidigare under det här riksmötet tagit upp\r\nfrågan om behovet av fler platser i\r\ngrundutbildningen. Men vi fick väl inte riktigt\r\növriga riksdagsledamöter från Värmland att gå med\r\npå det förslaget. Det är att beklaga.</pre><pre>Jag tycker att det är bra att man i detta betänkande\r\ntydligare markerar vikten av kooperativa\r\nutvecklingscentrum. Jag tror att sådana är väldigt\r\nviktiga just för kvinnors företagande och för\r\nkvinnors möjligheter att starta små egna företag.\r\nDet är en form som fungerar väldigt bra, och den\r\nhar vi god erfarenhet av i Värmland. Det tycker jag\r\när positivt här.</pre><pre>Anf. 98  KJELL ERICSSON (c) replik:</pre><pre>Fru talman! När det gäller högskolan i Karlstad kan\r\njag säga att vi vill ha nya utbildningsplatser och\r\nforskning. Det är nödvändigt för oss, och det här\r\nkommer vi att jobba för också i fortsättningen.</pre><pre>En sak som jag skulle önska beträffande högskolan\r\ni Karlstad är att man där finge en\r\nentreprenörsutbildning. Det finns många olika\r\ngrenar i dag som skulle kunna falla in här. Med\r\nytterligare litet resurser skulle man kunna starta\r\nnämnda utbildning.</pre><pre>Som jag har sagt tidigare i dag utbildas vi väldigt\r\nmycket till löntagare men väldigt litet till\r\nentreprenörer. Vi behöver nya företagare och nya\r\nentreprenörer. Därför behövs det satsningar både\r\npå gymnasial nivå och på högskolan.</pre><pre>Sedan till frågan om kooperativa företag. Också\r\nsådana är viktiga för utvecklingen i länet, och\r\nmånga har startats inte minst inom bl.a. omsorgen.\r\nDet gäller då särskilt på glesbygden. Detta finns\r\nockså med i betänkandet.</pre><pre>Anf. 99  KRISTINA SVENSSON (s) replik:</pre><pre>Fru talman! Entreprenörsutbildning är kanske\r\nnågot som vi skulle kunna utveckla vidare. Vad jag\r\nser som angelägnast just nu när det gäller högskolan\r\när ändå att den utbildning, den forskning och den\r\nuppdragsutbildning som finns inom kombinationen\r\nriskcentrum och högskola kan sättas i sjön och kan\r\nutvecklas. På samma sätt finns det mycket att göra\r\npå miljösidan där vi har speciella förutsättningar.\r\nMen de frågorna får vi återkomma till.</pre><pre>Anf. 100  MÄRTHA GÅRDESTIG (kds):</pre><pre>Fru talman! Regeringens regionalpolitiska\r\nproposition emotsågs med stort intresse, inte minst\r\nav oss kvinnor. En av frågorna var om kvinnorna\r\nför första gången skulle bli synliga i\r\nregionalpolitiken.</pre><pre>I propositionen Bygder och regioner i utveckling\r\nsägs det att regionalpolitiken bör utformas utifrån\r\nett könsperspektiv. Kvinnors och mäns behov och\r\nförutsättningar skall beaktas i det regionala\r\nutvecklingsarbetet. Samtidigt behöver särskilda\r\ninsatser för kvinnor göras. Behovet av dessa\r\nsärskilda insatser bottnar i att män även här utgör\r\nnorm. Regelverk utformat utifrån mäns behov och\r\nförutsättningar passar inte kvinnorna och gör dem\r\nosynliga.</pre><pre>Kvinnor är underrepresenterade som företagare.\r\nDeras företag är i sin tur underrepresenterade\r\nbland de företag som har fått regionalpolitiskt\r\nföretagsstöd. Jag har med glädje noterat att\r\nregeringen anser att företagsstöden bör fördelas\r\njämnare mellan kvinnor och män.\r\nLandsbygdsstödet skall i princip inte ha någon\r\nnedre beloppsgräns och skall även kunna lämnas till\r\ns.k. mjuka investeringar. Företagsstöden är inte\r\nheller begränsade till aktiebolag. Detta kommer att\r\nunderlätta för kvinnor som föredrar kooperativ\r\nföretagsform eller enskild firma.</pre><pre>Det är positivt att landsbygdsstödet kompletteras\r\nmed förstärkt rådgivning. Jag noterar att kvinnors\r\nföretagande skall främjas i hela landet. Aviserade\r\nförändringar av låneregler, så att de bättre passar\r\nkvinnligt företagande, emotses med intresse. Det\r\nglädjer alla berörda och även mig som motionär att\r\ntankarna kring regionala resurscentrum, kraven på\r\nsådana och även krav på ett nationellt centrum har\r\nfått genomslag i propositionen. Betänkandets\r\nskrivning öppnar för en bred verksamhet inom\r\ndessa centrum. Nu gäller det att alla krafter samlas\r\noch att det bildas nätverk.</pre><pre>Kvinnor själva ute i länen måste formulera behoven\r\noch ge riktlinjer för hur det regionala\r\nresurscentrumet skall se ut. Behoven och\r\nförutsättningarna är olika, därför kommer det helt\r\nsäkert att se olika ut i skilda län. Det nationella\r\ncentrumet kommer att växa fram utifrån signaler\r\nfrån de olika regionala centrumen. Det är viktigt att\r\nKvinnokrafts erfarenhet och kompetens tas till vara\r\noch att centrumet får en så självständig ställning\r\nsom möjligt. Regleringsbrevets utformning är\r\nviktig för framtiden.</pre><pre>Kvinnorna och deras speciella behov som\r\nföretagare är nämnda i propositionen och i\r\nbetänkandet. Verktyg är nu givna för utveckling.\r\nNu återstår att detta synsätt silar ner till\r\nlänsmyndigheter och deras tjänstemän. På mässan\r\nKvinnor kan och dess seminarium Den andra sidan\r\nav myntet -- regionalpolitikens enögdhet, där några\r\nav oss var med i fredags, framkom att en del\r\ntjänstemän, med betoning på män, kan ställa till\r\nsvårigheter genom att inte lyssna och försöka förstå\r\nvad det är som kvinnor vill och vad som behövs.\r\nTora Friberg har i sin bok, som hade gett namn till\r\nseminariet, ett par slående exempel på ''goddag-\r\nyxskaft-svar'' på kvinnors önskemål.</pre><pre>Forskare i Umeå satsar t.ex. på att få fram en\r\nskördetröska för åkerbär. Då skall man ha i minnet\r\natt åkerbär odlas på sammanlagt 5 hektar i Sverige.\r\nÅkerbärsodlaren i Korsträsk, en kvinna, har inte\r\nalls frågat efter en maskin utan tycker tvärtom att\r\nden är onödig. Däremot skulle hon vara mycket\r\nhjälpt av forskning på sprutbekämpningsmedel mot\r\nohyra och ogräs, som lämpar sig specifikt för\r\nåkerbär.</pre><pre>Det förekommer alltför ofta att en idé, via\r\ntjänstemän, sprids till så många företagare att\r\nmarknaden förstörs. Alla odlare i Norrbotten kan\r\nju inte försörja sig på att odla svarta vinbär.</pre><pre>Fru talman! Det är viktigt och nödvändigt att\r\nkvinnorna nu syns i regionalpolitikens teorier. Det\r\när livsnödvändigt att kvinnorna hörs och blir\r\nrespekterade i regionalpolitiken i praktiken.</pre><pre>Anf. 101  EWA HEDKVIST PETERSEN\r\n(s):</pre><pre>Fru talman! Jag vill börja med att yrka bifall till den\r\nsocialdemokratiska reservationen 7 i det\r\nregionalpolitiska betänkandet.</pre><pre>Utskottets majoritet avslår vår norrbottniska,\r\nsocialdemokratiska motion om att Högskolan i\r\nLuleå skall få del av de 30 miljoner kronor för\r\nutvecklingsverksamhet som\r\narbetsmarknadsministern skall dela ut till vissa\r\nhögskolor i stödområdet. Den socialdemokratiska\r\nreservationen innebär bifall till motionen.</pre><pre>De norrbottniska socialdemokraterna i kammaren\r\nhar ansett att Högskolan i Luleå har behov av\r\nutvecklingsmedel. Högskolan i Luleå har i dag\r\nnärmare 6 000 studenter. Den har en teknisk\r\nfakultet. Men mer än hälften av studenterna följer\r\nutbildningar utanför det tekniska och det\r\nnaturvetenskapliga området. Det hör till saken att\r\nHögskolan i Luleå inte har medel för\r\nforskningsstödjande åtgärder för denna icke-\r\ntekniska del.</pre><pre>Fru talman! Samverkan mellan teknisk utbildning\r\noch forskning och andra fakultetsområden är ett\r\nangeläget utvecklingsområde för att utveckla\r\nteknikområdet, men också för kontakt med det\r\nomgivande samhället. Då de icke-tekniska\r\nutbildningarna vid högskolan fortfarande saknar\r\nforskningsöverbyggnad, trots den stora\r\nomfattningen och den vikt som de har vid\r\nhögskolan, försvåras denna samverkan. Mot den\r\nhär bakgrunden bör även Högskolan i Luleå, som\r\nverkar inom stödområdet, ges möjlighet att erhålla\r\ndel av de 30 miljoner kronor som\r\narbetsmarknadsministern avser att fördela.</pre><pre>Fru talman! Betänkandet tar också upp den större\r\nfrågan om forskningsstödjande medel i allmänhet\r\ntill Högskolan i Luleå. Det råder en mycket speciell\r\nsituation för högskolan när det gäller medel för\r\nforskning. Den har, som jag sade tidigare, ca 6 000\r\nstudenter. 2 000 finns inom\r\ncivilingenjörsutbildningarna, för vilka det finns en\r\nteknisk fakultet. Men för resten av högskolans\r\nverksamhet -- lärarutbildningar, filosofie-kandidat-\r\nutbildningar, filosofie-magister-utbildningar och\r\nekonomutbildningar -- finns det inga\r\nforskningsanslag.</pre><pre>Inom det tekniska området är resurserna för\r\nutbildning och forskning vid Högskolan i Luleå\r\nfaktiskt ungefär lika stora -- 115 miljoner för\r\nutbildning och 111 miljoner för forskning. Men\r\nutbildningar inom det samhällsvetenskapliga\r\nområdet, som jag räknade upp, omsluter 106\r\nmiljoner kronor, medan forskningsanslaget inom\r\ndet området faktiskt är 0 kr.</pre><pre>Högskolan i Luleå måste därför få de ekonomiska\r\nresurser som krävs för att den skall kunna ge sina\r\nlärare inom andra sektorer än de tekniska samma\r\nmöjligheter till forskningsanknytning som andra\r\nlärare i det svenska högskolesystemet. Det är också\r\nviktigt med ett basanslag för forskning för att\r\nhögskolan skall kunna dra till sig ytterligare\r\nforskningsmedel.</pre><pre>Fru talman! Mot den bakgrund som jag har\r\nbeskrivit har vi socialdemokrater här i kammaren i\r\nnågra års tid motionerat om att Högskolan i Luleå\r\nskall tilldelas resurser för forskningsstödjande\r\nåtgärder för den samhällsvetenskapliga delen av\r\nhögskolan. De här kraven har den borgerliga\r\nmajoriteten gång på gång, och så sent som för en\r\nmånad sedan, avslagit.</pre><pre>Men nu händer något märkligt som förmodligen\r\nberor på att det snart är val. I det betänkande som\r\nvi nu behandlar skriver den borgerliga majoriteten\r\natt man skall överväga hur Högskolan i Luleå skall\r\nfå de här forskningsresurserna. Man erkänner -- det\r\när bra och inte en timme för tidigt -- att Högskolan\r\ni Luleå kan behöva forskningsresurser till den icke-\r\ntekniska delen, men enligt den borgerliga\r\nmajoriteten skall högskolan behöva vänta i bortåt\r\ntre år innan pengarna kommer.</pre><pre>Detta tycker jag är uppseendeväckande av flera\r\nanledningar. För det första finns det nu pengar att\r\nfördela till Högskolan i Luleå för\r\nforskningsstödjande åtgärder. Under anslaget C 47\r\ni Utbildningsdepartementets budget finns pengar\r\nkvar att fördela för nästa budgetår. Härifrån skulle\r\nhögskolan kunna erhålla medel.</pre><pre>För det andra satsar regeringen stora summor på\r\nforskning i dessa tider. Man gör ett stort politiskt\r\nnummer av det. Löntagarfonderna slaktas och\r\npengar i massor skall fördelas. Men när det gäller\r\nfördelningen av medel för forskningsstödjande\r\nåtgärder till Högskolan i Luleå skall högskolan\r\nbehöva vänta till dess att regeringen har övervägt\r\nfrågan inför den forskningspolitiska propositionen\r\noch eventuellt kommer fram till att det skulle vara\r\nnödvändigt att fördela pengar.</pre><pre></pre><pre>Jag tycker att riksdagen skall snabba på\r\nforskningsutbyggnaden vid Högskolan i Luleå. Den\r\nsocialdemokratiska reservationen 7 innebär, som\r\njag sade, ett bifall till vår motion om att Högskolan\r\ni Luleå skall få del av de 130 miljoner som\r\narbetsmarknadsministern skall fördela.</pre><pre>Den innebär också att en kommande\r\nsocialdemokratisk regering redan till vintern kan\r\nkomma med ett förslag om ytterligare\r\nforskningsresurser till Luleå. Det är en väsentlig\r\nskillnad jämfört med att i nära tre år vänta på att\r\nborgerligheten skall överväga frågan inför den\r\nforskningspolitiska propositionen.</pre><pre>Fru talman! Jag yrkar alltså bifall till den\r\nsocialdemokratiska reservationen.</pre><pre>Till sist vill jag bara säga att jag är mycket glad över\r\natt utskottet, bl.a. med anledning av en\r\nsocialdemokratisk motion från Norrbotten, har ett\r\ntillkännagivande till regeringen om att Älvsbyns\r\nkommun skall kunna få ytterligare regionalpolitiskt\r\nstöd.</pre><pre>I detta anförande instämde Monica Öhman (s).</pre><pre>Överläggningen var härmed avslutad.</pre><pre>(Beslut skulle fattas den 1 juni.)</pre><pre>5 §  Ändringar i avtalet om Europeiska\r\nekonomiska samarbetsområdet, EES-avtalet\r\nm.m.</pre><pre>Föredrogs</pre><pre>utrikesutskottets betänkande</pre><pre>1993/94:23 Ändringar i avtalet om Europeiska\r\nekonomiska samarbetsområdet, EES-avtalet m.m.\r\n(prop. 1993/94:203).</pre><pre>Anf. 102  HANS ANDERSSON (v):</pre><pre>Fru talman! Vi skall behandla utskottets\r\nbetänkande om ändring i EES-avtalet, den s.k.\r\nskarv-acquisen. Det är ungefär 500 rättsakter som\r\nhar tillkommit från augusti 1991 till slutet av år\r\n1993. Som vanligt i dessa EES-sammanhang är det\r\nbråttom, bråttom. Då blir det problem med\r\ndemokratin.</pre><pre>Den motion som Vänsterpartiet har väckt med\r\nanledning av prop. 1993/94:203 tar fasta just på\r\ndemokratifrågan och riksdagens möjlighet och\r\nförmåga att behandla ett aktstycke av den här\r\ntypen. Vi påpekar att rättsakterna inte fanns\r\ntillgängliga förrän -- tror jag -- två dagar innan\r\nmotionstiden gick ut. I betänkandet argumenterar\r\nman emot oss och säger att det finns sex band. Ja,\r\nde finns, men de fanns inte när vi skulle påbörja\r\nmotionsbehandlingen.</pre><pre>Propositionen innehåller en hel serie engelska\r\ntexter. När blev det självklart att riksdagsledamöter\r\nförstår engelska, i alla fall när det gäller att i snabb\r\ntakt förstå innehållet? När vi tittade i databasen fick\r\nvi klart för oss att de rättsakter som hör till\r\npropositionen inte fanns registrerade. Vi fick också\r\nklart för oss att de beteckningar som fanns i\r\ndatabasen skilde sig från dem som fanns i\r\npropositionen.</pre><pre>Man kan säga att detta är detaljer och att det inte\r\när så farligt. Men jag vill mena att detta är farligt.\r\nJag har roat mig med att höra med\r\nriksdagsledamöter om de känner till vad som står i\r\ndessa rättsakter och vad direktiven handlar om. En\r\ndel av akterna är oförargliga, andra är det kanske\r\ninte. Nästan alla ledamöter har svarat: Nej, hemskt\r\nnog har jag inte tittat på det över huvud taget ännu.\r\nJag har inte sett dem. Det är hemskt vilka bibbor vi\r\nskall klara av på så kort tid.</pre><pre>Precis så är det. Det är mycket dålig demokrati när\r\nriksdagen på en gång skall ta ställning till 500\r\nrättsakter, ändringar i 500 direktiv, och de inte ens\r\nfinns i rimlig presentation.</pre><pre>Vi har fått visst stöd för denna kritik. I betänkandet\r\npå s. 11 hänvisar man till att trafikutskottet har\r\ntyckt att det inte var så väldigt bra presenterat av\r\nregeringen i propositionen och att den lämnar\r\nmycket övrigt att önska. Utrikesutskottet håller\r\nmed.</pre><pre>Det förhållandet hindrar emellertid inte att\r\nutskottet också delar den uppfattning som uttrycks\r\ni trafikutskottets yttrande, nämligen att regeringens\r\nredovisning för riksdagen om t.ex. innebörd och\r\nkonsekvenser av olika rättsakters införlivande med\r\nsvensk rätt kunde göras mer fullständig än vad som\r\när fallet i föreliggande proposition.</pre><pre>Detta, om något, är väl ett understatement, skulle\r\njag vilja säga. Är det något som är av intresse för\r\nriksdagen så är det innebörd och konsekvenser av\r\ninförlivande av dessa rättsakter i svensk rätt. Det är\r\natt se det mycket bagatellartat att bara notera\r\ndenna kritik i förbifarten.</pre><pre>För oss är detta så viktigt att det får oss att yrka\r\navslag på propositionen. I stället föreslår vi att man\r\nskall återkomma, presentera materialet på ett\r\nrimligt sätt och analysera dess effekter. Det bör\r\nhelst ske i en serie propositioner, indelade efter\r\nämnesområde.</pre><pre>Jag är över huvud taget ganska bekymrad när det\r\ngäller direktiv. Då talar jag inte om den stora frågan\r\nom vi skall tillhöra EES eller EU eller inte, utan jag\r\ntalar om den situation som vi faktiskt befinner oss\r\ni.</pre><pre>Jag minns när vi diskuterade direktiv 77/187, det\r\ns.k. överlåtelsedirektivet, som gäller arbetstagares\r\nrättigheter vid överlåtelse. Då drev vi i\r\nArbetsrättsutredningen, precis som ordföranden\r\nÅke Bouvin, uppfattningen att vi måste lagstifta\r\noch införliva detta i svensk rätt. Tjafs, sade alla\r\nandra partier. Vi motionerade i anslutning till den\r\narbetsrättsliga propositionen, men hösten 1993\r\navslogs våra yrkanden om att det var viktigt att\r\ninförliva detta i lagen till stöd och skydd för\r\narbetstagarna.</pre><pre>Efter anmälan från några svenska jurister har nu\r\nESA sagt att vi måste sköta detta bättre i Sverige\r\noch införliva detta direktiv. Det lärde mig att det är\r\nnågonting som inte fungerar.</pre><pre>En annan sak som gjorde mig mycket bekymrad var\r\nnär jag i senaste numret av\r\nArbetarskyddsstyrelsens tidning Arbetarskydd\r\nläste att den svenska regeringen har beslutat tillåta\r\nämnet parafenylendiamid. Varför har man då gjort\r\ndet? Jo, man säger att det är helt okej i enlighet\r\nmed EU-rätten, EU:s regler och säkerhetsåtgärder.</pre><pre>När jag frågade Läkemedelsverket sade man att\r\ndetta är en katastrof. Ämnet har varit förbjudet i 50\r\når i Sverige. Vi kommer att få ökade allergier. Leif\r\nAringer, överläkare på Arbetarskyddsstyrelsen, är\r\nbedrövad över regeringens beslut att upphäva det\r\nhalvsekelgamla svenska förbudet. Carola Lidén,\r\ndocent på Arbetsmiljöinstitutet, menar att\r\nregeringens tillåtelse att använda\r\nparafenylendiamid i kosmetiska produkter innebär\r\nen stor försämring av allergiläget i Sverige. Det\r\ndrabbar främst frisörer.</pre><pre>Varför skedde detta, och vad gjorde\r\nLäkemedelsverket? Jag har skaffat fram direktivet,\r\noch i artikel 12 står det att om medlemsstat på\r\ngrundval av utförlig motivering konstaterar att\r\nkosmetisk produkt, trots att den motsvarar kraven\r\ni detta direktiv, kan utgöra en hälsorisk, kan man\r\nprovisoriskt förbjuda utsläppandet av denna på\r\nmarknaden.</pre><pre>Det gjorde inte regeringen. Vem hänvisade man till\r\ndå? Det undrar jag. Läkemedelsverket,\r\nArbetarskyddsstyrelsen, Arbetsmiljöinstitutet\r\nsäger nej till detta. Vilka högre makter är det som\r\navgör sådana frågor? Detta gör mig mycket\r\nbekymrad.</pre><pre>Jag är också bekymrad eftersom jag som\r\nintresserad suppleant i arbetsmarknadsutskottet\r\ninte noterade detta. Vi har inte behandlat denna\r\nfråga, som ligger inom\r\nArbetsmarknadsdepartementets område. Det rör\r\nsig om en serie direktiv. En del är oförargliga, och\r\nnågra har vi redan klarat av, t.ex. information till\r\nnyanställda. Andra är mycket kontroversiella och\r\nbordlagda i en utredning på departementet, t.ex.\r\narbetstidsdirektivet.</pre><pre>Jag har noterat att detta över huvud taget inte har\r\nvarit uppe till behandling i vårt utskott. Jag vet inte\r\nvar felet ligger, eftersom jag också har noterat att\r\nutrikesutskottet har skickat ut materialet till alla\r\nutskott. Men det har aldrig varit uppe till\r\ndiskussion -- jag har nyss kontrollerat det i\r\nprotokollet. Om det fastnade i papperskvarnen\r\neller på kansliet vågar jag inte säga, men ingen har\r\ndiskuterat detta i arbetsmarknadsutskottet.</pre><pre>Detta gör mig mycket bekymrad men inte\r\nförvånad, eftersom det skall gå på så kort tid. Jag\r\ninser också att det vimlar av ytterligare direktiv som\r\nhar antagits efter årsskiftet. Det finns direktiv som\r\nligger ''i röret'', i pipeline, och direktiv som inte har\r\nkommit dit ännu och kallas för pre-pipeline. Långa\r\nrader av direktiv är på gång, har kommit långt eller\r\när i princip klara. Jag inser ju vilken vår förmåga\r\noch möjlighet att ta ställning till dessa kommer att\r\nvara när den dagen kommer.</pre><pre>Det gör mig oroad, eftersom jag också vet att\r\nregeringen och de riksdagspartier som gillar ett\r\nEU-medlemskap planerar för att vi skall ha en EU-\r\nnämnd och remittera så att riksdagens utskott\r\nkommer in i arbetet, vid ett medlemskap, vill säga.</pre><pre>Men vem planerar något med avseende på den\r\nsituation vi har i dag med ett EES-avtal? Det är\r\ndetta vår motion handlar om. När det går till så här\r\nkan man prata om demokratiskt underskott.\r\nDärför yrkar vi avslag på propositionen. Vi yrkar\r\npå en återförvisning. Regeringen får återkomma i\r\nflera propositioner och ha översättningar klara.\r\nDen får presentera förslag och direktiv på ett\r\nrimligare sätt och se till att de innehåller en analys\r\nav hur det ser ut i förhållande till den svenska\r\nverkligheten och det svenska rättsläget.</pre><pre>Vi måste nu, medan vi har ett EES-avtal, ha ett\r\nsystem där vi integrerar riksdagen i arbetet. Jag har\r\nnu tagit upp några exempel där man inte alls gör\r\ndet. Jag kunde ta upp många andra också.\r\nRiksdagens politiker har ingen aning om vad som\r\npågår. Vi får arbetsmiljöregler som inte stämmer\r\nmed de beslut som vi har fattat därför att direktiven\r\ntvingar på oss dem, och inte ens tvingar eftersom\r\nregeringen fattar något slags administrationsbeslut.</pre><pre>Jag tror att avdelning UDH håller på att ersätta\r\nriksdagens fackutskott. Att man inte vill göra detta\r\nnu, i en EES-situation, tolkar jag nästan som att\r\nman vill att det skall se riktigt illa ut ur demokratisk\r\nsynvinkel. Sedan planerar man för en litet annan\r\nmekanism under ett EU-medlemskap. Jag kan inte\r\nacceptera det här.</pre><pre>Jag delar åsikterna som har förts fram i\r\nVänsterpartiets motion, som Bertil Måbrink också\r\nhar uttryckt i en meningsyttring. Jag står bakom\r\nden, men för att spara kammarens tid nöjer jag mig\r\nmed att yrka bifall till meningsyttringen under\r\nmom. 1 och 3.</pre><pre>Anf. 103  PÄR GRANSTEDT (c):</pre><pre>Herr talman! Låt mig börja med att påminna om att\r\nEES-avtalet är mycket viktigt för Sverige. Det gör\r\natt vi, liksom övriga EFTA-länder med undantag av\r\nSchweiz och Liechtenstein, är med i den inre\r\nmarknad som har etablerats i Västeuropa. Det gör\r\natt vi kan handla på den västeuropeiska marknaden\r\npå någorlunda lika villkor med länder och företag\r\nsom finns inom den europeiska unionen. Det finns\r\nfortfarande skillnader. Det finns fortfarande vissa\r\nhandikapp kvar för svenska företag, men i viktiga\r\ndelar innebär EES-avtalet ändå möjligheter till\r\nkonkurrens på lika villkor.</pre><pre>Det är kanske också viktigt att säga att detta är\r\nbetydelsefullt för företag som är verksamma i\r\nSverige. Ibland brukar man påminna om att våra\r\nstorföretag redan finns i EU. Det är ju riktigt. Men\r\nför de produktionsenheter som är verksamma i\r\nSverige är det viktigt att vi tar bort olika typer av\r\nbyråkratiska hinder för handel och samverkan med\r\növriga Västeuropa. Det är viktigt att vi finns med\r\npå den inre marknaden. Det är viktigt att EES-\r\navtalet fungerar väl och smidigt.</pre><pre>När det är sagt vill jag också instämma i att det finns\r\nbekymmer, precis som har framförts från\r\nVänsterpartiet. Nackdelen med den lösning som\r\nEES-avtalet innebär är ju att vi måste ha en\r\ngemensam lagstiftning för hela detta område, men\r\nvi deltar inte fullt ut i den beslutsprocess som leder\r\nfram till den gemensamma lagstiftningen. Vi finns\r\ninte med i de viktigaste beslutsinstanserna, i EU:s\r\nministerråd, i EU-parlamentet och det finns inga\r\nsvenskar i EU-kommissionen osv.</pre><pre>Den situation som riksdagen står inför vid det här\r\ntillfället är litet speciell. Den kommer rimligen inte\r\natt upprepas. Att vi har fått en så oerhörd\r\nanhopning av lagstiftningsärenden beror på den\r\nförhandlingsteknik som man hade. Man satte en\r\n''deadline'' för vilken lagstiftning som skulle tas\r\nmed i huvudavtalet. All lagstiftning som kommit\r\ndärefter har nu samlats i den proposition som vi\r\nskall behandla just nu. Detta har naturligtvis skapat\r\nett speciellt läge.</pre><pre>Det hela förvärrades av att EES-avtalets\r\nförverkligande försenades genom en utdragen och\r\nbesvärlig ratifikationsprocess. Det gick ett år mer\r\nän vad man hade tänkt sig. Därför får vi plötsligt en\r\nstor bunt på riksdagens bord. Det är två och ett\r\nhalvt års EES-lagstiftning. Det är ett orimligt\r\nförfaringssätt.</pre><pre>Men att å andra sidan, som Vänstern vill,\r\nåterremittera det här och komma igen i ett antal\r\npropositioner i höst innebär att viktiga delar av\r\nEES-avtalet förblir ur spel fram till dess att vi har\r\nkunnat gå igenom den här apparaten. Det vore\r\nganska skadligt för Sverige. Vi står här i en litet\r\nkärv valsituation.</pre><pre>Vill vi att EES-avtalet skall fungera väl och fungera\r\nnu måste vi anta den här gemensamma\r\nlagstiftningen. Vill vi ha den omsorgsfulla process,\r\nnär det gäller hanteringen, som vi egentligen borde\r\nha får vi acceptera att EES-avtalet inte kommer att\r\nfungera på ett tillfredsställande sätt i ytterligare ett\r\nhalvår. Jag tror att det vore mycket olyckligt. I\r\nsynnerhet som de frågor som ligger i propositionen\r\ntrots allt knappast är av den arten att de motiverar\r\nett stort uppskov.</pre><pre>Herr talman! Det finns naturligtvis ett kvarstående\r\nprincipiellt problem som vi får hantera även\r\nfortsättningsvis. När väl en ny lagstiftning för den\r\ninre marknaden har passerat EU:s och EES organ\r\noch kommer på riksdagens bord är riksdagens\r\nvalfrihet när det gäller hanteringen inte särskilt\r\nstor. Det gäller att anta eller förkasta de regler som\r\nhar antagits i EES-kommittén. Om vi antar dem är\r\nallting frid och fröjd. Om vi förkastar dem innebär\r\ndet att vi eroderar EES-avtalet. Om det sker för\r\nofta upphör EES-avtalet att fungera.</pre><pre>Därför upplever många av oss inte EES-avtalet som\r\nen bra långsiktig lösning ur demokratisk synvinkel.\r\nDet är därför som vi anser att det är viktigt att\r\nSverige tar ett steg vidare och blir fullvärdig\r\nmedlem i den europeiska unionen. Det\r\nmedlemskapet innebär att vi finns med i de\r\nviktigaste beslutsinstanserna och att vi finns med i\r\nhela den lagstiftningsprocess som leder fram till de\r\ngemensamma reglerna. Då är vi inte längre i en\r\nsituation där vi i efterhand har att anta eller\r\nförkasta något som andra i praktiken har beslutat\r\nom och där vi är nödda att anta det mesta om vi vill\r\natt EES-avtalet skall fortsätta att gälla och att\r\nSverige skall kunna fortsätta att delta i den inre\r\nmarknaden.</pre><pre>EES-avtalet är en bra övergångsordning. EES-\r\navtalet skulle också vara godtagbart som något\r\nslags näst bästa lösning om medlemskapet inte stod\r\ntill buds för oss. Men om vi vill ha en fullvärdig\r\ndemokratisk hantering av de bestämmelser som\r\nskall gälla också i Sverige är medlemskap den väg\r\nsom vi bör använda.</pre><pre>Herr talman! Jag vill yrka bifall till hemställan i\r\nutskottets betänkande.</pre><pre>Anf. 104  HANS ANDERSSON (v) replik:</pre><pre>Herr talman! Pär Granstedt sade ganska klart att vi\r\nhar en valsituation. Antingen får vi välja att vara\r\nsnabba och duktiga som lydstatselever inom EES-\r\navtalets ram eller också får vi vara demokratiska\r\noch ge riksdagen en chans att behandla\r\nsakfrågorna. Men nu är inte detta så rysligt viktiga\r\nsaker och det är inte så farliga direktiv. Därför\r\nväljer vi att vara snabba.</pre><pre>Det är ett prejudicerande sätt att resonera. Vad vi\r\nhar för behov här, vilket grundmaterial vi skall ha,\r\natt vi skall ha rimlig tid till förfogande, att vi skall\r\nkunna förstå och analysera rättsakterna blir inte så\r\nviktigt. Jag kan aldrig acceptera detta.</pre><pre>Det finns vidare möjligheter till undantag. Jag\r\nnämnde kosmetikadirektivet, där\r\nundantagsmöjligheten är inskriven i artikel 12. Det\r\när alltså inga problem där, men det kan naturligtvis\r\nbli en påfrestning på relationer med andra om man\r\ntar den chansen. Jag tycker att detta är ett\r\nskandalöst fall, där det är tydligt att EES-\r\nadministrativa synpunkter går före sakskäl\r\ngrundade på läkarvetenskap och\r\narbetsmiljöhänsyn.</pre><pre>Det är dessutom så att många länder förkastar hela\r\nEES-avtalet, bl.a. Finland. Det kommer att bli\r\nundantag från det, och vi ser en risk för att det\r\neroderar. Jag tror att man i så fall får komma fram\r\ntill ett läge där man omförhandlar detta avtal. Vi\r\nhar krävt detta, för att det skall bli en rimlig form\r\nav samarbetsavtal, som reglerar handel och mycket\r\nannat av stor betydelse för Sverige och övriga\r\nländer i Europa.</pre><pre>Jag noterar att jag inte fick något som helst svar på\r\ndessa punkter. I det ena fallet tillser man inte att vi\r\nhar en lagstiftning som svarar mot\r\növerlåtelsedirektivet. Man har inte gjort någonting.\r\nVänsterpartiet har verkligen gått före för att få till\r\nstånd en juridisk behandling som motsvarar EU:s\r\nprincip, bl.a. därför att vi bryr oss om tryggheten\r\nför de anställda.</pre><pre>Jag fick inte heller något svar på frågan om\r\nkosmetikadirektivet. Det kan bero på att det inte är\r\nalldeles lätt att minnas termen parafenylendiamid,\r\nmen man skall komma ihåg att detta är en\r\njättefråga. Vi har brutit mot en svensk princip på\r\narbetsmiljöområdet som har funnits i tiotals år, och\r\ndet finns ingen annan motivering till detta än\r\nadministrativa skäl.</pre><pre>Jag vill slutligen säga att mitt budskap är: Integrera\r\nEES-mekanismen! Ni har planer för detta vid ett\r\nEU-medlemskap, men gör det också på ett sådant\r\nsätt att vi får demokratiskt rimliga förfaranden i en\r\nEES-situation! Jag upprepar att jag i utskottet inte\r\nmed ett ord fått kommentera de direktiv som\r\nhandlar om arbetsmarknadsfrågorna, och vi är inte\r\nensamma om detta.</pre><pre>Anf. 105  PÄR GRANSTEDT (c) replik:</pre><pre>Herr talman! Jag vill först erkänna att jag\r\nnaturligtvis tycker att det är ett dilemma att vi på\r\ndet här sättet har kommit i tidsnöd. Jag har också\r\nförklarat varför vi har kommit i den situationen. Jag\r\ntycker inte att det är tillfredsställande, men jag\r\nbedömer att om vi skulle göra som Vänstern\r\nförordar, dvs. skulle avslå propositionens förslag nu\r\noch återkomma i ett antal propositioner under\r\nhösten, skulle de negativa konsekvenserna för\r\nsvenskt näringsliv och för svensk ekonomi bli värre,\r\noch därför får vi godta den föreslagna hanteringen.</pre><pre>Om sedan några fackutskott inte har lagt ned den\r\nomsorg som de borde ägna åt dessa frågor kan jag\r\ninte bedöma. Vi har i varje fall från utrikesutskottet\r\ntillsett att alla fackutskott skulle få möjligheter att\r\nyttra sig över de delar av lagstiftningen som faller\r\ninom deras kompetensområde. Vi förutsätter att\r\nman har gjort detta med den omsorg som krävs.</pre><pre>Detta är den integration av EES-mekanismen som\r\när rimlig. Eftersom avtalet bygger på en process där\r\nvi omvandlar de gemensamma EES-reglerna till\r\nsvensk lagstiftning, använder vi också en i Sverige\r\nnormal lagstiftningsprocedur. Innan beslut fattas i\r\nkammaren bereds ärendet alltså av vederbörande\r\nutskott, antingen så att utskottet direkt förelägger\r\nkammaren ett förslag eller så att det får en\r\nunderremiss från ett annat utskott. Det är alltså en\r\nfullt normal lagstiftningsprocess som vi använder i\r\nsamband med EES-avtalet.</pre><pre>Vid ett medlemskap blir det en annan ordning. Då\r\ntas de avgörande besluten i stor utsträckning i\r\nministerrådet. I det sammanhanget måste vi ha en\r\nordning där riksdagen får ett avgörande inflytande\r\növer Sveriges agerande i ministerrådet. Det är den\r\nlösning som vi har förordat, med en EU-nämnd\r\nsom skall garantera riksdagens kontroll över de\r\nställningstaganden som Sverige gör i ministerrådet.</pre><pre>När det gäller Vänsterns önskemål om att man skall\r\nomförhandla EES-avtalet finns det verkligen\r\nutrymme för förtydliganden från Vänsterns sida.\r\nEES-avtalet bygger på att vi är med i den inre\r\nmarknaden och i huvudsak, om också med vissa\r\nundantag, omfattas av det gemensamma\r\nregelsystemet. Där finns alltså inte särskilt mycket\r\nändringsutrymme. Man är antingen med eller inte\r\nmed.</pre><pre>Man skulle också kunna tänka sig en annan\r\nbeslutsordning, men vi kan inte rimligen föreställa\r\noss att vi skall kunna delta i EU:s beslutsprocess,\r\nom vi står utanför EU. Om Vänstern vill att vi\r\nfullvärdigt skall kunna delta i denna beslutsprocess,\r\nmåste vi finnas med i ministerrådet, i EU-\r\nkommissionen och i EU-parlamentet. Vägen fram\r\ntill att komma med i de organen går inte via en\r\nomförhandling av EES-avtalet utan är att gå med\r\nsom fullvärdig medlem. Det är alltså det som\r\nVänstern i så fall borde förorda.</pre><pre>Anf. 106  HANS ANDERSSON (v) replik:</pre><pre>Herr talman! Det är nog väl känt hur vi\r\nargumenterar i medlemsfrågan, men det som här\r\nframförs är det som vi anklagade många för när\r\nEES-avtalet antogs: Ni säger att det står på egna\r\nben och försvarar det som något mycket bra, men\r\nså snart det är antaget hävdar ni att det är fråga om\r\nett rent lydstatsavtal, som skall vara ett första steg.\r\nLösningen på alla era problem hittar ni i ett EU-\r\nmedlemskap. Att vi ser många problem i detta\r\nlåtsas ni inte om.</pre><pre>Jag tänker nu inte ta upp denna fråga och inte heller\r\nomförhandlingsfrågan, som egentligen inte på\r\nallvar behandlas i vår meningsyttring och inte heller\r\ni betänkandet. I detta behandlas det faktum att\r\nriksdagen skall ansluta sig till införlivandet av de\r\nungefär 500 direktiven. Det sägs att det blir stor\r\nskada för svenskt näringsliv om vi skjuter upp det\r\nett antal månader. Det tror jag inte alls. Inte heller\r\njag har visserligen hunnit läsa alla de 500\r\ndirektiven, men många har inte alls sådan karaktär\r\noch avser mindre ändringar. Det kommer inte alls\r\natt bli några stora problem.</pre><pre>Jag tror inte heller att ratifikationsprocessen\r\nkommer att vara klar den 1 juli i det övriga Europa.\r\nJag vet i och för sig ingenting om det, men så har\r\ndet inte gått till tidigare.</pre><pre>Många utskott har nog inte hunnit behandla detta,\r\noch det är väl inte så konstigt. Det har av något skäl\r\naldrig varit uppe till diskussion i mitt utskott, och\r\njag har inte känt till saken. Men när orsakerna inte\r\nens finns tillgänglinga förrän senare och när inte ens\r\nallt finns på svenska, tycker jag att det är\r\ndemokratiskt ohemult att säga att detta skulle ha\r\ngenomförts.</pre><pre>Jag menar att det enda rimliga är att Sverige, som\r\nhar anslutit sig till EES-avtalet, måste ha en effektiv\r\ndemokratisk process, som fungerar i vårt parlament\r\nmed avseende på de direktiv som vi blir bundna av,\r\ndirektiv som är i pipeline, direktiv som är i pre-\r\npipeline och eventuellt även direktiv som är i ''pre-\r\npre-pipeline'' och som jag inte känner till. Det är\r\nnästan löjeväckande att se vilken mängd av\r\ninformation som riksdagsledamöterna inte har en\r\naning om.</pre><pre>Detta är vår möjlighet att seriöst behandla dessa\r\nfrågor. Vi skall vara väl orienterade i god tid, och\r\nvi skall inte behöva vänta tills ett EU-medlemskap\r\nkommer, om olyckan skulle vara framme, utan vi\r\nskall ha dessa möjligheter nu, medan vi omfattas av\r\nEES-avtalet. Jag kan inte begripa att majoriteten\r\ninte delar denna vår åsikt.</pre><pre>Anf. 107  PÄR GRANSTEDT (c) replik:</pre><pre>Herr talman! Det var litet synd att Hans Andersson\r\ninte ville gå in på vad Vänstern egentligen menar\r\nmed omförhandling av EES-avtalet. Jag har\r\nförstått att det är Vänsterns stora alternativ i EU-\r\ndebatten, men ingen vet egentligen vad Vänstern\r\nmenar med detta och vilket slags avtal man\r\negentligen tänker sig.</pre><pre>Tydligen är det fråga om något slags idealavtal, där\r\nvi får EES-avtalets alla fördelar, har samma\r\ninflytande som om vi vore fullvärdiga medlemmar\r\nmen ändå har lika stor självständighet som om vi\r\ninte ens omfattades av EES-avtalet. Det verkar\r\nvara något sådant som man är ute efter, och var och\r\nen förstår då att detta bara är ett stort\r\nillusionsmakeri. Jag tycker att det är synd, eftersom\r\nvi behöver en seriös debatt om olika alternativ för\r\nden händelse att det inte blir ett medlemskap.</pre><pre>Jag håller däremot med om vikten av att vi har en\r\nväl fungerande demokratisk process när vi hanterar\r\nEES-frågor. Den process som vi skall ha i\r\nriksdagshanteringen är den normala\r\nriksdagsprocessen, dvs. att lagstiftningsärendena\r\nkommer som propositioner till riksdagen och\r\nbehandlas i alla berörda fackutskott innan de\r\navgörs här i kammaren. Det har nu varit\r\nsvårhanterligt på grund av den stora mängden, men\r\ndet är något som rimligen inte kommer att\r\nupprepas, utan ärendena skall nu komma till\r\nriksdagen i den takt som de passerar EES-\r\nkommittén och regeringskansliet.</pre><pre>Det gör att det rimligen bör vara fullt möjligt att\r\nhantera detta i normal riksdagsordning framöver.\r\nGrundproblemet, som vi inte kommer runt, är att\r\nvi inte kan göra våra egna varianter. Vi har att anta\r\neller förkasta de förslag som föreläggs oss. Om vi\r\nförkastar dem, innebär det att vi successivt\r\nurgröper EES-avtalet. Det ger en begränsad\r\nhandlingsfrihet.</pre><pre>EES-avtalet står förvisso på egna ben. Hade vi inte\r\nalternativet medlemskap att räkna med, skulle vi ha\r\nfått lov att leva med EES-avtalet. Det är mycket\r\nviktigt för oss. Nu finns det ett demokratiskt bättre\r\nalternativ som står till vårt förfogande, nämligen att\r\nbli fullvärdiga medlemmar. Då bör vi välja det. Det\r\ntillgodoser de önskemål ur demokratisk synpunkt\r\nsom bl.a. Vänstern har pekat på, där EES-avtalet\r\nskapar problem.</pre><pre>Anf. 108  BIRGITTA HAMBRAEUS (c):</pre><pre>Herr talman! När jag röstade nej till EES-avtalet\r\nhösten 1992, var det av två skäl. Jag tyckte för det\r\nförsta att frågan handlagts på ett synnerligen\r\notillfredsställande sätt. Propositionen lades fram\r\nsent på våren, och riksmötet förlängdes en vecka\r\nefter att ledamöterna åkt härifrån. Därmed fick vi\r\ninte sommaren på oss att tänka igenom motioner.</pre><pre>Hela realbehandlingen i alla utskott skedde under\r\nsommaruppehållet. Utskott efter utskott smög\r\nomkring i de tomma korridorerna, utan\r\nmassmediebevakning och utan att kunna samråda\r\nmed sina riksdagsgrupper, ställa frågor till statsråd\r\netc., som när rikdagen är samlad. När riksmötet\r\nåter öppnats i oktober återstod bara ett par\r\nsammanträden i EES-utskottet, som justerade det\r\nenorma betänkandet den 22 oktober. Då var flera\r\nrättsakter som antogs fortfarande inte översatta till\r\nsvenska. Vi hade inte behövt jäkta igenom denna\r\nstora fråga på detta vis.</pre><pre>För det andra är jag skeptisk till själva idén att vi\r\nskall behöva ta över alla EG:s lagar, l'acquis\r\ncommunautaire. Självfallet kan man utveckla ett\r\nnära handelssamarbete, en gemensam\r\narbetsmarknad m.m. önskvärt utan att ha alla lagar\r\noch detaljbestämmelser gemensamt. De nordiska\r\nstaterna har visat detta. Vad jag vet har vi inte\r\nskickat barnbidrag till norska eller finska familjer\r\nnär pappa jobbar i Sverige. Nog är en del EES-\r\nregler bra märkliga. Och i Nordamerika har man\r\njust slutit NAFTA-avtalet mellan Mexiko, USA\r\noch Kanada. Det skulle inte falla t.ex. Kanada in\r\natt ta över Amerikas förenta staters lagar, när nu\r\nhandelsutbytet intensifieras. Varför skall vi behöva\r\nta över EU:s?</pre><pre>Alltnog. Riksdagen beslöt ratificera EES-avtalet,\r\noch jag är nu villig att leva med det. Vi har det för\r\nnäringslivets skull, och jag är övertygad om att,\r\nförnuftiga som ju alla inblandade parter är, vi kan\r\nanpassa det så att det fungerar allt smidigare.</pre><pre>När vi nu beslutar om detta tilläggsavtal eller den\r\ns.k. skarv-acquisen är det sista gången riksdagen\r\nbehöver uppleva förödmjukelsen att få över ett\r\npaket på en gång med hundratals rättsakter, som\r\ningen har en möjlighet att sätta sig in i ordentligt.\r\nHädanefter förväntar sig riksdagen, enligt\r\nutrikesutskottets skrivning, att propositioner om\r\nnya rättsakters innebörd och konsekvenser\r\nkommer att redovisas mer fullständigt. Självfallet\r\nbör vi också föreläggas en lag i taget, allteftersom\r\nde antas av EES-kommittén. Det är viktigt att alla\r\nlagar blir föremål för debatt och att riksdagens\r\nsynpunkter inhämtas innan regeringen tar ställning\r\ni EES-kommittén och därmed i praktiken har bundit\r\nSverige. Riksdagen bör också överväga om inte det\r\nutskott som har sakkunskap inom berört område\r\nockså bör lämna betänkandet till riksdagen, i stället\r\nför som denna gång endast yttra sig till\r\nutrikesutskottet.</pre><pre>Detta är också sista gången vi måste ta över lagar\r\nsom vi inte har varit med och stiftat. EES-avtalet\r\nsom trädde i kraft den 1 januari i år ger oss\r\nnämligen en inte obetydlig möjlighet att påverka\r\nEG:s fortlöpande lagstiftning. Vi kan alltså\r\npåverka genom EES.</pre><pre>EFTA och EG har alltid samarbetat bra och är\r\nvarandras största handelspartner. Grunden för min\r\noptimism är att EU också i framtiden kan förväntas\r\ngärna vilja behålla tillträde till EFTA:s marknader.\r\nEftersom varje EFTA-land har vetorätt mot nya\r\nrättsregler i EES och EU, liksom vi har ett intresse\r\nav att EES fungerar, finns motivet att lyssna på oss\r\nnär nya EG-lagar utformas.</pre><pre>Den praktiska möjligheten har vi. I riksdagens\r\nbeslut i november 1992, efter EES-utskottets\r\nbetänkande 1992/93:EU1 på s. 141 och framåt\r\nbeskrivs hur det fortsatta EES-avtalet skall\r\nutvecklas.</pre><pre>EES ger oss, enligt riksdagsbeslutet i november\r\n1992, följande möjligheter att påverka:</pre><pre>För det första: EES-avtalet ger oss initiativrätt.</pre><pre>Sverige och andra EFTA-länder som är med i EES\r\nhar rätt att ta initiativ till nya regler i EG. Inom EG-\r\nområdet får inte de enskilda EG-länderna ta några\r\negna initiativ, utan endast kommissionen har\r\ninitiativrätt.</pre><pre>För det andra: EES-avtalet ger oss reell påverkan.</pre><pre>Expertkommittéerna tillmäts stor betydelse för\r\nberedning och utveckling av EG:s olika rättsakter.\r\nDet är i praktiken där som de allra flesta besluten\r\nfattas, enligt Danmarks EU-ambassad. Experter\r\neller representanter för EFTA-länderna får\r\nsamverka med expertkommittéerna. De skall vara\r\njämställda med EG-medlemsstaternas experter i\r\nberedningsarbetet.</pre><pre>För det tredje: Vi får tillgång till tidig information.</pre><pre>Samtidigt som EU-kommissionen överlämnar sitt\r\nförslag till ministerrådet skall den överlämna\r\nkopior av detta till de EFTA-stater som är med i\r\nEES. På detta stadium kan parterna från EG-sidan\r\noch EFTA-sidan preliminärt utbyta åsikter i EES-\r\nkommitten när någon begär det. Under den därpå\r\nföljande fasen, dvs. under den tid då förslaget\r\nbehandlas vidare enligt EG:s interna regler, skall\r\nfrågan parallellt beredas inom EES genom en\r\nfortgående informations- och samrådsprocess\r\nmellan parterna på EES-området.</pre><pre>För det fjärde: Det är ingen automatik inom EES.</pre><pre>När EG-lagar antagits i EU blir de inte automatiskt\r\ngällande i EES. För detta krävs ett enhälligt beslut i\r\nEES-kommittén. Om EES-kommittén inte kan enas\r\nanses den berörda delen av rättsakten suspenderad.</pre><pre>Sverige behåller alltså sin suveränitet med EES-\r\navtalet och har ändå en hel del att säga till om när\r\nnya regler i EG utarbetas inom de områden som\r\nberör EES, dvs. det som rör näringslivet.\r\nFortfarande gäller vår grundlag, att riksdagen\r\nensam ansvarar för all lagstiftning och annan\r\nnormgivning i landet. Vi lämnar inte över någon\r\nsuveränitet till EU.</pre><pre>EES är inte ett lydstatsavtal, lika litet nu som när\r\nförespråkarna försäkrade detta i debatten innan\r\nbeslutet fattades. Nu argumenterar EU-\r\nförespråkarna att EES ändå tvingar oss att lyda och\r\natt det då är bättre att vara med och fatta besluten\r\ngenom att gå med i EU. Jag anser inte att\r\nargumenteringen håller. Finessen med EES är att vi\r\nsamarbetar utan att tvingas. Om Sverige blir EU-\r\nmedlem blir EG:s rättsregler däremot automatiskt\r\ngällande i Sverige och tar över svensk lag, även\r\ngrundlag.</pre><pre>De flesta EG-beslut som rör de områden som har\r\nbetydelse för det svenska näringslivet fattas i\r\npraktiken av expertgrupperna, och där är alltså\r\nvåra experter jämställda med EG:s. Så länge det\r\nfinns ett ömsesidigt intresse av att upprätthålla\r\nsamarbetet, kommer man att kunna komma\r\növerens.</pre><pre>Herr talman! Hur utnyttjar vi då vår rätt att\r\npåverka inom EES? Fr.o.m. den 1 januari i år har\r\ndetta samrådsförfarande varit i kraft. Det skulle\r\nvara intressant att höra hur det har fungerat.</pre><pre>I Svenska Dagbladet i lördags framhöll Lennart\r\nFogel, VD för Trafiksäkerhetens främjande (NTF)\r\natt EU nu äntligen börjat på allvar intressera sig för\r\ntrafiksäkerhet och att det kändes otillfredsställande\r\natt stå utanför och titta på. Varför stod han utanför?\r\nTillhörde inte detta det kommittéarbete där vi som\r\nEES-land har möjlighet att vara med? Svenska\r\nexperter är för övrigt redan innan EES-avtalet\r\naktiva i EG:s utvecklingsgrupper. Vår kollega\r\nLennart Fremling har berättat att han som\r\ntjänsteman vid Trafiksäkerhetsverket varit med om\r\natt påverka säkerhetsbestämmelser för barnstolar.\r\nAllt sådant arbete är mycket litet känt utanför\r\nexpertkretsarna. Det är därför man kan bli trodd\r\nnär man påstår att det inte är förrän vi blivit\r\nmedlemmar i EU som vi får vara med vid borden.\r\nMan målar upp en bild av svenskar som står utanför\r\ndörren och väntar på att några skall komma ut\r\ndärifrån och befalla oss. Den bilden är alltså falsk.\r\nI den mån vi engagerar oss, påverkar vi vid den\r\ntidpunkt då påverkan är möjlig, nämligen i det\r\nförberedande arbetet.</pre><pre>EG antog ca 500 rättsakter mellan den 1 augusti\r\n1991 och den 31 december 1993. Om man håller\r\nsamma takt bör ca 100 rättsakter behandlas under\r\ninnevarande halvår. Hur hänger vi med? Påverkan\r\nkräver naturligtvis engagemang. Det blir inte\r\nmindre arbetskrävande om vi skulle bli\r\nmedlemmar.</pre><pre>Följande frågor bör besvaras av regeringen:</pre><pre>1. I vilka EG-kommittéer deltar svenska experter\r\nnu?</pre><pre>2. Har vi nekats deltagande i vissa kommittéer? I så\r\nfall i vilka och varför?</pre><pre>3. Vilka initiativ har Sverige tagit, t.ex. för att\r\nförbättra EG:s lagstiftning när det gäller\r\ndjurskydd, hälsa och miljö?</pre><pre>Nu gäller det att vi hittar beslutsrutiner för att\r\nverkligen fortsätta att demokratiskt påverka vår\r\nlagstiftning också på EES-området. Det är viktigt\r\natt vi bestämmer oss för rutiner så att\r\nlagstiftningsprocessen kan flyta med så stor\r\nöppenhet som möjligt och så att de berörda i\r\nSverige kan påverka.</pre><pre>Det offentliga utredningsväsendet och\r\nremissförfarandet som vi vant oss vid i\r\nlagstiftningsarbetet är en stor styrka. Lagarna\r\nförankras hos dem som berörs, och vi kan undvika\r\nbestämmelser som krånglar till saker för folk i\r\nonödan.</pre><pre>Det finns möjlighet att på ett tidigt stadium\r\nförankra blivande EES-regler. Ett sådant\r\nremissförfarande bör institutionaliseras före EES-\r\nkommitténs ställningstagande.</pre><pre>Som EES-land är Sverige så fritt som vi önskar.\r\nSom medlemmar i EU blir vi uppbundna.</pre><pre>Skulle vi bli medlemmar i EU minskar i själva\r\nverket våra möjligheter att påverka. Ministrar och\r\ndiplomater kan visserligen sitta med vid ännu några\r\nsammanträdesbord, och vi kan försöka bilda\r\nallianser för att hindra lagar som inte skulle passa\r\nhos oss, men när besluten i ministerrådet antas med\r\nmajoritet kan vi tvingas att rätta oss efter lagar som\r\nvi försökt motarbeta. EU:s förordningar blir\r\nomedelbart lag i Sverige och tar över gällande\r\nsvensk lag, även grundlag, utan att riksdagen har\r\nnågot att säga till om. Tala om lydstatsavtal! Som\r\nEES-land har vi alltid veto.</pre><pre>Som EU-medlemmar har vi inte heller rätt att ta\r\ninitiativ utan måste försöka påverka\r\nkommissionen. Där får man inte ta instruktioner\r\nfrån medlemsländerna.</pre><pre>Det är viktigt att vi verkligen arbetar med EES-\r\navtalets möjligheter att påverka EU:s lagstiftning,\r\noch att de blir mer kända. EU-förespråkarna säger\r\natt vi skall vara med och påverka i Europa, ha\r\nrösträtt i Europa osv. Men så låt oss då sätta i gång!\r\nVi behöver inte ge upp vår rätt till\r\nsjälvbestämmande och gå med i EU för det.</pre><pre>Om vi låter EES-avtalet bli ett lydstatsavtal är det\r\ni så fall vårt eget fel.</pre><pre>Anf. 109  HANS ANDERSSON (v) replik:</pre><pre>Herr talman! Jag uppfattade inte riktigt vad\r\nBirgitta Hambraeus tyckte i sakfrågan. Det finns ju\r\nyrkanden från utskottet och yrkanden från\r\nVänsterpartiets sida.</pre><pre>Birgitta Hambraeus håller med i sak om det vi har\r\nyrkat på och det jag har argumenterat för. Hon tror\r\ndock att det här är sista gången riksdagen tar\r\nställning till ett paket med hundratals rättsakter.\r\nDet vet jag inte om det är.</pre><pre>Hon frågar hur vi egentligen har påverkat besluten\r\noch hur vi har gått till väga. Jag hade ett alldeles\r\nkonkret exempel som gällde en stor\r\narbetsmiljöfråga i direktiv 76768, dvs.\r\nkosmetikadirektivet. Där står det: Om en\r\nmedlemstat på grundval av en utförlig motivering\r\nkonstaterar att kosmetisk produkt, trots att den\r\nmotsvarar kraven i detta direktiv, kan utgöra\r\nhälsorisk, kan den provisoriskt förbjuda\r\nutsläppandet på marknaden av denna.\r\nMedlemsstaten skall omedelbart informera övriga\r\nmedlemsstater och kommissionen om detta och\r\nange skälen för sitt beslut. Kommissionen skall\r\ninom sex veckor rådfråga berörda medlemsstater\r\noch därefter lämna sitt yttrande utan dröjsmål och\r\nvidta lämpliga åtgärder.</pre><pre>Svenska regeringen valde att inte göra någonting\r\ntrots krav från Läkemedelsverket,\r\nArbetarskyddsstyrelsen osv. Vem rådfrågade de?\r\nDet var ett exempel. Det finns fler.</pre><pre>Det finns andra direktiv som vi inte har gjort\r\nnågonting åt. Jag nämnde ett direktiv som skulle ha\r\nvarit till stöd för anställda och givit dem\r\nanställningstrygghet, dvs. överlåtelsedirektivet,\r\nnr 77187.</pre><pre>Jag menar att regeringen agerar som om EES-\r\navtalet vore ett lydstatsavtal. Det gör man\r\nnaturligtvis efter en viss strategi och för att nå ett\r\nEU-medlemskap. Som jag sade i min tidigare\r\ndialog med EU-förespråkarna kan man säga nej\r\noch göra undantag. Om det går för långt eroderar\r\nnaturligtvis EES-avtalet. Då tvingar man fram en\r\nomförhandling. Om man inte gör det får vi leva\r\nmed EES-avtalet, och då behöver vi en mer\r\ndemokratisk procedur. Det har vi föreslagit.</pre><pre>Jag har alltså väldigt svårt att förstå att Birgitta\r\nHambraeus argumentation kan leda till någonting\r\nannat än stöd för de förslag jag har framställt.</pre><pre>Anf. 110  BIRGITTA HAMBRAEUS (c)\r\nreplik:</pre><pre>Herr talman! Jag står bakom utskottsmajoritetens\r\nåsikt, och jag är alltså med på att vi nu tar över den\r\ns.k. skarv-acquisen. Jag tycker inte att det är\r\nmeningsfullt att nu försöka motarbeta den under\r\nväldigt lång tid hopsamlade lagmassan. Men detta\r\när sista gången, och det är min poäng.</pre><pre>Det är fr.o.m. den 1 januari i år som vi verkligen\r\nhar möjlighet att vara med och påverka. Jag är\r\nväldigt mån om att vi skall göra det. Vi har större\r\nmöjligheter att påverka inom EES än vad vi faktiskt\r\nhar som medlemmar i EU. Det är poängen med\r\nmitt anförande.</pre><pre>Med EES-avtalet har vi fortfarande kvar hela\r\nbeslutsrätten om alla lagar som gäller i Sverige. Om\r\nvi har skrivit på ett avtal och det visar sig att\r\nriksdagen har fattat ett felaktigt beslut i en detalj,\r\nsom den som Hans Andersson hat tagit upp, har vi\r\nmöjlighet att ändra på beslutet. Det tycker jag att\r\nvi skall göra i detta fall. Det är uppenbart att det\r\nhär är något som upptäckts i efterhand, och då har\r\nvi möjlighet att ändra. Antingen kan regeringen\r\ngöra det i höst, eller så kan vi motionera i januari.</pre><pre>Det är väldigt viktigt att poängtera att vi med EES-\r\navtalet fortfarande är en suverän stat. Riksdagen\r\nsvarar för alla lagar som gäller i Sverige, och\r\nriksdagen kan ändra lagar som vi inte önskar\r\nbibehålla.</pre><pre>Som medlemmar i EU har vi gått in i en union där\r\nvåra domstolar är tvingade att arbeta efter de lagar\r\nsom EU har stiftat. Därmed är vi verkligen en\r\nlydstat. Jag tycker att det är väldigt viktigt att\r\npoängtera skillnaden.</pre><pre>Som en sammanfattning kan jag säga att jag inte\r\nanser att det är mycket att göra åt den stora massan\r\nav material i den s.k.skarv-acquisen på detta\r\nstadium. Det är sista gången vi förödmjukas på\r\ndetta sätt. Nu är det väldigt viktigt att se framåt.\r\nOm vi har gjort några misstag den här gången bör\r\nvi ändra på dem snarast möjligt. Framför allt bör vi\r\nnu ordentligt medverka i utformningen av samtliga\r\ndirektiv som kommer att processas genom EES, så\r\natt vi kan vara med och påverka dem. Vi har alltså\r\nstörre möjlighet att göra det som EES-medlemmar\r\nän som EU-medlemmar.</pre><pre>Anf. 111  HANS ANDERSSON (v) replik:</pre><pre>Herr talman! Jag delar uppfattningen om\r\nskillnaden mellan EES och EU, och det är väl känt\r\natt det är Vänsterpartiets politik. Det är en mycket\r\nstor skillnad.</pre><pre>Men det hindrar inte att vi skall tillämpa EES-\r\ndirektiv och EES-förslag på för Sverige bästa sätt så\r\nlänge vi lever med EES. Detta skall vi göra för att\r\nfå det så bra som möjligt materiellt och också\r\ndemokratiskt. Vi har inte den situationen i dag. Om\r\nvi hade haft det hade man inte bara kunnat slänga\r\nin de 500 rättsakterna för att det är sista gången. Jag\r\nvill inte vara med om det.</pre><pre>Några av akterna har inte lagts fram, eftersom de\r\när under utredning på departementen. Det finns\r\nandra man borde ändra på. Låt oss ändra på dem!\r\nLåt oss göra precis det vi i Vänsterpartiet har\r\nföreslagit och som Birgitta Hambraeus säger. Låt\r\noss ta ärendeområde efter ärendeområde, ge det en\r\nrimlig beskrivning och anlys, och titta på om vi kan\r\nacceptera reglerna, om vi inte vill ha dem eller om\r\nvi vill begära undantag, vilket man kan göra i\r\nväldigt många fall. Det är det enda rimliga sättet.</pre><pre>Om vi inte gör så kommer vi att säga: Okej, det får\r\nvara odemokratiskt, och vi får se om det blir bättre\r\ni framtiden. Vi har inga garantier för det.</pre><pre>Det är dessutom så, att det finns flera direktiv som\r\ninte är med i betänkandet och som redan ligger\r\nklara. Det är sådana som vi inte behandlat och som\r\nkommissionen inte har lagt fram. Det gäller en del\r\ndirektiv från före den 1 januari 1994 och direktiv\r\nsom har kommit under första halvåret.</pre><pre>Vi måste sätta stopp för denna förnedring av\r\nSveriges riksdag, för att använda Birgitta\r\nHambraeus ord. Det är inte några problem med att\r\ntillämpa demokrati och föra en sakdiskussion i\r\nfrågan. Det är det vi har föreslagit. Vi har i detta\r\nmotionsförslag varken tagit ställning till EU eller\r\nEES-avtalet som sådant, utan till hur man tillämpar\r\navtalet i särskilda fall. Vi tycker att vi har ett bra\r\nförslag.</pre><pre>Anf. 112  HÅKAN HOLMBERG (fp):</pre><pre>Herr talman! Formellt diskuterar vi ett stort antal\r\nnya bestämmelser inom ramen för EES-avtalet.\r\nReellt diskuterar vi naturligvis också, även om det\r\ninte sägs rent ut hela tiden, Sveriges framtida\r\nrelationer till resten av det demokratiska Europa.</pre><pre>EES-avtalet avsågs ju från början, när tanken först\r\nväcktes av Jacques Delors och andra, vara ett\r\nalternativ till medlemskap för de länder som antogs\r\nvilja delta i det utvidgade och fördjupade\r\nEuropasamarbetet. Det var ett stickspår, om man\r\nså vill, där några länder tills vidare skulle kunna\r\nparkeras medan den europeiska gemenskapen gick\r\nvidare med att fördjupa sitt eget samarbete.\r\nRevolutionerna i Öst- och Centraleuropa 1989--\r\n1991 ändrade förutsättningarna radikalt.</pre><pre>För dem som är för ett svenskt medlemskap i den\r\neuropeiska unionen är detta inte något problem.\r\nEES-avtalet är inte idealiskt. Men det går att leva\r\nmed som ett övergångsarrangemang tills vi får\r\nfullvärdig rösträtt i det gemensamma,\r\ndemokratiska Europa, vilket är den enda rimliga\r\nmål som både Sverige och andra länder kan sätta\r\nupp i den nya situation som vi lever i.</pre><pre>För dem som av olika, ofta mycket skiftande skäl\r\nmotsätter sig svenskt medlemskap i den europeiska\r\nunionen är givetvis hela denna principiella\r\nfrågeställning mycket svårare.</pre><pre>Det första alternativet är att på något sätt behålla\r\nEES-avtalet och avstå från EU-medlemskap. Det\r\nbetyder att man accepterar ett nära beroende, att\r\nman accepterar full svensk delaktighet i den inre\r\nmarknaden och att man väljer att i den mån man\r\nförsöker utöva något inflytande är det som en del i\r\nen större part som förhandlar med den europeiska\r\ngemenskapen. Det är inte något direkt, aktivt\r\nsvenskt deltagande i de gemensamma besluten,\r\nutan det är ett indirekt och passivt engagemang.</pre><pre>Vidare innebär givetvis denna uppläggning att man\r\nlångsiktigt -- och med långsiktigt menar jag inte i en\r\navlägsen framtid, utan inom kanske bara ett fåtal\r\når -- riskerar att försätta Sverige i en ohållbar\r\nsituation.</pre><pre>Ju fler av de EFTA-länder som nu omfattas av EES-\r\navtalet som går med i den europeiska unionen,\r\ndesto mer urholkas naturligtvis hela avtalet. EFTA-\r\nländerna blir en allt svagare motpart till EU. Till\r\nsist finns kanske inte något EES-avtal alls mer än\r\nett bilateralt avtal mellan Sverige och hela det\r\növriga Europa.</pre><pre>Vi har hört Birgitta Hambraeus beskriva det stora\r\ninflytande som vi kan utöva genom EES-avtalet.\r\nJag skall inte förneka att vi kan utöva ett visst\r\ninflytande. Men poängen är att vi inte utövar det\r\naktivt som en fullvärdig part i det gemensamma\r\neuropeiska politiska spelet, utan indirekt och\r\npassivt.</pre><pre>Det handlar till sist om möjligheten att vägra att\r\ngodta beslut som har fattats. Då uteblir de\r\ngemensamma reglerna på just det området, men vi\r\nbidrar inte till att några nya regler har kunnat\r\nutarbetats under resans gång. Det handlar om just\r\ndetta att anta eller förkasta.</pre><pre>Det är litet förunderligt att höra beskrivningen av\r\nhur oerhört skickligt svenska företrädare antas\r\nkunna agera och redan agerar inom ramen för EES-\r\nsamarbetet, samtidigt som vi uppenbarligen skall\r\ntro, om man skall följa Birgitta Hambraeus, att\r\nsamma svenska företrädare kommer att sakna alla\r\nmöjligheter att agera skickligt och kompetent för\r\nsvenska intressen när vi är fullvärdiga medlemmar\r\ni unionen.</pre><pre>Det är naturligtvis något som inte stämmer här.\r\nHela argumenteringen är uppenbart konstruerad\r\nför att understödja Birgitta Hambraeus huvudtes,\r\nnämligen att det djupare Europasamarbetet är\r\nfelaktigt.</pre><pre>Då är vi också inne på alternativ två. Det är på sätt\r\noch vis rakare. Det är att säga nej till EES som\r\nsådant och riva upp avtalet. Ibland heter det\r\nomförhandla, men det förutsätter att man river upp\r\navtalet. Det är, som Pär Granstedt sade,\r\nutomordentligt osannolikt att något särskilt mycket\r\nannorlunda än vad vi redan har skulle kunna\r\nkomma ut av detta. Det handlar ju om den inre\r\nmarknaden som sådan, och där finns ett\r\nregelsystem på plats.</pre><pre>I praktiken är denna hållning en politik för\r\nisolering. Det syns faktiskt också i en del av\r\nagitationen mot EU. Kritiken riktas mot den inre\r\nmarknaden sådan den redan är, och som vi redan\r\ngenom EES-avtalet har del i. Det är egentligen\r\ndetta som mycket av kritiken handlar om, och inte\r\nom innebörden av ett medlemskap.</pre><pre>Det har varit rätt intressant att lyssna på\r\nreplikskiftet mellan Vänstern och Birgitta\r\nHambraeus. Det illusterar det dilemma som nej-\r\nsägare befinner sig i. På något sätt måste man\r\nförhålla sig till den demokratiska gemenskap som\r\nnu växer fram över hela Europa. Men alla förslag\r\nsom innebär fullt svenskt deltagande och att aktivt\r\nförsöka att vara med i processen vill man av\r\nideologiska skäl avvisa. Då hamnar man i dessa\r\nmärkliga positioner. Hur man än vänder sig\r\nförsätter man långsiktigt landet i en ganska ohållbar\r\nsituation.</pre><pre>Därför är naturligtvis den enda rimliga slutsatsen\r\natt med respekt för den kritik mot EES-avtalets\r\nofullkomligheter som här har formulerats gå vidare\r\noch se till att Sverige blir fullvärdig medlem. Då\r\nlöser vi också dilemmat för nej-sidan, och det vill\r\njag gärna medverka till.</pre><pre>Anf. 113  HANS ANDERSSON (v):</pre><pre>Herr talman! Detta var ett mycket egendomligt\r\ninlägg av Håkan Holmberg. Men det är den\r\ntydligen den typ av inlägg som görs av varma EU-\r\nvänner.</pre><pre>Jag har inte här över huvud taget argumenterat om\r\nEU, och knappast ens om EES-avtalet. Jag har\r\nargumenterat om det som utskottet betänkande\r\nhandlar om, nämligen ändringar av EES-avtalet\r\noch Vänsterpartiets förslag om en förändrad\r\nprocedur därvidlag. Det nämner inte Holmberg\r\nmed ett enda ord. Det finns inte något\r\ndemokratiskt problem. De flesta\r\nriksdagsledamöter har inte sett röken av dessa\r\nrättsakter, men det bryr han sig inte om.</pre><pre>För att vara konkret tog jag upp två fall. Det ena\r\nfallet är att vi låter bli att tillämpa ett EG-direktiv\r\nsom handlar om överlåtelse av företag. Trots att\r\nfrågan har berörts av utredningar och det har\r\nmotionerats om den två gånger har nu ESA fått\r\nkomma med ett påpekande. Det var ett\r\nmisslyckande och en dålig delaktighet.</pre><pre>Det andra fallet är kosmetikadirektivet, där man\r\nmed utnyttjande av klausuler i direktivet hade\r\nkunnat göra någonting för att bibehålla en rimlig\r\narbetsmiljö i Sverige. Man går emot hela expertisen\r\npå sakområdet. Det illustrerar för mig vart vi är på\r\nväg.</pre><pre>Det görs allmänna administrativa\r\npolicyförklaringar: Det är klart att vi tillhör\r\nEuropa. Det är klart att vi skall ha samma regler\r\nsom de har i Tyskland, Frankrike, England, Belgien\r\noch allt vad det är. Det är väl inga problem.</pre><pre>På detta sätt framstår Håkan Holmberg som en\r\nperson som över huvud taget inte bryr sig om vare\r\nsig sakfrågor -- han överlåter det till tjänstemän i\r\nBryssel eller i regeringskansliet -- eller en\r\ndemokratisk grund för beslutsfattande, något som\r\nen ansvarsfull parlamentariker åtminstone borde\r\nhålla högt.</pre><pre>I stället talar Håkan Holmberg allmänt om\r\nVänsterns problem, Vänsterns problem med\r\nBirgitta Hambraeus, osv. Vi har kommit till olika\r\nståndpunkter. Jag anser att jag har rätt, bl.a därför\r\natt jag talar om sakfrågan och inte talar om hela\r\nEuropapolitiken enbart därför att vi har fått\r\nbetänkande UU23.</pre><pre>Det skulle vara intressant att få någon kommentar\r\ni sakfrågan och till de yrkanden som Vänsterpartiet\r\nframställt.</pre><pre>Anf. 114  HÅKAN HOLMBERG (fp):</pre><pre>Herr talman! De kommentarer till Vänsterpartiets\r\nsärskilda yttrande som Hans Andersson efterlyser\r\nfinns redan i betänkandet. Om nu Hans Andersson\r\ntror att jag skulle ha någon annan uppfattning vill\r\njag gärna ansluta mig till det Pär Granstedt sade på\r\ndenna punkt.</pre><pre>Det finns vissa poänger i den kritik som Hans\r\nAndersson uttrycker. Den ordning vi har är inte\r\nhelt tillfredsställande. Men den slutsats som detta\r\nleder mig och majoriteten i utskottet till är att det i\r\ndenna situation vore mycket olyckligt att för\r\nSveriges del låta bli att ratificera dessa punkter. Det\r\nskulle skapa problem för vårt land.</pre><pre>Det skulle förmodligen leda till just de problem\r\nsom redan har berörts i ett replikskifte mellan Hans\r\nAndersson och Pär Granstedt. Börjar man att\r\nagera på detta sätt eroderar hela avtalet. Det\r\nförsätter sannolikt efter hand Sverige i en allt\r\nbesvärligare situation. Det är möjligt att det är\r\nprecis det som Hans Andersson egentligen vill.\r\nMen jag kan inte se att det är någon poäng med\r\ndetta.</pre><pre>Eftersom detta replikskifte redan har förts en\r\ngång -- men jag kan föra det en gång till, om Hans\r\nAndersson vill det -- tycker jag att det var rimligt\r\natt i ett andra inlägg från majoritetssidan fästa\r\nuppmärksamheten på det större dilemma som Hans\r\nAndersson systematiskt förbigår, nämligen hur den\r\nsida han företräder långsiktigt skall förhålla sig till\r\nSveriges relationer till resten av det demokratiska\r\nEuropa.</pre><pre>Anf. 115  HANS ANDERSSON (v):</pre><pre>Herr talman! Jag undviker inte några problem. Jag\r\nförsöker i själva verket att tala om de problem som\r\nligger på bordet i kraft av utskottets betänkande.</pre><pre>Jag uppfattar det som att både Pär Granstedt och\r\nHåkan Holmberg håller med mig. De uttrycker det\r\nnaturligtvis litet milt och säger: Det finns vissa\r\npoänger i det Hans Andersson säger; och det är väl\r\natt gå väldigt långt i detta fall. De håller med mig\r\nom att sakbehandlingen och procedurbehandlingen\r\när dålig. Detta är inte ett rimligt sätt att behandla\r\nfrågan demokratiskt.</pre><pre>Vad är då slutsatsen? Slutsatsen för Håkan\r\nHolmberg är: Detta måste vi göra, eftersom det\r\ninte finns något alternativ. Detta måste fixa sig,\r\nannars får vi problem med näringslivet. Vi måste få\r\ntill stånd en standardisering. Min slutsats är\r\ntvärtom. Demokratin får ta den tid den tar.</pre><pre></pre><pre>Så har man också resonerat i många andra länder.\r\njag tror, som sagt, att det inte blir någon ratificering\r\ntill den 1 juli. Det blev det på inga villkor i den\r\nförsta svängen med EES-avtalet.</pre><pre>Jag har varit mycket konkret. Jag tog upp två frågor\r\nsom pekar på det demokratiska underskottet i\r\ndagens situation i förhållande till viktiga EG-\r\ndirektiv, överlåtelsedirektivet och\r\nkosmetikadirektivet. Håkan Holmberg och Pär\r\nGranstedt sade inte ett ord om det. Jag tror att det\r\nberor på att man inte har någon aning. Det är\r\nvisserligen stora frågor, men de ligger inte på deras\r\nbord. Det är så det är på väg att gå. Duktiga och\r\nkunniga politiker kan inte frågorna, eftersom de\r\ninte är berörda och inkopplade. Frågorna sköts i\r\nEES-utskottet och på UDH-avdelningen på UD.\r\nDet är detta jag talar om och som hänger ihop med\r\nbetänkandet. Vi skall återkomma i en EU-debatt.\r\nDå skall jag vara lika saklig men jag skall hålla mig\r\ntill vad den fråga som då är aktuell gäller. Nu talar\r\njag mycket strikt om procedurfrågor och om\r\nsakbehandlingen vid införlivandet av 500 rättsakter\r\ni svensk lagstiftning.</pre><pre>Anf. 116  HÅKAN HOLMBERG (fp):</pre><pre>Herr talman! Det har redan framgått av tidigare\r\nreplikskifte att det alternativ som Hans Andersson\r\nser framför sig är att man agerar så att man tvingar\r\nfram någon form av omförhandling av hela EES-\r\navtalet. Jag vill bara understryka att detta för min\r\ndel framstår som ett fullständigt orealistiskt sätt att\r\nagera på. Man kan naturligtvis diskutera detaljer,\r\näven mycket små detaljer, och komma till något\r\nannat resultat. Men att det skulle finnas något\r\nintresse från motpartens sida av att förhandla om\r\nhela detta upplägg, tror jag är mycket osannolikt.</pre><pre>I praktiken rekommenderar Hans Andersson ett\r\nsvenskt agerande som skulle leda till att vi, genom\r\nvårt eget sätt att bete oss, isolerar oss från\r\nsamarbetet i det demokratiska Europa. Man skulle\r\nkunna tycka att vi kan göra så om vi finner att det\r\nhela går till på ett sätt som i allt väsentligt är\r\nfelaktigt. Jag kan inte se det på det sättet.</pre><pre>Det finns demokratiska problem inom Europeiska\r\nunionen. Det gäller dock ett samarbete mellan\r\nsuveräna, demokratiska stater i Europa. Vi har ett,\r\nför all del med vissa skavanker, fungerande\r\ndemokratiskt sätt att fatta beslut på i gemensamma\r\nangelägenheter.</pre><pre>Den logiska slutsatsen när det gäller de problem\r\nsom Hans Andersson pekar på är att vi skall se till\r\natt utnyttja de möjligheter som ett fullvärdigt\r\nmedlemskap i unionen ger och således gå vidare\r\noch se till att Sverige blir medlem.</pre><pre>Överläggningen var härmed avslutad.</pre><pre>(Beslut skulle fattas den 1 juni.)</pre><pre>6 §  Föräldraförsäkring</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU15 Föräldraförsäkring (prop.\r\n1993/94:100 delvis, 1993/94:147 och 1993/94:220).</pre><pre>Anf. 117  ARNE JANSSON (nyd):</pre><pre>Herr talman! Jag vill till att börja med framhålla att\r\njag givetvis ställer mig bakom alla de reservationer\r\nsom vi avgivit i betänkande SfU15, men för att\r\nspara tid åt kammaren yrkar jag bifall endast till\r\nreservationerna 1, 3 och 5.</pre><pre>När regeringen Bildt tog över makten utlovades\r\nbarnfamiljerna en ny familjepolitik för att öka\r\nvalfriheten och jämställdheten mellan kvinnor och\r\nmän. Föräldrarna skulle själva få välja den vård och\r\nfostran av barnen som passade dem och barnen\r\nbäst.</pre><pre>Sedan trädde Bengt Westerberg in på arenan och\r\nkörde över de tre borgerliga partierna, och\r\nregeringen började stifta tvångslagar för\r\nfamiljerna.</pre><pre>Införandet av den vitt omtalade pappamånaden,\r\nsom nu skall påföras det svenska folket från en\r\nborgerlig regering och givetvis med ett\r\novationsartat stöd av socialdemokraterna, är inget\r\nannat än diktaturfasoner.</pre><pre>I betänkandet står å ena sidan att riksdagen vid ett\r\ntidigare tillfälle uttalade att målet borde vara att,\r\nvid utgången av år 1993, minst två tredjedelar av\r\npapporna i någon utsträckning använder sig av\r\nmöjligheten att ta ut föräldrapenningen. Om detta\r\nmål inte kunde uppnås borde enligt riksdagens\r\nmening ytterligare åtgärder övervägas. Detta är ord\r\noch inga visor. Det gäller att tvinga papporna att ta\r\nut föräldraförsäkring, kosta vad det kosta vill.\r\nStorebror vet nämligen vad som är bäst för just din\r\nfamilj.</pre><pre>Å andra sidan anspelar man på familjen, familjens\r\nvalfrihet och omtanken om barnen. Det är dock\r\nenbart politiskt trams. Verkligheten är att regering\r\noch riksdag vill spara pengar. Detta framgår bl.a. av\r\narbetsmarknadsutskottets yttrande AU6, där man\r\nskriver: Det har under årens lopp gjorts insatser i\r\nform av kampanjer, attitydpåverkan och\r\ninformation för att förmå pappor att i större\r\nutrsträckning ta hand om barnen. Riksdagen har i\r\ndetta syfte under flera år anslagit skattemedel för\r\nsärskilda informationsinsatser. Kraftfulla\r\nsatsningar på information och opinionsbildning\r\nunder en lång följd av år har dock hittills inte i\r\nnågon nämnvärd utsträckning påverkat fäders uttag\r\nav föräldrapenning.</pre><pre>Trots att regeringen och Socialdemokraterna\r\nkänner till dessa fakta, anslår man nu ytterligare\r\nupplånade pengar till informationsinsatser i syfte\r\natt öka fädernas uttag av föräldrapenning. När man\r\nnu känner till dessa fakta är det ganska lätt att\r\nhymla i schabloner om föräldrars ansvar, att man\r\nskall prova nya vägar, jämställdhetssynpunkter\r\nm.m. Man har facit på att verkligheten inte följer\r\nregeringens och riksdagens beslut. Därmed kan\r\nman utnyttja tillfället att göra besparingar åt staten.\r\nVarför säger man inte i stället rent ut som det är?\r\nStaten ser nu en möjlighet att spara pengar. Man\r\nvet att fäderna av olika orsaker inte tar ut sin\r\npappamånad. Varför skall man då slösa bort en\r\nextra månad på modern?</pre><pre>Regeringen har med utskottets godkännande i\r\nsjälva verket fört igenom en försämring för\r\nbarnfamiljerna. Föräldrapenningen har kortats ned\r\ntill 11 månader, och 10 av dessa ersätts med 80 %\r\nmot tidigare 90 % -- allt i statligt besparingssyfte\r\noch inget annat.</pre><pre>Statsrådet Westerberg säger till Dagens Nyheter:\r\n''Tar inte pappan ut sin månad fryser den inne.''\r\nHan tillägger dock samtidigt att det inte är något\r\ntvång för pappan att ta ut den månaden. Vidare\r\nsäger statsrådet: ''Pappamånaden understryker att\r\nkvinnor och män har ett gemensamt ansvar för hem\r\noch barn och innebär ett principiellt genombrott för\r\nett mer radikalt tänkande i jämställdhetspolitiken.''\r\nDet är ganska frapperande att detta sägs av en\r\nminister i den borgerliga regeringen.</pre><pre>Det gemensamma ansvaret och det radikala\r\ntänkandet utgör i själva verket en inhibering av\r\nfamiljens rätt att själv bestämma hur den skall\r\nutnyttja föräldrapenningen. Enligt propositionen\r\nmåste företagen nu lära sig att de flesta barn har\r\nbåde mammor och pappor, och man skall nu lära\r\npapporna att ta ut sin pappamånad. Företagarna\r\nvet nog detta -- men gör politikerna det?</pre><pre>Nästan alla partier är eniga med Ny demokrati om\r\nsynen på småföretagarna. För att Sveriges ekonomi\r\nskall komma på fötter måste vi satsa på företagarna\r\noch då främst småföretagarna. Skillnaden mellan\r\nNy demokrati och de övriga partierna är\r\nuppenbarligen att vi vet hur verkligheten ter sig för\r\nen småföretagare. Här är det inte tal om reglerad\r\narbetstid utan man försöker i stället pussla ihop\r\ndygnets alla timmar på bästa sätt för att använda\r\ndem i produktivt arbete. Tidigare fakta som jag\r\npåtalat bekräftar detta. Hur skall då fäderna få tid\r\natt utnyttja sin pappamånad när förutsättningarna\r\ninte förbättras för småföretagarna!</pre><pre>Alltsedan vi i Ny demokrati kom in i riksdagen har\r\nvi kämpat för företagarna och då främst\r\nsmåföretagarna. Vi har även gjort vissa framsteg,\r\nmen vi har långt kvar till målet. Det märkliga är att\r\nalla de andra partierna håller med oss i teorin, men\r\nnär det gäller att sjösätta förslagen backar de.\r\nPolitik är märkligt.</pre><pre>Denna fantastiska familjediktatur som regeringen\r\nnu vill införa är anmärkningsvärd från en annan\r\nsynpunkt. Avsikten är att pappan skall få större\r\nmöjlighet att umgås med sina telningar och komma\r\ndem närmare inpå livet. Han skall kunna ge dem\r\ntrygghet och en god tillvaro. Detta skall pappan\r\nklara av under åtta år genom att antingen ta ut\r\nallting på en gång eller genom att under tre\r\nperioder per år ta ut en månads pappaledighet.\r\nUnder åtta år kan man alltså ta ut 20 arbetsdagar,\r\nhela eller delade. Det blir tre dagar per år. Det är\r\ngrejer det! Pappan får tre extra dagar per år för att\r\nkunna knyta fastare känsloband till sitt barn! Här\r\ngäller det verkligen för pappan att lägga manken\r\ntill!</pre><pre>Pappan kommer dessutom knappast att ta ut mer\r\npappaledighet, för då sänks hans ersättning till\r\n80 %. Det befarar både arbetsmarknadsutskottet\r\noch socialförsäkringsutskottet. Hade de\r\nverklighetsfrämmande politikerna verkligen haft\r\nbarnens väl och ve för ögonen skulle de givetvis ha\r\nskapat förutsättningar för pappan att umgås med\r\nsina barn ytterligare. Som det nu är så är förslaget\r\ninte ens en halvmesyr, utan snarare en helmesyr: en\r\nordentlig försämring för barnfamiljerna.</pre><pre>Vidare är förslaget, som vanligt, inte helt\r\ngenomtänkt. Hur räknas det t.ex. om fadern tar ut\r\ntre på varandra följande eftermiddagar? Är det en\r\nperiod, eller är det tre perioder?</pre><pre>Sedan påtalar man att trycket på kommunernas\r\nbarnpassning lättar. Okej, om så är: Vem kommer\r\natt få betala för tomma dagislokaler? Vad kommer\r\natt hända med den involverade personalen, som får\r\nfriställas? Blir det arbetslöshet? Vem kommer att\r\nbetala för den? Det framgår på intet sätt hur de\r\nnegativa dynamiska effekterna kommer att slå och\r\nhur mycket de kommer att kosta samhället.</pre><pre>En annan aspekt som jag undrar om departement\r\noch utskott räknar med är bidragsoptimeringen.\r\nArbetslösa som nu går på a-kassa kommer snabbt\r\natt inse att det blir lönsamt att ta ut en\r\npappamånad. Då får man nämligen högre\r\nersättning. Det gäller även dem som uppbär\r\nsjukpenning.</pre><pre>Ett annat alternativ är att ta ut en pappadag i\r\nsamband med förestående långhelg.\r\nFöräldrapenningen kan då utnyttjas genom en\r\nplanerad optimering. Men syftet med\r\npappamånaden kanske inte var just det här -- eller?</pre><pre>Ny demokrati har i sin reservation 3 försökt\r\nundanröja denna möjlighet, men utan gehör hos\r\nutskottet. Om ett år kanske det kommer ett\r\nregeringsförslag med vår innebörd i denna fråga.</pre><pre>Herr talman! För Ny demokrati är den personliga\r\nfriheten av grundläggande betydelse. Familj och\r\nbarn måste i första hand vara föräldrarnas ensak\r\noch inte statens. Staten skall inte styra föräldrarnas\r\nval i fråga om vem som skall vara hemma och vem\r\nsom skall ta hand om barnen. Det bestämmer\r\nföräldrarna gemensamt.</pre><pre>Med hänsyn härtill kan vi inte acceptera\r\nregeringens förslag beträffande uttag av\r\nföräldraledighet, dvs. förslaget om ändring i\r\nföräldraförsäkringen och förslaget om information\r\noch opinionsbildning om föräldraledighet.</pre><pre>Anf. 118  BERITH ERIKSSON (v):</pre><pre>Herr talman! Först vill jag göra en snabb\r\ntillbakablick över hur stödet till barnfamiljerna\r\nutformats under detta århundrade.</pre><pre>På 1930-talet började man utveckla en\r\nfamiljepolitik i vid mening. En rad reformer\r\ngenomfördes. Bl.a. kan här nämnas att\r\nboendestandarden för barnfamiljer förbättrades\r\ngenom barnrikelånen.</pre><pre>Under 1940-talet sökte man utjämna skillnader i\r\nlevnadsstandard mellan familjer med och utan\r\nbarn. Här kan nämnas införandet av barnbidraget.</pre><pre>Under 1950- och 1960-talen fortsatte utbyggnaden\r\nav stödet till barnfamiljerna. Där kan nämnas\r\nmoderskapsersättningen och att avgiften under BB-\r\ntiden togs bort.</pre><pre>Men så under 1970-talet började stödet till\r\nbarnfamiljerna att motiveras utifrån ytterligare en\r\nutgångspunkt, nämligen kravet på jämställdhet\r\nmellan kvinnor och män vad gäller möjlighet att\r\nförena yrkesverksamhet med vård av barn. Det är\r\nnu 20 år sedan moderskapsförsäkringen ersattes av\r\nföräldraförsäkringen. Det skedde 1974. Samhället\r\nmarkerade då en ny syn på föräldrarnas ansvar för\r\nbarnen och att det bästa stöd samhället kunde ge\r\nbarnfamiljerna det var att föräldrarna gavs\r\nmöjligheter och förutsättningar att kunna\r\nförvärvsarbeta.</pre><pre>Jag fattar inte vad Ny demokrati vill ha i stället. Ny\r\ndemokrati vill inte ha pengar till kampanjer, inte ha\r\nen s.k. pappamånad. Ni vill att ersättningen i\r\nföräldraförsäkringen skall ned till 70 %.</pre><pre>Det som hänt sedan 1974 är att\r\nföräldraförsäkringen har byggts ut och förändrats\r\nett otal gånger. Men fram till nu har syftet och\r\ninnehållet varit densamma, nämligen att\r\narbetslinjen skulle hållas i familjestödet.</pre><pre>I och med införandet av vårdnadsbidrag frångick\r\nman den ideologi man har haft sedan 1974 när det\r\ngäller stödet.</pre><pre>Föräldraförsäkringen har också i princip alltsedan\r\nden infördes utbetalats med en ersättning\r\nmotsvarande sjukpenningen. Under de senaste\r\nåren har en rad ingrepp gjorts i sjukförsäkringen.\r\nMan har infört olika nivåer, karensdag osv. Nu\r\nföreslår utskottet en sänkning av ersättningen ned\r\ntill 80 % av inkomsten under tio av de tolv\r\nmånaderna.</pre><pre>Vi anser att även det är ett avsteg från arbetslinjen\r\noch yrkar avslag på den försämringen.</pre><pre>Jag anser inte heller att man kan peka på att\r\nföräldraförsäkringen skall följa sjukförsäkringen\r\neftersom dessa försäkringar inte alls följer\r\nvarandra.</pre><pre>Vänsterpartiet vill ha en utbyggnad av\r\nföräldraförsäkringen till 15 månader enligt\r\ninkomstbortfallsprincipen. Där har vi åtminstone\r\ntidigare haft en samsyn med Socialdemokraterna.\r\nVi ser därför fram emot att det med en ny regering\r\noch med borttagandet av vårdnadsbidraget skall\r\nkunna finnas utrymme för en utbyggnad av\r\nföräldraförsäkringen och att man därmed återgår\r\ntill jämställdhets- och arbetslinjen i\r\nföräldraförsäkringen.</pre><pre>1985 förbättrades möjligheterna för pappor att ta ut\r\nföräldraledighet genom att ersättningen till pappan\r\ngrundades på hans egen sjukförsäkringsnivå.\r\nUnder alla åren sedan dess har man hoppats på att\r\nman på frivillig väg genom olika kampanjer skulle\r\nkunna förmå papporna att på detta sätt ta en del av\r\nvården av barnen. Men det har, som sagt, visat sig\r\nvara en icke framkomlig väg.</pre><pre>Redan 1982 väckte Folkpartiet en motion som väl\r\nbeskrev det alla egentligen hela tiden har vetat\r\nnämligen att den negativa attityden hos\r\narbetsgivare och arbetskamrater lägger hinder i\r\nvägen och att därför ett lagstöd behövs för att ge\r\nalla fäder möjlighet att vara förälder på någorlunda\r\nsamma villkor som mödrarna.</pre><pre>Vänsterpartiet har sedan 1985 haft motionskrav om\r\natt knyta en del av uttaget av föräldraförsäkringen\r\ntill pappan i de fall där det finns två\r\nvårdnadshavare. Vårt förslag har hela tiden varit att\r\ndet skall vara fråga om två månader. Men vi är\r\nnaturligtvis glada över att det nu kan bli en månad.\r\nVi anser inte att detta är ett ingrepp i frivilligheten.\r\nDet går naturligtvis att avstå. Men däremot är detta\r\nett stöd för familjen att få en mer rättvis fördelning\r\nav föräldraansvaret.</pre><pre>Det skulle säkert vara ett ännu bättre stöd för\r\nkvinnorna på arbetsmarknaden om det skulle röra\r\nsig om två sammanhängande pappamånader.\r\nVetskapen hos arbetsgivaren att även pappor kan\r\nbli borta från arbetslivet för vård av barn skulle\r\nminska risken för kvinnor att bli förbigångna vid\r\nanställning och fortbildning på grund av förväntad\r\nbortavaro när familjen får barn.</pre><pre>Herr talman! Till sist vill jag uttrycka min\r\ntillfredsställelse över att det nu blir möjligt att\r\növerlåta dagar av den tillfälliga föräldrapenningen\r\ntill annan närstående som kan vårda det sjuka\r\nbarnet.</pre><pre>Utvecklingen har varit följande på området. Förr i\r\ntiden fanns det hemsystrar som tog hand om hem\r\noch barn när modern var sjuk. När sedan\r\nförvärvsfrekvensen hos kvinnor ökade och därmed\r\nbehoven blev annorlunda, anställde kommunerna\r\nbarnvårdare för att i hemmet ta hand om sjuka barn\r\nså att föräldrarna kunde arbeta. Detta är egentligen\r\ninte någon bra form av vård, annat än om\r\nbarnvårdaren är knuten till ett daghem och där lär\r\nkänna det barn som hon skall gå hem till. Framför\r\nallt skall barnet känna vårdaren väl.</pre><pre>Jag ställer mig litet frågande inför om den sortens\r\nanställda fortfarande finns i kommunerna. Innan\r\nde stora nedskärningarna inom barnomsorgen\r\nstartade, brukade man försöka att frigöra den\r\npersonal som hade den bästa kontakten med det\r\nbarn och de föräldrar det gällde när det uppstod en\r\nför föräldrarna svårlöst situation.</pre><pre>Herr talman! Jag yrkar bifall till vår meningsyttring\r\nunder mom. 2 om nivån på föräldraförsäkringen. I\r\ndet fall att yrkandet skulle vinna bifall, yrkar jag\r\nockså bifall till vår meningsyttring under mom. 11\r\ndär finansieringen av förslaget framgår.</pre><pre>Anf. 119  ARNE JANSSON (nyd) replik:</pre><pre>Herr talman! Berith Eriksson frågade vad Ny\r\ndemokrati egentligen vill. Jo, vi tycker att man inte\r\nskall på skattebetalarnas bekostnad lämna\r\ninformation, göra enkätundersökningar osv. för att\r\nfå fäderna att ställa upp och vara hemma. Vi tycker\r\natt Storebror blandar sig i familjernas egna interna\r\nangelägenheter om hur papporna skall få disponera\r\nmöjligheterna att själva få kontakt med barnen.\r\nIngen skall stå och tala om för fäderna: ''Du skall\r\ngöra så, och du skall göra så.'' Det hela måste vara\r\nfrivilligt.</pre><pre>Det festliga är att det blir fråga om en extra intäkt.\r\nStaten vill ha mer pengar, och den vet att den får\r\ndet. I stället hymlas det och det hävdas att det är\r\nfråga om vård av barn osv. Av\r\narbetsmarknadsutskottets betänkande framgår det\r\natt det kan befaras att en sänkt ersättningsnivå för\r\nföräldrapenning kan komma att motverka strävan\r\natt få fäder att i större utsträckning vara hemma\r\nmed sina barn.</pre><pre>Socialförsäkringsutskottet tillstyrker regeringens\r\nförslag, men vill liksom arbetsmarknadsutskottet\r\nbetona angelägenheten av en fortsatt uppföljning\r\nav hur fäder utnyttjar sin rätt till uttag av\r\nföräldrapenning.</pre><pre>Vill man verkligen att fäderna skall vara hemma\r\nskall man skapa förutsättningar för dem att vara\r\nhemma på ett annat sätt. Om dessa dagar slås ut på\r\nåtta år blir det fråga om tre dagar per år. Vad hinner\r\nde skapa under den tiden? Inte mycket.</pre><pre>Se på hur småföretagarna jobbar. De har helt\r\nenkelt ingen möjlighet att ta ut dessa dagar.\r\nFörutsättningarna för småföretagare måste ändras\r\ni grunden så att de kan ta ut pappaledighet.</pre><pre>Anf. 120  BERITH ERIKSSON (v) replik:</pre><pre>Herr talman! Först vill jag fråga om Arne Jansson\r\nanser att pappor över huvud taget skall vara hemma\r\noch sköta sina barn. Arne Jansson sade i sitt\r\ninledningsanförande att han var förvånad över att\r\nförslaget kom från en borgerlig regering. Arne\r\nJansson anser att det inte är borgerlig politik att\r\nvara hemma och sköta sina barn.</pre><pre>I fråga om den sänkta ersättningsnivån i\r\nföräldraförsäkringen pekar Arne Jansson på vad\r\narbetsmarknadsutskottet och\r\nsocialförsäkringsutskottet har sagt. Jag vill påpeka\r\natt Ny demokrati vill ha ännu lägre ersättning --\r\n70 %. Det finns en möjlighet för pappan att få 90 %\r\nav lönen i ersättning om han tar ut en månads\r\nledighet i följd under barnets första levnadsår.</pre><pre>Anf. 121  ARNE JANSSON (nyd) replik:</pre><pre>Herr talman! Givetvis skall pappor i största möjliga\r\nutsträckning vara hemma och sköta barn. Men då\r\nmåste det också skapas förutsättningar för det. Det\r\nfinns inte riktiga förutsättningar. Jag tror många\r\ngånger att fäderna är mycket duktigare på att sköta\r\nbarn. Givetvis är det inte fråga om från den minsta\r\nspädbarnsåldern, men kanske senare. Men de\r\nmåste kunna ges tid och få möjlighet att vara\r\nhemma.</pre><pre>Vidare var det frågan om 70 % ersättningsnivå.\r\nBerith Eriksson skall titta noga på vad vi har skrivit.\r\nVi siktar på att ha ett enhetligt ersättningssystem\r\ninom alla olika bidragsområden. Ersättningsnivån\r\nskall på sikt arbetas nedåt till 70 %. Vi tycker att de\r\nhöga ersättningsnivåerna i dag inte är rättfärdigade\r\ni den ekonomiska situation som Sverige befinner sig\r\ni.</pre><pre>Anf. 122  BERITH ERIKSSON (v) replik:</pre><pre>Herr talman! Jag efterlyste de förutsättningarna\r\nredan i mitt inledningsanförande. Ny demokrati\r\npresenterar inte på något sätt några förutsättningar\r\nför papporna att kunna vara hemma. Arne Jansson\r\nsäger att det måste skapas förutsättningar. Men det\r\nskapas väl inga större förutsättningar genom att\r\nsänka ersättningsnivåerna ens på sikt till 70 %? Är\r\ndet att skapa förutsättningar för papporna att vara\r\nhemma?</pre><pre>Anf. 123  SIGGE GODIN (fp):</pre><pre>Herr talman! I betänkande SfU15 behandlas bl.a.\r\nändrade regler för vårdbidrag, förslag att\r\nföräldrapenningen skall delas lika mellan\r\nföräldrarna med undantag av 30 dagar för vardera\r\nföräldern som inte kan överlåtas. Vidare föreslås\r\ndet att ersättningsnivån för föräldrapenningen\r\nsänks till 80 % utom för de 30 dagar som vardera\r\nföräldern inte får överlåta.</pre><pre>I betänkandet finns också förslag om att tillfällig\r\nföräldrapenning skall kunna överlåtas till annan\r\nförsäkrad som i stället för föräldern vårdar barnet\r\nunder sjukdom. Skälet är att inte minst\r\nensamstående föräldrar, vilket Berith Eriksson har\r\nvarit inne på, med barn som ofta är sjuka kan ha\r\nen mycket utsatt situation i arbetslivet. Utskottets\r\nmajoritet anser att regeringens förslag är ett bra\r\nstöd till främst ensamstående föräldrar.</pre><pre>I betänkandet tas också upp regeringens förslag om\r\nrätten att använda kontaktdagarna vid besök i\r\nbarnens skola, besök i förskolan eller\r\nfritidsverksamheten oavsett om verksamheten\r\nbedrivs i offentlig eller privat regi.</pre><pre>Herr talman! I betänkandet behandlas också\r\nregeringens förslag om jämställdhetspolitiken:\r\nDelad makt -- delat ansvar. Där föreslås att\r\nföräldraförsäkringen skall delas lika, men att\r\nföräldrapenningen kan överlåtas med undantag av\r\n30 dagar för vardera föräldern, den s.k. mamma-\r\noch pappamånaden.</pre><pre>Föräldraförsäkringen har på ett avgörande sätt\r\nbidragit till en förändring av den traditionella\r\narbetsfördelningen i hemmet och i arbetslivet\r\nmellan kvinnor och män. Föräldraförsäkringen har\r\ngjort det möjligt, inte minst för kvinnorna, att\r\nförena förvärvsarbete och föräldraskap.</pre><pre>Utvecklingen har visat att papporna inte utnyttjat\r\nmöjligheten till betald ledighet för att vara hemma\r\nmed sina barn. Många informationskampanjer har\r\ngjorts under årens lopp utan att papporna i någon\r\nstörre utsträckning har ökat sitt uttag av\r\nföräldrapenning.</pre><pre>När jämställdhetslagen antogs för några år sedan\r\ngjordes ett uttalande, att målet 1993 borde vara att\r\nminst två tredjedelar av papporna i någon\r\nutsträckning skulle ta ut föräldrapenning. Om det\r\nmålet inte uppnåddes borde ytterligare åtgärder\r\nvidtas.</pre><pre>Vi vet nu att resultatet inte blev detta. Andelen\r\npappor som tar ut föräldrapenning är mycket låg,\r\ntrots dessa kampanjer och annan påverkan.</pre><pre>Arbetsmarknadsutskottet uttalar i sitt yttrande till\r\ndetta betänkande att vården av barnen är båda\r\nföräldrarnas ansvar. Jag delar den uppfattningen.\r\nUtskottet menar att tiden nu är mogen att pröva\r\nnya vägar för att öka pappornas uttag av\r\nföräldrapenning.</pre><pre>Socialförsäkringsutskottet instämmer i regeringens\r\nförslag av följande skäl:</pre><pre>dels att det är viktigt att båda föräldrarna tar vara\r\npå rätten att vara föräldralediga med sina barn,</pre><pre>dels att pappornas ökade uttag av föräldraledighet\r\nkan förändra attityderna hos chefer och\r\narbetsledare så att de ser föräldraledigheten som\r\nnågot naturligt och</pre><pre>dels att kvinnornas jämställdhet på\r\narbetsmarknaden ökar i takt med att föräldrarna i\r\nstörre utsträckning än i dag delar på ansvaret för\r\nbarn och hemarbete.</pre><pre>Ett ytterligare skäl är att arbetsgivarna har\r\nskyldighet att underlätta för både kvinnliga och\r\nmanliga arbetstagare att förena förvärvsarbete och\r\nföräldraskap.</pre><pre>En mamma- och en pappamånad kan i ökad\r\nutsträckning peka på de förtjänster för samhället\r\nsom uppnås om det blir naturligare för båda\r\nföräldrarna att dela makt och ansvar.</pre><pre>Herr talman! Till betänkandet finns ett antal\r\nreservationer från Ny demokrati. Debatten här har\r\nvisat att Ny demokrati, främst Arne Jansson, inte\r\nhar förstått eller inte har velat förstå att kvinnor och\r\nmän skall ha lika möjligheter i arbetslivet. Ny\r\ndemokrati har inte velat se den krassa verkligheten,\r\nsom är att papporna inte i någon rimlig omfattning\r\ntar ut föräldraledighet för att kvinnorna skall få\r\nbättre förutsättningar att utvecklas i arbetslivet.</pre><pre>Arne Jansson säger att Bengt Westerberg ägnar sig\r\nåt diktatur och att det inte handlar om jämställdhet.\r\nJag kan säga till Arne Jansson att det har gått några\r\når då vi har arbetat med de här frågorna då Ny\r\ndemokrati inte har funnits i Sveriges riksdag. Det\r\nkanske är skälet till att Arne Jansson inte närmare\r\nvill studera betänkandet och ta till sig argumenten.\r\nDet handlar inte om diktatur, utan om ökad\r\njämställdhet mellan kvinnor och män i Sverige.</pre><pre>Vidare säger Ny demokrati att ersättningen i\r\nföräldraförsäkringen skall vara 80 % för alla dagar,\r\noch därefter skall den sänkas till 70 %. Jag är litet\r\nförvånad över att Ny demokrati inte omgående\r\nsänker ersättningen till 70 %, i stället för att tala om\r\natt ersättningen successivt skall sänkas. När skall\r\ndetta ske, Arne Jansson? Det skall sannolikt inte\r\nske före valet.</pre><pre>Det fördes tidigare i dag en diskussion om\r\npopulism, där Laila Strid-Jansson hävdade att\r\nandra här i Sveriges riksdag var populister. Vad är\r\ndetta annat än populism, Arne Jansson? Säg som\r\ndet är, dvs. att ni skulle vilja gå ännu längre ner än\r\n70 %!</pre><pre>Tillika vill ni förändra den tillfälliga\r\nföräldrapenningen till 70-procentsnivån. Likaså\r\nsäger ni nej till överlåtelse av tillfällig\r\nföräldrapenning vid vård av barn. Ni har tydligen\r\naldrig upplevt hur ensamstående föräldrar brottas\r\nmed att klara omsorgen om sjuka barn, samtidigt\r\nsom de måste klara ett förvärvsarbete för sin\r\nförsörjning.</pre><pre>Hela debatten har visat vilka motiv Ny demokrati\r\nhar för sina reservationer, och jag behöver inte\r\nupprepa dem. Berith Eriksson har dessutom\r\nmycket vältaligt redovisat hur hon ser på Ny\r\ndemokratis synpunkter, och jag kan ansluta mig till\r\ndet.</pre><pre>Jag vill avsluta med att säga att Vänsterpartiet i sin\r\nmeningsyttring kräver att ersättningsnivån skall\r\nvara oförändrat 90 % och att en utbyggnad av\r\nföräldraförsäkringen skall ske till 15 månader. Jag\r\ndelar Berith Erikssons synpunkter i allmänhet och\r\nhennes beskrivning av utvecklingen av\r\nföräldraförsäkringen. Men jag konstaterar att\r\nVänsterpartiet inte har det totala ansvaret för\r\nsamhällsekonomin, utan hänger sig åt betydande\r\nkostnadsökningar, samtidigt som Sverige brottas\r\nmed betydande budgetunderskott. Vi måste spara i\r\nsamtliga socialförsäkringar, och därför har vi tagit\r\ndet här förslaget.</pre><pre>Jag vill till sist säga att mamma- och pappamånaden\r\ni föräldraförsäkringen är det tredje och sista steget\r\ni det paket som har presenterats. Med detta beslut\r\nfår vi barnomsorgsgaranti, som ger alla föräldrar\r\nrätt till barnomsorg, ett vårdnadsbidrag och en\r\nföräldraförsäkring där papporna kan ta en större\r\ndel i vården av sina barn. Därmed ökar den totala\r\nvalfriheten för barnfamiljerna.</pre><pre>Herr talman! Därmed vill jag yrka bifall till\r\nutskottets hemställan och avslag på samtliga\r\nreservationer samt meningsyttringen.</pre><pre>Anf. 124  ARNE JANSSON (nyd) replik:</pre><pre>Herr talman! Sigge Godin ställer sig mycket\r\nundrande och frågar varför papporna inte har\r\nutnyttjat den här möjligheten. Det har visat sig\r\nunder 20 års tid att de inte gör det, trots att ni har\r\nerbjudit dem 90 % och 80 % och det har slängts ut\r\nen massa pengar på att tala om för dem hur de skall\r\nsköta familjen.</pre><pre>Är det inte så i själva verket, Sigge Godin, att man\r\nmåste se på skälen till att det inte har blivit något\r\nresultat? All denna information, all denna massiva\r\npåverkan på papporna, för att de skall stanna\r\nhemma hos barnen, har inte lett till någonting.\r\nVarför skall man då fortsätta att ösa ut pengar och\r\nsäga: Vi har rätt, och ni måste förstå att ni måste\r\nvara hos barnen! Kan det inte tänkas att föräldrarna\r\neller papporna har rätt? De vet att de inte kan vara\r\nhemma, därför att de är tvingade att sköta ett jobb.</pre><pre>Kan det inte vara så att Storebror för en gångs skull,\r\nunder 20 års tid, har haft fel? Jag tycker att det här\r\när vansinnigt.</pre><pre>Varför får inte föräldrarna själva bestämma hur de\r\nskall utnyttja föräldraförsäkringen? Varför skall\r\nStorebror diktera hur de skall göra, därför att ''vi\r\nvet bäst''?</pre><pre>Det är också märkligt när Sigge Godin säger att\r\nvårdnaden av barnen är båda föräldrarnas ansvar,\r\ndärför att arbetsmarknadsutskottet säger det. Är\r\ndet en sak som måste påpekas? Jag tycker att det är\r\nnågot som är helt naturligt.</pre><pre>Sedan pratar Sigge Godin om en hel del saker som\r\nvi inte skulle ha förstått, och det skall jag inte\r\nkommentera -- det är inte värt att kommentera.</pre><pre>Det märkliga i hela den här historien är ju att t.o.m.\r\nutskotten är litet fundersamma till varför papporna\r\ninte tar ut pappaledighet, trots att man under 20 år\r\nhar försökt få dem att göra det. Varför händer\r\ningenting? Kan det inte vara fel på\r\ninformationsinsatserna. Kanske det t.o.m. är så att\r\npapporna har rätt? Kanske papporna reagerar och\r\nsäger att de vill sköta det här själva, att det är en\r\nintern familjeangelägenhet, att ni inte skall lägga er\r\ni det här.</pre><pre>Under 20 år har ni kanske fått papporna och\r\nfamiljerna att sätta ut taggarna och säga: Stick i\r\nväg, Storebror! Det här skall vi sköta själva!\r\nKanske det är en ren protest mot Storebror att\r\npapporna fortsätter att avstå. Kanske ni i själva\r\nverket har skapat en motsats till det ni vill uppnå,\r\ndvs., som det så fint heter, ''närmare kontakt med\r\nbarnen''. Det är i själva verket en dold skatteintäkt\r\nför staten.</pre><pre>Anf. 125  SIGGE GODIN (fp) replik:</pre><pre>Herr talman! Låt mig då berätta för Arne Jansson\r\natt det här handlar om jämställdhet mellan kvinnor\r\noch män, om att pappor och mammor skall ta\r\nsamma ansvar för sina barn och om att vi vet att\r\nbarnen mår väl av att de gör det.</pre><pre>Informationskampanjer talade Arne Jansson om.\r\nVi har slösat bort massor med pengar på det under\r\nårens lopp, sade han. Sedan sade han att det kanske\r\nvar fel på informationsinsatserna. Då vill jag ställa\r\nsamma fråga som Berith Eriksson: Vad är det ni vill\r\natt vi skall göra då? Utvecklingen på det här\r\nområdet har under de senaste åren inte gått åt det\r\nhåll som Sveriges riksdags majoritet har önskat. Vi\r\nmåste övertyga papporna om att de måste ta ett\r\nstörre ansvar för sina barn, därför att kvinnor och\r\nmän skall ha lika möjligheter och lika\r\nförutsättningar i arbetslivet. Samtidigt vet vi att det\r\när till glädje för papporna och inte minst för barnen\r\natt papporna tar en större andel av\r\nföräldraledigheten.</pre><pre>Varför har det inte hänt något då, frågar Arne\r\nJansson. För det första är det ju inte samma pappor\r\nsom vi försökt påverka under årens lopp -- barnen\r\nväxer ju upp, det kommer till nya föräldrar och de\r\nkräver också påverkan. Nu har vi tagit det här\r\nsteget. Arne Jansson kanske skall studera\r\nbetänkandet litet mera grundligt. Det framgår där\r\natt det finns en stor majoritet för att göra den här\r\ninsatsen -- vi tycker att det är viktigt. Det är en del\r\nav det familjepolitiska paket som vår regering har\r\nlagt fram och som också ökar valfriheten för\r\nföräldrarna i vårt samhälle. Jag tycker att det är ett\r\nalldeles utmärkt argument. Det borde hela\r\nkammaren kunna ta till sig.</pre><pre>Anf. 126  ARNE JANSSON (nyd) replik:</pre><pre>Herr talman! Vad då, är det fel på informationen\r\nsom gått ut till papporna? Vad skall vi göra då då?\r\nfrågar Sigge Godin.</pre><pre>I sitt inledningsanförande sade Godin att Ny\r\ndemokrati var ett nytt parti i riksdagen och inte var\r\nså insatt i de olika ärendena och inte kunde så\r\nmycket. Det är ju då trevligt att Sigge Godin i det\r\nhär ärendet frågar oss: Vad skall vi göra? Ja, har\r\nman hållit på i 20 år och försökt omvända papporna\r\när det något annat som är fel, tror jag. Som jag\r\npåtalade i mitt inledningsanförande är det fel på de\r\nförutsättningar som ges för papporna att stanna\r\nhemma. Det måste alltså ges andra signaler till\r\npapporna för att de skall stanna hemma. Det här är\r\nju helt fel -- det räcker inte.</pre><pre>Sedan konstaterade Sigge Godin att det här är en\r\nfråga om jämställdhet mellan kvinnor och män. Det\r\när samma sak här; här sitter vi och säger: Kom ihåg\r\nnu att ni är jämställda i familjen! Du som är pappa\r\nmåste vara hemma, och du som är mamma måste\r\nvara borta! Är inte det en sak som familjen skall\r\nbestämma själv? Vi har inte det ringaste med det\r\natt göra. Det är familjen som internt bestämmer\r\nhur man skall sköta sina barn. Varför skall\r\nregeringen vara där med pekpinnen för den\r\nstackars familjen: Nu skall ni göra si och nu skall ni\r\ngöra så! Ät fyra brödskivor om dagen -- det är bra\r\nför magen! Det är en självklarhet att familjen själv\r\nskall bestämma det.</pre><pre>Anf. 127  SIGGE GODIN (fp) replik:</pre><pre>Herr talman! Jag gjorde det kanske litet lätt för mig\r\ni mitt anförande när jag bara konstaterade att Arne\r\nJansson inte hade velat förstå och inte heller\r\nverkade förstå efter Berith Erikssons redovisning\r\nav skälen för att vi går den här vägen. Men Arne\r\nJansson lyssnade ändå inte på argumenten.</pre><pre>Jag har i mitt arbete mött kvinnor som inte har\r\nnågra möjligheter på arbetsmarknaden utan har\r\ntvingats att vara hemma med barn, därför att det\r\ninte har legat i samhällets intresse. Arbetsgivare,\r\narbetsledare, t.o.m. arbetskamrater har tråkat\r\nvissa män för att de velat ta ut barnledighet och vara\r\nhemma. Det är klart att det finns de som då avstår\r\nfrån det. Så tvingas kvinnor mellan 20 och 40 år,\r\nsom kan bli gravida och få barn, att avstå från sin\r\nkarriär. Jag möter sådana dagligen. De kommer\r\ninte ens fram till en intervju hos en arbetsgivare --\r\ningen vill anställa sådana kvinnor hur duktiga de än\r\när därför att de faktiskt kan behöva vara\r\nbarnlediga.</pre><pre>Då är det en bra början, Arne Jansson, att kräva\r\natt papporna skall ta åtminstone en månad. De kan\r\ni och för sig tacka nej till det, om de önskar det. Det\r\nblir ändå en signal från samhället att vi måste gå\r\nvidare på den här vägen, om vi tror på jämställdhet\r\ni det här samhället. Tror vi inte på jämställdhet skall\r\nvi avstå, Arne Jansson.</pre><pre>Då skall vi också avstå från att redovisa vilka\r\ndunkla skäl ni har för det ena och det andra. I ena\r\nminuten säger ni: Varför har ni slösat bort så\r\nmycket informationspengar? I andra minuten säger\r\nni: Kanske informationen var fel? Vad är det då vi\r\nskall göra? Nu står min fråga öppen. Berith\r\nErikssons fråga står också öppen. Vad är det Ny\r\ndemokrati vill göra, mer än klämma åt\r\nbarnfamiljerna efter valet och ge dem bara 70 % i\r\nersättning? Det är vad ni har sagt att ni vill göra --\r\nmen inte före valet, för det kan man förlora ett val\r\npå. Vad är det ni vill göra? Ingenting, mer än stapla\r\nupp alla de argument som seglat omkring i debatten\r\nunder de tio, kanske femton, senaste åren.</pre><pre>Anf. 128  BERITH ERIKSSON (v) replik:</pre><pre>Herr talman! Jag måste faktiskt fråga Sigge Godin\r\nom hur han ser på införandet av vårdnadsbidraget\r\nfrån samhällsekonomisk synpunkt, från\r\narbetsmarknadssynpunkt, både när det gäller\r\nkvinnor och när det gäller män, och från\r\njämställdhetssynpunkt, framför allt för kvinnorna.\r\nVårdnadsbidraget motverkar ju alla de fina\r\nskrivningar som finns i det här betänkandet om\r\njämställdhet, om barnens behov av båda\r\nföräldrarna och om att kvinnorna behövs på\r\narbetsmarknaden, både för samhällets skull och för\r\nsin egen skull.</pre><pre>Sedan vill jag bara helt kort säga att jag håller med\r\nSigge Godin om att det bara är att låta bli att ta ut\r\nden där pappamånaden. Det enda som händer är ju\r\natt en månad i föräldraförsäkringen fryser inne, och\r\ndet är den månad när föräldern har 90 % av sin\r\ninkomst i ersättning. Jag tycker inte att det är\r\nriktigt, men det finns ju de här i kammaren som\r\ntycker att det skulle vara riktigt att ta ned\r\nföräldraförsäkringen.</pre><pre>Anf. 129  SIGGE GODIN (fp) replik:</pre><pre>Herr talman! Jag hoppas att papporna skall ta ut\r\nden här månaden och gärna sammanhängande, så\r\natt de får den här fina kontakten med barnen, gärna\r\nmedan barnet är så litet som möjligt. Men självklart\r\nskall familjen själv fatta beslutet om hur de skall\r\nlägga upp det här. Därför har vi också givit dem\r\nfriheten att lösa det inom en mycket vid tidsperiod.</pre><pre>Berith Eriksson frågade hur jag ser på\r\nfinansieringen och utformningen av\r\nvårdnadsbidraget. Det är finansierat inom\r\nbudgetens ram. Vi i Folkpartiet tycker att vi kan\r\nköpa den utformning som vårdnadsbidraget har fått\r\ni den här tappningen. Min kollega Lennart Rohdin,\r\nsom står här till vänster om mig, har för några dagar\r\nsedan här i Sveriges riksdag väldigt målande\r\nredovisat att det samlade paketet ger en ökad\r\nvalfrihet för barnfamiljerna. Det tycker Folkpartiet\r\när bra. Jag tycker inte att jag behöver inveckla mig\r\ni alla de argument som Lennart Rohdin framförde,\r\nutan vi kan ta del av dem i hans redovisning i den\r\ntidigare debatten.</pre><pre>Anf. 130  MARGARETA ISRAELSSON\r\n(s):</pre><pre>Herr talman! Jag skulle först vilja uppehålla mig\r\nlitet grand vid två punkter där utskottet har fått\r\ngöra påpekanden till regeringen.</pre><pre>Den ena punkten gäller föräldrapenning under\r\narbetsfri tid och semester. Det har visat sig att\r\narbetstagare i vissa branscher och på vissa\r\narbetsplatser ibland kan drabbas ganska hårt av den\r\nnya regel som vi i och för sig är överens om att\r\ninföra. Med anledning av det har vi begärt att\r\nregeringen skall återkomma under nästa riksmöte\r\nmed ett nytt lagförslag. Den här regeln är nämligen\r\ninte tänkt att träda i kraft förrän den 1 januari 1995.</pre><pre>Den andra punkten gäller överlåtelse av tillfällig\r\nföräldrapenning. Utskottet har bett om att få en\r\nnågot mera vid redogörelse för de ekonomiska\r\nberäkningarna på det här området. Utskottet\r\nskriver också: ''Utskottet förutsätter att regeringen\r\noch Riksförsäkringsverket noga följer utvecklingen\r\nav uttaget av tillfällig föräldrapenning vid\r\növerlåtelse till annan försäkrad både avseende de\r\nekonomiska konsekvenserna och till vilka personer\r\nsom överlåtelsen sker. Regeringen bör därefter\r\nåterkomma till riksdagen med en redovisning och\r\nutvärdering av reformen.'' Det är bra och värt att\r\npåpeka.</pre><pre>Det har varit mycket intressant att lyssna till\r\ndebatten om en pappamånad. Det var i och för sig\r\ninte lika många talare i den debatten som i debatten\r\nom ett kvinnligt vårdnadsbidrag. Det var\r\nspännande att höra Ny demokratis förklaring, dvs.\r\natt papporna egentligen är bättre som\r\nvårdnadshavare men att de måste få möjlighet att\r\nvisa det. Pappamånaden är tydligen ingen bra\r\nmöjlighet. Vi ser med intresse fram emot Ny\r\ndemokratis kommande förslag på det området.</pre><pre>Socialdemokraterna fick en liten släng av sleven.\r\nMan sade att vi anslår mer pengar för\r\ninformationsinsatser. Det är tydligen mycket illa att\r\nskattemedel används för sådana syften som att\r\ninformera pappor om att de kan behövas i hemmen\r\ntillsammans med sina barn.</pre><pre>Låt mig inflika att jag antar att det är ungefär\r\nsamma skattemedel som betalar de\r\nhelsidesannonser som Ny demokrati nu har\r\npublicerat för att söka redovisa för svenska folket\r\nvad som pågår och inte pågår inom det partiet.</pre><pre>Jag vill också, liksom Sigge Godin, tacka Berith\r\nEriksson för den intressanta och uttömmande\r\nhistoriken kring bl.a. föräldraförsäkringen. Jag kan\r\ni övrigt instämma i mycket av anförandet, kanske\r\nspeciellt i repliken till Sigge Godin om\r\nvårdnadsbidraget. Nog känns det lite tragiskt att ett\r\nparti som i många delar tillsammans med oss har\r\nkämpat för en utbyggnad av föräldraförsäkringen\r\noch för mäns och kvinnors lika villkor använder tid\r\ntill brandtal för vårdnadsbidrag.</pre><pre>Sigge Godin sade i sitt anförande att det här inte\r\nhandlar om diktatur utan om ökad jämställdhet.\r\nDet var förmodligen närmast riktat till Arne\r\nJansson. Eftersom man lägger in ett sådant här\r\nförslag i en proposition om delad makt och delat\r\nansvar går det att säga att det handlar om\r\njämställdhet mellan kvinnor och män. Det kan jag\r\ninstämma i, men jag vill understryka att\r\nföräldraförsäkringen tillkom för barnens skull. Det\r\när faktiskt barnets rätt till båda sina föräldrar som\r\nvi här söker slå fast.</pre><pre>Man ställer sig då frågan varför regeringen\r\nsamtidigt avskaffar garantidagarna och inför ett\r\nvårdnadsbidrag. Jag skall bygga vidare på Sigge\r\nGodins resonemang om jämställdhet. Jag kan göra\r\nen jämförelse. Vi lockar hem männen med 90 %\r\nersättning av SGI under en månad. Sedan vänder vi\r\noss till kvinnorna och säger: Ni skall i stället vara\r\nhemma i två år med 2 000 kr i månaden. Det är\r\ningen riktig jämställdhet. Barnen har inte heller\r\ndenna gång fått göra sin stämma hörd. Det handlar\r\ni mångt och mycket faktiskt om deras rätt till sina\r\nföräldrar. Den slås också fast i\r\nbarnkonkonventionen, som vi har ratificerat.</pre><pre>Jag skulle vilja avsluta mitt anförande med att\r\nupphöja min stämma och för barnens del säga:\r\nPappa kom hem för vi längtar efter dig!</pre><pre>Tack!</pre><pre>Anf. 131  SIGGE GODIN (fp) replik:</pre><pre>Herr talman! Låt mig instämma med Margareta\r\nIsraelsson. Självfallet är föräldraförsäkringen och\r\nhela vår diskussion i första hand till för barnens\r\nskull. Det handlar om barnen. Det är det viktiga.\r\nJag har inga andra åsikter om det.</pre><pre>Jag vill också säga till Margareta Israelsson att jag\r\ntycker att de tillkännagivanden som utskottet har\r\ngjort är bra. Detta handlar nämligen om\r\nsocialförsäkringar, och de skall följas upp.\r\nReglerna skall fungera så bra som möjligt. Vi i den\r\nhär kammaren måste se till att det blir så. Därför är\r\ndet alldeles utmärkt att utskottet gör dessa\r\ntillkännagivanden.</pre><pre>Sedan skall jag gå över till vårdnadsbidraget,\r\nMargareta Israelsson. Det är inte alls tragiskt för\r\nFolkpartiet liberalerna att ställa upp på den här\r\nutformningen av vårdnadsbidraget. Totalt sett, som\r\njag sade tidigare, ökar nämligen valfriheten för\r\nbarnfamiljerna. Det är väsentligt att var och en kan\r\nvälja det alternativ som passar dem bäst.</pre><pre>Vi skall inte jaga hem några pappor eller mammor\r\nbara därför att de får ett vårdnadsbidrag. De skall\r\nutnyttja det på det sätt som de själva finner\r\nlämpligast och bäst för barnen. Då behöver man\r\ninte jaga hem föräldrarna till spisen. Man kan\r\nfaktiskt låta dem sköta detta själva. Jag tror att de\r\ngör det på rätt sätt.</pre><pre>Anf. 132  MARGARETA ISRAELSSON (s)\r\nreplik:</pre><pre>Herr talman! Vi är överens om att den här delen av\r\nföräldraförsäkringen gäller barnets bästa. Jag vill\r\nändå konstatera att riksdagen med det beslut som\r\nvi har fattat kring vårdnadsbidraget också\r\navskaffade de 90 garantidagarna. De möjliggjorde\r\nför förvärvsarbetande att tillbringa mer tid\r\ntillsammans med sina barn. Vårdnadsbidraget utgår\r\ninte till heltidsarbetande föräldrar som har sina\r\nbarn i kommunal barnomsorg. De har inte fått en\r\nökad valfrihet. De barnen har förlorat 90 dagar\r\ntillsammans med sina föräldrar.</pre><pre>Anf. 133  SIGGE GODIN (fp) replik:</pre><pre>Herr talman! Låt mig bara konstatera att\r\ngarantidagarna ger 64 kr om dagen, om jag inte\r\nkommer ihåg fel. Det är vad det handlar om.</pre><pre>Anf. 134  MARGARETA ISRAELSSON (s)\r\nreplik:</pre><pre>Herr talman! Det är ungefär lika mycket som ett\r\nvårdnadsbidrag ger.</pre><pre>Anf. 135  BERITH ERIKSSON (v):</pre><pre>Herr talman! Jag vill säga att jag instämmer i\r\nMargareta Israelssons anförande, framför allt när\r\ndet gäller de 90 dagarna. Om man arbetar och har\r\nsina barn på dagis får man faktiskt inte ens 64 kr.\r\nMan får varken garantidag eller vårdnadsbidrag,\r\nom man skall vara hemma några dagar med sina\r\nbarn.</pre><pre>Jag väljer att se socialdemokraternas särskilda\r\nyttrande som ett löfte inför framtiden. Jag hoppas\r\natt det är så. Det handlar om en utbyggnad av\r\nföräldraförsäkringen.</pre><pre>Anf. 136  MARGARETA ISRAELSSON\r\n(s):</pre><pre>Herr talman! Vårt särskilda yttrande innehåller\r\ninga löften. Vårt särskilda yttrande innehåller en\r\nprogramförklaring. Det vore förmätet av utskottets\r\nsocialdemokratiska ledamöter att göra uttalanden\r\nkring vad en eventuell socialdemokratisk regering\r\nhar ekonomi till att genomföra.</pre><pre>Överläggningen var härmed avslutad.</pre><pre>(Beslut skulle fattas den 1 juni.)</pre><pre>7 §  Finansiell samordning mellan\r\nsocialförsäkring, hälso- och sjukvård och\r\nsocialtjänst</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU19 Finansiell samordning mellan\r\nsocialförsäkring, hälso- och sjukvård och\r\nsocialtjänst (prop. 1993/94:205).</pre><pre>Anf. 137  NILS-OLOF GUSTAFSSON (s):</pre><pre>Herr talman! Det är ett enigt utskott som står\r\nbakom det här betänkandet, och det kanske kan\r\ntyckas onödigt med en diskussion. Jag vill ändå ta\r\nkammarens tid i anspråk ett par minuter för en\r\nkommentar.</pre><pre>Proposition 205 innehåller förslag om en utökad\r\nförsöksverksamhet med finansiell samordning till\r\natt förutom socialförsäkring och hälso- och\r\nsjukvård, som nu pågår, också omfatta\r\nsocialtjänsten. Utskottet tillstyrker förslaget.</pre><pre>Visserligen hade vi socialdemokrater, och för övrigt\r\nhela utskottet, helst sett att försöksverksamheten\r\nockså omfattat arbetsförmedlingen. För mycken\r\nohälsa beror ju på långvarig arbetslöshet. Jag har\r\npratat med många läkare som har sagt att de ofta\r\ntänkt att det inte är medicin eller medicinsk\r\nbehandling de helst velat skriva ut, utan ett arbete\r\neller en arbetsmarknadspolitisk åtgärd. Det här\r\nhänger så nära samman att arbetsförmedlingen\r\nborde ha ingått i försöksverksamheten redan nu.</pre><pre>Men utskottet nöjer sig med att konstatera att en\r\nsådan utvidgad försöksverksamhet diskuteras\r\nmellan Socialstyrelsen, Arbetslivsfonden,\r\nArbetsmarknadsverket och\r\nArbetarskyddsstyrelsen. Jag utgår därför från att\r\nregeringen snarast kommer till riksdagen med ett\r\nförslag i den riktningen.</pre><pre>Med anledning av propositionen har vi\r\nsocialdemokrater väckt en motion där vi vill gå\r\nytterligare ett steg för att förbättra\r\nrehabiliteringen. Vi lägger fram ett program i tio\r\npunkter. Glädjande nog ställer sig hela utskottet\r\nbakom det mesta i vårt förslag.</pre><pre>De kanske viktigaste punkterna är för det första att\r\narbetsgivarens ansvar för rehabiliteringen måste\r\nklaras ut. Om inte ansvaret görs tydligt blir det nog\r\nsvårt att uträtta ett bra rehabiliteringsarbete.</pre><pre>För det andra skall varje försäkringskassa redovisa\r\nsin rehabiliteringsstrategi, ett sorts beting att\r\nrehabilitera ett visst antal människor.</pre><pre>För det tredje anser utskottet att regeringen skall\r\nutforma ett samlat program för förebyggande och\r\nrehabiliterande insats. Det här ger vi regeringen till\r\nkänna.</pre><pre>Vårt tiopunktsprogram finns redovisat i\r\nutskottsbetänkandet och jag hänvisar nu endast till\r\ndetta. Jag försäkrar att vi har lagt ned mycket\r\narbete och stort engagemang för att försöka få fram\r\nett så långt möjligt heltäckande program.</pre><pre>Som sagt är utskottet enigt, och det är bra. Det bör\r\nvara en garanti för att det nu sker förbättringar i\r\nrehabiliteringsverksamheten. Det är nödvändigt att\r\nså sker med tanke på samhällsekonomin, men\r\nframför allt för att så långt möjligt minska\r\nmänskligt lidande.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 138  LISELOTTE WÅGÖ (m):</pre><pre>Herr talman! Utskottet ser mycket positivt på den\r\nökade samverkan och samordning mellan\r\nsocialförsäkring, hälso- och sjukvård och\r\nsocialtjänst som regeringen föreslår. Det här är ett\r\nviktigt steg i en utveckling mot en effektivare\r\nanvändning av de resurser som finns tillgängliga för\r\nförebyggande arbete och rehabilitering. Det är\r\nockså mycket glädjande att utskottet är enigt i sin\r\nbedömning.</pre><pre>Det finns ett stort intresse ute i landet för att\r\nkomma i gång med lokal försöksverksamhet av det\r\nhär slaget. I bl.a. Stenungsund har man väntat\r\nsedan 1988. Efter vad jag har erfarit har man goda\r\nförutsättningar att komma i gång med den här\r\nverksamheten den 1 juli i år. Det skall bli mycket\r\nintressant att följa verksamheten. Det finns fler\r\nkommuner som visat sitt intresse och som ligger\r\nlångt framme i sin planering.</pre><pre>Under remissbehandlingen av förslaget har det från\r\nflera håll, som Nils-Olof Gustafsson också har\r\nframhållit, uttryckts att det vore värdefullt att även\r\narbetsförmedlingen och länsarbetsnämnden skulle\r\nkunna ingå i försöksverksamheten.</pre><pre>Regeringen har bedömt att några ytterligare parter\r\nnu inte bör ingå, och utskottet delar den\r\nbedömningen. Dock anser utskottet att\r\narbetsmarknadsmyndigheterna har en sådan viktig\r\nroll i samarbetet med övriga sektorer att dessa bör\r\ningå i nästa steg.</pre><pre>Med anledning av det som framförts i motion Sf39\r\nvill jag säga följande:</pre><pre>I Riksförsäkringsverkets fördjupade\r\nanslagsframställan för budgetåren 1995/96 och\r\n1997/98 anförs att arbetsgivarna bl.a. har ett stort\r\nansvar för rehabiliteringen. De har också ett stort\r\nansvar för att den kommer till stånd. Inom\r\nförsäkringskassorna försöker man på olika sätt att\r\nfå arbetsgivarna mer delaktiga.</pre><pre>Att det i många fall inte blir några påtagliga resultat\r\nberor bl.a. på att ansvaret är otydligt beskrivet.\r\nInom fösäkringskassorna sker nu fortlöpande\r\naktiviteter för att klargöra och utveckla den roll\r\nsom kassorna har i rehabiliteringsarbetet. I\r\nregeringens kompletteringsproposition framhålls\r\ndet att det är viktigt att insatserna för\r\nrehabiliteringsarbetet fortsätter och att de\r\nansvariga utvecklar och förbättrar\r\nrehabiliteringsarbetet. Parallellt med andra\r\nåtgärder måste på sikt antalet förtidspensioner\r\nreduceras. Även inom regeringskansliet pågår ett\r\nberedningsarbete med inriktning på att bryta den\r\nstigande trenden inom förtidspensioneringen.</pre><pre>Vid utskottets offentliga utfrågning avseende\r\nrehabilitering uppgav företrädare för\r\nArbetslivsfonden att ansvarsfördelningen mellan\r\narbetsgivare och framför allt försäkringskassa är\r\noklar och att en översyn är nödvändig. Utskottet\r\ndelar den uppfattningen och anser att regeringen\r\nbör låta utreda frågan.</pre><pre>De minsta företagens praktiska möjligheter att leva\r\nupp till sitt ansvar bör beaktas i utredningen\r\nsamtidigt som det bör övervägas om arbetsgivarens\r\nansvar bör regleras i kollektivavtal.</pre><pre>Vidare bör övervägas om försäkringskassan och\r\narbetsgivaren skall vara skyldiga att erbjuda\r\nrehabilitering inom viss tid. Dessutom har redan\r\nNils-Olof Gustafsson angivit en del av inriktningen\r\npå den utredning som vi efterlyser. Vi har också\r\nsagt att regeringen snarast bör återkomma till\r\nriksdagen med förslag. Utskottet anser att\r\nriksdagen med anledning av motion Sf39 i denna\r\ndel som sin mening bör ge regeringen detta till\r\nkänna.</pre><pre>Utskottet är som sagt, herr talman, mycket\r\nangeläget om att rehabiliteringsarbetet får hög\r\nprioritet i den föreslagna försöksverksamheten,\r\nbl.a. i syfte att minska utslagningen från\r\narbetsmarknaden. Att det är på det sättet\r\nunderstryks av att utskottet framlägger ett enhälligt\r\nbetänkande för riksdagen. Arbetet i utskottet har\r\npräglats av en samsyn och ett gott samarbete.</pre><pre>Herr talman! Jag yrkar bifall till utskottets\r\nhemställan. I hemställanspunkt 5, beträffande\r\nrehabiliteringsprogram, yrkar jag att riksdagen\r\nmed anledning av motion 1993/94:Sf39 i denna del\r\nsom sin mening ger regeringen till känna vad\r\nutskottet anfört om ett klargörande av\r\narbetsgivarens rehabiliteringsansvar och om ett\r\nsamlat åtgärdsprogram. Därutöver yrkar jag avslag\r\npå övriga delar av motionen samt avslag på samtliga\r\növriga motioner.</pre><pre>Överläggningen var härmed avslutad.</pre><pre>(Beslut skulle fattas den 1 juni.)</pre><pre>8 §  Vissa socialförsäkringsfrågor</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU20 Vissa socialförsäkringsfrågor (prop.\r\n1993/94:220 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 1 juni.)</pre><pre>9 §  Uppskov med behandlingen av vissa\r\närenden till riksmötet 1994/95</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU21 Uppskov med behandlingen av vissa\r\närenden till riksmötet 1994/95.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 1 juni.)</pre><pre>10 §  Vissa lagstiftningsfrågor på\r\nenergiområdet</pre><pre>Föredrogs</pre><pre>näringsutskottets betänkande</pre><pre>1993/94:NU26 Vissa lagstiftningsfrågor på\r\nenergiområdet (prop. 1993/94:212).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 1 juni.)</pre><pre>11 §  Bordläggning</pre><pre>Anmäldes och bordlades</pre><pre>Konstitutionsutskottets betänkanden</pre><pre>1993/94:KU38 Några frågor om sekretess</pre><pre>1993/94:KU40 Lokal demokrati</pre><pre>Justitieutskottets betänkanden</pre><pre>1993/94:JuU29 Jugoslavientribunalen</pre><pre>1993/94:JuU30 Regler för överklagande m.m.</pre><pre>12 §  Kammaren åtskildes kl. 18.08.</pre><pre>Förhandlingarna leddes</pre><pre>av talmannen från sammanträdets början t.o.m. 4\r\n§ anf. 23 (delvis),</pre><pre>av tredje vice talmannen t.o.m. 58 (delvis),</pre><pre>av talmannen därefter t.o.m. 5 § anf. 102 (delvis)\r\noch</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}