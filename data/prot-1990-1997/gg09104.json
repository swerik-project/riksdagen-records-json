{"dokumentstatus":{"dokument":{"hangar_id":"2387797","dok_id":"GG09104","rm":"1992/93","beteckning":"104","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"104","slutnummer":"0","datum":"1993-05-04 00:00:00","systemdatum":"2005-10-27 14:00:57","publicerad":"1993-05-04 00:00:00","titel":"Riksdagens snabbprotokoll 1992/93:104 Tisdagen den 4 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{35FDE1F5-30F3-4C6C-855A-E28AA00505D9}","dokument_url_text":"http://data.riksdagen.se/dokument/GG09104/text","dokument_url_html":"http://data.riksdagen.se/dokument/GG09104","dokumentstatus_url_xml":"http://data.riksdagen.se/dokumentstatus/GG09104","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:104</div>\r\n<div class=\"sidhuvud_datum\">Tisdagen den 4 maj</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Anmälan om återtagande av plats i\r\nriksdagen</pre><pre>Talmannen meddelade att Anne Rhenman (nyd) i\r\ndag återtagit sin plats i riksdagen, varigenom\r\ntjänstgöringen som ersättare upphört för Simon\r\nLiliedahl.</pre><pre>2 §  Justering av protokoll</pre><pre>Justerades protokollet för den 27 april.</pre><pre>3 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellationerna 1992/93:113, 114 och 116</pre><pre>Till riksdagen</pre><pre>Interpellation 1992/93:113 av Bo Arvidson (m) om\r\nen ny utbildning för företagare m.fl. som är\r\nverksamma inom skogsbruket, interpellation\r\n1992/93:114 av Sven-Olof Petersson (c) om\r\nvillkoren för s.k. omställningsstöd och\r\ninterpellation 1992/93:116 av Ingvar Eriksson (m)\r\nom användningen av omställd åkermark, kan på\r\ngrund av stor arbetsbelastning inte besvaras inom\r\nföreskriven tid.</pre><pre>Interpellationerna kommer att besvaras den 7 juni\r\n1993.</pre><pre>Stockholm den 26 april 1993</pre><pre>Karl Erik Olsson</pre><pre>Interpellation 1992/93:149</pre><pre>Till riksdagen</pre><pre>På grund av utlandsresor har jag ingen möjlighet att\r\ninom bestämd tidsram besvara interpellation\r\n1992/93:149 av Birgitta Wistrand (m) om\r\nsubventionerad arbetskraft.</pre><pre>Interpellationen kommer att besvaras den 7 juni kl.\r\n9.00.</pre><pre>Stockholm den 26 april 1993</pre><pre>Börje Hörnlund</pre><pre>Interpellation 1992/93:104</pre><pre>Till riksdagen</pre><pre>Undertecknad har erhållit interpellation nr 104 av\r\nriksdagsledamot Widar Andersson (s) som handlar\r\nom statens roll i välfärdspolitiken.</pre><pre>På grund av stor arbetsbelastning har jag inte någon\r\nmöjlighet att besvara interpellationen inom\r\nföreskriven tid utan kommer i stället att besvara\r\nden fredagen den 7 maj.</pre><pre>Stockholm den 27 april 1993</pre><pre>Carl Bildt</pre><pre>Interpellation 1992/93:115</pre><pre>Till riksdagen</pre><pre>Jag vill meddela att interpellation nr 115 av Sten\r\nAndersson i Malmö om en tunnel mellan Malmö\r\noch Köpenhamn inte kan besvaras inom den\r\nföreskrivna tiden på grund av interpellantens\r\nförhinder att ta emot svar.</pre><pre>Jag har kommit överens med Sten Andersson i\r\nMalmö om att besvara interpellationen den 24 maj\r\n1993.</pre><pre>Stockholm den 26 april 1993</pre><pre>Mats Odell</pre><pre>Interpellation 1992/93:158</pre><pre>Till riksdagen</pre><pre>Interpellation nr 158, framställd av Per Stenmarck,\r\nom konkurrensbegränsning av viss import besvaras\r\nförst den 7 juni på grund av att frågeställaren ej har\r\nmöjlighet att närvara i riksdagen den 24 maj.</pre><pre>Därefter är nu fastställt datum första bästa som\r\npassar både kammarkansliet och undertecknad.</pre><pre>Stockholm den 30 april 1993</pre><pre>Per Westerberg</pre><pre>4 §  Svar på frågorna 1992/93:579, 580, 582, 588\r\noch 595 om Uddeholm-Tooling i Hagfors</pre><pre>Anf. 1  Näringsminister PER WESTERBERG\r\n(m):</pre><pre>Fru talman! Bo Finnkvist, Isa Halvarsson, Göthe\r\nKnutson, Lisbeth Staaf-Igelström och Björn\r\nSamuelson har frågat mig vilka åtgärder jag eller\r\nregeringen avser att vidta med anledning av Böhler-\r\nUddeholm AG:s neddragningar av arbetsstyrkan i\r\nHagfors. Jag besvarar frågorna tillsammans.</pre><pre>Bakgrunden till frågorna är den avsiktsförklaring\r\nsom avgavs av Böhler AG och dess österrikiska\r\nstatliga ägare i samband med förvärvet av\r\nUddeholms AB. Den dåvarande regeringen fäste\r\nvikt vid denna förklaring när förvärvstillstånd\r\nmeddelades i maj 1991 enligt den numera upphävda\r\nlagen (1982:617) om utländska förvärv av svenska\r\nföretag m.m. Av avsiktsförklaringen, som har sitt\r\nursprung i ett s.k. policy-paper som upprättades\r\nmellan parterna, framgår bl.a. att om strukturella\r\nförändringar skulle medföra omfattande\r\nminskningar i sysselsättningen vid Böhlers eller\r\nUddeholms huvudanläggningar, så skall ägarna\r\nmedverka till att försöka skapa nya arbetstillfällen\r\ni drabbade regioner.</pre><pre>Som bekant har jag tidigare haft en relativt\r\nomfattande skriftväxling med Böhler-Uddeholm\r\nAG och det för statliga företag ansvariga statsrådet\r\nvad gäller den avgivna avsiktsförklaringen. Mot\r\nbakgrund av den fortsatta negativa utvecklingen i\r\nHagfors har emellertid nya kontakter tagits. I ett\r\nbrev som den 26 april 1993 lämnades över av\r\nambassadör Gradin i Wien tillsammans med en\r\nrepresentant för Näringsdepartementet dels till\r\nägaren, dels till företaget betonar jag att den\r\nsvenska regeringen ser allvarligt på den uppkomna\r\nsituationen, men utgår från att frågan om\r\nersättningsarbeten kan lösas i samförstånd. I den\r\navsikten erbjuder vi oss att från den svenska statliga\r\nsidan medverka i en arbetsgrupp med uppgift att\r\nförsöka finna lösningar. Därutöver har också\r\nstatssekreteraren i Näringsdepartementet den 28\r\napril tagit upp frågan i samtal med det österrikiska\r\nstatsråd som är ansvarigt för näringspolitiken.</pre><pre>Slutligen har jag också från landshövdingen i\r\nVärmlands län, Ingemar Eliasson, inhämtat att han\r\nsom statens representant aktivt försöker främja en\r\ndialog mellan olika inblandade parter såsom\r\nföretagsledning och anställda samt Hagfors\r\nkommun. I sitt arbete prioriterar han frågan om\r\nföretagets skyldighet att medverka till att försöka\r\nskaffa ersättningsarbeten i Hagfors.</pre><pre>Anf. 2  BO FINNKVIST (s):</pre><pre>Fru talman! Jag tackar näringsministern för svaret\r\npå min fråga. Den ställdes den 19 april, dagen innan\r\nde stora protestaktionerna bröt ut på järnverket i\r\nHagfors. Missnöjet var mycket stort.</pre><pre>Under mellantiden fram till nu har det tagits en hel\r\ndel initiativ från Näringsdepartementets sida som\r\när bra. Men det är tyvärr på det sättet att de värsta\r\nfarhågorna om de nya ägarna, österrikiska Böhler,\r\nhar besannats, trots långtgående utfästelser om\r\nfortsatt produktion och vackra ord om\r\nersättningssysselsättning, försäljning till andra\r\nintressenter, m.m. vid övertagandet 1991. Det har\r\nvarit omöjligt att få företaget att leva upp till dessa\r\nåtaganden, vilka också bekräftades vid en\r\ncentralförhandling i augusti 1992.</pre><pre>Vi har nu fått en tidsfrist, då man återigen skall\r\nsnabbutreda fortsatt drift i valsverket. Även om\r\nfrågan om fortsatt valsning skulle få sin lösning,\r\nhandlar det om en personalreduktion på ungefär\r\n600 anställda sedan Böhler blev ägare.</pre><pre>Om Hagfors som ort skall klara sig, måste vi få\r\nhjälp att påverka företaget att leva upp till övriga\r\nutfästelser om t.ex. ersättningssysselsättning. Även\r\npå den punkten har man varit avvisande. Ett\r\nföretag kan inte få uppträda hur som helst. Det är\r\nnödvändigt att få även regeringen att agera. Denna\r\nfråga kan även tjäna som ett test på hur man måste\r\nagera i vissa fall framöver.</pre><pre>Jag vill ställa en fråga till näringsministern. Avser\r\nnäringsministern att nu ta några ytterligare initiativ\r\ni detta ärende?</pre><pre>Anf. 3  ISA HALVARSSON (fp):</pre><pre>Fru talman! Jag vill tacka näringsministern för\r\nsvaret och även för de underhandsmeddelanden\r\nsom vi har fått om vidtagna åtgärder från\r\nnäringsministerns sida. Vid en uppvaktning har jag\r\nförstått att även statsministern är mycket\r\nvälinformerad om situationen i Hagfors. Det är\r\nmycket viktigt. Vi hoppas nu att detta verkligen\r\nskall ge effekt.</pre><pre>Det betyder så oerhört mycket för Hagfors, och\r\ninte bara för Hagfors utan för hela Värmland. Det\r\nengagerar människor över hela den politiska\r\nkartan, vilket vi kan se i den här frågestunden.</pre><pre>Jag tycker att det är bra att förhandlingarna förs\r\nupp på regeringsnivå. Det ger tyngd åt\r\nförhandlingarna. Böhler-Uddeholm sköts inte\r\nenbart företagsekonomiskt, vilket man klart kan\r\nse. Det förekommer även österrikisk internpolitik.\r\nDet är därför viktigt att föra upp frågan på en hög\r\nnivå även i Sverige.</pre><pre>Om österrikarna hade handlat strikt\r\nföretagsekonomiskt skulle man på ett helt annat\r\nsätt ha tagit itu med en rationalisering av Böhler.\r\nEn sådan rationalisering har man gjort i Uddeholm,\r\ndär man de senaste 20 åren har arbetat mycket för\r\nen specialisering. Man har kapat bort produkter\r\noch anläggningar, medan Böhler inte har vidtagit\r\nmotsvarande åtgärder.</pre><pre>Det är därför det är så viktigt att man nu tar fram\r\npolicydokumentet från den 20 december 1990. Det\r\nmåste ändå vara någon mening med att man skriver\r\nett sådant dokument. När den tiden kommer tycker\r\njag att ägarna måste visa att man har menat allvar.</pre><pre>Anf. 4  GÖTHE KNUTSON (m):</pre><pre>Fru talman! Jag tackar näringsministern för svaret.\r\nJag tackar för det arbete som näringsministern\r\nlägger ned på det här ärendet.</pre><pre>Detta är, som har sagts här tidigare, en oerhört\r\nviktig fråga för Värmland. Självfallet. Då är det\r\ndesto tacknämligare att ett statsråd, dessutom\r\ntillsammans med statsministern, ägnar omsorg och\r\nkonstruktivt och aktivt intresse åt detta.</pre><pre>Jag har haft tillfälle att följa detta arbete på relativt\r\nnära håll och kan alltså göra dessa konstateranden.\r\nAllt annat som sägs här eller som har sagts i ett eller\r\nannat uttalande är fel.</pre><pre>Man kan, som Isa Halvarsson nyss gjorde,\r\nkonstatera att i och med att regeringen har tagit till\r\nsig den här förhandlingsfrågan eller det här\r\nproblemkomplexet ger det tyngd åt de aktiviteter\r\nsom kommer ifrån företaget i Hagfors, dvs.\r\nUddeholm Tooling, samt ifrån facket, ifrån\r\nkommunen och ifrån Värmland. Den tyngd\r\nregeringen ger åt detta är jättebra.</pre><pre>Sedan konstaterar jag att det avslutningsvis i\r\nministerns svar skrivs rakt på sak: '' -- - -- frågan om\r\nföretagets skyldighet att medverka till att försöka\r\nskaffa ersättningsarbeten i Hagfors.'' Här har ett\r\npar utländska statliga koncerner försökt och\r\nförsöker att lösa sysselsättningsproblem i Österrike\r\ngenom att lägga dem i Hagfors. Ägarkoncernen\r\nAustrian Industries och Voest-Alpine har\r\nuppenbarligen mycket stora skyldigheter gentemot\r\noss.</pre><pre>Anf. 5  LISBETH STAAF-IGELSTRÖM\r\n(s):</pre><pre>Fru talman! Jag vill tacka näringsministern för\r\nsvaret som jag och de övriga har fått. Jag tycker att\r\nde initiativ som näringsministern har redovisat i sitt\r\nsvar är bra. Samtidigt är jag kritisk mot att\r\nnäringsministern inte på ett tidigare stadium har\r\ntagit mer aktiv del i den här frågan. Hagfors\r\növerlevnad är en viktig fråga, inte enbart för\r\nHagfors, utan för hela Värmland och, vill jag påstå,\r\nför hela Sverige.</pre><pre>Min fråga är: Varför dröjde näringsministern så\r\nlänge innan han tog mer aktiv del i den här frågan?</pre><pre>Anf. 6  BJÖRN SAMUELSON (v):</pre><pre>Fru talman! Jag ber att få tacka näringsministern\r\nför svaret. Det är en allvarlig situation i Hagfors\r\noch i hela norra Värmland.</pre><pre>Egentligen är det en himla tur, mitt uppe i allt\r\nelände, att den här frågan dyker upp nu, innan\r\nEES-avtalet och ett eventuellt EG-medlemskap\r\nråder. Nu finns det ändå möjlighet till viss aktivitet\r\nfrån regeringens sida i den här frågan. Hagfors har\r\npå mycket kort tid varit utsatt för en rad, tillåt mig\r\nanvända ordet rofflare. Jag skall inte nämna dem\r\nvid namn, men de har plockat ut mycket kapital ur\r\ndet lokala näringslivet i Hagfors.</pre><pre>Utifrån svaret reser sig flera frågor. Vad har sagts\r\nhittills i de samtal som har förts mellan svenskarna\r\noch österrikarna? Planerar regeringen i samarbete\r\nmed österrikarna för olika framtida\r\nnäringspolitiska åtgärder som skulle kunna gagna\r\nHagfors, kanske på ett annat sätt och utöver de nu\r\naktuella ersättningsjobben?</pre><pre>Anf. 7  Näringsminister PER WESTERBERG\r\n(m):</pre><pre>Fru talman! Först vill jag bara erinra om de\r\naktiviteter som har vidtagits i anledning av\r\nsituationen i Hagfors.</pre><pre>Redan den 12 mars 1992, för ett drygt år sedan, gick\r\ndet första brevet till österrikiska företagsledningen\r\nför att påminna om de gjorda utfästelserna\r\nbeträffande sysselsättningen i Hagfors och även om\r\nkravet på strikt företagsekonomisk utvärdering av\r\nvilka strukturåtgärder som skulle vidtas. Detta\r\nskedde även i ett brev den 7 maj samma vår till\r\nViktor Klima, ministern för de statliga företagen i\r\nÖsterrike, och avslutningsvis även i ett brev den 7\r\njuli föregående sommar, då förutom vårens\r\naktiviteter ett brevsvar från österrikarna\r\nkonfirmerades.</pre><pre>Vi har varit mycket aktiva och kommer så att förbli.\r\nVi kommer att försöka tillse att man lever upp till\r\nde utfästelser som man har gjort i det policy-paper\r\nsom finns angående sysselsättningen i bl.a.\r\nHagfors. Vi väntar självfallet i första hand på det\r\nsvar som kommer från min österrikiske kollega. Vi\r\nför också och har fört dialog med bägge de statsråd\r\ni Österrike som är berörda, från de båda stora\r\npolitiska partierna ingående i koalitionen, för att\r\nytterligare uppmana det helstatliga österrikiska\r\nmoderbolaget att leva upp till utfästelser utställda\r\ntill den svenska regeringen.</pre><pre>Vi kommer att vidta dessa åtgärder. De står inte i\r\nstrid med eventuella EES-avtal eller EG-avtal\r\nframdeles, utan detta är en utfästelse som har gjorts\r\noch som vi anser vara moraliskt etiskt\r\nförpliktigande. Det är därför vi också har ställt i\r\nutsikt att, om de österrikiska ägarna tillgodoser sina\r\nutfästelser, vi är beredda att ställa upp i en\r\narbetsgrupp för att försöka från fram den\r\nersättningsindustri som de har utfäst sig att ta fram.</pre><pre>Anf. 8  BO FINNKVIST (s):</pre><pre>Fru talman! Sedan januari 1992 har vi i Hagfors\r\narbetat över alla gränser med den här frågan. Vi har\r\narbetat politiskt, småföretagarna har deltagit och\r\nhandeln har varit inblandad. Alla är medvetna om\r\nvad som händer med övrig verksamhet på en sådan\r\nhär ort om industrin försvinner eller skärs ned\r\nkraftigt. Det är en känslig ort. Som Björn\r\nSamuelson påpekade har vi varit utsatta för ett\r\nantal rövargäng på senare år.</pre><pre>Så långt är det bra. Det råder inga oenigheter om\r\ndetta. Men en sak som jag funderar på är att\r\nnäringsministern i allmänhet säger att företagen\r\nskall sköta de här frågorna själva, internt. Det kan\r\nmissuppfattas, tror jag. Jag hoppas att vi kan vara\r\növerens om att det är regeringen som måste\r\ndiskutera med den här typen av företag.</pre><pre>Anf. 9  BJÖRN SAMUELSON (v):</pre><pre>Fru talman! Vi har av förklarliga skäl olika\r\nuppfattningar jag och näringsministern när det\r\ngäller en eventuell inverkan av EES-avtal eller EG-\r\nmedlemskap. Vi skall inte gå vidare med den\r\ndebatten.</pre><pre>I näringsministerns andra inlägg tycker jag mig ana\r\natt det finns idéer eller uppslag om delinsatser även\r\nfrån svensk sida i en eventuell uppgörelse.\r\nUppfattar jag det rätt?</pre><pre>Anf. 10  ISA HALVARSSON (fp):</pre><pre>Fru talman! Det har varit och är besvärligt att få\r\nsvar från de österrikiska företagen. Jag anser därför\r\natt det är mycket betydelsefullt och positivt att\r\nnäringsministern så klart har engagerat sig i denna\r\nfråga. Jag tycker då inte att de övriga\r\nmeddebattörerna här skall ifrågasätta\r\nnäringsministerns engagemang. Jag menar att det\r\ninte finns någon anledning till detta, efter de många\r\nåtgärder som näringsministern har vidtagit.</pre><pre>Det är oerhört viktigt att ägaren, den österrikiska\r\nstaten, nu ser till att det österrikiska moderbolaget\r\nstår fast vid de tidigare gjorda utfästelserna i\r\npolicydokumentet. Jag utgår också från att\r\nregeringen verkligen kommer att medverka till\r\ndetta, eftersom regeringen säger det.</pre><pre>Anf. 11  GÖTHE KNUTSON (m):</pre><pre>Fru talman! Jag vill fråga näringsministern hur han\r\nser på det faktum att man i Österrike har en\r\nsocialdemokratisk minister för de statliga\r\nföretagen. Bör man inte från socialdemokratiskt\r\nhåll i Sverige äntligen på allvar ta konktakt i första\r\nhand med denne minister, Viktor Klima, men\r\nkanske också med självaste förbundskanslern för\r\natt markera det faktum att en socialdemokratisk\r\nindustriminister i Sverige var den ena parten bakom\r\npolicydokumentet? Den andra part som\r\nundertecknat dokumentet är koncernchefen i\r\nVoest-Alpine, ett av de österrikiska\r\nmoderföretagen.</pre><pre>Anf. 12  LISBETH STAAF-IGELSTRÖM\r\n(s):</pre><pre>Fru talman! Jag tycker att det var bra att\r\nnäringsministern redovisade att han kommer att\r\nfortsätta att arbeta aktivt för att hela Hagfors skall\r\nfå leva. En hel bygd i Värmland har rest sig och\r\ngjort en mycket kraftig markering mot den\r\nåderlåtning av arbetstillfällen som där har skett.\r\nDetta måste Sveriges riksdag och Sveriges regering\r\nta på allvar.</pre><pre>Det är också viktigt att markera att ett\r\npolicydokument som undertecknats och som visar\r\natt det skall komma ersättningsarbetstillfällen\r\nverkligen fullföljs och inte enbart är text på papper.\r\nDet gäller oavsett vilken partifärg som regeringen\r\nhar.</pre><pre>Anf. 13  Näringsminister PER WESTERBERG\r\n(m):</pre><pre>Fru talman! Först vill jag klart markera att jag\r\nuppskattar det konstruktiva arbete som man har\r\nigångsatt i Hagfors för att försöka få fram alternativ\r\nsysselsättning och även få i gång en dialog som kan\r\nleda till resultat. Vi har mycket bestämt uttalat att\r\nvi har den klara uppfattningen att utfästelser gjorda\r\nav ett helstatligt österrikiskt bolag till en svensk\r\nregering, med moraliska förpliktelser om att\r\nmedverka till alternativ sysselsättning, också skall\r\nefterlevas.</pre><pre>Vi har valt att närma oss bägge de statsråd som är\r\nmina motsvarigheter i Österrike, såväl den\r\nkristdemokratiske näringsministern som det\r\nsocialdemokratiska statsrådet för bl.a. statliga\r\nföretag, och uppvakta dem i de här frågorna,\r\neftersom vi fäster stor vikt vid dessa.</pre><pre>När det gäller sysselsättningen i Hagfors anser vi att\r\ndet i det papper som finns, i första hand ställs krav\r\npå att Böhler--Uddeholm skall bidra till att få fram\r\nalternativ sysselsättning. Vi är beredda att\r\nmedverka i en arbetsgrupp för att söka se till att\r\ndetta verkligen kommer till stånd.</pre><pre>Anf. 14  BO FINNKVIST (s):</pre><pre>Fru talman! Som en ren upplysning -- jag utgår från\r\natt vi inte skall ha en debatt mellan frågeställarna --\r\nvill jag säga att det redan under fjolåret, men även\r\nsenare, har förekommit kontakter med s-politiker\r\npå hög nivå i Österrike.</pre><pre>Jag har inte nu klagat på näringsministerns\r\nengagemang i denna fråga. Det har nu hänt många\r\nsaker. Vad jag försökte påpeka var att det kan\r\nmissuppfattas om man säger att företagen själva\r\ninternt skall sköta allting i detta sammanhang. Man\r\nhar i detta fall, vill vi påstå, i Hagfors brutit mot alla\r\nvedertagna regler mot dem som drabbats.</pre><pre>Jag har själv varit med om en del uppvaktningar,\r\nt.o.m. i Wien, där vi har fått -- milt uttryckt -- ett\r\nkonstigt och mycket avvisande mottagande, trots\r\natt vi har försökt få utrett vilka skyldigheter\r\nföretaget har.</pre><pre>Anf. 15  BJÖRN SAMUELSON (v):</pre><pre>Fru talman! Eftersom situationen är så allvarlig\r\nsom den är i Hagfors, vill jag för tydlighetens skull\r\nsäga att den ena åtgärden inte utesluter den andra.\r\nNäringsministern talar själv om alternativ\r\nsysselsättning. Ja, jag tror att det på sikt för\r\nHagfors gäller mer än dessa ersättningsjobb. Det\r\ngäller att skapa fler jobb. Jag förutsätter att\r\nnäringsministern kan kontakta sina\r\nstatsrådskolleger för eventuella åtgärder framöver.</pre><pre>Jag vill för tydlighetens skull också säga att det\r\nförhållandet att man bedriver en aktiv\r\nnäringspolitik och tar situationen i Hagfors på\r\nallvar från svensk sida inte betyder att vi skall backa\r\ni vår position gentemot Böhler och Österrike --\r\nabsolut inte.</pre><pre>Anf. 16  GÖTHE KNUTSON (m):</pre><pre>Fru talman! Jag fick här ett svar, som\r\nnäringsministern kanske möjligen vill\r\nkommentera, att man från socialdemokratiskt håll\r\nhar sökt kontakt med partivänner. Det är att\r\nbeklaga att partivännerna inte har stått för det här\r\ndokumentet. Men desto angelägnare och bättre är\r\ndet då att vår regering tar itu med det här.</pre><pre>Jag vill avslutningsvis fråga näringsministern om de\r\nplaner som föreligger för den närmaste tiden. Hur\r\ntänker man tackla det faktum att det är\r\nindustriministern i Österrike som tycks ha svårast\r\natt leva upp till de åtaganden som man där har\r\ngjort? Det är ju här fråga om moral och\r\nhederlighet. Det vore mycket anmärkningsvärt om\r\nett land som Österrike inte stod för just moral och\r\nhederlighet i affärer.</pre><pre>Anf. 17  Näringsminister PER WESTERBERG\r\n(m):</pre><pre>Fru talman! Jag kan bara upprepa att vi anser att\r\nutfästelser gjorda av ett helstatligt österrikiskt\r\nbolag till en svensk regering förpliktigar och att vi\r\ntänker fortsätta att driva den inställningen.</pre><pre>Bolag som problem och måste friställa har\r\nsjälvfallet ett visst ansvar för att försöka klara den\r\nsituation som uppkommer. Sedan åligger det\r\nsittande regering att göra vad på den ankommer\r\nmed allt från arbetsmarknadspolitiska insatser till\r\nannat som kan behövas för att underlätta\r\nomställning och andra behövliga förändringar.</pre><pre>När det gäller den senaste tidens åtgärder vill jag\r\nbara säga att vi avser att avvakta svaret från Viktor\r\nKlima, ministern för de österrikiska statliga\r\nföretagen. Vi bevakar frågan fortlöpande via\r\nlandshövdingen i Värmland och har en på\r\ndepartementet särskilt avdelad tjänsteman, som\r\nkommer att följa frågan hela vägen ut.</pre><pre>Anf. 18  BO FINNKVIST (s):</pre><pre>Fru talman! Förvärvstillstånd gavs av den\r\ndåvarande svenska regeringen, och policypapperet\r\nskrevs till Sveriges regering. Det är på den grunden\r\nsom vi måste arbeta med detta, oavsett vem som\r\nsitter i regeringsställning. Det går inte att arbeta på\r\nnågot annat sätt.</pre><pre>Det gäller i detta sammanhang många människors\r\nframtid och välbestånd. I det läget har vi i Hagfors\r\nvalt att arbeta över partigränserna, och jag var med\r\nom att ta initiativ till det. Jag skall försöka uppträda\r\npå det viset i denna fråga även i framtiden. Jag tror\r\natt det är bra i detta fall.</pre><pre>Vi befinner oss här i en känslig situation, och i en\r\nsådan lägger vi särskilt stor vikt vid den typ av\r\nlöften som här getts. Jag hoppas att alla förstår\r\ndetta.</pre><pre>Anf. 19  Näringsminister PER WESTERBERG\r\n(m):</pre><pre>Fru talman! Jag uppskattar, precis som jag sade\r\ntidigare, det arbete som sker över partigränserna\r\nför att försöka finna konstruktiva lösningar som\r\nkan ge sysselsättning i Hagfors. Jag delar även Bo\r\nFinnkvists uppfattning att svenska staten och den\r\nsittande regeringen skall följa upp de utfästelser\r\nsom har gjorts till gamla regeringar när det gäller\r\nbl.a. sysselsättning i Hagfors och i det aktuella\r\nbolaget.</pre><pre>Överläggningen var härmed avslutad.</pre><pre>5 §  Svar på fråga 1992/93:624 om ABEM i\r\nMalå</pre><pre>Anf. 20  Näringsminister PER WESTERBERG\r\n(m):</pre><pre>Fru talman! Mats Lindberg har frågat mig om jag är\r\nberedd att låta Malåkonsortiets koncept prövas av\r\nannan än den konsult som tillsatts av Sveriges\r\nGeologiska AB:s styrelse för att försälja bl.a.\r\nbolagets dotterbolag i Malå (ABEM Geoscience).\r\nDen konsult som avses i frågan är, enligt vad jag\r\ninformerats om, bolagets verkställande direktör\r\nsom fått styrelsens uppdrag att verkställa\r\nförsäljning av ABEM.</pre><pre>Jag har vid olika tillfällen i kammaren sagt att det\r\nankommer på företagens styrelser och ledningar att\r\nbesluta om den framtida inriktningen och\r\nutvecklingen i resp. statligt företag.</pre><pre>Regeringen kommer därför inte att ta något\r\ninitiativ i den aktuella frågan.</pre><pre>SGAB:s verkställande direktör har givetvis ett\r\nansvar för verksamheten inför styrelsen. Såväl\r\nverkställande direktören som företagets styrelse\r\nhar utvärderat Malåkonsortiets förslag ställt mot de\r\nkriterier som styrelsen har satt upp för försäljningar\r\nav dotterbolag. Såvitt mig är bekant hade SGAB:s\r\nstyrelse möte senast i går kväll för att ta ställning till\r\nförslaget.</pre><pre>Anf. 21  MATS LINDBERG (s):</pre><pre>Fru talman! Jag tackar näringsministern för svaret.\r\nAnledningen till att jag har ställt denna fråga är att\r\ndet på grund av handläggningsförfarandet finns en\r\nstor oro i Malå. Det är viktigt att komma ihåg att\r\ndet första initiativet från Malåkonsortiets sida togs\r\nför mer än ett år sedan.</pre><pre>Näringsministern och jag har samma uppfattning i\r\nfråga om att det är styrelsen som har det formella\r\nansvaret. I det här fallet har det gått oerhört lång\r\ntid, och man har inte kommit fram till konkreta\r\nförhandlingar.</pre><pre>Näringsministern säger i sitt svar att SGAB:s\r\nstyrelse har sammanträtt och därmed skall\r\nproblemet vara löst. Så är tyvärr inte fallet. Man\r\nstår fortfarande inte i en ordentlig\r\nförhandlingssituation.</pre><pre>Är näringsministern beredd att om det inte\r\nkommer att föras en regelrätt förhandling ge\r\nMalåkonsortiet ett ordentligt\r\nförhandlingsunderlag?</pre><pre>Anf. 22  Näringsminister PER WESTERBERG\r\n(m):</pre><pre>Fru talman! Jag har inhämtat information om att\r\ndet finns två spekulanter på de olika bolagen.\r\nMalåkonsortiet är en av de spekulanterna. Det\r\nfinns även ett annat konsortium som är spekulant.\r\nRepresentanter från bägge dessa konsortier har\r\nhaft föredragningar inför styrelsen och har\r\npresenterat sina olika alternativ. Styrelsen försöker\r\nutvärdera vilket alternativ som skulle resultera i\r\nden bästa möjliga utvecklingen för de anställda i\r\nresp. bolag och för bolagen i sig. Detta är inte minst\r\nviktigt för Malås framtid.</pre><pre>Jag har förstått, av de rapporter jag har fått, att\r\nman skall försöka avgöra frågan så snart som\r\nmöjligt. Men det är också fråga om att få kvalitet i\r\nbeslutet. Det har varit vissa svårigheter med att få\r\nde garantier man anser sig behöva för att det\r\nverkligen skall bli en seriös långsiktig lösning och\r\ninte ett kortsiktigt avslut -- som inte får så goda\r\neffekter på några års sikt.</pre><pre>Anf. 23  MATS LINDBERG (s):</pre><pre>Fru talman! Jag tycker att det näringsministern\r\nsäger är viktigt, dvs. att båda förslagen skall prövas\r\npå lika villkor. Men denna möjlighet har funnits i\r\növer ett år utan att något har gjorts. Därför tycker\r\njag att näringsministern har ett ansvar att se till att\r\nstyrelsen hanterar denna typ av frågor på ett riktigt\r\nsätt. Men i det här fallet har det inte varit så.</pre><pre>Vidare finns det en annan sak som jag tycker är\r\nviktig. Malåkonsortiets förslag innebär att även den\r\ninternationella delen behålls. Framför allt i\r\nVästerbottens inland är det oerhört få företag som\r\nhar internationella kontakter eller har en produkt\r\nsom kan slåss på den internationella marknaden.\r\nDärför ser vi det från Västerbottens horisont som\r\noerhört viktigt att den typen av företag får finnas\r\nkvar.</pre><pre>Anf. 24  Näringsminister PER WESTERBERG\r\n(m):</pre><pre>Fru talman! Jag har ingen annan uppfattning än att\r\ndet är viktigt att den typen av företag finns kvar\r\näven i Malå.</pre><pre>De två konsortier som nu är spekulanter på de\r\naktuella bolagen har bägge framträtt inför\r\nstyrelsen, gjort föredragningar och försökt\r\nklarlägga och svara på alla de frågor som har dykt\r\nupp.</pre><pre>Men det måste ankomma på styrelsen i SGAB att\r\ngöra den slutliga värderingen. Enligt den\r\ninformation jag har fått försöker man finna den\r\nlösning som skall kunna ge långsiktig överlevnad\r\noch som löser problemen på sikt. Det skall inte bara\r\nvara fråga om att kortsiktigt komma undan ett\r\nproblem.</pre><pre>Jag har förtroende för ledamöterna i SGAB:s\r\nstyrelse och att de kommer att fatta ett klokt beslut.\r\nBeslutet skall i allra högsta grad tillgodose de\r\nintressen Malå har som ort.</pre><pre>Anf. 25  MATS LINDBERG (s):</pre><pre>Fru talman! Slutet på statsrådets anförande var bra.\r\nDet innebär att vi har samma uppfattning,\r\nnämligen att det viktiga är långsiktigheten. Jag\r\nanser också att det är styrelsen som skall fatta\r\nbesluten. Besluten måste läggas på en nivå där man\r\ntar hänsyn till de två förslagens långsiktighet.</pre><pre>Jag vill uppmärksamma näringsministern på att\r\närendet inte har handlagts på ett tillfredsställande\r\nsätt. Det är först nu de senaste veckorna som det\r\nhar blivit förhandlingar. Det har för personalen i\r\nMalå varit oerhört påfrestande att få vänta mer än\r\nett år innan det har blivit ordentliga förhandlingar.</pre><pre>Anf. 26  Näringsminister PER WESTERBERG\r\n(m):</pre><pre>Fru talman! Jag delar uppfattningen att det här har\r\ntagit lång tid. Jag har stor förståelse för att\r\npersonalen i ett bolag som är under omstöpning och\r\nsom är till salu, som detta bolag i Malå, har känt en\r\nbetydande oro under denna tid.</pre><pre>Enligt den information jag har inhämtat drivs\r\narbetet med frågan på ett sätt så att det skall bli ett\r\nnågorlunda snabbt avgörande. Vi har från olika håll\r\nfått ta del av liknande synpunkter som Mats\r\nLindberg här i kammaren ger uttryck för. Dessa har\r\nvidarebefordrats till bolagets styresleordförande.\r\nDepartementets ledamot i styrelsen har framfört\r\natt långsiktighet, affärsmässighet och hänsyn till\r\nMalå som ort är viktigt.</pre><pre>Överläggningen var härmed avslutad.</pre><pre>6 §  Svar på fråga 1992/93:600 om anstånd med\r\nåterbetalning av studielån</pre><pre>Anf. 27  Utbildningsminister PER UNCKEL\r\n(m):</pre><pre>Fru talman! Tuve Skånberg har frågat mig vilka\r\nåtgärder jag ämnar vidta för att öka möjligheterna\r\natt ge anstånd med återbetalningen av studielån.</pre><pre>Både för studiemedel tagna enligt regler som gällde\r\nföre 1989 och för studielån tagna enligt nu gällande\r\nbestämmelser finns möjligheter till anstånd med\r\nåterbetalning för den som har låg eller förändrad\r\ninkomst.</pre><pre>När det gäller studiemedel tagna före 1989 kan den\r\nvars sammanräknade inkomst är lägre än 3,5\r\nbasbelopp, 117 900 kr för år 1993, få helt anstånd\r\nmed den preliminära avgiften. Den som har\r\nvårdnad om barn under tio år får dessutom göra\r\navdrag från inkomsten med ett basbelopp och kan\r\nalltså under 1993 ha en sammanräknad inkomst på\r\n151 700 kr och få helt anstånd. Ligger inkomsten\r\növer denna gräns kan avgiften reduceras till 20 %\r\nav mellanskillnaden mellan den sammanräknade\r\ninkomsten, avgiftsunderlaget och avgiftsgränsen.\r\nAlternativt kan avgiften sättas ned till 5 % av\r\navgiftsunderlaget. Detta innebär, som exempel, att\r\ni en familj med barn under tio år och två inkomster\r\nkan var och en ha inkomster upp till 151 700 kr, dvs.\r\nsammanlagt över 300 000 kr och ändå få helt\r\nanstånd.</pre><pre>Jag anser att för dessa lån är anståndsreglerna\r\nmycket förmånliga. Den statliga subvention som\r\nfanns i det studiemedelssystem som gällde intill den\r\n1 januari 1989 ligger nämligen nästan helt på\r\nåterbetalningen och kan därför medge så generösa\r\nanståndsregler, som här redovisats. Någon\r\nytterligare förbättring är, enligt min mening,\r\nknappast försvarbar.</pre><pre>När det gäller studielån tagna enligt nu gällande\r\nbestämmelser skall dessa betalas tillbaka med ett\r\nårligt belopp som är 4 % av den sammanräknade\r\ninkomsten enligt senaste taxeringen. Om\r\ninkomsterna minskat väsentligt för innevarande år\r\nkan avgiften sättas ned till 4 % av aktuell inkomst.\r\nÅrsbeloppets storlek är således i sig anpassat till\r\nden faktiska betalningsförmågan.</pre><pre>Anf. 28  TUVE SKÅNBERG (kds):</pre><pre>Fru talman! Jag tackar utbildningsministern för det\r\nvänliga svaret. Jag har samma uppfattning som\r\nutbildningsministern att anståndsreglerna i sig är\r\nmycket förmånliga. Men det blir ett glapp i och med\r\natt det vid arbetslöshet tar ett år innan man får sin\r\nåterbetalningsskyldighet beräknad på den aktuella\r\nekonomin. När en akademiker blir arbetslös\r\ngrundas återbetalningen på föregående års\r\nekonomi.</pre><pre>Som framgår av min fråga tar Centrala\r\nstudiestödsnämnden ingen hänsyn till att de som\r\nskall betala tillbaka i dagsläget har det svårt\r\nekonomiskt. Nämnden räknar med utgångspunkt i\r\ntidigare inkomstår och struntar i hur de\r\nbetalningsskyldiga har det i dag. Enligt ett TT-\r\ntelegram får de som inte kan betala besök av\r\nKronofogden. Hur ser utbildningsministern på att\r\ndet förflyter ett år innan reglering sker?</pre><pre>Anf. 29  Utbildningsminister PER UNCKEL\r\n(m):</pre><pre>Fru talman! Det Tuve Skånberg nu påpekar gäller,\r\nför ordningens skull, de senare lånen, dvs. de lån\r\nsom tas enligt det nu gällande systemet. För\r\n''gamla'' studielån, om vi får kalla dem så, dvs. de\r\nlån som togs med det system som gällde fram till\r\n1989 räknar man faktiskt på det innevarande året,\r\nmen man justerar i efterhand. Det finns alltså en\r\nmekanism av det slag som Tuve Skånberg efterlyser\r\ninbyggd i själva systemet.</pre><pre>Vad gäller besök av Kronofogden, är det en\r\nsituation som människor då och då hamnar i när de\r\ninte har förmåga att betala. Men samtidigt\r\nunderstryker CSN vid en direkt förfrågan att alla\r\ninsatser görs för att undvika att en människa, utan\r\negentlig orsak, hamnar i en sådan belägenhet. Det\r\nbetyder att avbetalningsplaner kan göras upp, och\r\ngörs upp, om den enskilde har liten eller ingen\r\nförmåga att leva upp till de förpliktelser som de\r\nursprungliga reglerna stipulerar. Jag delar\r\nsjälvfallet den uppfattning som Tuve Skånberg har,\r\nnämligen att sådana regler måste kunna tillämpas\r\ngentemot människor som bokstavligen inte har\r\npengar att återbetala sina studiemedel med.</pre><pre>Anf. 30  TUVE SKÅNBERG (kds).</pre><pre>Fru talman! Med utbildningsministerns senaste\r\nreplik täcktes den lucka som möjligen fanns i det\r\nförsta svaret. Jag är tacksam därför, och jag ser\r\nfram emot att utbildningsministern kommer att\r\nfölja frågan utifrån de intentioner som han nu gav\r\nuttryck för.</pre><pre>Överläggningen var härmed avslutad.</pre><pre>7 §  Svar på fråga 1992/93:577 om Europarådet\r\noch legalisering av narkotika</pre><pre>Anf. 31  Socialminister BENGT\r\nWESTERBERG (fp):</pre><pre>Fru talman! Widar Andersson har ställt en fråga till\r\nstatsrådet Dinkelspiel om Europarådet och\r\nlegalisering av narkotika. Arbetet inom regeringen\r\när så fördelat att det är jag som skall svara på\r\nfrågorna.</pre><pre>Widar Andersson uppger att Europarådet har\r\nsponsrat en stor narkotikalegaliseringskonferens i\r\nRotterdam i april i år och att det i slutdokumentet\r\nfrån konferensen uttalas stöd för en helt annan\r\nnarkotikapolitik än den svenska och vad som\r\nbrukar vara den svenska hållningen i\r\ninternationella sammanhang. Utifrån detta frågar\r\nWidar Andersson vad statsrådet tänker göra för att\r\npåverka rådets inställning i denna fråga.</pre><pre>Som svar på Widar Anderssons fråga vill jag börja\r\nmed att säga att Europarådet inte har sponsrat\r\ndenna konferens. Den arrangerades av den\r\nholländska stiftelsen Boumanhuis Alcohol and\r\nDrug Foundation. Bland sponsorerna finns\r\nholländska hälsovårdsministeriet men inte\r\nEuroparådet. När det gäller den oro som jag\r\nuppfattar ligger bakom Widar Anderssons fråga vill\r\njag säga följande.</pre><pre>Under april månad i år genomfördes det årliga\r\nmötet med FN:s narkotikakommission. Där\r\npresenterades också den årsrapport som FN:s\r\ninternationella narkotikakontrollstyrelse, INCB,\r\nutarbetat och i vilken man redovisar den globala\r\nnarkotikasituationen. Sverige nämns av INCB som\r\nett exempel på ett land med en föredömlig\r\nnarkotikapolitik.</pre><pre>Under mötet uttalade sig den svenska delegationen\r\ntydligt för en restriktiv och sammanhållen\r\nnarkotikapolitik och mot en uppluckring av den\r\ninternationella narkotikakontrollen. Ett flertal\r\nländer uttalade sig på likartat sätt mot\r\nlegaliseringssträvandena. Mötet antog också en\r\nresolution mot legalisering av narkotika. Det\r\nintryck jag har fått är att kommissionen mycket\r\nbestämt avvisar varje tanke på att tillåta icke-\r\nmedicinskt bruk av narkotika.</pre><pre>Jag vill här också ta tillfället i akt att det i slutet av\r\nmaj månad i år kommer att hållas en europeisk\r\nnarkomanvårdskonferens här i Stockholm.\r\nHuvudsyftet med konferensen, som anordnas av\r\nSocialstyrelsen i samarbete med Stockholms stad\r\noch en rad frivilligorganisationer, är att utgöra en\r\nmotvikt mot den typ av konferenser som Widar\r\nAndersson åsyftar.</pre><pre>Socialdepartementet har bidragit ekonomiskt till\r\nkonferensen. Till skillnad från\r\nRotterdamkonferensen stöds detta arrangemang av\r\nsåväl WHO som Europarådet.</pre><pre>Jag vill med detta svar ha sagt att jag ser mycket\r\nallvarligt på den rörelse som på olika sätt försöker\r\nförändra den restriktiva narkotikapolitik som\r\nSverige företräder och som har sin grund i FN:s\r\nnarkotikakonventioner. Jag kommer att se till att\r\nSverige även fortsättningsvis kommer att vara\r\ndrivande i dessa frågor i olika internationella\r\nsammanhang.</pre><pre>Anf. 32  WIDAR ANDERSSON (s):</pre><pre>Fru talman! Jag tackar för svaret och vill först och\r\nfrämst rätta till ett slarvfel som helt och hållet beror\r\npå mig. Det är alltså inte Europarådet utan -- än\r\nvärre kan man säga -- EG-kommissionen som har\r\nvarit en av sponsorerna till den här stora\r\nlegaliseringskonferensen i Rotterdam. En liknande\r\nkonferens hölls för några månader sedan i Bergen i\r\nNorge.</pre><pre>Bakgrunden till min fråga är naturligtvis den oro\r\nsom jag och många människor känner när det gäller\r\nframtiden för Sveriges restriktiva narkotikapolitik\r\noch hur pass stark den skall komma att visa sig stå\r\nvid en närmare konfrontation med läget i\r\nVästeuropa och även i Östeuropa.</pre><pre>En annan bakgrund till min fråga är att vi, när vi i\r\nSverige blandar narkotikapolitik och en allt\r\nliberalare alkoholpolitik med arbetslöshet,\r\nfattigdom och utanförskap, också blandar något av\r\nsocial bomb, något som vi måste ta på fullaste\r\nallvar.</pre><pre>När man ser att EG-kommissionen,\r\nhälsovårdsministeriet i Holland -- precis som\r\nsocialministern sade -- och även hälsoministeriet i\r\nStorbritannien sponsrar det här, undrar man hur\r\naktivt Sverige är på den internationella arenan.\r\nKan Sverige göra mer? På vilket sätt kan vi hjälpas\r\nåt?</pre><pre>Anf. 33  Socialminister BENGT\r\nWESTERBERG (fp):</pre><pre>Fru talman! Låt mig först säga att jag helt delar\r\nWidar Anderssons uppfattning i synen på den här\r\nlegaliseringsrörelsen som finns i Europa. Jag\r\nkänner en mycket stark oro över att det är så pass\r\nmånga stora städer i Europa i dag -- ett 30-tal, tror\r\njag -- som har anslutit sig till den här rörelsen.</pre><pre>Det ligger naturligtvis ett tungt ansvar på Sverige,\r\nden svenska regeringen och riksdagen, liksom på\r\nandra som har samma uppfattning som vi, när det\r\ngäller att motarbeta de här\r\nlegaliseringstendenserna. Det gör vi bl.a., som jag\r\nnämnde i mitt frågesvar, genom den konferens som\r\narrangeras i maj i Stockholm.</pre><pre>Det är ändå intressant att den här frågan i samband\r\nmed Narkotikakommissionens möte i Wien\r\ndiskuterades en hel del, bl.a. mot bakgrund av\r\nINCB:s årsrapport. I den riktar INCB en mycket\r\nhård kritik mot just Holland, som har varit det land\r\ni Europa som har gått före när det har gällt\r\nlegalisering på detta område. Holländarna var\r\nnärvarande, men i Holland pågick samtidigt en\r\nhård debatt just om INCB:rapporten, och\r\nuppfattningarna var olika. Man är alltså inte ens där\r\növerens om vilken politik som skall föras. Det\r\ngjorde att holländarna uppträdde ganska spakt i\r\nWien. I övrigt rådde en mycket stor enighet, en\r\nbedövande enighet, om att ta avstånd från de här\r\nlegaliseringstendenserna.</pre><pre>Om Europarådet skulle delta i något sådant, är det\r\nnaturligt att Sverige som medlem i Europarådet\r\ninom organisationens ram försöker agera i den här\r\nriktningen. Självklart skall vi göra det den dag som\r\nSverige blir medlem i EG. Än så länge har vi inte\r\nmöjligheter att göra det.</pre><pre>Samtidigt har jag svårt att tro att EG som sådant\r\nskulle stödja slutsatserna från konferensen i\r\nRotterdam, därför att det gemensamma program\r\nsom finns från EG:s sida på narkotikaområdet\r\nligger mycket nära de svenska ambitionerna. Så\r\nden officiella politiken inom EG har vi ingen\r\nanledning att protestera mot. Vilken roll EG kan\r\nha spelat som finansiär och medverkande i övrigt i\r\nRotterdam känner jag dess värre inte till.</pre><pre>Jag tror som sagt att vi är helt överens om målen för\r\nden svenska narkotikapolitiken.</pre><pre>Anf. 34  WIDAR ANDERSSON (s):</pre><pre>Fru talman! Jag tror också att vi är helt överens om\r\nmålen för den svenska narkotikapolitiken. Vad jag\r\nundrade var hur vi skall klara oss i ett allt hårdare\r\ninternationellt tryck såväl från Västeuropa som\r\nfrån Östeuropa. Vid konferensen i Rotterdam var\r\ndelegater från bl.a. Ungern och Polen. De\r\nredogjorde för utvecklingen i sina samhällen, där\r\nde normala samhällsstrukturerna inte fungerar på\r\ndet sätt som de önskar. De ropar på något vis efter\r\nhjälp från länder som har fungerande modeller och\r\nprogram för en vettig narkotikapolitik, vettiga\r\nbehandlingskedjor, vettiga straff och en vettig\r\npolitisk inriktning. Frågan är om vi från Sverige\r\nskulle kunna göra något mer där.</pre><pre>Anf. 35  Socialminister BENGT\r\nWESTERBERG (fp):</pre><pre>Fru talman! Jag tror att det här är ett område där vi\r\nalltid kan säga att vi borde göra mer och kanske\r\nockså kan göra mer. Vi är mycket aktiva\r\ninternationellt. Vi försöker i olika organisationer\r\nberätta om våra egna erfarenheter och få andra\r\nländer med oss på den politik som vi tycker är\r\nriktig.</pre><pre>Rent praktiskt pågår diskussioner i Europa om ett\r\nökat polisiärt samarbete, som bl.a. riktar sig mot\r\nden internationella narkotikahandeln. Vad som\r\nkan komma ut av detta vågar jag inte i dag ha någon\r\nbestämd uppfattning om, men jag tror att det är på\r\ndet planet som ett ökat samarbete skulle kunna ge\r\nresultat.</pre><pre>Vidare kan jag nämna att vi håller på att ta fram en\r\nliten skrift till en början på engelska, och så\r\nsmåningom kanske på andra språk, där vi beskriver\r\nden svenska narkotikapolitiken. Vi tycker att det är\r\nviktigt att en internationell publik får kännedom\r\nom att man faktiskt kan nå framgångar. Att\r\neftersträva legalisering är ett uttryck för en\r\nuppgivenhet inför en social misär som man inte tror\r\natt man kan rå på. Då är det viktigt att visa att det\r\nfinns också goda exempel i världen.</pre><pre>Anf. 36  WIDAR ANDERSSON (s):</pre><pre>Fru talman! Slutligen när det gäller EG-\r\nkommissionens engagemang i\r\nlegaliseringskonferensen vet jag ju att EG:s\r\nofficiella inställning är restriktiv och mer liknar den\r\nsvenska än den som uttalades vid konferensen.\r\nMen det här är en stor fråga ute bland medborgarna\r\ni Sverige. Inte minst använder de som mest högljutt\r\nagerar för nej till EG det här som ett argument. Jag\r\ntror att ju snabbare och tydligare vi kan få klarhet i\r\nEG-ländernas regeringars inställning i dessa frågor,\r\ndesto bättre är det när det gäller att hyfsa vår debatt\r\nhär hemma.</pre><pre>Överläggningen var härmed avslutad.</pre><pre>8 §  Svar på fråga 1992/93:626 om åtgärder mot\r\nhembränning</pre><pre>Anf. 37  Socialminister BENGT\r\nWESTERBERG (fp):</pre><pre>Fru talman! Sten Andersson i Malmö har frågat mig\r\nom vilka åtgärder jag är beredd att vidta i syfte att\r\nhembränning inte skall öka.</pre><pre>Sten Andersson hävdar att hembränningen har\r\nökat kraftigt och att incitamentet för denna\r\nverksamhet i huvudsak enbart är en prisfråga. Som\r\njag har påpekat tidigare i ett interpellationssvar till\r\nSten Andersson har jag svårt att förstå det\r\nresonemanget. Sedan 1970-talet har\r\nalkoholdryckernas prisutveckling inte gått\r\nsnabbare än den allmänna prisutvecklingen. Under\r\nvissa perioder har alkoholpriserna t.o.m. släpat\r\nefter inflationen.</pre><pre>Det finns anledning att noga följa utvecklingen i\r\nlandet när det gäller hembränningen. Därför har\r\njag givit den alkoholpolitiska kommissionen i\r\nuppdrag att lämna förslag till metoder att löpande\r\nfölja även den icke-registrerade\r\nalkoholkonsumtionen, för att ge regering och\r\nriksdag ett bättre underlag för alkoholpolitiska\r\nställningstaganden.</pre><pre>Jag håller med Sten Andersson om att\r\nhembränningen är ett allvarligt problem. Det är\r\nviktigt att slå fast detta, även om ingen med\r\nsäkerhet i dag kan uttala sig om dess exakta\r\nomfattning. Det är i hög grad angeläget att på olika\r\nsätt ingripa mot och förebygga denna olagliga\r\nverksamhet. Jag utgår ifrån att\r\nAlkoholkommissionen uppmärksammar det här\r\nproblemet och i sitt slutbetänkande till årsskiftet\r\nlägger fram förslag till lämpliga åtgärder i syfte att\r\nminska hembränningen.</pre><pre>Anf. 38  STEN ANDERSSON i Malmö (m):</pre><pre>Fru talman! Jag tackar för svaret. Låt mig till en\r\nbörjan säga att det inte är jag som hävdar att\r\nhembränningen har ökat, utan det framgår av flera\r\nundersökningar som vi kan läsa om snart sagt varje\r\ndag. Man konstaterar alltmer entydigt att vi\r\nriskerar att hamna i en situation som närmar sig de\r\nnorska förhållandena. Nästan hälften av den\r\nalkohol som konsumeras i Norge distribueras\r\nutanför norska Vinmonopolets kontroll.</pre><pre>Statsrådet säger att han har svårt att förstå mitt\r\nresonemang kring prisbilden. Det enda riktiga\r\nskälet -- förutom i några fall där det är ett rent\r\ngeografiskt skäl -- till att folk köper hembränt och\r\natt hembränt finns att tillgå är väl ändå det höga\r\npriset. Det kan inte vara något annat. Om\r\nstatsrådet har en annan uppfattning om varför\r\nsvenska folket trots allt konsumerar så mycket\r\nhembränt, skulle det vara intressant att få reda på\r\nvad han tror är orsaken till detta.</pre><pre>Jag noterar att statsrådet har fått en något ändrad\r\ninställning. Det var inte så länge sedan som han\r\nnonchalerade dessa frågor, men det gör han\r\ntydligen inte nu längre.</pre><pre>Det är helt klart att hembränning är en lagstridig\r\nhandling, men bland en stor del av svenska folket\r\nknappast ansedd som kriminell mer än i de fall då\r\nman säljer hembränt sprit till ungdomar. Jag vet\r\nockså att det är politiskt omöjligt att t.ex. sänka\r\nspritpriserna, vilket jag tror skulle vara den enda\r\nmöjligheten att få bukt med den stora\r\nhembränningen.</pre><pre>Jag skulle till sist vilja fråga statsrådet: Vilket\r\npraktiskt svar kring lösandet av problemet med\r\nhembränningen förväntar sig statsrådet av\r\nAlkoholkommissionen?</pre><pre>Anf. 39  Socialminister BENGT\r\nWESTERBERG (fp):</pre><pre>Fru talman! Får jag svara på den sista frågan först.\r\nHade jag svaret på alla frågor, skulle vi inte behöva\r\nställa några frågor till Alkoholkommissionen. Vi\r\nfår väl avvakta och se vad kommissionen kommer\r\nfram till som ju har tid att fördjupa sig i problemet\r\noch diskutera det med olika intressenter samt\r\nfundera på vad det kan finnas för olika alternativ.\r\nFrågan är inte helt ny. En del idéer, t.ex. när det\r\ngäller polisiära insatser, har diskuterats här i\r\nkammaren tidigare.</pre><pre>Får jag sedan ta upp ett par andra trådar som Sten\r\nAndersson i Malmö kastade ut. För det första finns\r\ndet naturligtvis ett alldeles klart samband mellan\r\nbillig alkohol och stor alkoholkonsumtion. Vi kan\r\ntydligen se sådana samband ute i Europa, där det\r\nfinns åtskilliga länder som tillhandahåller alkohol\r\ntill mycket låga priser och där man också har en\r\nbetydligt högre alkoholkonsumtion än vi har i\r\nSverige. Om vi sänkte alkoholpriserna i Sverige,\r\nskulle det leda till att vi fick en ökad\r\nalkoholkonsumtion och ökade alkoholskador.</pre><pre>För det andra finns det ett uppenbart samband\r\nmellan den registrerade alkoholkonsumtionen och\r\nalkoholskadorna. Om det vore så enkelt som Sten\r\nAndersson i Malmö brukar göra gällande i\r\ndebatterna, att minskad registrerad konsumtion\r\nomedelbart leder till ökad oregistrerad\r\nkonsumtion, skulle vi inte se något samband mellan\r\nminskad registrerad konsumtion och minskade\r\nalkoholskador. Just ett sådant samband har vi\r\nkunnat konstatera. När alkoholkonsumtionen har\r\ngått ner, t.ex. under den förra borgerliga\r\nregeringens tid mellan 1977 och början av 1980-\r\ntalet, fick vi också en minskning av\r\nalkoholskadorna. Det är alltså klart att även om det\r\nförekommer oregistrerad konsumtion i Sverige --\r\noch det gör det självklart -- utgör den inte på något\r\nsätt ett kommuniserande kärl med den registrerade\r\nalkoholkonsumtionen.</pre><pre>Anf. 40  STEN ANDERSSON i Malmö (m):</pre><pre>Fru talman! Vissa experter säger att om man lägger\r\nsamman den registrerade konsumtionen i Sverige\r\nmed den som sker vid sidan om, ligger vi i snitt på\r\nsamma konsumtionsnivå som övriga Europa. När\r\nexperterna talar om alkoholen kontra\r\nalkoholpriserna, höga olyckstal osv. har de till viss\r\ndel rätt, men man har svårt att få tilltro till dem.\r\nEna dagen kan vi läsa i en bok att supen kostar 10\r\nmiljarder, nästa månad kostar den 20 miljarder och\r\ntill slut 80 miljarder.</pre><pre></pre><pre>Det är litet svårt för folk att fatta vad som är sant\r\nbakom dessa siffror.</pre><pre>Jag ställde en fråga till statsrådet om vad han\r\neventuellt hade kunnat tänka sig att ge för råd till\r\nAlkoholkommissionen. Till skillnad från de flesta\r\nmedlemmarna i denna kommission har statsrådet\r\ntrots allt sysslat länge med dessa frågor. Därför\r\nborde han kunna ge kommissionen ett ord på\r\nvägen.</pre><pre>Anf. 41  Socialminister BENGT\r\nWESTERBERG (fp):</pre><pre>Fru talman! Det finns en ganska färsk studie utförd\r\nav en dansk forskare, som har funderat på varför\r\nmedellivslängden i Danmark är lägre än\r\nmedellivslängden i Sverige. Den här forskaren har\r\ngått igenom olika tänkbara faktorer som kan\r\nförklara detta fenomen och kommit fram till att\r\nskillnaden i medellivslängd förklaras av att man i\r\nDanmark dricker mer alkohol och röker mer än vad\r\nman gör i Sverige. Det finns åtskilliga\r\nforskningsresultat som klart visar att omfattande\r\nalkoholkonsumtion liksom rökning är mycket\r\nhälsovådligt och utgör ett hot mot folkhälsan.</pre><pre>Om regeringen tillsätter en kommission som skall\r\nfundera över alkoholpolitiken, är det självfallet\r\nkommissionen som skall ge råd till oss och inte vi i\r\nregeringen som skall ge råd till kommissionen. Om\r\nvi visste vilka råd som vi skulle ge, behövdes det\r\ningen kommission. Det tror jag att också Sten\r\nAndersson i Malmö förstår.</pre><pre>Anf. 42  STEN ANDERSSON i Malmö (m):</pre><pre>Fru talman! Japanerna har en högre medellivslängd\r\nän vad svenskarna har, och deras\r\nalkoholkonsumtion är större än den svenska. Den\r\nenstaka danska rapporten behöver alltså inte vara\r\nhelt tillförlitlig.</pre><pre>När det gäller kommissionen och goda råd till den\r\nförstår jag ju att om det i dag hade funnits förslag\r\nom hur man skall lösa problemen, behövdes det\r\ningen kommission. Men med tanke på att statsrådet\r\nsedan lång tid tillbaka har sysslat med dessa frågor\r\nhoppas jag att han under hand tar kontakt med\r\nkommissionen och lägger fram sina synpunkter på\r\nproblemet.</pre><pre>Överläggningen var härmed avslutad.</pre><pre>9 §  Svar på fråga 1992/93:636 om bevarande av\r\nden svenska kulturen</pre><pre>Anf. 43  Kulturminister BIRGIT FRIGGEBO\r\n(fp):</pre><pre>Fru talman! John Bouvin undrar vad regeringen\r\ntänker göra för att främja svenskarnas möjligheter\r\natt få behålla och utveckla sin kultur. Han ser med\r\noro på hur mängden flyktingar och invandrare ökar\r\noch hur befolkningssammansättning och svensk\r\nkultur påverkas.</pre><pre>Inte ens i regeringsformen finner han till sin\r\nbestörtning stöd för den svenska kulturen -- där\r\nhittar han bara en bestämmelse om att staten skall\r\n''främja etniska, språkliga och religiösa\r\nminoriteters möjligheter att behålla och utveckla\r\nsin kultur''. ''Bestämmelsen gäller alltså inte den\r\nsvenska kulturen'', konstaterar han.</pre><pre>Nej, just i den meningen omnämns inte den svenska\r\nkulturen särskilt. John Bouvins påpekande avslöjar\r\natt han, trots att han sitter i Sveriges riksdag, inte\r\ntycks ha förstått vad en författning är för något. En\r\nförfattning baserar sig på ett samhälles\r\ngrundläggande värderingar och syftar till att värna\r\nett lands kultur i dess vidaste mening. Allt som står\r\ni regeringsformen är alltså ett uttryck för svensk\r\nkultur inklusive synen på minoriteters rättigheter.</pre><pre>John Bouvin tycks utgå från att kultur är något\r\nstatiskt, något som inte förändras. Han verkar\r\nockså anse att alla kulturella förändringar är dåliga\r\noch att det bara är genom invandring som de kan\r\nske. Hans synsätt speglar både okunnighet och\r\nglömska om historien.</pre><pre>Ett typiskt kännetecken för kulturer är att de är\r\nföränderliga, en del element får med tiden minskad\r\nbetydelse och försvinner eller ändras eller får ny\r\ninnebörd. Annat kommer till. Om vi tittar närmare\r\npå det som vi i dag anser är exempel på svensk\r\nkultur finner vi lätt inflytande från många håll och\r\nkulturer.</pre><pre>Att julgranen är av främmande ursprung har vi\r\nsäkert glömt, den är väl ungefär hundra år gammal.\r\nEtt annat främmande inslag i vårt julfirande är av\r\nbetydligt senare datum. Mitt framför ögonen på\r\noss, och under loppet av ett fåtal år, har vi införlivat\r\nnågot nytt i våra jultraditioner. För hur många\r\nmänniskor i Sverige har inte Kalle Anka blivit ett\r\nmåste för julfirandet? Om John Bouvin vill invända\r\natt dessa traditioner inte ändrats genom\r\ninvandring, vill jag påminna honom om att om inte\r\nett antal missionärer hade gett sig ut på en lång och\r\näventyrlig resa till Norden, där de mötte mycket\r\nhårt motstånd och förakt för den nya kultur som de\r\nville sprida, hade vi kanske inte alls firat jul.</pre><pre>Sverige har alltså blivit det land som det är genom\r\ninflytande utifrån. I ett historiskt perspektiv har\r\ndetta ofta skett genom invandring. I dag spelar\r\nockså den moderna kommunikationstekniken en\r\nmycket viktig roll.</pre><pre>Det är inte bara vår religion som har kommit med\r\ninvandrare, det har även en hel del av det kunnande\r\noch den teknologi som byggt upp svensk industri\r\noch ekonomi. Göta kanal, en av våra sinnebilder\r\nför svenskhet, är resultatet av invandrad\r\ningenjörskonst. Järnhanteringen, en av grunderna\r\nför vår välfärd, behövde utländsk arbetskraft för att\r\nutvecklas. Invandrarnas ättlingar har med tiden --\r\ndet har gått litet olika fort -- gått upp i det svenska\r\nfolket. Vårt språk bär många spår av detta\r\ninflytande, men ofta är det bara utländskt\r\nklingande namn såsom Bouvin och Wachtmeister\r\nsom ibland påminner oss om att bärarens anfader\r\nen gång flyttade hit från utlandet. Jag är övertygad\r\nom att John Bouvin inte tycker att allt utländskt\r\ninflytande är av ondo.</pre><pre>Jag hoppas att det framgår av vad jag sagt att några\r\nåtgärder för att behålla och utveckla svensk kultur\r\npå det sätt som John Bouvin tycks mena varken är\r\nmöjliga, nödvändiga eller önskvärda. På många\r\nolika sätt stöds emellertid svensk kultur i skolan och\r\ni samhällslivet i stort. Stora resurser satsas på att\r\nbevara och utveckla svensk kultur.</pre><pre>Det senaste exemplet är museernas projekt ''Den\r\nsvenska historien''. Musik, teater och andra\r\nkonstnärliga uttrycksformer har de senaste åren\r\nfått ökade statliga bidrag. Här är det inte\r\ninvandringen som utgör hotet utan andra krafter,\r\nmen lika fullt skulle ett livskraftigt svenskt kulturliv\r\ninte vara möjligt utan ett ständigt utbyte av idéer\r\noch människor mellan Sverige och andra länder.</pre><pre>Jag vill emellertid understryka att mötet mellan\r\nmänniskor med olika bakgrund -- i synnerhet om\r\nolikheterna är stora -- kan vara svårt och\r\npåfrestande för båda parter. Påfrestningarna kan\r\nbli extra stora i dåliga tider och när arbetslösheten\r\nstiger. Detta är regeringen mycket medveten om.\r\nDärför görs nya insatser för att motverka den\r\nfrämlingsfientlighet som finns i samhället och som\r\nsomliga personer i landet hjälper till att underblåsa\r\npå olika sätt.</pre><pre>Anf. 44  JOHN BOUVIN (nyd):</pre><pre>Fru talman! Kulturministern! Jag får väl tacka för\r\nsvaret, som inte var något direkt svar utan mer ett\r\nallmänt svammel om saker och ting. Jag frågade\r\nefter hur vi skall bevara vår svenska kultur. Jag vill\r\nta död på en del myter om det här med invandring.\r\nJag har själv en invandrarbakgrund och har t.o.m.\r\njobbat i u-länderna, i tredje världen, i åtta tio år.\r\nSå jag vill påstå att jag inte alls är okunnig på det\r\nområdet.</pre><pre>Nåväl, för att gå över till det här med invandringen.\r\nÅr 1870 var det bara 0,2 % som var utrikes födda,\r\nmedan det år 1990 var 46 gånger fler. Där finns\r\nalltså en bidragande orsak. Jag är också övertygad\r\nom att kulturministern vet vad kedjemigration\r\ninnebär. Vi svenskar kommer att bli en minoritet i\r\nmitten av 2000-talet. Då hotas vår kultur att suddas\r\nbort totalt. Redan nu kan man se en annan sida av\r\nsaken som inte omnämns, nämligen den höga\r\nbrottsligheten. Den tycker jag inte alls om.</pre><pre>Det här är inte fråga om rasism eller någonting\r\nsådant, utan det är fråga om realism i allra högsta\r\ngrad. Är kulturministern medveten om att om vi\r\nfortsätter med vår asylpolitik, blir slutet för vår\r\nsvenska kultur mer eller mindre oåterkalleligt? Jag\r\nskall nämna ett exempel. Under 1969--1970 kom\r\ndet 145 invandrare till Ishöj i Danmark. 20 år\r\nsenare uppgår antalet invandrare till 1 800.\r\nFortsätter ökningen i den takten blir det\r\nsammanlagt 8 000 invandrare år 2000. Om vi skall\r\nöka vår befolkning på detta sätt, ser jag ett\r\nkommande Bosnien här i Sverige. Det var det som\r\njag ville ha en kommentar om.</pre><pre>Anf. 45  Kulturminister BIRGIT FRIGGEBO\r\n(fp):</pre><pre>Fru talman! Jag antydde i slutet av mitt svar att\r\nBouvin är en av de personer i det här landet som\r\nunderblåser fördomar och som målar upp hotbilder\r\nav de människor som i vårt land söker skydd från\r\nförföljelse. Han drar sig inte heller för att göra\r\nhypotetiska räkneexempel om att svenskarna skulle\r\nbli en minoritet i eget land.</pre><pre>Om man skulle gå tillräckligt långt tillbaka i tiden\r\nför att göra sådana här beräkningar, skulle det\r\nredan vara kört i Sverige, därför att vi har haft en\r\nså stor invandring under århundradenas lopp.\r\nDetta framhöll jag också i mitt svar.</pre><pre>Den inflytelse av andra idéer, värderingar och\r\nkulturer som vi har haft i Sverige under\r\nårtusendenas lopp är Sverige i dag. Vi har haft\r\nkulturella inflytelser, och vi i Sverige har också\r\npåverkat värderingar utanför vårt land. Detta är en\r\nprocess, ett möte mellan människor, kulturer och\r\nländer som ger oss styrka.</pre><pre>Anf. 46  JOHN BOUVIN (nyd):</pre><pre>Fru talman! Vi kommer ingen vart här. Men vad jag\r\nförsöker belysa är alltså vad den våg av ohejdad\r\ninvandring av asylsökande leder till. Vi hjälper inte\r\nmänniskorna på detta sätt, därför att vi dränerar\r\ntredje världen från kunnigt folk. Jag kan som\r\nexempel nämna att var fjärde läkare i dag har sitt\r\nursprung i tredje världen. Är detta riktigt?</pre><pre>Vad vi gör med vår asylpolitik är att hämma tredje\r\nvärldens länder i deras egen utveckling. Jag vill\r\npoängtera att vi måste tänka om när det gäller hela\r\nasylpolitiken, biståndet och över huvud taget.</pre><pre>Kulturministern inledde den här debatten med att\r\nsäga att där står en rasist. Detta leder ingen vart,\r\ndärför att jag är nämligen ingen rasist. Det är inte\r\nfråga om detta.</pre><pre>Anf. 47  Kulturminister BIRGIT FRIGGEBO\r\n(fp):</pre><pre>Fru talman! Det är en gammal välkänd teknik från\r\nBouvin att vädja till att känna sig underlägsen. Det\r\nfinns ingen person som från den här sidan av\r\ntalarstolen har talat om rasism. Jag ägnar mig åt att\r\ngå in i en sakdebatt.</pre><pre>Bouvin talar nu om att vi dränerar tredje världen\r\nfrån utbildad arbetskraft. John Bouvin tillhör ju ett\r\nparti som egentligen vill avskaffa våra möjligheter\r\natt se till att det blir en bättre utveckling i de fattiga\r\nländerna, så att människor där kan få ett\r\nvälbefinnande och de sociala möjligheter som gör\r\natt de kan stanna i sina länder. Men John Bouvin\r\nvill ju avskaffa all svensk u-hjälp, så att människor\r\ninte kan få framtiden i sina egna länder.</pre><pre>Fru talman! Jag skall citera ett uttalande som John\r\nBouvin har gjort en gång i tiden: 1955 fanns lika\r\nmånga människor i Kenya som i Sverige. Nu är det\r\növerbefolkat. Först födde de 15 ungar. Lejonet åt\r\nupp ett par. Sedan dog 10 av svält, och så hade de\r\ntre barn som klarade sig. Nu, med våra pengar,\r\növerlever alla, och då blir det katastrof.</pre><pre>Detta, fru talman, anser jag inte vara ett uttalande\r\nsom motsvarar vad man kan kräva av en ledamot\r\nav Sveriges riksdag, som hävdar att vi skall värna\r\nsvensk kultur. Detta är inte något kulturellt\r\nuttalande.</pre><pre>Anf. 48  JOHN BOUVIN (nyd):</pre><pre>Fru talman! Detta var väldigt billigt gjort. För det\r\nförsta vill jag fråga om kulturministern har hört mig\r\nsäga detta. Det kulturministern citerar är hämtat ur\r\nen artikel. Men all right, kör på med den stilen, så\r\nkör jag min stil.</pre><pre>Vi i i-världen måste hjälpa u-världen, ja. Men vi\r\nskall icke göra det på detta vis, därför att vi föder\r\nkorruption. Jag har jobbat i dessa länder, så jag vet\r\nvad jag pratar om. Men vi är ju så förträffliga i\r\ndenna kammare att vi bestämmer vad tredje\r\nvärlden skall göra. Så enkelt är det. Det är detta jag\r\nförsöker belysa. Jag är så trött på allt detta\r\nresonemang, alla liknelser och påståenden om vad\r\nman har sagt. Förstår inte kulturministern att jag\r\nförsöker att dra fram att vi måste vakna till och\r\nhjälpa tredje världen, därför att det är vi som har\r\nstökat till tredje världen. Vi har lagt oss i deras sätt\r\natt leva, och vi har talat om att vi är mycket, mycket\r\nbättre än vad de är. Men vi är människor allihop.</pre><pre>Anf. 49  Kulturminister BIRGIT FRIGGEBO\r\n(fp):</pre><pre>Fru talman! Jag förstår att John Bouvin är trött på\r\natt möta sitt eget ansikte och att konfronteras med\r\nsina egna uttalanden i denna kammare.</pre><pre>Vad jag har sagt här tidigare är att John Bouvin vill\r\nhindra oss i Sverige från att möjliggöra en bättre\r\nutveckling i andra delar av världen. Han vill dra in\r\nden lilla smula av hjälp som Sverige kan bistå med\r\nför att utveckla andra länder.</pre><pre>Anf. 50  JOHN BOUVIN (nyd):</pre><pre>Fru talman! Jag måste faktiskt svara litet grand på\r\ndetta, därför att det som kulturministern påstår är\r\nhelt felaktigt. Jag får be om ursäkt för att jag inte\r\nbegärde ordet. Men jag är inte så van vid\r\nordningen. Även om man nu har varit här i\r\nriksdagen i ett och ett halvt år, så lär man sig aldrig\r\nspelsättet som är här.</pre><pre>Jag tycker inte om biståndspengar. Man kan med\r\negna ögon se på länder som Moçambique och\r\nAngola. Det är fråga om länder som vi har förstört\r\nmed svenska biståndspengar. Det är bara att\r\nkonstatera detta. Så enkelt är det. Se sanningen i\r\nvitögat när det gäller den korruption som vi har\r\ninfört i dessa länder. Jag har själv jobbat nere i\r\ndessa länder. Fråga befolkningen! Jag kommer\r\nalldeles utmärkt överens med befolkningen där\r\nnere. De håller med mig om allting. Vi föder alltså\r\nklasstänkande i tredje världen med hjälp av våra\r\npengar. Vi delar upp klasserna så att de som blir\r\nrikare blir det på grund av detta, men den lille\r\nmannen där nere hjälper vi inte på rätt sätt.</pre><pre>Anf. 51  TALMANNEN:</pre><pre>Jag vill erinra om att frågan gällde bevarande av\r\nden svenska kulturen.</pre><pre>Överläggningen var härmed avslutad.</pre><pre>10 §  Svar på fråga 1992/93:654 om praktisk\r\nyrkesorientering för invandrare</pre><pre>Anf. 52  Kulturminister BIRGIT FRIGGEBO\r\n(fp):</pre><pre>Fru talman! Margareta Viklund har frågat mig om\r\nregeringen avser att vidta åtgärder för att få till\r\nstånd en praktisk yrkesorientering för asylsökande.</pre><pre>Inledningsvis vill jag understryka att brist på\r\nsysselsättning för en asylsökande, som för alla\r\nandra, är av ondo. Just av den anledningen har det\r\nde senaste åren gjorts stora ansträngningar för att\r\nge de asylsökande en så meningsfull vistelse som\r\nmöjligt. Och mer är på gång.</pre><pre>Sedan sommaren 1991 är verksamheten vid\r\nInvandrarverkets förläggningar inriktad på att den\r\nenskilde asylsökande tar ansvar för sin dagliga\r\nlivsföring och även tar aktiv del i skötseln av\r\nförläggningen. Vid varje förläggning skall fr.o.m.\r\nbudgetåret 1991/92 ett fast utbud av sysselsättning\r\nerbjudas. Aktiviteterna omfattar bl.a. skötsel av\r\nförläggningen, information till nyanlända landsmän\r\nliksom till dem som bor i närheten av\r\nförläggningen.</pre><pre>De asylsökande deltar också aktivt i skötseln av\r\nkaféverksamhet, second hand-butiker liksom i den\r\nbarn-  och ungdomsverksamhet som finns i\r\nanslutning till förläggningarna. Dessutom finns ett\r\nganska omfattande studieutbud där kurser i\r\npraktisk vardagssvenska är ett viktigt inslag. Det\r\nanordnas även kurser i t.ex. engelska, data,\r\nmatematik, friskvård, hemspråk och\r\ntrafikkunskap.</pre><pre>Organiserad verksamhet som Invandrarverket\r\nsvarar för finns också utanför förläggningen i\r\nsamarbete med t.ex. organisationer, föreningar,\r\nenskilda och kommuner. Det kan vara fråga om\r\narbetsplatsorientering och praktik på olika\r\narbetsplatser. Denna verksamhet har mycket\r\ngemensamt med den praktiska yrkesorientering\r\nsom erbjuds inom skolans ram.</pre><pre>Det finns alltså redan i dag ett ganska varierat\r\nutbud av aktiviteter på verkets förläggningar.\r\nEftersom verksamheten är under uppbyggnad\r\nförekommer självfallet lokala variationer. En\r\ngrundläggande utgångspunkt för den organiserade\r\nverksamhet som Invandrarverket anordnar är att\r\nden skall upplevas som meningsfull för den\r\nasylsökande oavsett utgången i själva asylärendet.</pre><pre>Regeringen avser senare i år att lägga en\r\nproposition om ett reformerat och mer flexibelt\r\nmottagande av asylsökande och flyktingar.\r\nInriktningen är att förslagen i propositionen\r\nkommer att leda till att de asylsökande själva får ta\r\nett större ansvar för sin egen livsföring. Det innebär\r\nbl.a. att de asylsökande får möjlighet att bo utanför\r\nförläggning och i högre grad ges möjlighet till\r\nmeningsfull sysselsättning.</pre><pre>Anf. 53  MARGARETA VIKLUND (kds):</pre><pre>Fru talman! Först vill jag tacka för svaret, som jag\r\ntycker var positivt och människovänligt.</pre><pre>Vi har ju för närvarande väldigt många flyktingar i\r\nvårt land. För många av dem är väntetiden lång vid\r\nslussar och förläggningar. Bristen på sysselsättning\r\ngör att många mår mycket sämre än de egentligen\r\nbehöver göra. Personer som på försök har deltagit i\r\nverksamheter där de upplever sig ha en uppgift mår\r\nbättre både fysiskt och psykiskt.</pre><pre>Det är bra att det börjar komma i gång\r\nverksamheter och att man uppmuntrar egna\r\ninitiativ. Jag har t.ex. mött en man vid en sluss jag\r\nbesökte som startade en förskola som blev en liten\r\noas för förskolebarnen på slussen. Den värme han\r\ngav de barn som hade utsatts för våld och andra\r\növergrepp går inte att beskriva. Jag upplever hans\r\ninsatser som ovärderliga för den slussen under den\r\ntid han var där.</pre><pre>Men det är också viktigt att människorna så fort\r\nsom möjligt blir delaktiga i vårt samhälle och får\r\nträffa oss svenskar, liksom att vi också måste vara\r\nberedvilliga att möta de människor som på kortare\r\neller längre tid har kommit till oss. Det är bra att\r\nman redan nu i avvaktan på att flyktingarna skall få\r\nresultatet av pågående utredningar och i väntan på\r\natt situationen i deras eget land skall bli bättre så att\r\ndet går att återvända ordnar verksamhet liknande\r\nskolornas praktiska yrkesorientering. Men vid en\r\ndel förläggningar som jag har besökt har\r\ntröstlöshetens och sysslolöshetens hand vilat tung\r\növer hela förläggningen.</pre><pre>Personer utan nämnvärda kunskaper i svenska\r\nspråket skulle kunna medverka vid\r\nskolbespisningar, servera mat till eleverna och vara\r\nmed och förbereda måltiderna. Samma möjlighet\r\ntill praktisk yrkesorientering borde också gå att\r\nerbjuda vid ålderdomshem, servicehus osv.</pre><pre>Både män och kvinnor vid Invandrarverkets\r\nförläggningar skulle också kunna vara till stor hjälp\r\nvid fritidshem och daghem. Där skulle de kunna\r\ninitiera och delta i olika gemensamma aktiviteter\r\nsåsom bordtennis, skridskoåkning på vintern,\r\nfotboll, slöjdarbeten, sång och spel. Det skulle\r\nockså kunna ge en ökad förståelse för olika\r\nkulturer, vilket tydligen behövs.</pre><pre>Anf. 54  Kulturminister BIRGIT FRIGGEBO\r\n(fp):</pre><pre>Fru talman! Jag har inte särskilt mycket att tillägga.\r\nJag tycker att Margareta Viklund gjorde en bra\r\nuppräkning av tänkbara aktiviteter.</pre><pre>Låt mig bara erinra om att jag för några dagar sedan\r\nfick ett förslag från Skolverket och\r\nInvandrarverket. Regeringen hade nämligen givit\r\ndem i uppdrag att undersöka hur skolan för barnen\r\nskulle kunna organiseras.</pre><pre>Ett av de förslagen är att man kan använda barnens\r\nföräldrar, dvs. asylsökande föräldrar, i\r\nskolundervisningen. Det är ett litet exempel på vad\r\nsom är på gång och på vad som kan vara tänkbara\r\nuppgifter för att dels ge föräldrarna en meningsfull\r\ntillvaro, dels stimulera till kontakter mellan\r\nföräldrar och barn på slussar och förläggningar. Jag\r\ntror att det är oerhört viktigt inte minst för de\r\npersoner som har haft mycket traumatiska\r\nupplevelser t.ex. i krigets Jugoslavien.</pre><pre>Jag har i mitt svar sagt att intensiteten i\r\nverksamheten i dag varierar. Jag är medveten om\r\natt det inte fungerar fullt ut på en del förläggningar,\r\nmen inriktningen är att det skall bli en bättre\r\nomfattning på verksamheten.</pre><pre>Anf. 55  MARGARETA VIKLUND (kds):</pre><pre>Fru talman! Jag anser att det finns väldigt mycket\r\natt göra på det här området. Den flyktingsituation\r\nvi har i vårt land i dag är egentligen en enda stor\r\nutmaning. Det går att göra väldigt mycket och ta\r\nvara på de resurser som finns.</pre><pre>Det jag har talat om -- en praktisk yrkesorientering\r\noch utbildning för asylsökande -- skulle också\r\nkunna vara till nytta för de flyktingar som tänker\r\nåtervända till sina hemländer igen. En väl\r\nstrukturerad praktisk yrkesorientering skulle\r\navsevärt kunna underlätta deras repatriering.</pre><pre>I en fördjupad vidareutbildning skulle det kunna\r\ningå en politisk och demokratisk orientering om\r\nhur man bygger upp ett land som är helt utslaget.\r\nDet finns det också behov av att lära.</pre><pre>Överläggningen var härmed avslutad.</pre><pre>11 §  Svar på fråga 1992/93:639 om turismen och\r\nallemansrätten</pre><pre>Anf. 56  Miljöminister OLOF JOHANSSON\r\n(c):</pre><pre>Fru talman! Ingegerd Sahlström har frågat mig om\r\nvilka åtgärder jag avser att vidta för att den svenska\r\nallemansrätten inte skall missbrukas inom\r\nturistnäringen.</pre><pre>Bakgrunden till frågan är att ett danskt reseföretag\r\nhar anordnat resor till värdefulla naturområden i\r\nHalland, varvid störning av djurlivet och\r\nnedhuggning av träd uppges ha inträffat.</pre><pre>Låt mig först konstatera att störning av djurlivet\r\noch nedhuggning av träd bryter mot gällande\r\nlagstiftning. Brott av detta slag skall liksom andra\r\nbrott beivras av berörda myndigheter. Markägaren\r\nkan kräva skadestånd av den som uppsåtligen eller\r\nav oaktsamhet vållar skada på marken. Även\r\narrangören av t.ex. en utflykt eller liknande\r\norganiserad samfärdsel på fastigheten kan, om han\r\ninte fått samtycke av markägaren, bli\r\nersättningsskyldig. Låt mig vidare slå fast att\r\nnationaliteten på lagbrytaren därvidlag inte har\r\nnågon som helst betydelse.</pre><pre>För att förebygga händelser av detta slag är det\r\nsjälvfallet viktigt att informera om de regler som\r\ngäller. Naturvårdsverket har nyligen till regeringen\r\nlämnat en redogörelse över de informationsinsatser\r\nsom genomförts med anledning av ett\r\nregeringsuppdrag.</pre><pre>Verket har kontaktat ett stort antal myndigheter\r\noch organisationer, annonserat i svensk och\r\nutländsk TV samt producerat videoprogram.\r\nUtländska turister på väg till Sverige har fått tryckt\r\ninformation och Invandrarverket har kontaktats för\r\natt föra ut information till invandrare och\r\nflyktingar. För närvarande följs arbetet upp med en\r\nenkätundersökning, och ett särskilt rådslag\r\nkommer att anordnas. Naturvårdsverket förutser\r\nett fortsatt stort behov av information, utbildning\r\noch konkreta praktiska åtgärder på olika nivåer för\r\natt motverka missbruk av allemansrätten.</pre><pre>Naturvårdsverket och berörda myndigheter och\r\norganisationer har således problemet under uppsikt\r\noch planerar konkreta åtgärder för att förebygga\r\nmissbruk av allemansrätten.</pre><pre>De som äger mark som utsätts för skadegörelse kan\r\ngöra anmälan om detta i likhet med vad som gäller\r\nför andra brott.</pre><pre>Anf. 57  INGEGERD SAHLSTRÖM (s):</pre><pre>Fru talman! Jag vill tacka för svaret.</pre><pre>Jag har ställt den här frågan med anledning av att\r\nman hemma i mitt län, Hallands län, är ganska\r\nupprörd över det som har hänt nu under våren. En\r\nav orsakerna till att jag har ställt frågan är att jag är\r\nlitet ängslig för att man i denna upprördhet börjar\r\nställa krav på att vi skall göra inskränkningar i\r\nallemansrätten.</pre><pre>För mig är allemansrätten mycket viktig. Det är\r\nvärdefullt att behålla allemansrätten som en\r\nrättighet för oss alla i Sverige.</pre><pre>Jag kan liksom miljöministern konstatera att\r\nupplysningar verkligen behövs. Skadegörelsen har\r\ni några fall redan polisanmälts. Jag kan som ett\r\nexempel nämna att man i min kommun Halmstad\r\nhar konstaterat att det vid det senaste tillfället var\r\nett fyrtiotal forsrännare som övernattade under ett\r\nflertal nätter. De passade på att fälla ett hundratal\r\nträd, gräva latringropar, elda under granar och bo\r\ni tält under ett antal nätter. Det är inte riktigt vad\r\nallemansrätten går ut på.</pre><pre>Jag skulle vilja veta när alla de förslag till åtgärder\r\ni förebyggande syfte som miljöministern nämnde\r\nkommer till stånd. Det är viktigt att det blir en\r\nupplysningsinsats som fungerar snabbt. Vi vill\r\ngärna ha turister i Halland, men vi vill att de skall\r\nuppföra sig på rätt sätt.</pre><pre>Anf. 58  Miljöminister OLOF JOHANSSON\r\n(c):</pre><pre>Fru talman! Jag har lätt att instämma med Ingegerd\r\nSahlströms önskan. Jag förstår upprördheten. I\r\nsjälva ordet allemansrätt betonas ju rättigheten,\r\nmen sanningen är ju att den också är förknippad\r\nmed skyldigheter. Det finns i en liten broschyr jag\r\nhar med mig en ganska bra sammanfattning av vad\r\nman inte får göra: man får inte störa och inte\r\nförstöra. Det är enkelt uttryckt vad det handlar om.</pre><pre>Allt det man inte får göra är i allmänhet\r\nstraffsanktionerat i brottsbalken. Men när vi talar\r\nom allemansrätten brukar vi ju ägna oss i första\r\nhand åt dess positiva sida. Det är den vi vill\r\nframhålla. Men det finns mycket klara förbud.\r\nÄven om allemansrätten som sådan är en\r\nsedvanerätt finns det alltså i annan lagstiftning\r\ngränser som man inte får överträda.</pre><pre>De åtgärder som Naturvårdsverket redovisar för\r\nregeringen i en skrivelse, vilken kom in den 13\r\noktober 1992 efter ett uppdrag vi gav den 27\r\nfebruari 1992, innefattar bl.a. åtgärder inför\r\nturistsäsongen. Det är åtgärder som\r\nNaturvårdsverket delvis har fått extra pengar för att\r\ngenomföra. Det handlar alltså om den rad av\r\nåtgärder som jag berättade om i frågesvaret. Jag\r\nskall inte gå in ytterligare på det, men handlingen\r\nfinns i Miljö- och naturresursdepartementet.</pre><pre>Jag tror att det är viktigt att också de från andra\r\nländer som är ovana vid allemansrätten möts av\r\ninformation. Jag tog med mig en broschyr för att\r\nvisa vilken information på både tyska och engelska\r\noch andra språk som man kan få vid gränspassager.</pre><pre>Anf. 59  INGEGERD SAHLSTRÖM (s):</pre><pre>Fru talman! I svaret talas det om att man behöver\r\nge information till bl.a. invandrare och flyktingar.\r\nJag tror inte att det är det största problemet. Jag\r\ntycker att det är alldeles utmärkt att man får\r\ninformation när man passerar gränsen. Nu skall jag\r\nväl inte jaga danskar, men hemma i Halland säger\r\nman att danskarna inte har härjat på detta sätt\r\nsedan tiden före freden i Knäred, och det är ju ett\r\nantal år sedan.</pre><pre>Jag har litet papper här, bl.a. en broschyr från en\r\nfirma i Hornbæk, vari man talar om hur fantastiskt\r\nfint det är att åka till den vildmark som finns i\r\nHalland. Jag har själv inte riktigt uppfattat det\r\nsåsom vildmark; begreppet kan ha olika betydelse.\r\nI broschyren sägs att man kan slå sig ner i tre fyra\r\ndagar och bo i tält och få enormt fina kurser i\r\növerlevnad. Så kommer 70 personer med 45\r\ngummibåtar och ägnar sig åt forsränning i\r\nTollarpsfallet. Det är litet väl häftigt.</pre><pre>Vad skall vi göra för att hindra de firmor som finns\r\npå turismens område? Det gäller ju inte att hindra\r\nden enskilda människan utan de kommersiella\r\nintressen som verkar för att utnyttja allemansrätten\r\ni Sverige.</pre><pre>Anf. 60  Miljöminister OLOF JOHANSSON\r\n(c):</pre><pre>Fru talman! I detta fall kan man aldrig skapa några\r\nfullständiga garantier. Mot dumheten kämpar även\r\ngudarna förgäves. Det handlar ju ofta om dumhet.\r\nMen det handlar också om -- vilket är viktigt att\r\npåpeka -- en del kommersiella intressen, som\r\nnaturligtvis tar tillfället i akt att tjäna pengar på den\r\nfina svenska naturen. Det innebär ibland att man\r\nbelastar den för hårt och inte sätter upp klara\r\ngränser för vad människor får och inte får göra. På\r\ndetta område kan en expansion komma att medför\r\nnågon sorts anmälningsplikt. Men så\r\nuppmärksammat som fallet utanför Halmstad har\r\nblivit med polisanmälan i dess spår utgår jag från att\r\nkunskapen sprider sig även till Danmark. Jag törs\r\ninte dra några som helst paralleller med freden i\r\nKnäred eller något annat. I så fall tror danskarna\r\natt jag ägnar mig åt något slags skämtkrig.</pre><pre>Anf. 61  INGEGERD SAHLSTRÖM (s):</pre><pre>Fru talman! Jag vill ställa en sista fråga. Jag tror\r\nuppriktigt att man på Miljödepartementet är\r\nmycket mån om att försöka rätta till dessa fel. Men\r\nturismen är ju en näringsgren på frammarsch i\r\nSverige. Hur går samtalen mellan miljöministern\r\noch näringsministern i detta fall? Är man även på\r\nnäringssidan medveten om denna problematik?</pre><pre>Anf. 62  Miljöminister OLOF JOHANSSON\r\n(c):</pre><pre>Fru talman! Regeringen står givetvis samlad bakom\r\ndenna politik. I vår hantering av dessa frågor i EG-\r\nsammanhang framhåller vi hela tiden -- vilket vi\r\näven gjorde i vårt anförande i Bryssel när\r\nförhandlingarna inleddes -- allemansrättens\r\nbetydelse. Jag vet också att man i det nya organ som\r\nhar ersatt Turistrådet har ägnat dessa frågor stor\r\nuppmärksamhet. Detta organ sorterar just under\r\nNäringsdepartementet.</pre><pre>Anf. 63  INGEGERD SAHLSTRÖM (s):</pre><pre>Fru talman! Jag tackar för detta svar. Jag hoppas att\r\ndessa departement tillsammans skall verka för att vi\r\nfår turister till Sverige och att vi alla har en fortsatt\r\nrätt till vår natur. Jag hoppas också att de turister\r\nsom kommer hit skall lära sig att uppskatta den på\r\nrätt sätt och vara medvetna både om rättigheter och\r\nom skyldigheter.</pre><pre>Överläggningen var härmed avslutad.</pre><pre>12 §  Svar på fråga 1992/93:627 om kravet på\r\ntaxameter för användning av taxibil</pre><pre>Anf. 64  Kommunikationsminister MATS\r\nODELL (kds):</pre><pre>Fru talman! Sten Andersson i Malmö har frågat mig\r\nom jag är beredd att medverka till förändringar av\r\ngällande regler så att taxibil utan taxameter kan\r\nanvändas för privatkörning.</pre><pre>Enligt 13 a § fordonskungörelsen skall ett fordon\r\nsom används i taxitrafik vara försett med en\r\ntaxameter av godkänd typ. Taxameterns\r\nfastsättning och även taxametern skall vara\r\nplomberad. Riksdagen har nyligen ställt sig bakom\r\nregeringens förslag om att taxametern alltid skall\r\nvara plomberad och inte, som det nu står i\r\nfordonskungörelsen, ''vid behov''. Flyttning av\r\ntaxameterutrustning från en bil till en annan skall\r\nalltså inte kunna ske.</pre><pre>Om det finns särskilda skäl får länsstyrelsen medge\r\nundantag från skyldigheten att ha en taxameter. Till\r\nsådana särskilda skäl hör att fordonet uteslutande\r\nskall användas för skolbarnstransporter.</pre><pre>Både från allmän synpunkt och med hänsyn till\r\nvikten av att konkurrensen inom taxinäringen\r\nbedrivs på lika villkor är det viktigt att taxifordon är\r\nutrustade med godkända taxametrar. Alltför långt\r\ngående dispenser öppnar vägen för en gråzon med\r\ninslag av olaglig yrkesmässig trafik. Riksdagen har\r\nnyligen ställt sig bakom regeringens förslag om en\r\nmera restriktiv dispensgivning när det gäller kravet\r\npå taxametrar.</pre><pre>Jag vill också erinra om att regeringen i december\r\nförra året beslöt om en ändring i\r\nyrkestrafikförordningen, som innebär att\r\nlänsstyrelsen skall kontrollera att ett taxifordon och\r\ndess utrustning verkligen är godkända för det slag\r\nav trafik som yrkestrafiktillståndet avser, alltså i\r\ndetta fall taxitrafik. Länsstyrelsen skall också\r\nkontrollera att tillståndshavaren är ägare eller har\r\nnyttjanderätt till fordonet. Härigenom säkerställs\r\natt det kontinuerligt finns ett samband mellan\r\ntrafiktillståndet, tillståndshavaren, det fordon som\r\nanmälts för taxitrafik och registreringsskylten.\r\nAlltså skall, om det inte finns beslut om dispens\r\nfrån kravet på taxameter, ett fordon som anmälts\r\nför att användas i taxitrafik alltid vara utrustat med\r\ntaxameter. Det fordon som saknar taxameter skall\r\nenligt 38 § fordonskungörelsen genomgå förnyad\r\nregistreringsbesiktning.</pre><pre>Sten Andersson är, vad jag kan förstå av tidigare\r\nriksdagsdebatter, medveten om att det förekommer\r\nekonomiska oegentligheter inom taxibranschen.\r\nLåt oss från rättssäkerhetssynpunkt behålla\r\nsambandet mellan taxibil och taxameter! Jag vill\r\ntillägga att regeringen i sin taxiproposition från i\r\ndecember förra året föreslog att Vägverket bör\r\nupphäva Trafiksäkerhetsverkets tidigare beslut om\r\natt två särskilda taxameterfabrikat är undantagna\r\nfrån kravet på fastsättning i fordonet. Riksdagen\r\nhar inte haft något att erinra mot ett sådant\r\nupphävande. Det innebär att obehörigt intrång i en\r\ntaxameters funktionssätt kan minska och därmed\r\nockså fusket inom den oseriösa delen av\r\ntaxinäringen.</pre><pre>Jag är alltså inte beredd att medverka till ändringar\r\ni regelsystemet för taxi på det sätt som Sten\r\nAndersson önskar. Däremot har jag pekat på\r\nmöjligheten att få dispens från taxameterkravet,\r\nom det finns särskilda skäl för detta. Om en sådan\r\ndispens har givits, får fordonet självfallet då också\r\nanvändas för privatkörning.</pre><pre>Anf. 65  STEN ANDERSSON i Malmö (m):</pre><pre>Fru talman! Jag tackar för svaret. Låt mig kort\r\nrekapitulera min fråga till statsrådet.</pre><pre>Den handlar alltså om en taxiägare, som har två\r\nbilar, en vanlig taxibil som går såsom vanlig taxi,\r\noch en buss som till 95 % används till skolskjuts.\r\nHan slipper ha taxameter under skolskjutstiden.\r\nOm han en lördagkväll har fått en större körning\r\noch måste ta bussen, har han kunnat flytta\r\ntaxametern från den vanliga taxin till bussen. Han\r\nkan ju inte investera 35 000--40 000 kronor i\r\nytterligare en taxameter med tanke på de små\r\nintäkter som han får genom den andra bilen i\r\ntaxitrafiken.</pre><pre>Om hans hustru, sedan han har flyttat över\r\ntaxametern från sin vanliga taxi till bussen, vill\r\nanvända deras vanliga taxi privat, begår hon en\r\nkriminell handling. Det råder nämligen körförbud\r\npå den bilen, eftersom man inte får köra en taxibil\r\nprivat om det inte finns en taxameter i den.</pre><pre>Hur skulle, herr statsråd, ett tillåtande av denna\r\ndispens kunna innebära någon form av gråzon? Det\r\nhar ju inte ett dugg med taxikörning att göra.</pre><pre>Jag vet om att det framför allt i storstäderna finns\r\nen del kontroversiella inslag i taxiverksamheten,\r\nmen ingenting av detta förekommer ju på\r\nlandsbygden.</pre><pre>Därför måste kontentan av svaret vara att det i dag\r\nblir dyrare att bedriva taxiverksamhet på\r\nlandsbygden och att det i slutändan drabbar\r\nkonsumenterna. Vad som kanske är värre -- när vi\r\nnu vill ha ett levande Sverige -- är att servicen\r\nriskerar att bli mycket sämre. Att betala 35 000--\r\n40 000 kr för en taxameter, herr statsråd, när man\r\ninte kan få in den summan i taxiinkomster finns det\r\nväl knappast någon riktig logik i.</pre><pre>Anf. 66  Kommunikationsminister MATS\r\nODELL (kds):</pre><pre>Fru talman! Det problem som Sten Andersson i\r\nMalmö framlägger för oss kan låta delikat. Men\r\nfaktum är ju att denna taxiägare inte behöver\r\ninvestera i en taxameter i det aktuella fordonet om\r\nhan uteslutande ägnar sig åt skolskjutsar. Då krävs\r\ndet alltså inte någon taxameter.</pre><pre>Detta handlar ju om ett försök till åtstramning av\r\nde regler som Sten Andersson och jag är helt\r\növerens om är alldeles för liberala, när det gäller\r\nhanteringen av taxametrar i dagens läge. Problemet\r\när ju just att man flyttar taxametrar. Problemet är\r\natt de inte är fastsatta och besiktigade och att inte\r\ntaxameterns registreringsnummer också finns i\r\nexempelvis registreringsbeviset, så att man vid t.ex.\r\nen flygande besiktning kan kontrollera att det är\r\nrätt taxameter som sitter i bilen.</pre><pre>Det som Sten Andersson för fram kan låta väldigt\r\nlegitimt, men det öppnar ändå på ett alldeles\r\nuppenbart sätt, fru talman, för ett fortsatt fusk med\r\ntaxametrarna. Detta trodde jag att Sten Andersson\r\noch jag var överens om.</pre><pre>Regeringen lade ju som sagt fram en proposition\r\nom åtgärder när det gäller taxitrafiken den 17\r\ndecember. Trafikutskottet ville ha ytterligare\r\nåtgärder på såväl lagstiftnings- som tillsynsområdet\r\nför att komma till rätta med de problem som finns\r\ninom näringen. Jag är något förvånad över att Sten\r\nAndersson, som står bakom utskottets\r\nmajoritetsskrivningar om ännu strängare regler, nu\r\nvill mjuka upp de regler som finns vad gäller de\r\nkvittoskrivande taxametrarna. Man kan inte å ena\r\nsidan kräva skärpta regler och å andra sidan ta bort\r\nkravet på att taxametern alltid skall vara fastsatt i\r\nfordonet.</pre><pre>Anf. 67  STEN ANDERSSON i Malmö (m):</pre><pre>Fru talman! Jag har läst att man slipper att ha\r\ntaxameter om man t.ex. bara har\r\nkontraktskörningar. Men i det här fallet har man\r\nflyttat taxametern, som ju ofta krävs för att en\r\ntaxinäring skall fungera för konsumenterna på\r\nlandsbygden. Det har inte förekommit någon kritik\r\nmot att så har skett i de små orterna ute på\r\nlandsbygden.</pre><pre>Problemen i taxinäringen har funnits i storstäderna.\r\nJag var med i den debatt som statsrådet refererade\r\ntill. Då tog jag just upp det här exemplet. Jag har\r\nockså pratat med den som jag tror är statsrådets\r\nsakkunnige på departementet i de här frågorna.\r\nHan medger att detta är svårt att förklara.</pre><pre>Om vi nu inte kan ändra på det här är vi i alla fall\r\növerens om att det faktum att man tvingas ha en\r\ntaxameter även om den trafik man bedriver bara till\r\nen liten del består av taxikörningar innebär sämre\r\nservice för de boende på landsbygden. I de fall då\r\nman kan få service blir den dyrare än vad den skulle\r\nbehöva vara.</pre><pre>Anf. 68  Kommunikationsminister MATS\r\nODELL (kds):</pre><pre>Fru talman! Det här med landsbygden låter\r\nnaturligtvis väldigt bra. Men var drar man gränsen?\r\nVi har i dag upphävt sambandet. Det är alltså\r\nmöjligt att med vilken taxibil som helst bedriva\r\ntaxiverksamhet över hela landet.</pre><pre>Jag tror att en av grundbultarna för att vi skall få\r\nordning på taxinäringen är att varje bil som inte\r\nuteslutande används för kontraktskörningar skall\r\nha en taxameter som är plomberad, och man skall\r\nkunna avläsa numret på taxametern i\r\nregistreringsbeviset. Jag tror faktiskt att det är\r\nnödvändigt att hålla fast vid detta.</pre><pre>Anf. 69  STEN ANDERSSON i Malmö (m):</pre><pre>Fru talman! Vi har ju sett i medierna, och fått det\r\nvidimerat av taxiägare, att inte ens dagens\r\ntaxametrar är tillförlitliga. Det lär finnas en person\r\npå en viss gata i Stockholm som har sidoinkomster\r\nav att justera taxametrar precis i den riktning som\r\ntaxiägaren önskar. Jag tror inte att man löser\r\nproblemen genom att säga att det absolut skall vara\r\nen taxameter i varje taxibil. Det finns andra\r\nlösningar -- och det pratade också utskottet om --\r\nt.ex. ett tillstånd per bil.</pre><pre>Eftersom jag inte har fått svar på frågan tolkar jag\r\ndet som att vi tydligen ändå är överens om att det\r\ngenerellt blir dyrare att åka taxi på landsbygden om\r\nvi skall behålla dessa regler fullt ut. Där har ju den\r\nhär verksamheten ofta förekommit.\r\nTaxiverksamhetens möjligheter att upprätthålla en\r\ngod service på landsbygden blir sämre.</pre><pre>Anf. 70  Kommunikationsminister MATS\r\nODELL (kds):</pre><pre>Fru talman! Jag tror inte att jag kan hålla med om\r\ndetta. Återigen: om den ena bilen uteslutande\r\nanvänds för skolskjutsning finns ju förutsättningar\r\nför dispens, och man kan också få dispens för\r\nanvändning av bilen för privatkörningar.</pre><pre>Frågan från Sten Andersson i Malmö handlar ju\r\negentligen om fruns privata resor. Han frågar: ''Är\r\nstatsrådet beredd medverka till förändringar av\r\ngällande regler så att privatkörning blir möjlig i\r\nsådana fall som relaterats ovan?''</pre><pre>Jag kan inte riktigt förstå vad detta har för samband\r\nmed prissättningen för taxiresor på landsbygden.</pre><pre>Anf. 71  STEN ANDERSSON i Malmö (m):</pre><pre>Fru talman! Det finns ett samband. Man har ju\r\ntidigare kunnat flytta taxametern. När ägaren, i det\r\nfall som jag har relaterat till, kör med sin buss\r\nflyttar han över taxametern till den. Då får inte\r\nnågon köra hans bil privat, därför att det då är\r\nkörförbud på den i och med att taxametern är\r\nborttagen. Det måste ju bli dyrare om man tvingas\r\natt ha en taxameter i bägge bilarna, framför allt i\r\nden bil som bara till en obetydlig del används för\r\ns.k. betald taxiverksamhet.</pre><pre>Jag förstår att taxiägarna kommer att säga: Jag\r\nkommer icke att investera i detta utan bara köra\r\nskolskjutsen. Den service som jag tidigare kunde ge\r\nmed min buss ger jag inte längre, därför att den\r\nverksamheten inte ger några intäkter som\r\nmotsvarar de kostnader som jag har. Därför blir det\r\nbara en taxi i fortsättningen -- skolskjutsen.</pre><pre>Anf. 72  Kommunikationsminister MATS\r\nODELL (kds):</pre><pre>Fru talman! Avslutningsvis undrar jag ändå om inte\r\nSten Andersson i Malmö innerst inne kan nära en\r\nliten misstanke om att det skulle dyka upp en hel\r\ndel s.k. fruar som är ute på privatkörningar med\r\nbilar, som i själva verket också tar upp passagerare\r\nmot betalning. Det är ju detta som vi vill undvika\r\ngenom att ha detta strikta samband mellan en bil\r\nsom används utanför kontraktskörningar och en\r\nspecifik taxameter.</pre><pre>Överläggningen var härmed avslutad.</pre><pre>13 §  Svar på fråga 1992/93:632 om ett större\r\nträbroprojekt</pre><pre>Anf. 73  Kommunikationsminister MATS\r\nODELL (kds):</pre><pre>Fru talman! John Andersson har frågat mig om jag\r\när beredd att ta nödvändiga initiativ för att ett\r\nstörre träbroprojekt skall komma till stånd i vårt\r\nland.</pre><pre>Ansvaret för tekniska frågor som har anknytning\r\ntill byggandet av broar för vägtrafik åvilar\r\nVägverket. Verket har följt och följer kontinuerligt\r\nutvecklingen på broområdet och har för avsikt att\r\nunder våren 1994 i sina bronormer ta in ett kapitel\r\nsom behandlar träbrokonstruktioner.</pre><pre>I andra länder förekommer den ordningen att\r\nbeställande myndighet anger vilket material en bro\r\nskall byggas av, medan vi i Sverige ger\r\nentreprenören möjlighet att föreslå konstruktion\r\noch material då anbud lämnas. Detta har ännu inte\r\nresulterat i att nya träbroar kommit till stånd, men\r\nav vad jag erfarit pågår en intressant utveckling\r\ninom området som kan innebära att träbroar blir ett\r\nalternativ i framtiden.</pre><pre>Med hänsyn härtill och då jag har fullt förtroende\r\nför Vägverkets sätt att sköta denna verksamhet ser\r\njag ingen anledning att ge Vägverket några\r\nsärskilda direktiv i denna fråga eller ta initiativ till\r\nett större träbroprojekt.</pre><pre>Anf. 74  JOHN ANDERSSON (v):</pre><pre>Fru talman! Jag får tacka\r\nkommunikationsministern för svaret på min fråga.\r\nMen det är synd att inte kommunikationsministern\r\nser någon anledning till att eventuellt påskynda en\r\nutveckling på det här området.</pre><pre>Sverige är ju ett skogsland, och för närvarande har\r\nvi ju ett rejält överskott av träråvara. Ur många\r\nsynpunkter kunde det därför vara bra att satsa på\r\nnya områden och nya produkter, allra helst när det\r\nredan finns företag här i landet som satsar ganska\r\nmycket på en utveckling på det här området. Det\r\när synd att inte kommunikationsministern ser några\r\nmöjligheter att ta dessa initiativ.</pre><pre>Om jag i övrigt skall kommentera svaret vill jag\r\nsäga att detta med att Vägverket håller på att ta in\r\nett kapitel som behandlar träbrokonstruktioner\r\nberor på att man i Skellefteåtrakten i Västerbotten\r\nbygger träbroar.</pre><pre>Vägverket kom helt plötsligt på att man inte hade\r\nnågra regler för detta. Man skall hålla Vägverket\r\nräkning för att man var generös och godkände\r\nträbroprojekten i Skellefteå som provobjekt tills\r\nman har fått fram regler.</pre><pre>Jag skulle vilja påstå att det här är ett alternativ\r\nredan i dag, och inte bara i framtiden. I Amerika\r\nhar man byggt 17 000 träbroar, i Finland finns 500\r\nbroar och även i Schweiz håller man på med att\r\nbygga träbroar. Det borde således också vara\r\nmöjligt i Sverige, inte minst eftersom\r\nlimträtekniken är mycket intressant.</pre><pre>Anf. 75  Kommunikationsminister MATS\r\nODELL (kds):</pre><pre>Fru talman! Jag uppfattade mitt svar såsom mycket\r\npositivt gentemot träbroar. Jag tror att John\r\nAndersson och jag i grunden har samma\r\nuppfattning, nämligen att det vore mycket positivt\r\nmed en sådan utveckling.</pre><pre>Att jag inte ser någon anledning att ta särskilda\r\ninitiativ beror just på att det nu kommer ett kapitel\r\ni den nya utgåvan om bronormer som behandlar\r\nträbrokonstruktioner. Det pågår också en\r\nintressant utveckling inom det här området som\r\nkan innebära att träbroar kan bli ett alternativ i\r\nframtiden. Men detta, fru talman, kommer enbart\r\natt bero på om det här är mera gynnsamt än andra\r\nmaterial ur kostnads- och livscykelsynpunkt.\r\nFrågan är således vilket underhåll dessa broar\r\nkommer att kräva jämfört med andra\r\nkonstruktioner. Jag ser med stor tillförsikt fram\r\nemot den verksamhet som nu har startat. Jag\r\nhoppas att vi kommer att få se betydligt flera\r\nträbroar i Sverige framöver.</pre><pre>Anf. 76  JOHN ANDERSSON (-):</pre><pre>Fru talman! Det kan uppstå inkörningsproblem när\r\nman skall börja med en ny verksamhet. De\r\nentreprenörer som i dag finns på bromarknaden\r\narbetar med stål och betong. De företag som\r\narbetar med limträteknik är inte direkt brobyggare,\r\nutan de utvecklar tekniken och tillhandahåller\r\nmaterial till brobyggarna.</pre><pre>Det var ur den aspekten jag tänkte att någon\r\nkanske behöver ta ett initiativ. Jag tänkte då\r\nnärmast på kommunikationsministern. Ett sådant\r\ninitiativ skulle kunna komma t.ex. när man skall\r\nbygga Vedabron. Anslutningsbroarna till denna\r\nbro skulle kunna byggas i trä.</pre><pre>Anf. 77  Kommunikationsminister MATS\r\nODELL (kds):</pre><pre>Fru talman! Jag tror att den debatt som inte minst\r\nJohn Andersson har bidragit till här kommer att\r\naktivera entreprenörer och leverantörer av den här\r\ntypen av material. Jag är övertygad om att det\r\nkommer att finnas sådana offerter att ta ställning till\r\nnär man skall fatta beslut om olika broprojekt\r\nframöver.</pre><pre>Anf. 78  JOHN ANDERSSON (-):</pre><pre>Fru talman! Om den här debatten är ett steg på\r\nvägen när det gäller att hjälpa fram sådan\r\nverksamhet får väl både kommunikationsministern\r\noch jag ta åt oss äran.</pre><pre>Överläggningen var härmed avslutad.</pre><pre>14 §  Svar på fråga 1992/93:633 om SAS\r\nfusionsplaner och den svenska infrastrukturen</pre><pre>Anf. 79  Kommunikationsminister MATS\r\nODELL (kds):</pre><pre>Fru talman! Marianne Andersson har frågat mig\r\nvilka åtgärder regeringen avser att vidta för att\r\nsäkra svensk infrastruktur i samband med\r\nSAS/Linjeflygs fusionsplaner.</pre><pre>Som frågeställaren noterat pågår för närvarande\r\ndiskussioner mellan SAS, KLM, Swissair och\r\nAustrian om förutsättningar för samarbete och\r\nsamgående. Som bekant arbetar de europeiska\r\nflygbolagen på en marknad med hård och ökande\r\nkonkurrens, framför allt beträffande den\r\ninternationella trafiken. Strukturförändringar är\r\nett naturligt inslag inom näringsgrenar som arbetar\r\npå en konkurrensutsatt marknad. Jag ser det därför\r\nsom ett naturligt steg att också SAS undersöker\r\nförutsättningarna för att stärka konkurrenskraften\r\ngenom samarbete och eventuellt samgående med\r\nandra flygbolag. Denna process kan ju också ses\r\nsom en fortsättning på det skandinaviska\r\nsamarbetet inom luftfarten.</pre><pre>Det är att notera att samarbetsdiskussionerna har\r\nsom primärt syfte att stärka konkurrenskraften på\r\nde internationella linjerna och tillförsäkra\r\nSkandinavien en fortsatt god flygtrafikförsörjning i\r\ndetta hänseende.</pre><pre>Det är nu närmast moderbolagen till SAS som har\r\natt bedöma om man skall gå vidare med direkta\r\nförhandlingar. Jag kan inte se att frågan om SAS\r\nframtidsplaner har någon relevans för diskussioner\r\nom det svenska flygets infrastruktur.</pre><pre>Anf. 80  MARIANNE ANDERSSON (c):</pre><pre>Fru talman! Jag tackar för svaret, men jag kan inte\r\npåstå att jag är särskilt nöjd. Nog finns det skäl att\r\ntro att den svenska inrikestrafiken kommer att\r\npåverkas av den planerade fusionen. Det är t.ex.\r\nsäkert att huvudkontoret kommer att flyttas\r\nsöderut i Europa. Vilket ansvar kommer man då att\r\nkänna för den svenska trafiken?</pre><pre>Erfarenheterna av samgåendet mellan SAS och\r\nLinjeflyg är inte särskilt goda sett från de resandes\r\nsynpunkt. Den oreda som rådde under ganska lång\r\ntid efter samgåendet är inte acceptabel. Dessutom\r\nblir fler och fler inrikeslinjer olönsamma. Inom\r\nSAS/Linjeflyg medger man också att man inte är så\r\nbra på att trafikera mindre linjer. Man kan då fråga\r\nsig hur det kommer att gå vid ytterligare fusioner.\r\nJag anser att oron för vad som skall hända med den\r\nsvenska inrikestrafiken vid den här stora fusionen\r\när högst berättigad.</pre><pre>Flygets avreglering tycks tvinga fram fusioner av\r\noanad omfattning. Jag har full förståelse för\r\nnödvändigheten av att förbättra lönsamheten inom\r\nflyget. Erfarenheter från avregleringen av den\r\ninhemska marknaden i USA visar att expansion\r\ngenom företagsfusioner i syfte att vinna\r\nkonkurrenskraft via stordriftsfördelar är en mycket\r\nosäker strategi.</pre><pre>Jag tycker att det är rimligt att begära att SAS skall\r\nvisa att den här fusionen är bra för bolaget och för\r\ninfrastrukturen i Sverige, innan beslut fattas. I\r\nmorgon skall vi här i kammaren debattera\r\nregionalpolitiken. Om vi skall kunna sätta kraft\r\nbakom orden att hela Sverige skall leva, är\r\nflygförbindelserna naturligtvis en mycket viktig\r\nförutsättning. Jag är säker på att\r\nkommunikationsministern delar den\r\nuppfattningen.</pre><pre>Jag skulle vilja uppmana\r\nkommunikationsministern att ta upp\r\növerläggningar med SAS om inrikestrafiken i\r\nsamband med fusionen. Det har stor betydelse, inte\r\nminst när det gäller närmandet till EG.</pre><pre>Anf. 81  Kommunikationsminister MATS\r\nODELL (kds):</pre><pre>Fru talman! Det verkar råda en viss\r\nbegreppsförvirring i den här debatten. Jag sade i\r\nmitt svar: ''Jag kan inte se att frågan om SAS\r\nframtidsplaner har någon relevans för\r\ndiskussionerna om det svenska flygets\r\ninfrastruktur.'' Marianne Andersson använde ordet\r\n''infrastruktur'', och det är möjligt att jag har\r\nmissförstått vad hon menade med det. Med\r\ninfrastruktur menas emellertid i det här\r\nsammanhanget de statliga och kommunala\r\nflygplatserna. Infrastrukturen utgörs i det här fallet\r\nav de fysiska anläggningar som finns på Arlanda\r\noch på övriga statliga och kommunala flygplatser.</pre><pre>Men om Marianne Andersson med sin fråga vill\r\nveta hur det här påverkar inrikestrafiken, vill jag\r\ngärna säga att SAS bildades som ett svar på\r\nefterkrigstidens luftfartspolitik. Sverige med åtta\r\nmiljoner invånare, Danmark med fyra miljoner\r\ninvånare och Norge med cirka fyra miljoner\r\ninvånare var för små. Däremot kunde dessa tre\r\nländer gå samman och bilda ett gemensamt bolag.\r\nNu har vi åter igen en helt ny luftfartspolitisk karta.\r\ninom EG och det nya EES-området kommer det att\r\nställas helt andra krav på bolagen för att de skall\r\nkunna överleva. De tre länder som nu är aktuella\r\nutöver de tre som ingår i den nuvarande SAS-\r\nkonstellationen är små stater. De har i praktiken\r\nsamma problem som Sverige, Norge och Danmark.\r\nNu pågår en utvärdering inom bolagen. Man har\r\nännu inte tagit ställning till om man skall gå vidare,\r\nvi avvaktar en rapport till ägarkretsen om hur man\r\nser på detta från moderboalgens sida.</pre><pre>Anf. 82  MARIANNE ANDERSSON (c):</pre><pre>Fru talman! Jag beklagar om jag uttryckte mig\r\notydligt, men jag menade naturligtvis också den\r\nverksamhet som bedrivs på flygplatserna.</pre><pre>Jag ställde inte frågan med utgångspunkt från om\r\nman skall göra en fusion eller inte, vilket kanske\r\nockså framgick. Min utgångspunkt var vilka\r\nkonsekvenser en fusion får för flygtrafiken i\r\nSverige. Vi vet att det finns problem. Det har\r\nuppstått problem genom den avreglering som har\r\nskett och den omvälvning som äger rum.\r\nFörbindelserna har försämrats kraftigt. Jag är\r\nockså medveten om de ekonomiska problem som\r\nfinns.</pre><pre>Det är oerhört viktigt att vi upprätthåller en bra\r\nflygtrafik i det här landet, eftersom vi har långa\r\navstånd inom landet och glest befolkade områden.\r\nVi är oerhört beroende av kommunikationer.\r\nRiksdagen har uttalat att staten har ett ansvar för\r\natt regionalpolitiskt viktiga men kommersiellt\r\nolönsamma linjer skall kunna ha fortsatt flygtrafik\r\ni rimlig omfattning. Just i den här\r\nfusionsdiskussionen är det angeläget att ta upp en\r\ndiskussion med SAS om hur man ser på den delen.</pre><pre>Anf. 83  Kommunikationsminister MATS\r\nODELL (kds):</pre><pre>Fru talman! Marianne Andersson och jag har\r\nsamma syn på detta. Det är oerhört viktigt att\r\npenetrera de frågor som Marianne Andersson tar\r\nupp.</pre><pre>Det största hotet mot ett inrikesflyg bedrivet av\r\nSAS är givetvis att man får mycket stora förluster\r\näven på utrikeslinjerna. Det är för att undvika\r\ndenna situation som man nu diskuterar olika\r\nmöjligheter för att åstadkomma en\r\nkonkurrenskraftig verksamhet internationellt. Om\r\ndetta skulle allvarligt skada möjligheterna att\r\nbedriva en bra inrikestrafik, tror jag att det blir\r\nmycket svårt att föra fram en sådan politik i\r\nSverige, Norge och Danmark.</pre><pre>Anf. 84  MARIANNE ANDERSSON (c):</pre><pre>Fru talman! Den uppfattningen delar även jag. Det\r\när därför angeläget att man klargör detta i förväg\r\nför SAS, Linjeflyg och även de andra flygbolagen.\r\nMan har liknande problem i andra länder, även om\r\nman där inte har de långa avstånd som vi har i\r\nSverige.</pre><pre>Det är naturligtvis oerhört viktigt att man tar upp\r\ndenna fråga i diskussionerna. Det finns 16\r\nutredningsgrupper som nu förbereder denna\r\nfusion. De studerar företagsinterna förutsättningar\r\noch liknande. Men enligt de uppgifter som jag har\r\nfått ser man inte på flygförbindelserna i resp. länder\r\noch vilka effekter detta kommer att få. Såvitt jag\r\nvet pågår det inte något arbete om detta. Det vore\r\nangeläget om regeringen kunde ta ett initiativ och\r\ninleda överläggningar eller ta konktakter med SAS\r\nom just denna fråga.</pre><pre>Anf. 85  Kommunikationsminister MATS\r\nODELL (kds):</pre><pre>Fru talman! Till det senare vill jag säga: Den bästa\r\nförutsättningen för att SAS skall kunna bedriva en\r\nbra inrikestrafik är att vara konkurrenskraftig. Man\r\nmåste se till att man har rätt priser och rätt\r\nutrustning för den trafik som det här är fråga om.</pre><pre>När det gäller den internationella trafiken är den\r\nkritiska frågan om den kan upprätthållas utan\r\nförluster, vilket också skulle drabba\r\ninrikestrafiken. Jag är övertygad om att dessa\r\nfrågor kommer att finnas med när man i\r\nägarkretsen skall diskutera utfallet av de\r\nföretagsinterna utvärderingarna.</pre><pre>Anf. 86  MARIANNE ANDERSSON (c):</pre><pre>Fru talman! Det är givetvis oerhört viktigt att\r\nföretaget går bra. Men det finns en del frågetecken.\r\nVid samgåendet mellan SAS och Linjeflyg utfästes\r\natt allting skulle fungera mycket bra. Man säger nu\r\nsjälv att man egentligen inte klarar av de små\r\nlinjerna. De är man inte bra på, säger man. Det var\r\nsådana linjer som Linjeflyg tidigare trafikerade,\r\noch nu är det alltså problem.</pre><pre>Jag känner till att trafikintensiteten har minskat och\r\nvet att det är ett annat läge. Men det är inte alldeles\r\nsäkert att en fusion är lösningen. Det är inte något\r\naxiom. Det är inte en självklarhet att det är så.</pre><pre>Anf. 87  Kommunikationsminister MATS\r\nODELL (kds):</pre><pre>Fru talman! Det är detta som den nu pågående\r\nprocessen skall lämna ett svar på.</pre><pre>Överläggningen var härmed avslutad.</pre><pre>15 §  Svar på fråga 1992/93:645 om förtroendet\r\nför Postverket</pre><pre>Anf. 88  Kommunikationsminister MATS\r\nODELL (kds):</pre><pre>Fru talman! Birgitta Hambraeus har frågat mig vad\r\njag avser att göra för att säkerställa Postens\r\nförtroende och service på landsbygden.</pre><pre>I dag sker stora förändringar av allmänhetens vanor\r\nvad beträffar utnyttjandet av posttjänster.\r\nTransaktionerna i postkassorna minskade under\r\n1992 med 7 %. Brevvolymerna minskade med\r\nknappt 3 % under samma period. Till följd av de\r\nsjunkande volymerna i Postens affärer ställs stora\r\nkrav på Postens förmåga att anpassa sin\r\nverksamhet.</pre><pre>Under 1991 gnomfördes en översyn av Postens\r\nkontorsnät. En arbetsgrupp -- Nät 92 -- med\r\nrepresentanter från bl.a. riksdagen fick detta\r\nuppdrag. I 1992 års budgetproposition redovisades\r\nresultatet för riksdagen. I kort innebar förslaget att\r\ndet rikstäckande kontorsnätet med sina ca 2 000\r\nservicepunkter skall behållas, men att\r\nverksamheten på mindre orter skall kunna\r\nsamordnas med landsbygdsbutiker.</pre><pre>För att garantera en fungerande betalningsservice\r\näven i landsbygd köper riksdagen fr.o.m.\r\nbudgetåret 1992/93 rikstäckande betalnings- och\r\nkassaservice av Postverket. Därutöver har\r\nriksdagen fastställt preciserade krav på Postens\r\nservice och kvalitet vad avser brev- och\r\npaketbefordran samt betalningsförmedling.</pre><pre>\r\nRegeringen avser att föreslå riksdagen i höst att\r\nPosten bolagiseras och att en ny postlag införs. En\r\ngrundförutsättning och även motiv till förslagen är\r\natt en fortsatt god postservice till rimliga priser för\r\nalla oavsett bostadsort bibehålls.</pre><pre>Anf. 89  BIRGITTA HAMBRAEUS (c):</pre><pre>Fru talman! Jag ber att få tacka\r\nkommunikationsministern för svaret på min fråga.\r\nDet är utmärkt och betryggande att de ca 2 000\r\nservicepunkter som finns i landet skall behållas. Jag\r\nhoppas innnerligt att det inte innebär en rovdrift\r\nmed personalen i butikerna, dvs. att de får alltför\r\ndåliga villkor för att man på det sättet skall spara\r\npengar.</pre><pre>Det som föranlett min fråga är att det verkar vara\r\nså oerhört bråttom med omändringarna. Man talar\r\nhela tiden om en bolagisering, något som riksdagen\r\nännu inte slutligt beslutat om. Man har talat om att\r\nman skall gå vidare med denna inriktning. Men det\r\när inte förrän det kommit en proposition med ett\r\nförslag till en postlag och riksdagen haft möjlighet\r\natt diskutera den bolagsordning som skall garantera\r\nen god service på landsbygden, osv., som det finns\r\ngrund för en bolagisering. Nu verkar det som att\r\nman är inne på att genomföra en bolagisering innan\r\nriksdagsbeslutet är fattat.</pre><pre>En annan sak som bekymrar mig är att man talar\r\nom kundorientering. Men det verkar som om det är\r\nett statistiskt mått där man undersöker hur nöjda\r\nkunderna är. Vad som är viktigt på landet är att man\r\nockså samråder med kunderna. Man har t.ex. i\r\nEnviken bildat en intresseförening med en\r\narbetsgrupp för Posten. I Tällberg är man mycket\r\nmån om att kunna diskutera med Posten om hur\r\nframtiden skall se ut.</pre><pre>Jag hoppas att kommunikationsministern delar min\r\nuppfattning att det vore mycket bra om man kunde\r\nha en nära kontakt med de närmast berörda\r\nmänniskorna på landsbygden när förändringar\r\ngenomförs.</pre><pre>Anf. 90  Kommunikationsminister MATS\r\nODELL (kds):</pre><pre>Fru talman! Jag tror ärligt talat att det är helt\r\nuteslutet att genomföra en bolagisering innan\r\nriksdagen har fattat ett beslut om detta. Jag ser att\r\nBirgitta Hambraeus i sin fråga säger att det ser ut\r\nsom om att Postverket verkställer bolagiseringen\r\nutan att invänta riksdagsbeslutet.</pre><pre>Eventuellt har vi också här att göra med en viss\r\nbegreppsförvirring. Många tror att bolagisering är\r\nnågonting som driver fram rationaliseringar. Som\r\njag säger i mitt svar sjunker volymerna helt oavsett\r\nen sådan både vad avser kassaservicen och antalet\r\nbrev. Det är för att framför allt möta utvecklingen\r\nav elektroniska befordringssätt som dessa olika\r\nrationaliseringsåtgärder måste vidtas, alldeles\r\noavsett bolagiseringen.</pre><pre>Ett annat missförstånd är att bolagisering skulle\r\nvara lika med privatisering. Det finns inget\r\nsamband mellan dessa saker. Jag vill gärna\r\nvidimera det Birgitta Hambraeus säger: en dialog\r\när helt nödvändig, inte minst om det skall ske ett\r\nsamutnyttjande mellan en butik och ett postkontor.\r\nJag tror ärligt talat att det inte är fråga om någon\r\nrovdrift. Tvärtom visar utredningen att man på\r\ndetta sätt kan rädda fler landsbygdsbutiker och fler\r\npostkontor än om man håller fast vid de gamla\r\nprinciperna.</pre><pre>Vi skall följa denna utveckling mycket noga,\r\nBirgitta Hambraues. Vi har tummen i ögat på\r\nPostverket i detta sammanhang för att se till att\r\nservicen inte försämras. Men vi måste samtidigt\r\nförsöka följa upp den tekniska utveckling som gör\r\natt vi alla sitter hemma och betalar våra räkningar\r\nmed postgiro, använder oss av plastkort mycket\r\nmer, att pakteten i större utsträckning skickas dörr\r\ntill dörr och att elektroniska meddelanden, såsom\r\ntelefax, blir alltmer vanliga. Det är detta som är den\r\nstora utmaningen, inte vilken associationsform som\r\nPosten arbetar under.</pre><pre>Anf. 91  BIRGITTA HAMBRAEUS (c):</pre><pre>Fru talman! Jag tycker att det var värdefullt med\r\nkommunikationsministerns klarläggande vad gäller\r\nbolagiseringen.</pre><pre>Såvitt jag förstår är bolagiseringen motivet till de\r\ndrastiska och snabba förändringar som Posten nu\r\nverkställer lokalt. Det är i var mans mun, och det\r\nstår i tidningarna. Man talar om att bolagiseringen\r\nbörjar den 1 januari och att den kräver en mängd\r\nolika förändringar.</pre><pre>Bolagiseringen, som alltså inte är beslutad ännu\r\noch vars regler riksdagen inte har tagit ställning till\r\nännu, verkar redan vara färdigbeslutad. Man\r\nmotiverar, som sagt, också impopulära och\r\ndrastiska förändringar med den. Jag är glad att\r\nkommunikationsministern har berättat att så icke\r\när fallet.</pre><pre>Låt mig också fråga om hur de 50 miljoner som\r\nriksdagen anslog extra den 28 april kommer att\r\nanvändas för att utöka servicen på landsbygden.\r\nJag nämnde dem i min fråga också.</pre><pre>Anf. 92  Kommunikationsminister MATS\r\nODELL (kds):</pre><pre>Fru talman! Först vill jag slå fast att regeringen\r\navser att i höst föreslå riksdagen att Posten\r\nbolagiseras och att en ny postlag införs, precis som\r\nsker på teleområdet. Där reglerar vi alla de viktiga\r\nsaker som Birgitta Hambraeus berör i sin fråga.</pre><pre>Jag är medveten om att impopulära åtgärder\r\nmotiveras med bolagiseringen, men detta är i\r\ngrunden fel. Dessa vidtas för att vi använder telefax\r\nmycket mer och för att volymerna sjunker på olika\r\nområden. Vilken associationsform Posten har, om\r\ndet är ett affärsverk eller ett bolag, har en mycket\r\nunderordnad betydelse i detta sammanhang.</pre><pre>Hur de 50 miljonerna skall användas vet jag ärligt\r\ntalat inte. Postverket hade ett mycket gott resultat\r\nförra året. Jag minns inte exakt hur stort det var,\r\nmen det var en bra bit över en miljard. Regeringen\r\nhade den uppfattningen att man borde ha klarat\r\ndetta med 250 miljoner, men trafikutskottet har\r\nföreslagit att vi skall plussa på ytterligare 50\r\nmiljoner för den här servicen.</pre><pre>Anf. 93  BIRGITTA HAMBRAEUS (c):</pre><pre>Fru talman! Det är naturligtvis mycket viktigt att\r\ndessa pengar används så att vi just på landsbygden\r\nkan få ytterligare trygghet i vår service. Ett\r\npostkontor på landsbygden betyder väldigt mycket\r\nmer än att breven kommer fram och att man kan gå\r\nin och skicka i väg pengar osv. Det har t.ex. att göra\r\nmed en bygds status. Den statliga servicen med\r\nsynliga kontor där man märker att detta är en bygd\r\nsom har en god service är mycket betydelsefull. Jag\r\nhoppas att dessa 50 miljoner kommer att kunna\r\nanvändas för att ytterligare stärka servicen på\r\nlandsbygden.</pre><pre>Jag är tacksam för det ytterligare påpekandet att\r\nbolagiseringen inte är orsak till drastiska\r\nnedskärningar. Jag undrar om\r\nkommunikationsministern har undersökt en sak.\r\nJag har det intrycket att Posten på landet används i\r\nnästan lika hög grad som förut. Det kanske närmast\r\när i städerna som man har börjat svika Posten. Har\r\nkommunikationsministern gjort någon sådan\r\nundersökning?</pre><pre>Anf. 94  Kommunikationsminister MATS\r\nODELL (kds):</pre><pre>Fru talman! Dessa nyckeltal framgår av Nät 92-\r\nutredningen. Jag har dem inte i huvudet. Det är\r\nsäkert riktigt som Birgitta Hambraeus påpekar.\r\nDärför finns också underlag för att på ett antal\r\nställen arbeta antingen med separata postkontor\r\neller i samverkan med någon glesbygdshandel, som\r\ndärmed också får ett bättre underlag för att leva\r\nvidare och erbjuda glesbygdsinvånarna en god\r\nservice.</pre><pre>Anf. 95  BIRGITTA HAMBRAEUS (c):</pre><pre>Fru talman! Låt mig till sist ställa en fråga till\r\nkommunikationsministern. Det tas olika initiativ\r\npå landet. Man har en intresseförening, bildar\r\narbetsgrupper och försöker att komma med\r\nkonstruktiva förslag till hur servicen skall kunna\r\nförbilligas utan att kontoret försvinner. Är\r\nkommunikationsministern beredd att vid något\r\nlämpligt tillfälle orientera sig om detta?</pre><pre>Det vore också bra om regeringen i samråd kunde\r\nuttrycka hur önskvärt det är att Posten inte enbart\r\ntittar på statistiska mätningar i sin kundorientering,\r\nutan också är positiv till att samråda med\r\nmänniskor som berörs och som har en oerhörd\r\nnytta och glädje av att det finns postkontor.</pre><pre>Anf. 96  Kommunikationsminister MATS\r\nODELL (kds):</pre><pre>Fru talman! Jag är självfallet beredd att vid lämpligt\r\ntillfälle, när jag blir inbjuden på någon resa ut i\r\nlandet, även titta på samverkan mellan offentliga\r\ninrättningar som Posten och privata verksamheter,\r\noavsett om de är kommersiella eller om de har mer\r\nideella inslag.</pre><pre>Överläggningen var härmed avslutad.</pre><pre>16 §  Svar på fråga 1992/93:640 om rätten att\r\nvälja skola</pre><pre>Anf. 97  Statsrådet BEATRICE ASK (m):</pre><pre>Fru talman! Eva Johansson har frågat mig om jag\r\när beredd att uttala att närhetsprincipen skall gälla\r\nalla barn, även t.ex. handikappade barn och barn\r\nmed annat hemspråk.</pre><pre>Låt mig inledningsvis erinra om att regeringen i\r\nprop. 1992/93:230 om Valfrihet i skolan slagit fast\r\natt det är principiellt viktigt att eftersträva samma\r\nregler och rättigheter för barn med funktionshinder\r\nsom för andra. I de allra flesta fall bör det särskilda\r\nstöd som en enskild elev har kunna lämnas i den\r\nskola som eleven valt. Skulle detta dock i något fall\r\ninte vara möjligt måste kommunen kunna placera\r\neleven vid en skola där sådant stöd kan lämnas.\r\nDessa åsikter ansluter för övrigt helt till vad min\r\nföreträdare framförde i propositionen om vissa\r\nskollagsfrågor m.m. (prop. 1990/91:115).</pre><pre>Jag vill betona att det verkligen är i undantagsfall\r\nsom en kommun skall kunna åberopa ''betydande\r\norganisatoriska eller ekonomiska svårigheter'' för\r\natt inte tillgodose valet av skola.</pre><pre>Mitt svar är därför att närhetsprincipen generellt\r\ngäller alla barn, även t.ex. handikappade och barn\r\nmed annat hemspråk. De undantagsfall som kan\r\ninträffa är endast de då kommunen i en viss skola\r\ninte kan erbjuda det särskilda stöd som den enligt\r\nskollagen är skyldig att erbjuda.</pre><pre>Anf. 98  EVA JOHANSSON (s):</pre><pre>Fru talman! Jag vill tacka för svaret. Regeringen\r\nföreslår ju ett tillägg till den nuvarande skollagen,\r\nden lag som säger att en elev har rätt att välja skola\r\nmed hänsyn till andra elevers berättigade krav om\r\nså kort skolväg som möjligt. Det är alltså den enda\r\ninskränkningen. Tillägget innebär att kommunerna\r\ndessutom kan begränsa valfriheten med hänvisning\r\ntill ekonomiska och organisatoriska svårigheter.\r\nDet stärker alltså kommunens beslutsrätt.</pre><pre>I propositionen vill inte regeringen ange när detta\r\nnya undantag skall kunna användas. Såvitt jag vet\r\nfungerar den nuvarande lagen bra i det här\r\navseendet. Många har därför ställt sig frågan vad\r\nsom är motivet till det här tillägget i skollagen.\r\nVilka brister är det som regeringen vill avhjälpa\r\nmed detta?</pre><pre>Jag är glad över att skolministern nu slår fast att\r\nnärhetsprincipen skall gälla alla barn, att inte barn\r\nmed t.ex. allergier hänvisas till en skola i\r\nkommunen som städas bättre än andra och att inte\r\ninvandrarelever skall kunna hänvisas till en speciell\r\nskola där det finns resurser för svenska 2 och\r\nhemspråksundervisning.</pre><pre>Jag vet också att kommunerna blir alltmer trängda\r\nekonomiskt och att de letar efter varje\r\nbesparingsmöjlighet. Jag ser riskerna för att det här\r\ntillägget kan bli ett slags sorteringsinstrument.\r\nDärför måste lagen och förarbetena ge klart besked\r\nom vad som menas med betydande kostnader och\r\nnär dessa undantag skall få tillämpas. Därför\r\nåterstår frågan om vilka bristerna är i den\r\nnuvarande lagen. Det står inte särskilt mycket om\r\nmotiven för det här tillägget i propositionen.</pre><pre>Anf. 99  Statsrådet BEATRICE ASK (m):</pre><pre>Fru talman! I propositionen har vi angett att vi inte\r\ntycker att vi behöver precisera det. Det är inte\r\ndärför att vi är ovilliga att göra det, utan därför att\r\nvi inser att vi inte kan förutse alla problem. Med\r\nutgångspunkt i den departementspromemoria som\r\nfanns som underlag för propositionen har vi i olika\r\nsammanhang fört diskussioner med företrädare för\r\nkommunerna. De uppfattar regeringens krav på\r\nkommunerna som allt tuffare. Det är besvärligt att\r\ninte längre själv få avgöra var man skall placera\r\nelever, och det är besvärligt i största allmänhet.</pre><pre>Vi har velat markera att om det uppstår mycket\r\nstora problem skall det finnas möjligheter för en\r\nkommun att inte följa elevens och föräldrarnas val.\r\nMen vi har gjort så hårda skrivningar att vi inte tror\r\natt det skall träda den rättighet som vi vill\r\nåstadkomma för när.</pre><pre>Närhetsprincipen är däremot alldeles självklar. Det\r\när orimligt att tränga ut barn som bor granne med\r\nen skola därför att någon annan vill gå där. Det har\r\nvi velat försäkra oss om.</pre><pre>Tillägget har väl snarast skett för att tillgodose en\r\ndel av kommunernas kommentarer. Jag har fullt\r\nförtroende för att kommunerna kan göra den\r\nprövning som behövs. Jag tror att det finns en stark\r\nuppslutning kring att det är elevens val som skall\r\nstyra placeringen i framtiden.</pre><pre>Anf. 100  EVA JOHANSSON (s):</pre><pre>Fru talman! Jag håller med statsrådet om det.\r\nProblemet är att lagtexten, som den nu föreslås bli\r\nutformad, stärker kommunernas beslutanderätt i\r\nfråga om vissa elever, vilken kan dra med sig stora\r\nkostnader, medan valfriheten för de eleverna och\r\nderas föräldrar i motsvarande grad minskar. Det\r\nhär är en liten grupp elever som, om man inte\r\nförsöker sig på en precisering, kan bli utsatta för\r\nkommunernas godtycke.</pre><pre>Även jag tror att det ute i kommunerna finns en god\r\nvilja att klara det här, men i dagens läge, när\r\nkommunerna trängs så oerhört hårt inte minst av\r\nbeslut som fattas i det här huset, tror jag att det är\r\nbra att vi ganska ordentligt slår fast vilka undantag\r\nsom får göras. Jag är som sagt glad över att\r\nskolministern har gjort det i det här svaret, men jag\r\ntror att det är bra om det också framgår av\r\nlagtexten.</pre><pre>Anf. 101  Statsrådet BEATRICE ASK (m):</pre><pre>Fru talman! Vi har varit angelägna om att bemöta\r\nden oro som finns hos föräldrar till handikappade\r\nelever och även hos elevernas egna organisationer\r\ngenom att i propositioner understryka att alla\r\nelever skall ha rätt att fritt välja skola men också\r\ngenom att påpeka att kommunerna bör ta hänsyn\r\ntill om en elev behöver extra stöd, t.ex. vid val av\r\nen fristående skola. Det har framförts synpunkter\r\npå att kommunerna ibland inte är beredda att låta\r\ndet stöd som en handikappad elev är berättigad till\r\nfölja med, och detta har begränsat\r\nvalmöjligheterna för den eleven.</pre><pre>Jag tror att vi med de här markeringarna har\r\ntydliggjort att avsikten är att så långt som möjligt\r\nlåta samma regler och samma ansvar gälla alla. Det\r\när min förhoppning att det skall räcka.</pre><pre>Anf. 102  EVA JOHANSSON (s):</pre><pre>Fru talman! Det statsrådet nu säger kan vi nog vara\r\növerens om, men det tas tillbaka i en mening i\r\npropositionen, där det står: Skulle detta dock icke\r\nvara möjligt, måste kommunen kunna placera\r\neleven vid en skola som har sådana resurser, även\r\nmot vårdnadshavarens vilja.</pre><pre>Om nu en sådan resultatenhet som många skolor\r\nutgör och som skall gå ihop inte anser sig ha råd att\r\nhålla sig med den städning som gör att även\r\nallergiska barn kan vara där, är det då skäl nog att\r\nhänvisa allergiska barn till en annan skola i\r\nkommunen, en skola som städas? Detta är en sådan\r\nekonomisk omständighet som skolorna nu har rätt\r\natt fatta beslut om.</pre><pre>Jag är angelägen om att det här skall handla om\r\nelevers rätt att välja skola och inte skolans rätt att\r\nvälja elever. Det är en viktig princip.</pre><pre>Anf. 103  Statsrådet BEATRICE ASK (m):</pre><pre>Fru talman! Jag tycker att frågan om\r\ngränsdragningar är viktig, men detta är väldigt\r\nsvårt, och det är svårt att förutse vilka problem som\r\nkan uppstå. Man kan t.ex. tänka sig att en allergisk\r\nelev skulle vilja gå i Spånga gymnasium, där det på\r\ngrund av vissa linjer finns ganska mycket djur. Skall\r\nman då inte kunna säga till eleven att det inte går?</pre><pre>Det dyker ibland upp frågeställningar som är svåra.\r\nVi försöker nu markera att vi noga skall följa det\r\nsom händer. Kan vi precisera oss framöver, får vi\r\nsjälvfallet göra det. Jag kan tänka mig situationer\r\ndå det handlar om mycket grava handikapp och då\r\nen viss skola kan tvingas säga att man tyvärr inte har\r\nmöjlighet att klara av det. Jag tänker då inte på det\r\nsom vi kan kalla vanligare handikapp, som kräver\r\nenklare stöd och hjälp -- detta gäller ju i de allra\r\nflesta fall -- utan jag tänker på gravt handikappade,\r\nför vilka det krävs extra utrymmen och kanske\r\nt.o.m. speciella lokaler för att undervisningen skall\r\nfungera. Sådana elever skall ju också gå i skola.</pre><pre>Jag tycker att vi skall låta kommunerna pröva de\r\nhär skrivningarna, och sedan får vi följa upp\r\nresultatet. Jag tror att frågan om gränsdragningar\r\nlöser sig i den praktiska verkligheten.</pre><pre>Anf. 104  EVA JOHANSSON (s):</pre><pre>Fru talman! Också jag hoppas att det här skall vara\r\nundantagsfall. Det finns ju andra beslut som har\r\nträtts på kommunerna uppifrån, beslut som är vida\r\nmycket mer resurskrävande för dem och som\r\ningriper mycket mer i deras organisation och\r\nsjälvbestämmanderätt än en sådan här tydligare\r\nuttalad rätt för även handikappade elever att få\r\nvälja skola.</pre><pre>Jag får väl ta skolministerns halva löfte om en\r\nframtida precisering som ett steg på vägen.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.24 på förslag av talmannen\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>17 §  Svar på fråga 1992/93:628 om EG-\r\nanpassningen av lagstiftningen</pre><pre>Anf. 105  Statsrådet ULF DINKELSPIEL\r\n(m):</pre><pre>Herr talman! Birgitta Hambraeus har ställt\r\nföljande fråga till mig:</pre><pre>Hur undersöker regeringen på vilket sätt EG-\r\nländerna själva rättar sig efter beslutade\r\nförordningar och hur långt de kommit i\r\nförverkligandet av EG:s direktiv?</pre><pre>En av kommissionens tre huvuduppgifter är att\r\növervaka att EG:s regler efterlevs av\r\nmedlemsländerna. Detta sker bl.a. genom att\r\nkommissionen för en kontinuerlig dialog med\r\nmedlemsstaterna inför ett direktivs införande och\r\ninförlivande. Vidare föreskrivs det i många\r\nrättsakter att länderna har en\r\nrapporteringsskyldighet till kommissionen. Vad\r\navser genomförandet av den inre marknaden har en\r\nmycket noggrann bevakning skett inom EG. För\r\nsvensk del har Kommerskollegium i uppdrag att\r\nvarje halvår ge en lägesrapport om ''EG:s Vitbok\r\nom den inre marknaden'', där uppgifter om\r\ninförlivandeläget kan utläsas.</pre><pre>I årsrapporten om tillämpningen inom EG --\r\n''Annual Report to the European Parliament on\r\nCommission monitoring of the application of\r\nCommunity Law'' -- kan de uppgifter som Birgitta\r\nHambraeus efterlyser också inhämtas.</pre><pre>Den svenska regeringen får också kontinuerlig\r\nrapportering i dessa frågor från den svenska EG-\r\ndelegationen i Bryssel.</pre><pre>När det gäller införlivande av t.ex. direktiv i den\r\nnationella rättsordningen varierar förhållandena i\r\nEG. Det är väl känt att vissa medlemsländer är\r\nsnabbare än andra. Vi i Sverige har en tradition att\r\npå bästa sätt uppfylla våra internationella\r\nförpliktelser, och vi betraktar det som något\r\nsjälvklart. Det gäller både våra internationella\r\nförpliktelser i allmänhet och våra nuvarande och\r\nkommande i relation med EG. Som ett litet land\r\nhar vi också ett utomordentligt stort intresse av att\r\ndet internationella rättssystemet fungerar väl.</pre><pre>Vad gäller det exempel som Birgitta Hambraeus\r\ntog upp är det säkert så att alla EG-länder inte\r\nrapporterar klanderfritt, men det är inte något\r\nexempel som Sverige avser följa. Däremot skall vi\r\nnaturligtvis verka för att regler som vi själva anser\r\notympliga ändras. Det gör vi bäst som medlemmar\r\ni EG.</pre><pre>Anf. 106  BIRGITTA HAMBRAEUS (c):</pre><pre>Herr talman! Jag ber att få tacka Ulf Dinkelspiel för\r\nsvaret på min fråga.</pre><pre>Vi skall alltså verka för att regler som vi själva anser\r\notympliga ändras, och det gör vi bäst i egenskap av\r\nmedlemmar i EG. Självfallet är vi inte, så länge vi\r\ninte är medlemmar i EG, skyldiga att följa EG:s\r\nregler.</pre><pre>EES-avtalet innebär alltså att vi införlivar vissa\r\nförordningar. Jag har särskilt tagit fasta på en\r\nförordning som jag anser vara högst\r\nanmärkningsvärd. Riksdagen har ju i samband med\r\nsitt beslut för ett antal månader sedan uttryckt\r\nönskemål om att man skall se till att\r\ninformationskraven inte blir irrelevanta.\r\nKostnaderna måste ställas mot nyttan osv.</pre><pre>Det råder en viss förvirring när det gäller vår frihet\r\ni detta avseende. När jag läste vad som i detta\r\nsammanhang krävs av våra trafikföretag undrade\r\njag om det verkligen behövs ett införlivande här.\r\nEn förordning skall ju införlivas också enligt EES.\r\nMen vad vi införlivar är följande. Det handlar alltså\r\nom ett nytt sätt att lagstifta. Lagen innehåller med\r\nandra ord en blankett, där det krävs en\r\nrapportering om framkörning av okopplade lok\r\nföre eller efter faktisk användning på person- eller\r\ngodståg.</pre><pre>Vidare krävs det en oerhörd detaljeringsgrad när\r\ndet gäller t.ex. tre- eller tvåaxlade dragfordon med\r\nen- , två-  eller treaxlade eller övriga typer av\r\npåhängsvagnar, som skall där så är lämpligt\r\nunderindelas i typkategori enligt axlarnas antal,\r\nplacering osv.</pre><pre>Vad hade hänt om vi bara hade avvaktat med att\r\ninföra denna förordning? Görs sådana\r\növerväganden? Det har ju tagit väldigt lång tid med\r\nden här förordningen. Kan man inte dröja med\r\nden? Kanske är den rent av obsolet.</pre><pre>Anf. 107  Statsrådet ULF DINKELSPIEL\r\n(m):</pre><pre>Herr talman! För det första vill jag göra en liten\r\nkorrigering. Vi kan mycket väl just som\r\nmedlemmar av EES vara bundna av ett direktiv och\r\nen förordning trots att vi inte är medlemmar av EG.\r\nVad jag vill säga med detta är att vi i EES har\r\nbegränsade möjligheter att påverka utformningen\r\nav de här reglerna. Reglerna blir betydligt bättre\r\nnär vi blir medlemmar av EG.</pre><pre>När det gäller den här nämnda speciella\r\nbestämmelsen vill jag säga att det i praktiken ofta\r\nvisar sig att tillämpningsbestämmelser o.d. -- ibland\r\ngäller det också grundtexterna -- är oklara i sin\r\nutformning. Det är inget specifikt internationellt,\r\nutan ibland gäller det faktiskt också svenska\r\nbestämmelser. Det kan visa sig att det i praktiken\r\när svårt att tillämpa bestämmelserna på ett bra sätt.\r\nOm också EG-länderna själva i praktiken har haft\r\nproblem kan man föranstalta ändringar av\r\nförordningen.</pre><pre>För det andra finns möjligheten att föra upp en\r\nsådan här fråga exempelvis i samband med EES-\r\nsamarbetet när detta kommer till stånd. På så sätt\r\nkan man försöka åstadkomma de förändringar som\r\nkrävs.</pre><pre>För det tredje är vi, så länge EES-avtalet inte har\r\nträtt i kraft, naturligtvis inte bundna av de här\r\nbestämmelserna. Det ger oss alltså en viss frihet om\r\nvi skulle se att det finns praktiska svårigheter i fråga\r\nom tillämpningen.</pre><pre>I det här konkreta fallet kan jag säga att jag inte\r\ntidigare gjorts uppmärksam på nämnda svårigheter.\r\nMen om det skulle visa sig att svenska företag\r\ndrabbas hårdare än andra finns det all anledning att\r\nse över bestämmelserna.</pre><pre>Anf. 108  BIRGITTA HAMBRAEUS (c):</pre><pre>Herr talman! Det är snarast ett förhållningssätt som\r\njag här är ute efter. Många förordningar har ju\r\nantagits under årens lopp -- förordningar som ingår\r\ni ''l'acquis communautaire'', som är obsoleta och\r\nalltså inte längre praktiseras. I det läget är det väl\r\nändå väldigt viktigt att regeringen -- även om vi\r\nantar EES-avtalet och alltså säger att vi kommer att\r\nleva enligt de förordningar som gäller i\r\nsammanhanget -- verkligen undersöker detta och\r\ntar reda på om det handlar om en förordning som\r\ntillämpas. Här verkar det ha gått slentrianmässigt\r\ntill.</pre><pre>Regeringen säger faktiskt att detta kommer att\r\ninnebära ordentliga kostnader och att det därför är\r\nnödvändigt att lagfästa. Men såvitt jag förstår har\r\nman inte undersökt hur detta relateras till de\r\nblanketter som nu används här i Sverige osv. Det\r\nsägs inte något om hur övergången skall gå till. En\r\nså här slarvig lagstiftning är verkligen till skada för\r\nvårt land. Jag vill gärna ha en kommentar här från\r\nUlf Dinkelspiel.</pre><pre>När det gäller detta med ett förhållningssätt till alla\r\nförordningar vill jag således fråga om det inte är\r\nlämpligt att först faktiskt undersöka om det är fråga\r\nom en förordning som tillämpas.</pre><pre>Anf. 109  Statsrådet ULF DINKELSPIEL\r\n(m):</pre><pre>Herr talman! Det är alldeles uppenbart att vi, i den\r\nmån information finns tillgänglig för oss när vi inför\r\nnya bestämmelser, söker skaffa oss en bild av hur\r\nbestämmelserna i praktiken har tillämpats i EG:s\r\nmedlemsländer.</pre><pre>Om det visar sig -- som Birgitta Hambraeus säger --\r\natt vissa bestämmelser är obsoleta på grund av\r\nutvecklingen inom EG är det enligt min mening en\r\nsjälvklarhet från svensk synpunkt att erforderliga\r\nändringar vidtas så länge dessa står i\r\növerensstämmelse med underliggande traktat.</pre><pre>Dessutom kan jag försäkra Birgitta Hambraeus --\r\noch jag tror att vi är helt eniga på denna punkt --\r\nom att vi från svensk sida kommer att vända oss\r\nbåde mot en alltför stor detaljreglering och mot en\r\nbyråkratisering som i allmänhet inte gagnar syftet.</pre><pre>Anf. 110  BIRGITTA HAMBRAEUS (c):</pre><pre>Herr talman! Skall jag alltså tolka Ulf Dinkelspiel\r\nså, att regeringen, när det gäller det här speciella\r\nfallet med en detaljreglerad redovisning från\r\ntrafikföretagens sida i form av blanketter som är\r\nlagfästa, ordentligt har undersökt det hela och\r\nfunnit att det gäller något som vi måste ta över --\r\ndvs. att det handlar om en förordning som\r\ntillämpas, som alltså är aktuell och som vi skall\r\nålägga svenska trafikföretag att följa?</pre><pre>Har alltså en ordentlig undersökning gjorts innan\r\nden särskilda propositionen i detta sammanhang\r\nförelades riksdagen?</pre><pre>Anf. 111  Statsrådet ULF DINKELSPIEL\r\n(m):</pre><pre>Herr talman! Jag kan försäkra att framläggandet av\r\npropositionen föregicks, vilket i regel sker med\r\nvåra propositioner, av ett ordentligt\r\nförberedelsearbete. Därmed vill jag inte säga att\r\nman inte kan ha förbisett någon faktor.</pre><pre>Nu har Birgitta Hambraeus uppmärksammat oss på\r\ndetta. Och jag har inte fått information om\r\nsvårigheter från annat håll. Men i ljuset av detta\r\nskall vi göra en granskning. Om vi finner att\r\nbestämmelserna icke tillämpas i andra länder, att\r\nde skapar svårigheter här hemma och att det är\r\nförenligt med våra internationella åtaganden att\r\ngöra förändringar i bestämmelserna, då kan jag inte\r\nse varför vi inte skulle göra det.</pre><pre>Anf. 112  BIRGITTA HAMBRAEUS (c):</pre><pre>Herr talman! Jag är mycket tacksam för det svaret.\r\nJag vill till protokollet bara anföra att det gäller\r\nproposition 1992/93:107, och riksdagen har fattat\r\nett beslut med anledning av trafikutskottets\r\nbetänkande 1992/93:TU9, vilket justerades den 26\r\nnovember 1992.</pre><pre>Ännu så länge har ju inte EES-avtalet trätt i kraft.\r\nSåvitt jag förstår är detta därför inte något som\r\ntrafikföretagen har uppmärksammat. Det finns\r\ndärför alltså tillfälle att dra tillbaka denna\r\negendomliga proposition som även trafikutskottet,\r\nsåvitt jag förstår, svalde med en viss tvekan.</pre><pre>Anf. 113  Statsrådet ULF DINKELSPIEL\r\n(m):</pre><pre>Herr talman! Det avgörande är naturligtvis om\r\ndetta av dem som närmast berörs av\r\nbestämmelserna bedöms skapa svårigheter. Om det\r\nskulle vara på det sättet och om det skulle visa sig\r\natt det är förenligt med våra internationella\r\nåtaganden att göra förändringar, kan jag inte se\r\nannat än att det finns all anledning att gå vidare på\r\nden vägen. Jag skall anmäla detta till den närmast\r\nberörde ministern. Men detta är min\r\ngrundläggande inställning i frågan.</pre><pre>Överläggningen var härmed avslutad.</pre><pre>18 §  Svar på fråga 1992/93:629 om bevakning av\r\nEG:s kommittéer</pre><pre>Anf. 114  Statsrådet ULF DINKELSPIEL\r\n(m):</pre><pre>Herr talman! Birgitta Hambraeus har under\r\nrubriken ''kostnader för EG-anpassningen'' ställt\r\nen fråga om hur mycket det kostar att skicka\r\ntjänstemän till arbetsgrupper och kommittéer inom\r\nGemenskapens beslutssystem.</pre><pre>Det är riktigt som Birgitta Hambraeus säger att det\r\ninom EG finns en rik flora av arbetsgrupper och\r\nkommittéer. Arbetsgrupperna medverkar i\r\nutformningen av EG:s regler. Kommittéerna bistår\r\nkommissionen i tillämpningen av regelverket. Såväl\r\narbetsgrupper som kommittéer är centrala i\r\nGemenskapens beslutsmaskineri, och det arbete\r\nsom utförs där är av största betydelse för EG:s\r\nfunktion.</pre><pre>Det finns drygt 130 arbetsgrupper under\r\nministerrådet. De har till uppgift att bereda de\r\nbeslut som fattas och de direktiv och förordningar\r\nsom antas i rådet.</pre><pre>Tillämpningen och genomförandet av de lagar och\r\nregler ministerrådet beslutar är i stor omfattning\r\ndelegerad till kommissionen. I de fall ministerrådet\r\nvill ha ett större inflytande över tillämpningen\r\nupprättas kommittéer, vilkas uppgift är att assistera\r\nkommissionen i dess arbete. Det totala antalet\r\nkommittéer kan uppskattas till ett tusental.\r\nAktivitet och mötesfrekvens i de olika\r\nkommittéerna varierar avsevärt. Den bedömning\r\nsom i dag kan göras är att i stort sett alla kommittéer\r\nsom sammanträder regelbundet kräver\r\nkontinuerlig bevakning.</pre><pre>Deltagarna i arbetsgrupper och kommittéer är\r\nnationella tjänstemän, i vissa fall från\r\nhuvudstäderna, i andra från medlemsländernas\r\npermanenta representationer i Bryssel, samt\r\ntjänstemän från kommissionen. Beträffande\r\nDanmark bevakas flertalet möten av den danska\r\ndelegationen i Bryssel. Detta för att nämna ett\r\nexempel.</pre><pre>Inflytandet i beslutsprocessen är ett av\r\nhuvudmotiven för ett svenskt medlemskap i EG.\r\nEn väsentlig del av detta uppnås just genom\r\ninflytande i utformning och tillämpning av regler\r\noch bestämmelser genom fullvärdigt deltagande i\r\narbetsgrupps- och kommittéarbetet, vilket givetvis\r\när av största intresse för svensk del.</pre><pre>Deltagande i EG:s olika arbetsgrupper och\r\nkommittéer kommer att leda till merkostnader för\r\nsvensk del. Mot detta står såväl\r\nsamhällsekonomiska vinster av integrationen som\r\natt kostnader för deltagande i EFTA- och EES-\r\nsamarbetet bortfaller.</pre><pre>Vissa arbetsgrupper och kommittéer kommer att\r\nbevakas från vår delegation i Bryssel, medan andra\r\nkräver deltagande från regeringskansli och\r\nmyndigheter. Vår delegation i Bryssel kommer att\r\nförstärkas som en följd av ett medlemskap. En stor\r\ndel av denna förstärkning hänför sig till bevakning\r\nav arbetsgrupper och kommittéer. Vidare\r\ntillkommer merkostnader för resor, vilket skall\r\nställas mot att behovet av andra resor bortfaller.</pre><pre>Kostnader för tillresande tjänstemän i\r\nkommittéarbetet täcks av gemenskapsbudgeten och\r\nbelastar inte den svenska statsbudgeten. En andel\r\nav det svenska bruttobidraget kommer givetvis att\r\nanvändas till detta ändamål, men bidragets storlek\r\när i princip givet och påverkas inte av omfattningen\r\nav det svenska deltagandet i kommittéarbetet.</pre><pre>Av allt detta följer att det är svårt att uppskatta de\r\nsammanlagda merkostnaderna, och några exakta\r\nberäkningar av detta har inte gjorts. Ett riktmärkte\r\nkan vara något eller några tiotals miljoner kronor.\r\nI gengäld får vi -- och detta är ju i sammanhanget\r\ndet avgörande -- helt andra möjligheter än nu att\r\npåverka ett europeiskt regelverk som vi i vår tur är\r\nmycket beroende av, vare sig vi är medlemmar i EG\r\neller inte. Samarbetet inom EG torde dock över\r\nhuvud taget inte ha kommit till stånd om inte\r\nvinsterna vida hade överstigit kostnaderna.</pre><pre>En avslutande reflexion jag vill göra är att de\r\nkostnader vi kommer att bära som EG-\r\nmedlemmar, inte minst för de resor som blir\r\naktuella, måste ställas mot den förmodligen mycket\r\nomfattande handelspolitiska resediplomati som vi\r\nskulle få ägna oss åt i en situation där vi befann oss\r\nutanför EG. Det är någonting vi lever med redan i\r\ndag, eftersom vi bär kostnaderna för svenska\r\nexperter som på olika områden måste följa\r\nutvecklingen inom EG på plats utan att vi i\r\nmotsvarande mån har något nämnvärt inflytande\r\npå denna utveckling.</pre><pre>Anf. 115  BIRGITTA HAMBRAEUS (c):</pre><pre>Herr talman! Jag ber att få tacka Ulf Dinkelspiel för\r\nsvaret på min fråga. Jag tycker att det är mycket\r\nvärdefullt att det var så utförligt. Jag tycker\r\nnämligen att det fortfarande råder en viss oklarhet\r\nom hur beslutsprocessen går till, att ministerrådet\r\nockså arbetar med många undergrupper och att\r\nsträngt taget mycket få beslut fattas av\r\nministerrådet -- besluten är i själva verket redan i\r\npraktiken fattade i undergrupperna, och bara några\r\nfå återstår för ministrarna att fatta beslut om. Över\r\nhuvud taget är det viktigt att vi lär oss hur\r\nbeslutsprocessen går till.</pre><pre>Riksdagens revisorer sade för något år sedan i en\r\nskrivelse till riksdagen att vi måste diskutera hur vi\r\nskall kunna medverka i alla de tusentals grupperna,\r\nom det är möjligt för oss att medverka i alla. Detta\r\när en reflexion som man kan göra. Ulf Dinkelspiel\r\nhar alltså berättat att detta kommer att täckas från\r\nambassaden, vilket kan vara värdefullt att höra.</pre><pre>Jag skall ta upp det som enligt min mening är\r\nbekymmersamt i detta sammhang. Vi har nyss\r\ndiskuterat ett exempel på en förordning som\r\nvisserligen fanns färdig men som blir oerhört\r\nkonstig när den skall införas i svensk lag. Redan nu\r\nhar en ny lagstiftningsprocess börjat ta form i\r\nSverige. Myndigheternas tjänstemän är mycket\r\nbekymrade. Det händer att de på sitt bord får en\r\ndiger lunta med tusentals sidor av svårbegriplig text\r\nsom de skall överföra till svensk lagtext. Vi i\r\nSverige är ju vana vid att ha utredningar, att ha\r\nremissinstanser och att tjänstemännen finns med på\r\nalla nivåer och kan följa hela arbetet. Nu skall vi\r\nalltså snabbt ta över många lagar. Detta är ett\r\nbekymmer i sig. Om vi skulle bli medlem i EG,\r\ninnebär det alltså att tjänstemännen skall vara med\r\noch bevaka allt detta och ha en möjlighet att\r\npåverka, men vi har inte de svenska\r\nremissinstanserna i vanlig ordning, utan det hela\r\nsker i slutna rum i EG och blir mycket annorlunda.</pre><pre>Detta är alltså exempel på det som lagrådet kallade\r\nför en ny rättsordning som införs i vårt land och som\r\när mycket bekymmersam.</pre><pre>Anf. 116  Statsrådet ULF DINKELSPIEL\r\n(m):</pre><pre>Herr talman! Jag är mycket glad över att Birgitta\r\nHambraeus pekade på att det är fråga om en\r\nutdragen beslutsprocess. Men jag kan inte riktigt\r\nfölja logiken i hennes resonemang om det som\r\nföljer av detta. Det tar nämligen ofta säg ett á två\r\når från det att ett förslag kommer fram till dess att\r\nbeslut fattas. Dessutom konsulterar kommissionen\r\ni allmänhet experter från medlemsländerna innan\r\nden lägger fram ett förslag. Detta gör att vi kommer\r\nin i ett mycket grundligare förfarande, som\r\ndessutom är mycket öppet, eftersom förslagen\r\nläggs på bordet och är offentliga. Detta gör att våra\r\nåkare på ett tidigt stadium, som i detta fall, kan\r\nkonsultera dessa bestämmelser och ge våra\r\nexperter och sedan våra regeringsrepresentanter\r\nsynpunkter på hur dessa bestämmelser skall\r\nutformas.</pre><pre>Jag tycker att det exempel som Birgitta Hambraeus\r\ntar upp är ett alldeles utmärkt exempel på\r\nolägenheterna av att stå utanför EG och inte ha\r\nvarit med att utforma bestämmelserna. Denna\r\nbestämmelse, vilken kan gälla även alla andra\r\nbestämmelser, har nämligen tillkommit utan att vi\r\nhar varit med i beslutsprocessen. Våra åkare har\r\ninte kunnat vara med, våra experter i olika\r\ndepartement och myndigheter har inte kunnat vara\r\nmed, och vi har inte kunnat gå ut med ett\r\nremissförfarande eller genom ett muntligt\r\nförfarande eller på annat sätt kunna höra andras\r\nsynpunkter. Då hade med all sannolikhet dessa\r\nbestämmelser, i den mån de är besvärliga, icke\r\nutformats på ett sådant sätt att de hade varit\r\nbesvärliga för de svenska åkarna.</pre><pre>Jag kan hålla med Birgitta Hambraeus om att det är\r\nett problem att från en dag till en annan överta ett\r\nmycket stort regelverk. Från den synpunkten\r\nbeklagar jag att Sverige inte blev medlem i EG\r\ntidigare. Då hade vi kunnat vara med och utarbeta\r\näven de här bestämmelserna. Nu startar vi från det\r\nhär utgångsläget och söker vara med så mycket vi\r\nkan i EES. Vid medlemskap blir det ännu lättare.</pre><pre>Anf. 117  BIRGITTA HAMBRAEUS (c):</pre><pre>Herr talman! Jag vill ta min fråga nu, så att jag inte\r\nglömmer bort den. Det som Ulf Dinkelspiel säger\r\när mycket intressant, att kostnaderna för\r\ntillresande tjänstemän i kommittéarbetet täcks av\r\ngemenskapsbudgeten och inte belastar den svenska\r\nstatsbudgeten. Får man tolka det som att det är fritt\r\nfram att skicka hur många tjänstemän som helst,\r\noch bara skicka räkningen, eller gäller det ett\r\nbegränsat antal tjänstemän? Det här var en nyhet\r\nför mig. Jag är intresserad av att få den litet\r\nutvecklad.</pre><pre>Sedan säger statsrådet att det vore mycket bättre att\r\nvara med, för då blir det inga överraskningar i\r\nefterhand. Det värsta som håller på att hända är att\r\nvi måste ta över en mängd saker som vi inte har\r\ndeltagit i beslutsfattandet om. Men det finns också\r\nen annan väg. Man kan fortsätta med ett eget\r\nlagstiftningsarbete. Man kan lyssna på vad som\r\nfinns i andra länder, men de lagar som skall gälla i\r\nvårt eget land utformar man i vårt land. Man binder\r\nsig alltså inte för en lagstiftningsprocess som är\r\noerhört svår att övervaka och där det blir väldigt\r\nchansartat vilka som i själva verket kan vara med\r\noch påverka.</pre><pre>Anf. 118  Statsrådet ULF DINKELSPIEL\r\n(m):</pre><pre>Herr talman! Jag vill bekräfta att det är EG som\r\nbetalar kommittéarbetet. Jag kan inte säga det på\r\nrak arm, men jag utgår från att man har\r\nbegränsningar, på samma sätt som vi har det\r\nbeträffande vårt eget deltagande.</pre><pre>När det gäller de synpunkter Birgitta Hambraeus\r\nhar på fördelar och nackdelar med att stå utanför\r\nhar jag även här litet svårt att följa resonemanget.\r\nPå alla de områden där det är av svenskt intresse\r\natt åstadkomma en harmonisering måste vi, för att\r\nkunna delta i arbetet på en annan marknad, för att\r\nvi skall kunna konkurrera på likvärdiga villkor,\r\nsöka utforma våra bestämmelser på ett ensartat\r\nsätt. Där är vi helt utanför processen när de här\r\nbestämmelserna utarbetas, medan vi i slutänden\r\nändå tvingas till följsamhet. Detta för att vi inte\r\nskall komma i sämre konkurrensläge.</pre><pre>Anf. 119  BIRGITTA HAMBRAEUS (c):</pre><pre>Herr talman! Statsrådet vet mycket väl att EFTA-\r\nländerna redan nu är med på lika villkor t.ex. i\r\nstandardiseringskommissioner och utarbetar de\r\ngemensamma regler som skall gälla.</pre><pre>Vi slipper binda oss för olika former av lagar som\r\nkanske inte alls passar hos oss, om vi inte lovar att\r\ngöra det genom EES-avtalet eller genom att bli\r\nmedlemmar i en union. Där kan vi alltså tvingas att\r\nlyda bestämmelser som vi har försökt att påverka,\r\nmen som blir helt annorlunda än de bestämmelser\r\nsom vi i själva verket skulle vilja ha och som inte\r\npassar i vårt land.</pre><pre>Vi har möjlighet till frihandel. Vi har genom vårt\r\navtal möjligheter att sluta avtal. Jag tycker att det\r\när bra att vi studerar hur man lagstiftar och att vi\r\nföljer de lagar som är bättre där nere. Men vi skall\r\nhela tiden ha möjligheten att själva utforma de\r\nlagar som vi själva önskar. Det skall vara ett fritt\r\nland som samarbetar med EG i stället för en delstat\r\ni en union.</pre><pre>Anf. 120  Statsrådet ULF DINKELSPIEL\r\n(m):</pre><pre>Herr talman! Det är bl.a. erfarenheterna av\r\nstandardiseringsarbetet -- där om jag inte misstar\r\nmig en del beslut fattas med majoritet, men det är\r\njag inte säker på -- som har gjort att vi har sagt oss\r\natt det är ett svenskt intresse att delta i ett brett\r\ninternationellt samarbete, bl.a. på\r\nharmoniseringsområdet.</pre><pre>Jag håller helt med Birgitta Hambraeus om att i den\r\nbästa av världar skulle vi delta fullt ut och utforma\r\nalla bestämmelser och sedan säga: Vi gör precis\r\nsom vi vill. Men det är inte det alternativet man står\r\ninför. Antingen är man med i ett internationellt\r\nsamarbete som EG:s och tar de olägenheter som\r\nföljer med de fördelar som är förenade med\r\nsamarbetet eller också väljer man att stå utanför\r\noch isolera sig. Det gäller EFTA, det gäller OECD,\r\ndet gäller GATT och det gäller allt internationellt\r\nsamarbete. Det gäller också FN, där vissa beslut i\r\nsäkerhetsrådet blir tillämpliga även för vår egen\r\ndel.</pre><pre>Anf. 121  BIRGITTA HAMBRAEUS (c):</pre><pre>Herr talman! Vi är redan med och samarbetar i alla\r\nde organisationer som statsrådet räknade upp. Det\r\nsom skiljer ett medlemskap, och även EES-avtalet,\r\nfrån detta är att vi går in i ett tvingande överstatligt\r\nsamarbete. Jag vet att EES inte är överstatligt, men\r\nvi lovar ändå att följa en mängd olika lagar som vi\r\nännu inte vet konsekvenserna av. Det är detta som\r\när skillnaden mot allt annat internationellt arbete\r\nsom vi deltar i. Det har faktiskt gått mycket bra\r\nhittills. Sverige är ett av världens öppnaste länder\r\nnär det gäller samarbete med hela världen, även\r\nmed EG och inom EFTA. Det finns all anledning\r\natt fortsätta på den vägen och att utveckla vår\r\ninternationalism.</pre><pre>Anf. 122  Statsrådet ULF DINKELSPIEL\r\n(m):</pre><pre>Herr talman! Det är i denna grundfråga som\r\nBirgitta Hambraeus och jag har skilda\r\nuppfattningar. Det är med mitt sätt att se ett svenskt\r\nintresse att gå vidare på den väg vi har slagit in på,\r\nden internationella vägen, i insikt om att allt fler\r\nfrågor måste lösas i ett brett internationellt\r\nsamarbete. Det är den slutsats som ursprungligen\r\nsex medlemsländer, nu tolv medlemsländer,\r\nrepresenterande nio av tio västeuropeer, har\r\nkommit fram till. Det är den slutsats som inte bara\r\njag själv, utan den svenska regeringen och en\r\ndominerande del av den svenska riksdagen har\r\ndragit.</pre><pre>Med Birgitta Hambraeus synsätt kommer man\r\nnaturligtvis till en annan slutsats när det gäller\r\nharmoniseringen.</pre><pre>Överläggningen var härmed avslutad.</pre><pre>19 §  Svar på fråga 1992/93:576 om ökad tillväxt\r\noch fler arbetstillfällen i kommunerna</pre><pre>Anf. 123  Finansminister ANNE WIBBLE\r\n(fp):</pre><pre>Herr talman! Sylvia Lindgren har frågat\r\narbetsmarknadsministern om han ämnar vidta\r\nnågra åtgärder för att stimulera en ökad tillväxt och\r\nfler arbetstillfällen i kommunerna i stället för att\r\nsänka statsbidragen.</pre><pre>Frågan har överlämnats till mig.</pre><pre>Som Sylvia Lindgren säkert har noterat innehåller\r\nden kompletteringsproposition som regeringen\r\nlade fram för knappt två veckor sedan inga förslag\r\nom sänkta statsbidrag för vare sig kommuner eller\r\nlandsting. Tvärtom föreslår regeringen, i syfte att\r\nbegränsa det kommunala skatteuttaget och\r\nunderlätta en anpassning av den kommunala\r\nverksamheten när den ekonomiska situationen\r\nsnabbt försämras, att kommuner och landsting som\r\nen engångsåtgärd för år 1994 får behålla vissa\r\nskattemedel. Sammantaget rör det sig om över 4\r\nmiljarder kronor som annars enligt\r\nfinansieringsprincipen skulle ha förts över till\r\nstaten. Beloppet motsvarar intäkterna från det\r\nökade skatteunderlag som beror av det sänkta\r\ngrundavdraget. Som villkor för att få del av dessa\r\nmedel gäller enligt förslaget för varje enskild\r\nkommun och varje enskilt landsting att skattesatsen\r\ninte höjs för år 1994.</pre><pre>Till detta skall läggas alla de\r\narbetsmarknadspolitiska åtgärder som har mer\r\neller mindre direkt inverkan på kommunernas\r\nekonomiska situation och som inte minst innebär\r\nen avlastning beträffande kommunernas\r\nsocialbidragskostnader. Dit hör t.ex. den kraftiga\r\nökningen av arbetslivsutveckling som motverkar\r\nutförsäkring från arbetslöshetskassan. Till de\r\nsenaste för kommunerna viktigare satsningarna hör\r\nockså förslaget i kompletteringspropositionen om\r\n89 000 extra utbildningsplatser och det ROT-\r\nprogram som riksdagen tidigare har ställt sig\r\nbakom. Det sistnämnda innebär bl.a. att 800\r\nmiljoner kronor har anvisats till reparation och\r\nunderhåll av bl.a. vissa kommunala fastigheter.</pre><pre>Vad gäller det nya statsbidragssystemet för\r\nkommuner så kan uppgiften om att Stockholms\r\nstad på grund av statliga beslut skulle ha förlorat 2,7\r\nmiljarder kronor av sina inkomster för år 1993 inte\r\nvara riktig. Jag saknar dock underlag för att gå in i\r\nen diskussion om detta. Däremot innebär\r\nregeringens förslag om en ''frysning'' år 1994 av\r\n1993 års övergångsregler en förbättring för t.ex.\r\nStockholms stad med över 200 miljoner kronor\r\njämfört med tidigare beslutade regler.</pre><pre>Slutligen vill jag framhålla att det är regeringens\r\nuppfattning att de nya arbetstillfällena i första hand\r\nbör tillkomma i den privata sektorn, snarare än i\r\nden kommunala sektorn. Därom har -- i varje fall\r\ntill nu -- rått bred enighet.</pre><pre>Anf. 124  SYLVIA LINDGREN (s):</pre><pre>Herr talman! Jag tackar finansministern så mycket\r\nför svaret. Frågan var ställd till\r\narbetsmarknadsministern, och det var den med\r\nanledning av att jag tycker att det finns en Moment\r\n22-effekt mellan dagens utformning av\r\nstatsbidragen och kommunernas förutsättningar\r\noch möjligheter att skapa fler arbetstillfällen.</pre><pre>Effekterna av dagens system är att när vi ökar\r\nförvärvsintäkterna, alltså får fler jobb, sjunker\r\nstatsbidragen.</pre><pre>Det här kan medföra att det inte finns några som\r\nhelst incitament för att just öka verksamheterna.\r\nDäremot lönar det sig att lägga ner barnomsorg,\r\nfritidsverksamhet etc. Anne Wibble! Jag tycker att\r\ndet här är fel. Jag tycker dessutom att ett sådant här\r\nsystem skapar klara kvinnofällor. En utbyggd och\r\nbra barnomsorg måste ge möjligheter för alla att\r\narbeta.</pre><pre>Jag är också orolig för utvecklingen för inte minst\r\nde s.k. kvinnojobben, och det är också därför som\r\njag också är mycket intresserad av att höra Börje\r\nHörnlunds uppfattning om saken. Börje Hörnlund\r\nmåste känna till alla de varsel som i dag finns\r\nutlagda inom den s.k. gemensamma sektorn.</pre><pre>I kompletteringspropositionen föreslår regeringen\r\natt 35 miljarder kronor skall sparas på att växla ned\r\nökningen av den offentliga konsumtionen, främst\r\nden kommunala, från2 % till 0 % tillväxt. Men\r\nproblemet är ju att den kommunala verksamheten\r\ninte växer med 2 % utan krymper, och det har den\r\ngjort flera år i rad med växande arbetslöshet som\r\nföljd.</pre><pre>Anf. 125  Finansminister ANNE WIBBLE\r\n(fp):</pre><pre>Herr talman! Låt mig först kommentera det som\r\nsades sist, nämligen att de 35 miljarderna skulle\r\nutgöra något slags luftbesparing när det gäller att\r\nbegränsa utgifterna för den offentliga\r\nkonsumtionen.</pre><pre>Jag vill för det första säga att det är ungefär 25\r\nmiljarder som berör kommuner och landsting och\r\n10 miljarder som berör staten.</pre><pre>Om man för det andra ingenting gör utan avstår\r\nfrån denna typ av insatser som kommer att krävas\r\nför att fullfölja denna besparingspost, kommer\r\nkrafter i kommuner och landsting, inte minst\r\nbefolkningens ålderssammansättning och tekniska\r\nframsteg inom sjukvården, att medföra att de\r\nkommunala utgifterna stiger och att de kommunala\r\nunderskotten kraftigt ökar. Därmed ökar också de\r\ntotala offentliga underskotten.</pre><pre>De insatser som kommer att krävas för att man inte\r\nskall få sådana stora underskott är mycket stora,\r\noch att beskriva detta som luftbesparingar är en\r\nganska stor förolämpning mot de kommunpolitiker\r\nsom kommer att ha en mycket stor arbetsuppgift\r\nframöver i att klara den produktivitetsökning som\r\nkrävs för att man skall kunna ge en bra service med\r\nmindre pengar.</pre><pre>Frågan om statsbidragsreglernas utformning och\r\nintresset av att öka det egna skatteunderlaget med\r\nen bra och hög förvärvsverksamhet även för\r\nkvinnor diskuterade Sylvia Lindgren och jag så sent\r\nsom för två veckor sedan. Såvitt jag då tyckte mig\r\nkunna märka är vi helt överens om att detta är\r\nviktigt.</pre><pre>Slutligen tycker jag mig märka att Sylvia Lindgren\r\nibland resonerar som om kommunernas främsta\r\nuppgift är att skapa jobb. Jag tycker att deras\r\nfrämsta uppgift är att skapa en mycket väl\r\nfungerande service för medborgarna.</pre><pre>Anf. 126  SYLVIA LINDGREN (s):</pre><pre>Herr talman! Självfallet är det oerhört viktigt för\r\nkommunerna att skapa en väl fungerande service,\r\nmen till det behövs det människor. I varje fall hör\r\njag dagligen från mitt bostadsområde, från de\r\nkommun- och landstingspolitiker som jag har\r\nkontakt med och inte minst från sjukvårdspersonal\r\nhur man i dag går på knäna. Man har rationaliserat\r\noch effektiviserat, men det finns smärtgränser för\r\nhur mycket längre som man kan nå i de\r\navseendena.</pre><pre>Jag är orolig och jag reagerar över att när vi ökar\r\nförvärvsintäkterna i kommunerna, sjunker\r\nstatsbidragen. Detta får negativa konsekvenser och\r\nleder till stora samhällsförluster. Så blir fallet när\r\nbarnomsorg, vård och omvårdnad inte fungerar.</pre><pre>Anne Wibble refererade också till den debatt som\r\nvi förde här den 23 april. Då sade Anne Wibble\r\nbl.a. ''att det är viktigt att ha regler som också ger\r\nkommunerna motiv att tillgodose samhällets\r\nlegitima krav på att det även för den del av\r\nbefolkningen som råkar vara kvinnor finns\r\nmöjlighet att förvärvsarbeta''. Jag tycker att det var\r\nett mycket bra uttalande, och det är också därför\r\nsom jag är så noga med incitamenten till\r\nkommunerna för att skapa arbetstillfällen.</pre><pre>Anf. 127  FÖRSTE VICE TALMANNEN:</pre><pre>Den ärade talaren måste se när den röda lampan\r\nlyser. Då är talartiden slut.</pre><pre>Anf. 128  Finansminister ANNE WIBBLE\r\n(fp):</pre><pre>Herr talman! Vad gäller det som sades i den första\r\ndelen av Sylvia Lindgrens inlägg har jag en annan\r\nuppfattning. Det andades ett slags uppgivenhet, att\r\ndet inte går att förändra och förnya mera i den\r\nkommunala verksamheten. Jag tror att detta är helt\r\nfel. Jag tycker att verkligheten visar att\r\nkommunpolitikerna är bra mycket mer\r\noptimistiska, framsynta och förändringsvilliga än\r\nvad Sylvia Lindgren ger uttryck för.</pre><pre>I den senare delen var inlägget ett instämmande i\r\nvad jag sagt tidigare, och jag är självfallet glad för\r\natt få denna uppslutning kring vikten av att ha\r\nsådana statsbidragsregler att det lönar sig för\r\nkvinnor att förvärvsarbeta. Det är en oerhört viktig\r\nprincip för regeringens arbete.</pre><pre>Anf. 129  SYLVIA LINDGREN (s):</pre><pre>Herr talman! Jag tycker att det som sker inom\r\narbetsmarknadspolitiken är mycket oroväckande,\r\ninte minst på kvinnosidan. Situationen i vårt\r\nsamhälle är sådan att det skulle behövas mera av\r\nomvårdnad och omsorg, men här går man nu ut\r\nmed storsläggan och varslar i stort sett i varenda\r\nkommun över hela landet. Därför tyckte jag att det\r\nvar mycket viktigt att till arbetsmarknadsministern\r\nfå ställa följande fråga: Vad tänker man göra åt\r\ndetta? Skall vi lösa saker och ting bara med\r\ngarantipensioner o.d. och därmed kasta ut de\r\nmedelålders kvinnorna, inte minst från den\r\noffentliga sektorn? Är det rätt politik?</pre><pre>Anf. 130  Finansminister ANNE WIBBLE\r\n(fp):</pre><pre>Herr talman! Jag skall inte upprepa mitt\r\nursprungliga svar, som naturligtvis är väl avstämt\r\nmed arbetsmarknadsministern. Där refereras till de\r\n4 miljarder kronor som behövs som en\r\nengångsåtgärd för att vi inte skall behöva gå alltför\r\nsnabbt fram i en svår situation. Där refereras också\r\ntill en stor mängd av de förslag som\r\narbetsmarknadsministern lade på riksdagens bord\r\nför två veckor sedan och som i hög grad avhjälper\r\nden kommunala situationen och underlättar för\r\nväldigt många enskilda människor att hantera en\r\nsvår arbetsmarknadssituation. De får något vettigt\r\natt göra och kan i många fall bättra på sin\r\nutbildning, så att de blir bättre rustade att ta de\r\njobb som kommer fram.</pre><pre>Anf. 131  SYLVIA LINDGREN (s):</pre><pre>Herr talman! Jag är tacksam för att Anne Wibble\r\nhar besvarat denna fråga, även om jag är besviken\r\növer att inte Börje Hörnlund har fått göra det.\r\nFrågan löd: ''Ämnar arbetsmarknadsministern att\r\nvidtaga några åtgärder för att stimulera en ökad\r\ntillväxt i kommunerna och fler arbetstillfällen -- i\r\nstället för att straffa dem genom sänkta\r\nstatsbidrag?''</pre><pre>Det som jag åberopade i min fråga var att de\r\nkommuner som skapar fler arbetstillfällen och som\r\nordnar mer inom barnomsorg o.d. får sänkningar\r\nav statsbidragen. Jag undrade hur detta går ihop.</pre><pre>Jag är alltså ledsen över att inte Börje Hörnlund har\r\nsvarat på min fråga. Man har i svaret i stället vänt\r\npå den och hänvisar till att\r\nkompletteringspropositionen inte innehåller några\r\nförsämringar av statsbidragen. Det var faktiskt inte\r\ndet som jag avsåg med min fråga.</pre><pre>Anf. 132  Finansminister ANNE WIBBLE\r\n(fp):</pre><pre>Herr talman! Låt mig då avslutningsvis bara säga att\r\nfrågan möjligen missuppfattades. Men om det var\r\ndet senare som Sylvia Lindgren avsåg, handlade det\r\nom statsbidragsreglernas konstruktion, och även då\r\när det mitt ämnesområde. Det var alltså naturligt\r\natt jag besvarade frågan. Detta berördes också i\r\nden debatt som fördes den 23 april, och vi får\r\nsäkerligen anledning att återkomma till det. g</pre><pre>Överläggningen var härmed avslutad.</pre><pre>\r\n20 §  Svar på fråga 1992/93:608 om möjligheten\r\nför gravida och föräldralediga kvinnor att\r\nåteranställas</pre><pre>Anf. 133  Finansminister ANNE WIBBLE\r\n(fp):</pre><pre>Herr talman! Inger Lundberg har frågat\r\ncivilminister Inger Davidson om vilka åtgärder hon\r\när beredd att vidta för att gravida och föräldralediga\r\nkvinnor inte skall diskrimineras i samband med\r\nomstruktureringen inom den offentliga sektorn.</pre><pre>Arbetet inom regeringen är numera så fördelat att\r\ndet är jag som skall svara på frågan.</pre><pre>Inger Lundberg är oroad över vissa\r\ntidningsuppgifter om att gravida kvinnor och\r\nsådana som varit föräldralediga nekats\r\nåteranställning i samband med omstruktureringar.\r\nVid t.ex. privatiseringar av offentlig verksamhet\r\npåstås de nya arbetsgivarna i flera fall ha valt bort\r\nsådana kvinnor, eftersom de inte omedelbart har\r\nkunnat stå till arbetsgivarens förfogande.</pre><pre>Jag tycker att den fråga som Inger Lundberg tar\r\nupp, nämligen hur kvinnors kompetens och\r\narbetskraft tas till vara på arbetsmarknaden, är\r\nviktig och angelägen. Däremot har jag inte kunnat\r\nverifiera just de tidningsuppgifter som Inger\r\nLundberg refererar till. Jag tror också att frågan\r\nmåste ses i ett litet större sammanhang; det gäller\r\ninte endast omstruktureringar och privatiseringar\r\nav den offentliga sektorn. Tyvärr finns det\r\nfortfarande situationer på arbetsmarknaden där\r\nkvinnor riskerar att diskrimineras jämfört med\r\nmän. Dit hör händelser under längre\r\nfrånvaroperioder på grund av graviditet och\r\nföräldraledighet, men inte bara inom offentliga\r\nverksamheter utan också vid förändringar i privata\r\nföretag, t.ex. fusioner, uppköp och\r\nomstruktureringar. Det är i allmänhet lättare för en\r\nanställd att bevaka sina rättigheter och se till att\r\ninte glömmas bort i sådana processer om man själv\r\när närvarande.</pre><pre>Inom Socialdepartementet har en rapport\r\nutarbetats över alternativa verksamhetsformer\r\ninom vård och omsorg (Ds 1992:108). I fråga om\r\nanställningstrygghet vid avknoppningar\r\nkonstateras att lagen (1982:80) om\r\nanställningsskydd tolkas på olika sätt inom olika\r\nkommuner och landsting med avseende på\r\nföreträdesrätt till återanställning. Inga fall har gått\r\ntill domstol när det gäller huruvida företrädesrätten\r\ngäller också mot ny huvudman efter det att en\r\nkommun avknoppat en verksamhet. Däremot finns\r\ndet domar i arbetsdomstolen där företrädesrätten\r\ngällt efter t.ex. övertagandeavtal eller motsvarande\r\nmellan privata företag. I rapporten konstateras\r\nockså att det finns möjligheter att avtala bort\r\nföreträdesrätten. Detta kan ske genom att\r\nkommunen, entreprenören och den fackliga eller\r\nde fackliga parterna sluter en överenskommelse\r\nsom innebär att 25--27 §§ LAS inte skall gälla vid\r\növergången av verksamheten. I vissa fall krävs\r\nockså medgivande från den enskilde arbetstagaren.</pre><pre>Vid tillsättning av statliga tjänster skall enligt\r\ngrundlagen avseende fästas endast vid sakliga\r\ngrunder, såsom förtjänst och skicklighet (11 kap.\r\n9 § RF). Enligt lagen om offentlig anställning skall\r\nnumera skickligheten sättas främst (4 kap. 3 §\r\nLOA). Några motsvarande regler finns inte för den\r\nprivata sektorn.</pre><pre>Inom Finansdepartementet håller vi just nu på att\r\navsluta ett arbete med att ta fram ett cirkulär om\r\norganisations- och strukturförändringar inom\r\nstatsförvaltningen. Cirkuläret, som inom kort\r\nkommer att skickas ut till chefer och handläggare\r\ninom regeringskansliet, beskriver de principer som\r\nbör gälla vid genomförande av\r\nstrukturförändringar inkl. privatisering och\r\nbolagisering av statlig verksamhet. En viktig\r\ngrundprincip i cirkuläret är att i de fall\r\narbetsuppgifter förs över från en nedlagd\r\nmyndighet till en nybildad eller redan existerande\r\nmyndighet, bör i första hand den personal erbjudas\r\nanställning som i den nedlagda myndigheten hade\r\nmotsvarande arbetsuppgifter. Samma princip bör\r\nenligt cirkuläret vara en utgångspunkt vid\r\nförhandlingar i samband med t.ex. bolagisering.</pre><pre>Jag anser att cirkulärets riktlinjer ger en god grund\r\nockså för att motverka diskriminering av gravida\r\noch föräldralediga kvinnor i samband med\r\nstrukturförändringar inom statsförvaltningen. Det\r\när viktigt att dessa kvinnors situation\r\nuppmärksammas, och jag kommer i olika\r\nsammanhang att medverka till att så sker.</pre><pre>Anf. 134  INGER LUNDBERG (s):</pre><pre>Herr talman! Jag vill tacka finansministern för\r\nsvaret på frågan. Jag kan ändå inte undgå att säga\r\natt jag är litet förvånad över att det är\r\nfinansministern och inte civilministern som\r\nbesvarar frågan.</pre><pre>Det pågår ett stort systemskifte inom den offentliga\r\nverksamheten, och det påverkar samhället på\r\nmånga sätt. Bl.a. påverkar det de anställdas\r\nförhållanden och situationen på arbetsmarknaden.\r\nRisken är uppenbar att förändringarna kan leda till\r\natt svaga grupper på arbetsmarknaden slås ut i\r\nsamband med ägarskiften. Därför är jag litet\r\nförvånad över att regeringen inte har givit ett\r\ndepartement uppgiften att till fullo följa, utvärdera\r\noch föreslå förändringar i samband med det\r\nsystemskifte som nu pågår.</pre><pre>Som finansministern själv konstaterar tolkas\r\nföreträdesrätten olika i olika kommuner. Flera\r\nkommuner och landsting har vägrat att skriva på\r\navtal som garanterar de anställda turordningsrätt\r\nnär den nya arbetsgivaren skall anställa folk. Det\r\npåverkar kanske priset på entreprenaden. Får\r\nentreprenören välja de som har de bästa\r\nförutsättningarna på arbetsmarknaden kanske\r\npriset blir billigare för kommunen.</pre><pre>En grupp som drabbas är de gravida och\r\nföräldralediga kvinnorna. Det blir allt vanligare att\r\ntjejer känner att de måste korta av\r\nföräldraledigheten för att bevaka sin plats på\r\narbetsmarknaden. Arbetsrätten är inte en gång för\r\nalla given. Kvinnornas ställning på\r\narbetsmarknaden är något som vi åter och återigen\r\nmåste erövra. Är det finansministerns uppfattning\r\natt turordningsreglerna skall gälla vid\r\nomstruktureringar i kommuner, landsting och\r\nstatsförvaltningen? Kommer finansministern att\r\nvara tydlig gentemot sina partivänner och andra\r\nborgerliga företrädare ute i landet på den punkten?</pre><pre>Anf. 135  Finansminister ANNE WIBBLE\r\n(fp):</pre><pre>Herr talman! Det är korrekt som både Inger\r\nLundberg påpekade och som jag nämnde i mitt svar\r\natt reglerna tolkas olika i olika kommuner och\r\nlandsting. Icke desto mindre är det korrekt att inget\r\nfall har gått till domstol. Man har uppenbarligen\r\nkunnat lösa detta problem utan att skapa några\r\nsvåra konflikter.</pre><pre>Det är oerhört centralt att kvinnors rätt på\r\narbetsmarknaden -- vare sig de råkar vara gravida,\r\nhar varit eller kommer att vara föräldralediga -- är\r\nstark och att kvinnorna har samma möjligheter att\r\nförvärvsarbeta som männen. Jag kan försäkra Inger\r\nLundberg att detta är en uppfattning som\r\ngenomsyrar många av de förslag som regeringen\r\nlägger fram, inte minst från jämställdhetsminister\r\nBengt Westerberg eller mig i samband med andra\r\nregler som rör anställningsförhållanden inom den\r\noffentliga sektorn. Jag gav rikliga prov på detta när\r\ndet gäller den statliga förvaltningen. Där är\r\nambitionen att se till att man inte går någons rätt för\r\nnär.</pre><pre>Vidare har vi de arbetsrättsliga reglerna. Inger\r\nLundberg är inte obekant med att det pågår ett\r\nutredningsarbete som kommer att skickas, eller\r\njust har skickats, på remiss -- jag är inte riktigt säker\r\npå vilket. Det finns anledning att studera\r\nremissvaren noga. Sedan kommer med stor\r\nsäkerhet regeringen att återkomma till riksdagen\r\nmed synpunkter på de olika förslagen.</pre><pre>Anf. 136  INGER LUNDBERG (s):</pre><pre>Herr talman! Jag har stor respekt för Folkpartiets\r\nförhållningssätt i jämställdhetsfrågor. Men det lär\r\nväl också vara så att ni inte bara befinner er i gott\r\nsällskap i den nuvarande regeringskonstellationen.\r\nTill syvende och sist är det den grå vardagen som de\r\narbetsrättsliga reglerna berör.</pre><pre>Det talas nu om att arbetsgivarna skall få välja ut\r\n20 % av arbetskraften. Är det givet att det bland\r\ndessa 20 % kommer att finnas graviditetslediga och\r\nföräldralediga kvinnor? Är inte risken uppenbar,\r\nfru finansminister, att om vi inte hjälps åt att slåss\r\nför turordningsregler och arbetsrättsliga regler att\r\njust kvinnor som ibland befinner sig i en litet\r\nskörare situation än andra på arbetsmarknaden\r\nkommer att höra till förlorarna?</pre><pre>Anf. 137  Finansminister ANNE WIBBLE\r\n(fp):</pre><pre>Herr talman! Som Inger Lundberg säkert förstår är\r\njag inte beredd att kommentera enskildheter i\r\nförslaget från Arbetsrättsliga kommittén för\r\nregeringens räkning. Vi får återkomma till den\r\nfrågan.</pre><pre>Det är till stor fördel för kvinnorna om problemen\r\nkan lösas. Det är angeläget att se till att det skapas\r\nmöjligheter i Sverige för att småföretag både kan\r\nbildas och får växa litet grand. Det råkar förhålla\r\nsig så att i stora delar av landet är det faktiskt i\r\nförsta hand kvinnor som startar småföretag. I den\r\nmån bildandet av småföretag kan underlättas med\r\nnågra förändringar i den arbetsrättsliga\r\nlagstiftningen eller med hjälp av andra\r\nförändringar, tror jag att det skulle vara till fördel\r\nför kvinnors möjligheter att försörja sig själva. De\r\nkan ju önska detta snarare än att vara anställda.</pre><pre>Låt mig återigen försäkra att när olika ministrar\r\nframför synpunkter och förslag talar de för hela\r\nregeringen. Det finns inte några skillnader i detta\r\navseende.</pre><pre>Anf. 138  INGER LUNDBERG (s):</pre><pre>Herr talman! En enskildhet där finansministern\r\nkan ha en uppfattning gäller just synen på\r\nomstruktureringar inom den offentliga sektorn.\r\nSkall turordningsreglerna gälla eller inte?</pre><pre>Vi kommer förmodligen snart att få ett EES-avtal.\r\nDet finns ett EG-direktiv som ställer krav på att\r\narbetsrättsliga regler skall gälla i samband med\r\nägarskiften. Kommer finansministern för sin del att\r\nse till att Sverige till fullo lever upp till det EG-\r\ndirektivet och slår vakt om turordningsreglerna vid\r\nförändringar i den offentliga sektorn?</pre><pre>Anf. 139  Finansminister ANNE WIBBLE\r\n(fp):</pre><pre>Herr talman! Jag skall inte upprepa det svar jag gav\r\ninledningsvis. Jag hänvisar till svaret. Det svar\r\nInger Lundberg efterfrågar gav jag i mitt första\r\nanförande.</pre><pre>Anf. 140  INGER LUNDBERG (s):</pre><pre>Herr talman! Det svar som gavs i det första\r\nanförandet var inte tydligt. Finansministern sade\r\natt hon för sin del vill arbeta för att kvinnor skall ha\r\nen stark ställning på arbetsmarknaden. Det är bra,\r\noch det är vi eniga om.</pre><pre>Men är finansministern beredd att ta ''fighten'' mot\r\nde kommunpolitiker i landet som säljer bort\r\nturordningsregler, dvs. gravida och föräldralediga\r\nkvinnors rätt, för att få entreprenader som\r\nuppfattas som lönsamma? Det är viktigt att få svar\r\npå den frågan.</pre><pre>Anf. 141  Finansminister ANNE WIBBLE\r\n(fp):</pre><pre>Herr talman! Jag anser att Inger Lundberg inte har\r\nkunnat påvisa att det skulle förhålla sig på det sätt\r\nsom Inger Lundberg beskriver. De uppgifter som\r\nhon nämner har inte gått att verifiera. Trots att det\r\ntolkas litet olika i olika kommuner, har inga fall gått\r\ntill domstol. Uppenbarligen har man i olika\r\nsituationer på ett någorlunda tillfredsställande sätt\r\nkunnat lösa detta.</pre><pre>Jag har själv redovisat hur arbetet med att skapa ett\r\nformulär för hantering av frågorna vad gäller\r\navknoppning, samt bolagisering och privatisering\r\ninom statsförvaltningen, pågår. Jag har redovisat\r\nnågra principer, varav en viktig grundprincip vid\r\nomstruktureringar av det här slaget är att den\r\npersonal som hade motsvarande arbetsuppgift\r\ntidigare i första hand bör erbjudas anställning.\r\nDetta sätt skiljer sig på ett fördelaktigt sätt från\r\nnågra av de tillvägagångssätt som vid större statliga\r\nomstruktureringar användes av den förra\r\nregeringen.</pre><pre>Överläggningen var härmed avslutad.</pre><pre>21 §  Svar på fråga 1992/93:625 om BNP och\r\nEG-förhandlingarna</pre><pre>Anf. 142  Finansminister ANNE WIBBLE\r\n(fp):</pre><pre>Herr talman! Lena Klevenås har frågat\r\nutrikeshandelsministern om Sverige i EG-\r\nförhandlingarna vid beräkning av BNP kommer att\r\ndra av värdet av de tjänster som utförs inom barn-\r\noch äldreomsorgen.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Lena Klevenås fråga är föranledd av uppgifter i\r\npressen om Sveriges bidrag till EG:s budget vid ett\r\nmedlemskap. Hittills gjorda beräkningar visar på\r\natt detta bidrag kommer att bli betydande även om\r\nbeloppen fortfarande är osäkra.</pre><pre>Mot den bakgrunden anmälde Sverige redan i\r\nöppningsanförandet att storleken på detta bidrag\r\nkunde innebära problem. Lösningar som tillämpats\r\ni liknande situationer vid tidigare anslutningar\r\nmåste därför studeras närmare. Denna process\r\npågår fortfarande i regeringskansliet. Regeringen\r\nkommer, när denna diskussion är avslutad, att\r\nnärmare fastställa vilka krav som bör ställas i\r\nförhandlingarna.</pre><pre>Vad beträffar storleken på Sveriges BNP i relation\r\ntill EG-länderna är det som Lena Klevenås säger.\r\nVår ekonomis speciella karaktär med stor offentlig\r\nsektor, hög förvärvsfrekvens, relativt liten\r\ninformell ekonomi etc. talar för att vår BNP på ett\r\nmer korrekt sätt värderar bl.a. kvinnors arbete i\r\nvård och omsorg i jämförelse med EG-länderna.\r\nDetta måste naturligtvis ingå som en utgångspunkt\r\ni regeringens diskussioner.</pre><pre>Anf. 143  LENA KLEVENÅS (s)</pre><pre>Herr talman! Jag tackar finansministern för svaret,\r\noch jag är helt nöjd med att det är finansministern\r\nsom svarar.</pre><pre>I en notis i tidningen Arbetet den 1 april läste jag\r\natt Sverige vill ha EG-rabatt. Jag funderade en\r\nstund över om det var ett skämt eller inte. Men det\r\nvar inget skämt. Det pågår tydligen i regeringen\r\ndiskussioner om att räkna om Sveriges BNP inför\r\nEG-förhandlingarna för att kunna få en rabatt.\r\nMan anser tydligen att dessa 20 miljarder kronor,\r\nsom vi enligt gängse beräkningar skulle betala, är\r\nför mycket. Jag antar att det är problemet.</pre><pre>Det är anmärkningsvärt att man manipulerar med\r\ndet här begreppet. För mig har det här begreppet\r\nframstått som ett närmast heligt begrepp, och jag\r\nhar uppfattat att det har varit så även för\r\nfinansministern.</pre><pre>Manipulerandet bekymrar mig ur två aspekter.\r\nVarför skall man dra av just värdet för tjänster inom\r\nbarn- och äldreomsorg? Är värdet av dessa tjänster\r\nlika med noll? Är värdet av dessa kvinnors arbete\r\ningenting? Är det så, att ju fler kvinnor som arbetar\r\ni ett land desto fattigare är landet? Enligt uppgifter\r\ni pressen ter sig Sverige rikare än det är, därför att\r\nkvinnor arbetar. Vi kvinnor upplever det inte så\r\nutan faktiskt tvärtom.</pre><pre>Det stod också i artikeln att köpkraften inte är så\r\nstor som den verkar vara med vår höga BNP, därför\r\natt det är kvinnor som tjänat dessa pengar. Jag vill\r\nfråga finansministern: Tillför kvinnor något med\r\nsitt arbete inom vård och omsorg? Kanske finns det\r\nsnarare något som man borde lägga till BNP,\r\nnämligen det oavlönade arbete som många kvinnor\r\nutför i hemmen.</pre><pre>Anf. 144  Finansminister ANNE WIBBLE\r\n(fp):</pre><pre>Herr talman! På Lena Klevenås fråga om kvinnor\r\ntillför något, vill jag obetingat svara ja. Kvinnor\r\nutför oerhört mycket värdefulla och viktiga\r\narbetsuppgifter. Det är alldeles självklart.</pre><pre>Jag tycker att Lena Klevenås borde studera den här\r\nartikeln i Arbetet, vilken hon uppenbarligen till en\r\ndel missuppfattat. Slutsatsen som hon drar,\r\nnämligen att det skulle manipuleras och olika saker\r\ni vår BNP skulle dras av, är ju något egenartad.</pre><pre>Jag är också förvånad över att Lena Klevenås säger\r\natt det tydligen pågår en diskussion. Detta\r\nproblemkomplex anhängiggjordes redan vid\r\nförhandlingarnas början den 1 februari i\r\nutrikeshandelsministerns öppningsanförande. Det\r\nanförandet har varit dels föremål för diskussion,\r\ndels publicerats i ett stort antal tidningar. Det är\r\nmycket tydligt angivet att det kunde innebära\r\nproblem att vi skulle komma att betala så pass\r\nmycket pengar och att det handlar om med vilken\r\ntakt som betalningen skall fasas in i medlemskapets\r\nbudget.</pre><pre>Mer konkret handlar det om att vi på grund av den\r\nsvenska ekonomins struktur registrerar en massa\r\nsaker i våra statistiska tabeller, vilket man inte gör\r\ni andra ekonomier. På detta sätt mäter vi med hjälp\r\nav statistik olika saker. Det är inget särskilt\r\nmärkvärdigt med det. Det är ett mycket bra sätt.\r\nMen det skiljer sig från de sätt som en del andra\r\nekonomier är uppbyggda på, där man inte\r\nregistrerar på samma sätt.</pre><pre>Jag antar att man i den här artikeln i Arbetet, och i\r\nnågra andra tidningsartiklar med samma tema, har\r\nsom utgångspunkt att det innebär en överskattning\r\ngenom att vi registrerar mer än andra länder. BNP\r\nser alltså ut att vara litet högre än det borde vara\r\nom registreringen gjordes på samma sätt som i\r\nandra länder. Det är viktigt att man har de här olika\r\nsätten att registrera på i åminne, när man diskuterar\r\nhur mycket Sverige skall betala.</pre><pre>Anf. 145  LENA KLEVENÅS (s):</pre><pre>Herr talman! Det som förvånar mig,\r\nfinansministern, är att man helt plötsligt, därför att\r\nman vill att Sverige skall få en rabatt på\r\nmedlemsavgiften, kan justera det här begreppet.\r\nJag förstår inte riktigt hur man i fortsättningen skall\r\nräkna Sveriges tillväxt, som ju är ett mål för den\r\nekonomiska politiken. Det har vi talat om tidigare.\r\nTillväxten räknas ju som en procentuell ökning av\r\nBNP. Hur skall vi jämföra vår BNP med andra\r\nländer i andra sammanhang?</pre><pre>Med allt tal om att Sverige halkar efter, hur skall vi\r\nräkna om vår BNP kanske helt plötsligt är 1 % eller\r\nrent av 0 %? Det blir ju ett stup, ett sträck rakt ned,\r\ni alla kurvor som Näringslivets EG-fakta ger ut, om\r\nSveriges BNP och tillväxt skall jämföras med\r\nOECD:s. Hur skall vi kunna sätta upp det här som\r\nmål, om vi i vissa sammanhang kan ändra\r\nberäkningsgrunden?</pre><pre>Anf. 146  Finansminister ANNE WIBBLE\r\n(fp):</pre><pre>Herr talman! Låt mig nämna att tillväxt är något\r\nmer än en viss nivå. Tillväxt är en förändringstakt,\r\nsom kan mätas. Den beskriver förhållanden även\r\nom nivån, den kaka som man mäter, råkar vara\r\nregistrerad på annat sätt i Sverige än i andra länder.\r\nDet problem som Lena Klevenås tar upp tror jag\r\ninte kommer att aktualiseras.</pre><pre>Jag tycker inte att den här diskussionen har\r\nuppkommit helt plötsligt. Tvärtom tror jag att den\r\nkommer att föras med stor intensitet, därför att det\r\när betydelsefullt att de fördelar som Sverige får av\r\nett medlemskap inte motsvaras av att vi betalar för\r\nmycket. Det är en diskussion som kommer att vara\r\nav stort intresse för det svenska folket. Det är också\r\noerhört viktigt och centralt att\r\nutrikeshandelsministern redan på detta tidiga\r\nstadium har aktualiserat problemet.</pre><pre>Anf. 147  LENA KLEVENÅS (s):</pre><pre>Herr talman! Kvinnorna i Europa längtar efter att\r\nSverige skall bli medlem. De ser Sverige som en\r\nförebild och vill att vi i Sverige skall hjälpa dem att\r\nhöja nivån på deras barn- och äldreomsorg så att\r\nden närmar sig Sveriges. Det känns väldigt konstigt\r\nför dem, och även för oss svenska kvinnor, att det\r\nmed detta resonemang kan te sig som att kvinnors\r\narbete inte är något värt.</pre><pre>Jag tycker att det är ganska genant. Skall vi bidra\r\nmed så litet som möjligt och få ut så mycket som\r\nmöjligt av EG-medlemskapet? Jag tänker på\r\njordbruksförhandlingarna. Där håller vi också på\r\natt konstruera nya begrepp. Vi kallar helt plötsligt\r\nvårt jordbruk för subarktiskt för att vi skall få så\r\nmycket bidrag som möjligt.</pre><pre>Jag tycker att det rimmar illa med rättvisa,\r\nsolidaritet och med att vi skall samarbeta med dessa\r\nländer i Europa på ett bra sätt när vi i den ena\r\nsituationen skall te oss så fattiga som möjligt, när vi\r\ni själva verket är mycket rika, och i den andra helt\r\nplötsligt -- jag tycker att det är helt plötsligt, för jag\r\nhar inte varit med om det tidigare -- skall räkna\r\nBNP på ett annat sätt och även betrakta vårt\r\njordbruk på ett helt nytt sätt.</pre><pre>Anf. 148  Finansminister ANNE WIBBLE\r\n(fp):</pre><pre>Herr talman! Det är fel när Lena Klevenås säger att\r\nt.ex. kvinnors arbete inte skulle vara värt\r\nnågonting, vare sig man räknar på det ena eller det\r\nandra sättet. Jag tycker att den slutsatsen är helt\r\ngalen. Jag accepterar inte den premissen. Det är i\r\nsak fel och har inte heller någon relevans för det\r\nsom frågan gällde, nämligen om Sverige i EG-\r\nförhandlingarna kommer att bete sig på det ena\r\neller det andra sättet vad gäller värdet av olika\r\ntjänster som utförs av kvinnor.</pre><pre>Anf. 149  LENA KLEVENÅS (s):</pre><pre>Herr talman! Anser statsrådet att man i EG-\r\nförhandlingarna vid beräkningen av BNP måste dra\r\nav värdet av de tjänster som utförs inom barn- och\r\näldreomsorgen?</pre><pre>Anf. 150  Finansminister ANNE WIBBLE\r\n(fp):</pre><pre>Herr talman! Det är mycket viktigt att man i\r\ndiskussionen om medlemskapet och\r\nförhandlingarnas uppläggning ser till att vi för\r\nsvenskt vidkommande kan få ut så mycket som\r\nmöjligt. Det är ett gemensamt intresse, hoppas jag,\r\nför Lena Klevenås och mig. Då är det självklart\r\nintressant att se om den svenska metoden att\r\nregistrera olika saker får konsekvenser för den ena\r\neller den andra faktorn i dessa förhandlingar och\r\ndiskussioner. Det har inte ett smack att göra med\r\nhuruvida man värderar kvinnors arbete på ett visst\r\nsätt i Sverige, därför att vi har den grundläggande\r\nföreställningen att det är viktigt att kvinnor kan\r\nförvärvsarbeta och ha en egen ekonomi, eller med\r\nsättet att registrera motsvarande verksamheter i\r\nandra länder.</pre><pre>Jag delar Lena Klevenås uppfattning, eller snarare\r\ntro, att det finns ganska många kvinnor i andra\r\nländer som ser det som en fördel att Sverige kan\r\nkomma med i EG, därför att vi då kan bidra med\r\natt sprida våra grundläggande värderingar om\r\nkvinnors rätt till ett eget förvärvsarbete.</pre><pre>Överläggningen var härmed avslutad.</pre><pre>22 §  Svar på frågorna 1992/93:635 och 646 om\r\nlösningar på arbetslösheten i Europa</pre><pre>Anf. 151  Finansminister ANNE WIBBLE\r\n(fp):</pre><pre>Herr talman! Ulrica Messing och Martin Nilsson\r\nhar båda frågat mig vilka konkreta förslag till\r\nåtgärder mot arbetslösheten i Europa som jag hade\r\nmed mig till mötet i Luxemburg mellan EG- och\r\nEFTA-ländernas finans- och ekonomiministrar för\r\ntvå veckor sedan.</pre><pre>Jag besvarar frågorna i ett sammanhang.</pre><pre>Låt mig först säga att jag helt delar frågeställarnas\r\noro för den höga och stigande arbetslösheten i\r\nEuropa. Jag delar också uppfattningen att ett ökat\r\nsamarbete mellan länderna i Europa är nödvändigt\r\nför att åstadkomma högre tillväxt och\r\nsysselsättning. Detta är också en allmänt omfattad\r\nuppfattning i Europa.</pre><pre>Jag ser Luxemburgmötet som en viktig\r\nmanifestation från regeringarna att arbetslösheten\r\nnu nått oacceptabelt höga nivåer. Den vilja till ökat\r\nekonomisk-politiskt samarbete i Europa, som\r\nmötet är ett uttryck för, är utomordentligt\r\nbetydelsefull för Sverige som ett litet,\r\nutrikeshandelsberoende land.</pre><pre>Det föreligger en betydande samsyn i Europa, inte\r\nbara om vilka problemen är, utan också om hur de\r\nskall angripas. Detta framgår bl.a. av de\r\nrapporter -- från såväl EG- som EFTA-sidan -- som\r\nlades fram inför mötet. Det råder fullständig\r\nenighet om att sunda offentliga finanser och låg\r\ninflation är avgörande för att skapa det förtroende\r\nsom krävs hos de olika aktörerna i ekonomin och\r\natt åstadkomma varaktigt lägre räntor.</pre><pre>Genomgående i Europa läggs också mycket stor\r\nvikt vid avregleringar och strukturella förändringar\r\nsom stärker konkurrensen, ökar flexibiliteten och\r\npå andra sätt förbättrar ekonomiernas\r\nfunktionssätt. Detta gäller bl.a. de olika reglerna\r\npå arbetsmarknaden och inom\r\nsocialförsäkringarna.</pre><pre>EES-avtalet utgör en betydelsefull ram för olika\r\nstrukturåtgärder i Europa. Mötet gav mig ett\r\nutmärkt tillfälle att betona vikten av att EES-\r\navtalet snarast ratificeras, så att det kan träda i\r\nfunktion.</pre><pre>Jag underströk vidare den viktiga roll som\r\narbetsmarknadspolitiken har för att hålla de\r\narbetslösa aktiva och att behålla deras anknytning\r\ntill arbetsmarknaden. Därvid framhöll jag också de\r\nsatsningar som regeringen gör för att utbilda\r\nmänniskor som hamnat utanför den reguljära\r\narbetsmarknaden. Det var intressant att notera att\r\nvi här i Sverige är långt ifrån ensamma om att göra\r\nförändringar i olika regelverk som ökar motiven till\r\narbete och främjar en väl fungerande lönebildning.</pre><pre>Ett annat politikområde med betydande aktivitet i\r\nEuropa är skatterna. Jag kunde konstatera att\r\nSverige, efter den stora skattereformen och de\r\nytterligare skatteförändringar som genomförts av\r\nden här regeringen, ligger väl framme i Europa när\r\ndet gäller tillväxt- och sysselsättningsvänligt\r\nskattesystem.</pre><pre>Vad gäller åtgärder på kort sikt läggs stor tonvikt i\r\nEuropa på ökade investeringar i vägar och\r\njärnvägar. Detta ligger helt i linje med den svenska\r\npolitiken, och jag kunde redovisa de mycket stora\r\nsatsningar som regeringen gör på infrastrukturen.\r\nDet handlar för de närmaste fyra åren om en\r\nfyrdubbling av investeringsvolymen varje år\r\njämfört med 80-talet.</pre><pre>Jag kunde också berätta om de förbättrade\r\nmöjligheter som nu skapas för att Nordiska\r\ninvesteringsbanken skall kunna medverka i\r\nfinansieringen av infrastrukturinvesteringar. Dels\r\nhar en 50-procentig kapitalhöjning nyligen skett i\r\nbanken, dels kommer inom kort regelförändringar\r\natt göras som ökar möjligheterna för banken att\r\nmedverka i denna typ av finansiering.</pre><pre>Vidare har NIB aktiverat sina kontakter med\r\nEuropeiska investeringsbanken med sikte på\r\nsamfinansiering av konkreta projekt. Detta öppnar\r\nintressanta möjligheter att med olika projekt knyta\r\nNorden närmare Europa.</pre><pre>Jag vill också nämna att det på svenskt initiativ\r\nsedan i höstas pågått ett arbete mellan de nordiska\r\nländerna, med sikte på att tidigarelägga\r\ngenomförandet av infrastrukturinvesteringar som\r\nberör mer än ett nordiskt land. Jag är övertygad om\r\natt detta arbete har bidragit till den ökning av\r\ninvesteringarna som nu äger rum också i de andra\r\nnordiska länderna.</pre><pre>Anf. 152  ULRICA MESSING (s):</pre><pre>Herr talman! Jag vill börja med att tacka\r\nfinansministern för svaret. Vi är många som tar\r\narbetslösheten på stort allvar. Det förutsätter att vi\r\när lika många som är beredda att diskutera olika\r\nförutsättningar och föreslå olika åtgärder som kan\r\ndämpa arbetslösheten.</pre><pre>Sverige är långt ifrån ensamt om att uppleva den\r\ndjupa lågkonjunkturen. Många andra länder har\r\ndrabbats på liknande sätt. Framför allt det senaste\r\nårets heta och intensiva diskussioner om våra egna\r\nmöjligheter att påverka konjunkturen via både\r\nekonomiska och politiska beslut har varit många.\r\nJag tror att det till stor del har medfört att flera har\r\nupptäckt hur stora arbetsfält politiken och\r\nekonomin egentligen är, hur pengar rör sig fritt och\r\nhur mycket vi påverkas av varandras situationer.</pre><pre>EFTA-ländernas initiativ till att ha ett möte mellan\r\nEG- och EFTA-ländernas finansministrar var\r\ndärför klokt. Arbetslösheten kräver gemensamma\r\nkrafttag. Arbetslösheten är dessutom en viktig\r\nframtidsfråga. Många politiska frågor framöver\r\nkommer att utgå från gemensamma förutsättningar\r\natt skapa arbeten och ett gemensamt ansvar för att\r\nförsöka fördela de resurser som vi har.</pre><pre>Jag var därför intresserad av att mer konkret få veta\r\nvilka förslag och synpunkter som finansministern\r\nhade med sig från svensk sida och vilka förslag till\r\nlösningar från andra länder som finansministern är\r\nberedd att mötas av, vilka möjligheter Sverige har\r\natt gå in med olika åtgärder och vad Sverige kan ge\r\ni ett sådant samarbete.</pre><pre>Anne Wibble sade efter konferensen att det från\r\nSveriges sida inte kan bli fråga om att stimulera\r\ntillväxten med finanspolitiska medel som innebär\r\nökade utgifter, utan åtstramningen måste fortsätta,\r\nmed lägre räntor som hägrande mål. Jag tror att\r\nfinansministern och jag kan vara ense om att vi har\r\nen dålig ekonomi, att pengarna i stort sett är slut,\r\nkanske t.o.m. mer än slut. Det är allvarligt, inte\r\nbara nu utan också längre in i framtiden.</pre><pre>Anf. 153  MARTIN NILSSON (s):</pre><pre>Herr talman! Jag vill också tacka finansministern\r\nför svaret, som jag tycker är ett ganska klart, precist\r\noch konkret svar på frågan vilka krav och åsikter\r\nsom fördes fram. Det tycker jag var bra.</pre><pre>Jag delar synen att arbetslösheten i dag är det\r\ngrundläggande och stora problemet -- det är därför\r\nsom jag har ställt frågan. Många är överens om att\r\nvägen ut ur arbetslösheten är någon form av större\r\ninslag av konjunkturpolitik och\r\nefterfrågestimulanser i samhället.</pre><pre>Problemet med regeringen är att den i mångt och\r\nmycket kom till på grundval av en politik som\r\nbyggde på en högkonjunktur och ett\r\nutbudsprogram snarare än ett efterfrågeprogram.\r\nJag tycker att regeringen har haft svårt att byta\r\nståndpunkt i ett antal frågor. Det som vi diskuterar\r\nnu är något av samma problem. När\r\nfinansministern kom hem från mötet var det\r\nfrämsta budskapet till tidningarna att mötet i och\r\nför sig inte medförde någonting konkret, men att\r\ndet hade en psykologisk effekt.</pre><pre>Jag skall inte gå in på någon diskussion om\r\nregeringens möten och deras psykologiska effekter.\r\nDet hade man kunnat diskutera efter augusti, efter\r\nHarpsund, osv. Men det är viktigt att inte bara\r\nmötas. Det finns också ett behov av att skapa ett\r\nkonkret innehåll som utgår från synen att det är\r\ngenom att bekämpa arbetslösheten som man kan\r\nskapa sunda statsfinanser. Också vi är oroade för\r\nden ekonomisk-politiska situation som vi befinner\r\noss i och de växande budgetunderskotten, som vi\r\nriskerar att få betala någon gång i framtiden. Men\r\nom det inte görs någonting åt arbetslösheten,\r\nkommer skulderna och underskotten att öka ännu\r\nmer. Därför behövs det åtgärder nu på ett\r\ninternationellt plan, eftersom det är där som en\r\nkonjunkturpolitik kan bli effektiv.</pre><pre>Anf. 154  Finansminister ANNE WIBBLE\r\n(fp):</pre><pre>Herr talman! Man skall inte underskatta betydelsen\r\nav psykologin. Den spelade en icke oväsentlig roll\r\nunder flera av förloppen under slutet av 80-talet och\r\nunder en del valutaturbulenser i olika länder förra\r\nåret. Den psykologiska effekten av att EG:s och\r\nEFTA:s finansministrar för första gången tog sig\r\nsamman och anordnade detta möte och tog fram\r\nrapporter om de enskilda länderna inom EFTA och\r\ninom EG är mycket positiv. Den illustrerar för en\r\nmassa människor som är utan jobb att regeringarna\r\ni dessa länder inkl. Sverige inte accepterar läget\r\nsom det är, utan man anser att det behövs göras\r\nnågonting åt det. Snarare kan man vara förvånad\r\növer att många länder inte har tagit sådana här\r\ninitiativ tidigare.</pre><pre>Det var bra att mötet blev av. Man skall inte\r\nunderskatta den psykologiska effekten av att mötet\r\nhar hållits. Det var första gången man hade ett\r\nmöte, och det fanns en konkret vilja att diskutera\r\nproblemet och att inventera vilka insatser som är\r\nbetydelsefulla och verksamma för att åstadkomma\r\nen bättre ekonomisk situation. Vi talade rätt\r\nmycket om efterfrågan. För svensk del gällde det i\r\nförsta hand utländsk efterfrågan.</pre><pre>Martin Nilsson nämnde någonting om att det är\r\nsynd att inte regeringen tänker byta strategi. Låt\r\nmig försäkra att det tänker vi absolut inte göra. Det\r\nvore förödande för just de arbetslösa, som vi alla\r\när måna om. De skall inte behöva förbli arbetslösa,\r\nutan de skall i stället kunna få jobb. Trots att det\r\nkan krävas en del svåra beslut, handlar det om att\r\nta sig an problemen och inte skjuta dem på\r\nframtiden. Vi måste ha en finanspolitisk\r\nsaneringsstrategi. Därmed möjliggör man för den\r\nexpansion som kan bli följden av lägre räntor och\r\nen bättre växelkurs. Detta är en strategi som är väl\r\ngenomarbetad och som på viktiga punkter\r\nsammanfaller med strategin i andra länder i\r\nEuropa. Därmed har den bäst förutsättningar för\r\natt lyckas, dvs. att ge flera jobb.</pre><pre>Anf. 155  MARTIN NILSSON (s):</pre><pre>Herr talman! Jag tackar finansministern för svaret.\r\nDet är i och för sig sant att det finns en psykologisk\r\neffekt som inte skall underskattas. Tyvärr har det\r\nvisat sig att effekten inte enbart har varit positiv,\r\nutan ibland har den varit negativ. Vi är rädda för\r\natt flera sådana här möten utan konkreta åtgärder\r\nriskerar att få en mer negativ än positiv effekt.</pre><pre>Jag skulle vilja fråga finansministern: Vad blir nästa\r\nsteg? Vad planerar regeringen för ytterligare\r\nåtgärder? Vi är helt överens med regeringen om att\r\ndet självfallet är viktigt och bra med den här sortens\r\növerenskommelser.</pre><pre>Jag kan ändå inte låta bli att uttrycka en viss\r\nbesvikelse. Regeringen håller fast vid sin linje. Det\r\när finanspolitiska åtstramningar som skall ta\r\nSverige ur krisen. Men det är ett kortsiktigt\r\ntänkande. Jag vet att det självfallet är viktigt att\r\nhålla räntorna nere. Men problemet är just nu att\r\nåtstramningarna tenderar att fördjupa\r\nlågkonjunkturen. Vi vet att det behövs\r\ninternationella överenskommelser kring en\r\nfinanspolitisk expansion, vilket borde ha varit\r\nmöjligt att åstadkomma. Jag hoppas att vi får\r\ntillfälle att återkomma till detta.</pre><pre>Anf. 156  ULRICA MESSING (s):</pre><pre>Herr talman! Finansministern har rätt när hon\r\nresonerar om vikten av psykologiska effekter. Jag\r\ntror att det är rätt signal. Det är väl egentligen inget\r\nproblem när man går in med tydliga politiska och\r\npsykologiska signaler, utan problemet är snarare att\r\nman går in med alldeles för otydliga politiska\r\nsignaler. Valutaspekulationen i Sverige i höstas,\r\nt.ex., utlöstes väl inte av för starka politiska eller\r\npsykologiska budskap. Det är bra att ha med sig i\r\nbagaget när vi i framtiden skall diskutera de\r\npolitiska förutsättningarna för att kunna vara med\r\natt styra och bestämma.</pre><pre>Finansministern hänvisade i svaret bl.a. till att\r\navregleringar och strukturella förändringar skall\r\nbidra till att stärka konkurrensen och förbättra\r\nekonomiernas funktionssätt. Jag vill då fråga om\r\ndet finns någon automatik mellan avreglering och\r\nfler arbetstillfällen.</pre><pre>Anf. 157  Finansminister ANNE WIBBLE\r\n(fp):</pre><pre>Herr talman! Jag börjar med den avslutande\r\nfrågan. Det finns mycket sällan någon direkt\r\nekonomisk automatik. Det ekonomiska förloppet\r\noch den ekonomiska processen fungerar ofta så, att\r\nnär man drar i en tåt reagerar människor,\r\nmyndigheter och företag på ett visst sätt. Om\r\nekonomin fungerar bra, åstadkommer man så\r\nsmåningom någon sorts förbättring för enskilda\r\nmänniskor. Det beslut som man fattar innebär rätt\r\nsällan konkret att just en viss person skall få ett\r\njobb. Det åstadkoms t.ex. genom\r\narbetsmarknadspolitiska insatser och i en del fall\r\nvia infrastruktursatsningar. Men de indirekta\r\neffekterna är i de flesta fall långt viktigare. Därför\r\nvore det synd att bortse från dem.</pre><pre>Låt mig också nämna att när det gällde de konkreta\r\nåtgärder som olika länder hade att redovisa låg\r\nSverige mycket långt framme. Det var uppenbart\r\natt den svenska ekonomiska politiken mycket väl\r\nföljer riktlinjerna. Till sin omfattning bidrar den\r\nfaktiskt till större tillväxtfrämjande insatser än flera\r\nandra länders ekonomiska politik. Utan att vilja\r\nskryta tycker jag ändå att både Sverige och de\r\növriga nordiska länderna kunde visa på en viss\r\nframförhållning och ett visst förutseende som var\r\nvärda att ta efter. Man skulle snarare önska att en\r\ndel andra länder gjorde samma typ av byte och t.ex.\r\nspenderade mindre på transfereringar och mera på\r\ntillväxtstimulerande investeringar och\r\nutbildningsinsatser.</pre><pre>Anf. 158  ULRICA MESSING (s):</pre><pre>Herr talman! Jag vet att arbetslösheten är en svår\r\nfråga att diskutera. Det handlar om många olika\r\nåtgärder och insatser för att kunna vända trenden.\r\nVi skulle kunna diskutera arbetslösheten länge och\r\nkomma fram till olika förslag. Men jag vill avsluta\r\nmed att fråga finansministern: Vilka konkreta\r\nfrågor tror finansministern att man inom EG- och\r\nEFTA-länderna har möjlighet att ganska snart\r\nbörja samarbeta kring, bortsett från de mer\r\nformella frågorna som man redan nu kan vara\r\növerens om? Finns det någon konkret fråga där\r\nman ganska snart kan gå in i ett stort gemensamt\r\nsamarbete mellan länderna för att försöka dämpa\r\narbetslösheten?</pre><pre>Anf. 159  MARTIN NILSSON (s):</pre><pre>Herr talman! Förvisso ligger vi i Sverige långt\r\nframme, finansministern. Vi skall vara glada och\r\nstolta över det och över att vi alla här har varit med\r\nom att skapa och driva fram\r\ninfrastruktursatsningar, ROT-program, osv.\r\nProblemet har varit att det är regeringen som ofta\r\nhar utgjort bromskloss. Man har långsamt retirerat\r\ninnan man har gått med på den sortens politik. När\r\nman nu försöker komma fram till en gemensam\r\npolitik i Europa, går man inte ut med dessa\r\nåtgärder, utan man ägnar sig åt allmänt prat om\r\nsunda statsfinanser. Nu behövs det stora\r\ninvesteringsprogram i Europa för stora\r\ngemensamma projekt. Jag ser med intresse fram\r\nemot det svar som finansministern skall lämna på\r\nUlrica Messings konkreta fråga.</pre><pre>Jag tycker också att det är viktigt att få veta vilken\r\nden konkreta strategin är, vilket jag önskar att\r\nstatsministern tar sig tid att ge besked om. Avser\r\nfinansministern att kalla samman nya dylika möten\r\nsom de ni har haft i Luxemburg? Planerar man för\r\nnya sådana gemensamma aktiviteter för att få fram\r\nnågot slags gemensamt program?</pre><pre>Anf. 160  Finansminister ANNE WIBBLE\r\n(fp):</pre><pre>Herr talman! Låt mig först påminna Martin Nilsson\r\nom att jag i de socialdemokratiska motionerna, i\r\nflera olika anföranden och uttalanden av olika\r\nprominenta socialdemokratiska företrädare har läst\r\natt man också avser att inför nästkommande\r\nbudgetår föreslå besparingsinsatser till, såvitt jag\r\nförstår, exakt samma belopp som regeringen har\r\nföreslagit. Jag tycker att den olämpliga\r\nformuleringen att det är fråga om något slags\r\nbromsverksamhet i så fall återfaller på den egna\r\npolitiken. Det är närmast beklagligt att denna inte\r\nhar kunnat offentliggöras ännu, eftersom det skulle\r\nunderlätta för en diskussion om den\r\nsocialdemokratiska politiken så småningom blev\r\nnågot mindre hemlig än vad den har varit under\r\nhela våren.</pre><pre>Till Ulrica Messing vill jag säga: Bland det mer\r\nkonkreta som kan komma fram under den\r\nnärmaste tiden skulle jag kunna tänka mig projekt\r\ninom de ämnesområden där Nordiska\r\ninvesteringsbanken är verksam. Det kan vara\r\nenskilda projekt där man inom Norden ligger\r\nrelativt långt framme och där man också kan\r\ndiskutera samfinansiering med Europeiska\r\ninvesteringsbanken. Jag tror att det finns ett starkt\r\nnordiskt intresse av att få den här typen av projekt\r\ntill stånd. Den öppning som gavs vid det här mötet,\r\natt man också är intresserad från europeiskt håll,\r\ntycker jag är mycket positiv och värd att ta fasta på.</pre><pre>Det sannolika är att det så småningom kommer att\r\nbli något slags uppföljning av mötesaktiviteten. I\r\nvilken form den kommer att bli är ännu inte\r\nbestämt. Det är angeläget att från svensk sida,\r\nvilket vi gör, se till att det blir aktivitet och inte bara\r\npsykologi, även om psykologin är viktig.</pre><pre>Anf. 161  MARTIN NILSSON (s):</pre><pre>Herr talman! Vad gäller besparingar kommer\r\nfinansministern, om hon ger sig till tåls till på\r\nfredag, att få se våra besparingsförslag.</pre><pre>Det är riktigt att vi socialdemokrater också föreslår\r\nbesparingar. Det är nödvändigt att på lång sikt ta\r\ntag i och förbättra statsfinanserna. Det gör man på\r\nflera sätt, dels genom besparingar på litet längre\r\nsikt, dels genom att bedriva en\r\narbetsmarknadspolitik och en tillväxtpolitik som\r\nminskar arbetslösheten, vilket minskar de\r\nkostnader som uppstår genom arbetslösheten. Det\r\när detta vi diskuterar här och nu. Jag riktar kritik\r\nmot att regeringen ofta har kommit litet på\r\nefterkälken. Detta kan vi hålla på att diskutera,\r\nmen jag vet att finansministern och jag sannolikt\r\nhar olika uppfattningar. Därmed tänker jag lämna\r\nden debatten därhän. Men jag skulle gärna vilja ha\r\nsvar på frågan: Avser finansministern att på något\r\nsätt verka för att nya och framtida sammankomster\r\nkommer till stånd inom den grupp för nya åtgärder\r\nsom träffades i Luxemburg?</pre><pre>Anf. 162  Finansminister ANNE WIBBLE\r\n(fp):</pre><pre>Herr talman! Den naturliga uppföljningen av detta\r\när naturligtvis att Sverige så småningom blir\r\nmedlem i EG. Det är den självklara slutsatsen av\r\nden vikt som det internationella samarbetet har.\r\nJag hoppas att det kan bli någon aktivitet även före\r\nmedlemskapet. Om detta infaller, som vi hoppas\r\noch har ambitionen, den 1 januari 1995 borde det\r\ndessförinnan kunna bli någon diskussion inom den\r\ngruppering i Luxemburg som här nämndes. Men\r\ndet självklara sättet för att från svensk sida kunna\r\nsamarbeta mer konkret är ju som medlem i den\r\neuropeiska gemenskapen.</pre><pre>Låt mig säga att jag tycker att det är en aning\r\nmagstarkt av Martin Nilsson att ta orden ''för sent''\r\ni sin mun. Martin Nilsson är företrädare för ett parti\r\nsom redan i slutet av januari -- detta är flera\r\nmånader sedan -- borde ha lämnat fram sina förslag\r\npå det ekonomisk-politiska området till riksdagen\r\noch offentlighetens beskådande. Man har ännu icke\r\ngjort detta. Det är sannerligen för sent.</pre><pre>Överläggningen var härmed avslutad.</pre><pre>23 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkande 1992/93:FiU26</pre><pre>Skatteutskottets betänkande 1992/93:SkU32</pre><pre>Justitieutskottets betänkande 1992/93:JuU29</pre><pre>Lagutskottets betänkanden 1992/93:LU42 och\r\nLU43</pre><pre>Socialutskottets betänkanden 1992/93:SoU19,\r\nSoU21 och SoU24</pre><pre>Utbildningsutskottets betänkande 1992/93:UbU12</pre><pre>Arbetsmarknadsutskottets betänkande\r\n1992/93:AU13</pre><pre>24 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:234 Stockholms tingsrätts sammansättning\r\ni konkurrensrättsliga mål och ärenden</pre><pre>Förslag</pre><pre>1992/93:RFK5 Riksdagens förvaltningskontors\r\nförslag angående ombildande av vissa tjänster inom\r\nriksdagens förvaltningsområde</pre><pre>Jordbruksutskottets betänkanden</pre><pre>1992/93:JoU20 Vissa frågor rörande jordbruket och\r\nträdgårdsnäringen</pre><pre>1992/93:JoU21 Vissa fiskefrågor</pre><pre>1992/93:JoU22 Inrättande av Tyresta nationalpark</pre><pre></pre><pre>25 § Anmälan om interpellation</pre><pre>Anmäldes att följande interpellation framställts</pre><pre>den 30 april</pre><pre>1992/93:180 av Kent Carlsson (s) till\r\nkommunikationsministern om Bromma flygplats:</pre><pre>Regeringen har nyligen givit Luftfartsverket i\r\nuppdrag att förhandla med Stockholms stad om en\r\nförlängning av avtalet mellan staden och staten om\r\nBromma flygplats. Det nuvarande avtalet, som\r\ntecknades 1946, innebär att staden upplåter\r\nBrommafältet till staten medan staten i sin tur\r\nupplåter Ladugårdsgärde för rekreationsändamål.\r\nAvtalet löper ut med utgången av 1996.</pre><pre>En mycket bräcklig majoritet i Stockholms\r\nkommunfullmäktige förespråkar en förlängning av\r\navtalet, dock inte längre än 15 år. T.o.m.\r\nkommunikationsministerns egna partivänner i\r\nStockholm är motståndare till att avtalet förlängs.\r\nDe boende kring flygfältet plågas dagligen av buller\r\noch giftutsläpp och har följdaktligen protesterat i\r\nstor omfattning.</pre><pre>Miljöproblemen som följer med den massiva\r\nökningen av reguljärflyget är väl kända. Givetvis\r\ninnebär det faktum att antalet avgångar med tungt\r\nreguljärflyg vuxit med 700 % avsevärda störningar.\r\nVilka miljövillkor som skall gälla för flygplatsen i\r\nframtiden kommer att bedömas av\r\nkoncessionsnämnden för miljöskydd under 1994,\r\ndvs. efter den tidpunkt då\r\nkommunikationsministern förutskickat ett nytt\r\nBrommaavtal.</pre><pre>En viktig fråga i sammanhanget, som dock inte\r\nvarit föremål för någon större diskussion, gäller\r\nBromma flygfälts ekonomi. Flygplatsen har under\r\nen lång rad år gått med underskott. Den våldsamma\r\ntrafiktillväxten har emellertid inneburit att man för\r\nförsta gången räknat med en vinst för år 1993.</pre><pre>Genom de mångmiljonbelopp som försvann i och\r\nmed Malmö Aviations konkurs förefaller dock\r\nvinsten ha gått upp i rök. Det innebär att\r\nLuftfartsverket och där med operatörer och\r\nflygpassagerare i hela flygplatssystemet återigen får\r\nsubventionera Brommaflyget. Därigenom\r\nuppkommer också en snedvridning i\r\nkonkurrenssituationen som innebär att de\r\noperatörer som flyger på Arlanda betalar till dem\r\nsom har tillstånd att flyga på Bromma (och redan\r\nav det skälet har konkurrensfördelar). Detta\r\nförhållande blir inte bättre av att ett nytt Malmö\r\nAviation -- med i huvudsak samma personkrets som\r\ndriftsansvariga -- fått överta konkursboets\r\nlandningsrättighet (med undantag av utrikeslinjen\r\ntill London) framför näsan på seriösa operatörer\r\nsom köat för tillstånd på Bromma.</pre><pre>Allt pekar på att Bromma flygfälts ekonomi vilar på\r\nmycket skör grund. Man frågar sig hur ekonomin\r\nför Bromma skall gå ihop när de nyinvesteringar\r\nsom behöver göras, om avtalet med staden\r\nförlängs, skall förräntas. Till detta kommer det\r\nfaktum att man knappast kan räkna med att\r\nStockholms stad fortsättningsvis upplåter Bromma\r\nutan ekonomiskt vederlag.</pre><pre>Även många av dem som förordar fortsatt flyg på\r\nBromma erkänner att allmänflyget, dvs. främst\r\nsportflyg och flygskola kan flyttas till andra\r\nflygplatser i regionen. Man erkänner också att det\r\nfinns -- och kommer att finnas -- kapacitet på\r\nArlanda för reguljärflyget. Problemet uppges vara\r\natt det s.k. direktörsflyget behöver landa på\r\nBromma och att reguljärflyget behövs som\r\nekonomiskt komplement.</pre><pre>Slutsatsen av detta resonemang tycks bli att\r\nStockholms skattebetalare skall subventionera\r\ndirektörerna med fri markupplåtelse, operatörer\r\noch flygpassagerare på reguljära linjer skall\r\nsubventionera direktörerna med landningsavgifter\r\npå Bromma och de kringboende skall lämna\r\nsubvention genom att uthärda buller och avgaser.</pre><pre>Mot denna bakgrund vill jag ställa följande frågor\r\ntill kommunikationsministern:</pre><pre>1.  Avser regeringen -- med kännedom om\r\nmajoritetsläget i Stockholms stad -- att före valet\r\n1994 besluta om en förlängning av avtalet mellan\r\nstaden och staten om Bromma flygplats?</pre><pre>2.  Avser kommunikationsministern att avvakta\r\nKoncessionsnämndens yttrande om villkoren för\r\nframtida flygverksamhet på Bromma innan en\r\nförlängning av det aktuella avtalet eventuellt\r\nkommer till stånd?</pre><pre>3.  Hur stort underskott för Bromma kommer\r\nLuftfartsverket/staten att behöva täcka till följd av\r\nMalmö Aviations konkurs?</pre><pre>4.  Bedömer kommunikationsministern att\r\nkapacitet för reguljärflyget på Bromma kan\r\nerbjudas på Arlanda, åtminstone efter det att en\r\ntredje rullningsbana kommit till stånd?</pre><pre>5.  Kommer kommunikationsministern att verka\r\nför att lokalisera allmänflyget till andra flygplatser\r\ni Mälardalsregionen?</pre><pre>6.  Är kommunikationsministern beredd att\r\nmedverka till att finna en alternativ lösning för\r\ndirektörsflyget som tillgodoser krav om\r\ntillgänglighet, god miljö och säkerhet och samtidigt\r\när ekonomiskt försvarbar?</pre><pre>26 § Anmälan om frågor</pre><pre>Anmäldes att följande frågor framställts</pre><pre>den 3 maj</pre><pre>1992/93:655 av Tage Påhlsson (c) till\r\nfinansministern om den framtida regionalpolitiken:</pre><pre>I en artikel på Dagens Nyheters debattsida\r\nonsdagen den 28 april ifrågasätts den traditionella\r\nregionalpolitiken i vårt land på ett minst sagt\r\nkontroversiellt sätt. Skribenten föreslår där att\r\nstödet till bl.a. Norrland och Bergslagen skall\r\nslopas och ersättas av en tillväxtens regionalpolitik,\r\ndär statliga medel i stället bör satsas i första hand\r\npå storstadsområdena i Syd- och Västsverige.</pre><pre>Artikeln har naturligtvis väckt stor uppmärksamhet\r\noch indignation i hela landet, och därmed har den i\r\nhög grad levt upp till rollen som tändmedel för en\r\nlivlig debatt.</pre><pre>Det politiska problemet är att artikelförfattaren är\r\nen hög tjänsteman i regeringen, departementsrådet\r\nGunnar Wetterberg i Finansdepartementet. Frågan\r\nkommer naturligtvis då upp om detta är ett mått på\r\ndepartementets och departementschefens åsikter\r\neller om det möjligen är en ''beställning'' från något\r\nannat håll.</pre><pre>Då det här uppenbarligen rör sig om idéer från\r\nFinansdepartementets horisont vill jag fråga den\r\nansvariga ministern:</pre><pre>Är de åsikter som framläggs i nämnda debattartikel\r\nförenliga med regeringens eller finansministerns\r\nsyn på den framtida regionalpolitikens inriktning i\r\nSverige?</pre><pre>1992/93:656 av Krister Örnfjäder (s) till\r\narbetsmarknadsministern om\r\nstödområdesplacering för Västerviks kommun:</pre><pre>Vad grundade regeringen sitt beslut på att ej\r\ninplacera Västerviks kommun i tillfälligt\r\nstödområde den 7 april när omkringliggande\r\nkommuner fick sina ansökningar tillstyrkta?</pre><pre>1992/93:657 av Inger Lundberg (s) till\r\nutbildningsministern om speciallärarutbildningen\r\nvid Högskolan i Örebro:</pre><pre>För att tillgodose det extremt stora behovet av\r\nspeciallärare för döva och hörselskadade elever\r\ngavs Högskolan i Örebro möjlighet att bedriva\r\nspecialpedagogisk påbyggnadsutbildning i\r\nsamarbete med HLS i Stockholm.</pre><pre>Utbildningen ges i Örebrohögskolans egen regi.\r\nMedel för utbildningen i Örebro anvisades av\r\nregeringen i regleringsbrev augusti 1992.</pre><pre>Utbildningen i Örebro genomförs nu med mycket\r\ngoda resultat. Från att det vid andra utbildningar\r\nvarit svårt att rekrytera studenter fylldes samtliga\r\nutbildningsplatser i Örebro av studenter med\r\nsamtliga förkunskapskrav uppfyllda. Utbildningen\r\nbedrivs med kvalificerade lärare. Örebro utgör\r\ncentrum för ett mycket stor antal statliga och\r\nregionala institutioner för\r\nkommunikationshandikappade, varför\r\nförutsättningarna för praktik är mycket väl\r\nuppfyllda.</pre><pre>Trots regeringens vilja att Örebro skall ha möjlighet\r\natt bedriva speciallärarutbildning har högskolan\r\ninte beviljats examensrätt för denna. Detta utgör\r\nett allvarligt hinder för utvecklingen av\r\nutbildningen.</pre><pre>Är utbildningsministern beredd att verka för att\r\nHögskolan i Örebro med förtur ges examensrätt för\r\nspeciallärarutbildning för döva och hörselskadade?</pre><pre>27 §  Kammaren åtskildes kl. 19.23.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.24 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}