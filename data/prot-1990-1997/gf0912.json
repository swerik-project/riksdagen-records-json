{"dokumentstatus":{"dokument":{"hangar_id":"2387617","dok_id":"GF0912","rm":"1991/92","beteckning":"12","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"12","slutnummer":"0","datum":"1991-10-17 00:00:00","systemdatum":"2005-10-27 13:51:33","publicerad":"1991-10-17 00:00:00","titel":"Riksdagens snabbprotokoll 1991/92:12 Torsdagen den 17 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{46E95A4D-9E69-48A3-81DA-35669DA7D1B7}","dokument_url_text":"http://data.riksdagen.se/dokument/GF0912/text","dokument_url_html":"http://data.riksdagen.se/dokument/GF0912","dokumentstatus_url_xml":"http://data.riksdagen.se/dokumentstatus/GF0912","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:12</div>\r\n<div class=\"sidhuvud_datum\">Torsdagen den 17 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Avsägelse</pre><pre>Talmannen anmälde att Oskar Lindkvist (s) avsagt\r\nsig uppdraget att vara suppleant i\r\ntalmanskonferensen.</pre><pre>Kammaren biföll denna framställning.</pre><pre>2 § Anmälan om kompletteringsval till\r\ntalmanskonferensen</pre><pre>Talmannen meddelade att socialdemokratiska\r\nriksdagsgruppen på grund av uppkommen vakans\r\nanmält Kurt Ove Johansson som ny suppleant i\r\ntalmanskonferensen efter Oskar Lindkvist.</pre><pre>Talmannen förklarade utsedd till</pre><pre>suppleant i talmanskonferensen</pre><pre>Kurt Ove Johansson (s)</pre><pre>3 § Allmänpolitisk debatt</pre><pre>(forts. från prot. 11)</pre><pre>Enligt överenskommelse med partiernas\r\nföreträdare i talmanskonferensen skulle följande\r\nregler gälla för den allmänpolitiska debatten.</pre><pre>I en första omgång skulle en företrädare för\r\nsocialdemokraterna, nydemokrati, vänsterpartiet,\r\nfolkpartiet liberalerna och centern få tala högst 10\r\nminuter, varefter utrikesministern fick tala högst 15\r\nminuter. I två därpå följande replikomgångar hade\r\nledamöterna rätt till vardera två\r\ntreminutersrepliker. Utrikesministerns första\r\nreplik skulle dock få vara högst sex minuter.</pre><pre>För dagens debatt i övrigt gällde för ledamöter dels\r\natt tiden för ett anförande inte fick överstiga sex\r\nminuter, dels sedvanliga replikregler. För statsråd\r\ngällde högst 10 minuter för anförande samt sex\r\nminuter för den första och tre minuter för den\r\nandra repliken.</pre><pre>Internationella frågor</pre><pre>Anf. 1 PIERRE SCHORI (s):</pre><pre>Fru talman! För fem år sedan, på sin sista dag i\r\nlivet, såg han äntligen ljus därute. Terrorbalansens\r\ngastkramning av en generation som fått växa upp\r\nmed radioaktivt gift i benmärgen började släppa.\r\n''Misstron viker som dimman en tidig vårmorgon.''\r\nSå såg han på den spirande dialogen mellan\r\nsupermakterna. Mycket av vad som sedan hände\r\nkom att bekräfta hans tes om nödvändigheten av att\r\nuppnå säkerhet tillsammans med motståndaren,\r\ninte mot honom. Det gällde att välja samarbete för\r\ngemensam överlevnad i stället för hot om ömsesidig\r\nförintelse.</pre><pre>Men Olof Palme fick inte själv uppleva det verkliga\r\ngenombrottet i kärnvapenstaternas förbindelser.\r\nDessa är nu så förändrade, att kapprustningen\r\ntycks ha ersatts av en kappnedrustning. Alla inser\r\nnumera att världen är överrustad och att\r\ndomedagsarsenalerna inte skapar säkerhet utan\r\nosäkerhet.</pre><pre>Socialdemokratin, som är en del av den\r\ninternationella fredsrörelsen, ser nu hur flera av\r\ndess mål börjar förverkligas och dess visioner ta\r\ngestalt. De första stegen mot en kärnvapenfri värld\r\ntas. De omoderna men farliga slagfältskärnvapnen\r\nskall avskaffas, såsom Palmekommissionen krävde\r\n1982. Därigenom öppnas också en historisk chans\r\natt äntligen förverkliga den kärnvapenfria zonen i\r\nNorden. Målet om minst en halvering av de\r\nstrategiska vapensystemen och radikala\r\nnedskärningar av de stora arméerna på europeisk\r\nbotten ter sig nu möjligt. Genom president Bushs\r\naccepterande att äntligen också ta itu med\r\nkapprustningen till havs undanröjs ytterligare hot\r\nmot stabilitet och fred.</pre><pre>Vi har således anledning att glädjas antingen vi ser\r\noss som medlemmar av fredsrörelsen eller som\r\nmedborgare i ett land som länge kämpat för fred\r\noch internationell nedrustning. Men detta innebär\r\ninte att vår röst skall tystna eller vår roll reduceras\r\ntill passiv avlyssning av andras signaler. Visst skall\r\nvi agera i samråd och i gemenskap med andra, men\r\nnär behov därav uppstår, skall vi klart och tydligt\r\ntillkännage vår mening.</pre><pre>Det kan gälla frågor som fortlöpande nedrustning\r\nkring Östersjön och de baltiska staternas anslutning\r\ntill ickespridningsavtalet. Förr eller senare måste\r\nockså de franska, engelska och kinesiska\r\nkärnvapnens roll i nedrustningsprocessen tas upp\r\npå allvar.</pre><pre>Sverige bör aktivt verka för att en internationell\r\növerenskommelse om ett fullständigt förbud mot\r\nkärnvapenprov, genom förhandlingar vid\r\nnedrustningskonferensen i Genève, snarast träffas.</pre><pre>Är det inte också hög tid att börja tänka på dessa\r\ndomedagsvapens rättfärdigande över huvud taget?\r\nSverige måste därför som ett första steg kräva också\r\nett förbud mot all användning av kärnvapen.</pre><pre>Jag tror att många människor, inte bara i detta land,\r\nfrågar sig vad Sveriges nya regering anser om dessa\r\nför vår tid och vår framtid så väsentliga frågor.</pre><pre>Vi kan alltså glädja oss över att leva i\r\nkappnedrustningens tid. Men vi lever också i det\r\ndemokratiska genombrottets tid. Vi har sett hur\r\nmänniskornas frihetslängtan aldrig i längden går att\r\nförkväva, hur diktaturerna inom sig bär fröet till sin\r\negen undergång. Vi har bevittnat detta i Namibia\r\noch Chile, Sydafrika och Etiopien, Öst- och\r\nCentraleuropa, Baltikum och Sovjetunionen självt.</pre><pre>Socialdemokratin har efter förmåga försökt ge sitt\r\nbidrag till denna världsvida frihetskamp. I vissa fall\r\nhar hemliga poliser och järnridåer förhindrat en\r\neffektiv hjälp, i andra har vår solidaritet varit\r\nnyttig, i andra åter har den givit liv och räddat liv.</pre><pre>Det är få i vår omvärld som i Sverige ser ett land\r\nsom skulle ha svikit kampen för demokrati, frihet\r\noch mänskliga rättigheter. Snarare har vi blivit\r\nkända för att påtala övergrepp mot nationer och\r\nenskilda varhelst de begås, och oavsett vem som\r\nbegått dem. Principerna i FN-stadgan om nationers\r\nrätt till oberoende och individernas rätt till frihet\r\nmåste ju gälla alla och överallt, inte bara i den egna\r\nkulturkretsen.</pre><pre>Att i dag försöka hävda att socialdemokratin, som\r\ntillsammans med liberalerna införde demokratin i\r\nSverige och som aktivt stött frihetskampen på alla\r\nkontinenter, skulle behöva lära av t.ex. moderata\r\nministrar i dessa frågor är inget annat än billiga\r\nbländverk och påver partipolitik. Sådant tal ger inte\r\nheller absolution för egen passivitet eller\r\nlikgiltighet inför folkens frihetskamp.</pre><pre>Låt oss slippa den typen av debatt och i stället ena\r\noss här hemma och förena oss med likasinnade i\r\nvärlden i den svåra uppgiften att låta demokratins\r\nkultur få fotfäste i våra samhällen och dess\r\ninstitutioner. Det gäller att undvika tillkomsten av\r\nländer med andra klassens medborgare och en\r\nvärld med andra klassens nationer. Den risken är\r\nuppenbar, också i Europa. Hotet är en ny järnridå,\r\nsom delar upp vår kontinent i i-länder och u-länder.\r\nNu gäller det att med gemensamma krafter utjämna\r\nobalanserna mellan de två halvorna i Europa. De\r\nsom förespråkar marknadens självläkande krafter\r\nsom enda lösningen på dessa problem riskerar att\r\ngöra demokratin en björntjänst. De erbjuder i\r\nsjälva verket människor som nyligen tillkämpat sig\r\nsin politiska frihet ett förkrympt frihetsbegrepp.\r\nDet nya Europa blir då konfliktfyllt och\r\nkulturfientligt. Inget vore värre än om demokratin\r\nskulle komma att identifieras i dessa länder med\r\nmassarbetslöshet, utslagning, främlingshat och\r\nväxande klassklyftor. Demokratin måste fyllas med\r\nett socialt innehåll, annars tappar människorna\r\ntilltron till den. Mot en begynnande post-totalitär\r\ndepression i de forna kommuniststaterna måste vi\r\nerbjuda solidaritet och hopp om en bättre framtid\r\nmed både ekonomisk tillväxt och social rättvisa.\r\nNaturligtvis är Europa vår huvuduppgift, vårt\r\nsamöde som Eyvind Johnson uttryckte det.</pre><pre>Vi står väl rustade inför kommande\r\nmedlemskapsförhandlingar med EG. Den nya\r\nregeringen har ett väldukat bord till sitt förfogande\r\ni kraft av den största organisatoriska kraftsamling\r\nsom skapats i regeringskansliet sedan krigstidens\r\nkriskommissioner. Viktigare ändå är förstås att\r\nregeringen och opposition, strax innan Ingvar\r\nCarlsson lämnade in Sveriges ansökan i Haag, i\r\nnära samråd arbetat fram handlingslinjer och\r\nstrategi inför EG-arbetets fortsättning.</pre><pre>Socialdemokratin står i alla delar fast bakom den\r\npolitiken. Vi delar Gemenskapens uttalade\r\nlångsiktiga mål, och vi vill som medlemmar arbeta\r\nför dessas förverkligande. Detta utesluter inte att vi\r\nkommer att lägga särskild vikt vid frågor som den\r\nsociala dimensionen och det parlamentariska\r\ninflytandet, ty det är ju så att vad vi vill med EG-\r\nmedlemskapet säger mycket om vad vi vill med\r\nEuropa och med Sverige. För socialdemokratin\r\ngäller samma politiska dagordning här hemma som\r\ndär ute: Rättvisa, framsteg och demokrati.</pre><pre>EG-länderna för nu en intensiv debatt om utrikes-\r\noch säkerhetspolitik. Vår militära alliansfrihet\r\nhindrar oss inte från deltagande i framtida\r\nsäkerhetsstrukturer i Europa. Vi ser ESK som den\r\nnaturliga alleuropeiska ramen. Men även EG har\r\nförstås här en roll, visserligen diffus och inte\r\nenhetlig. Men vi måste givetvis bejaka\r\nGemenskapens integrationssträvanden också på\r\ndet utrikes- och säkerhetspolitiska planet -- det är\r\nju en logisk följd av visionen om den politiska\r\nunionen -- och konstatera att även Sverige som\r\nmedlem en dag kan komma att konstruktivt bidra\r\ntill den processen.</pre><pre>Jugoslaviens tragedi är ett exempel på hur stora\r\ndelar av Europa vilar på kvicksand. Frågan om\r\nsanktioner mot Belgrad och erkännande av\r\nSlovenien och Kroatien diskuteras alltmer. Givetvis\r\nskall vi samråda med andra, som vi brukar, men lika\r\nsjälvklart är att detta är frågor som före beslut skall\r\nbehandlas i utrikesnämnd och riksdag.</pre><pre>Fru talman! Om vi inte får ordning i det europeiska\r\nhuset, förminskas våra möjligheter till solidaritet\r\nmed tredje världen. Det är bra att regeringen\r\nförbundit sig att hålla fast vid enprocentsmålet. Vi\r\nnoterar med glädje att moderaterna här har gjort\r\nen helomvändning. Bistånd är inget universalmedel\r\nför tredje världens problem, men är ändå\r\noundgängligt, och nivån på biståndet är också en\r\nmoralisk mätare på ett lands vilja till solidaritet.</pre><pre>Låt mig dock avsluta med en kritisk fotnot till\r\nregeringsförklaringen på denna punkt. Biståndet\r\nlämpar sig föga som instrument för ideologisk\r\nkrigföring. Det finns andra medel för det.\r\nUtvecklingssamarbete måste bygga på\r\nlångsiktighet och insikt om att olika metoder kan\r\nbehöva användas i olika länder. Annars riskerar\r\nman att straffa de enskilda människorna och inte\r\nregimerna i fråga.</pre><pre>Anf. 2 IAN WACHTMEISTER (nyd):</pre><pre>Fru talman! I de stora frågorna om Sveriges\r\nförhållande till främmande makt, internationell\r\nhandel m.m. har nydemokrati följande inställning.</pre><pre>Sverige skall snarast bli fullvärdig medlem i EG.\r\nTåget går nu, och vi skall med -- inte som en\r\ngnällande sista vagn full av nödbromsar och\r\nförbehåll, utan som en av lokförarna, med\r\nframtidstro, optimism och glädje.</pre><pre>Vi skall givetvis vara beredda att delta i\r\nuppbyggandet av det europeiska säkerhetssystemet\r\noch ta vårt ansvar även på den sidan. Jag tror att\r\nden tid är förbi då vi i skydd av vår självpåtagna\r\nsärställning och neutralitetspolitik höll oss undan.\r\nLåt oss inse det. Det är farligt att bita sig fast vid\r\nbordskanten och säga sig att allting annat ändrar\r\nsig, men vi, vi ändrar oss bara litet och motvilligt.</pre><pre>Vi skall se till att det blir en bro till fastlandet från\r\nden lilla ön med de höga skatterna. Oron över\r\nmiljökonsekvenserna är en oro över någonting helt\r\nannat, nämligen oron över förändringen som sådan\r\noch över mötet med framtiden. Vi måste visa\r\nvärdegemenskap med världens demokratier.</pre><pre>Så länge vi lever i det hörn av världen som har\r\nvärldens största ansamling av avancerade vapen\r\noch elitförband måste vi givetvis själva se till att ha\r\nett försvar värt namnet.</pre><pre>Tills helt nyligen tycktes våra svenska politiker leva\r\ni en värld där verkligheten fanns i landet långt\r\nhärifrån, alltmedan länderna inte så långt härifrån\r\nantingen låg bakom en bekväm järnridå eller var så\r\növerseende med de svenska nyckerna att man\r\nkunde låtsas som om de inte fanns. Vi minns nog\r\nalla den servila neutralitet som tillämpades i vårt\r\numgänge med Sovjetunionen och de nog så kaxiga\r\nställningstagandena mot länder mycket långt\r\nhärifrån. Snabbt blev vi världsmästare på södra\r\nAfrika, södra Amerika och södra Asien. Nu finns\r\ndet ingen järnridå och egentligen ingen\r\nSovjetunion heller. Nu ser vi att det finns något\r\nmycket intressant där bakom, nämligen människor!\r\nStolta och glada, förtvivlade och fattiga. Människor\r\nsom desperat hoppas på en bättre framtid. De bor i\r\nländer med månghundraåriga band till Sverige:\r\nEstland, Lettland, Litauen och litet längre bort\r\nPolen och Ryssland.</pre><pre>Det speciella med dessa människor är att de är våra\r\ngrannar. Nu tvingas vi inse våra grannars\r\nverklighet. Bit för bit träder bilden fram av vad de\r\nregimer åstadkom som tidigare svenska regeringar\r\nså flitigt uppvaktade och uppenbarligen tillmätte\r\nstörre betydelse än de vänliga demokratierna i\r\nVästeuropa. Puss- och kramdiktatorernas epok vill\r\nplötsligt ingen kännas vid, och det är väl på ett sätt\r\nbra, men vi skall inte göra som dessa diktatorer\r\nsjälva gjorde, nämligen i efterhand skriva om\r\nhistoriens blad, hur pinsamma de bladen än är att\r\nläsa.</pre><pre>Låt oss då försöka tillämpa litet klarsyn på dagens\r\nutrikespolitiska läge. Samma sorts regimer som de\r\nsom förgjorde sig själva i Europa finns i dag i t.ex.\r\nAfrika. Med samma ideologiska förevändningar\r\ndrivs i dag enpartistater och socialistiska diktaturer\r\ni Afrika. Och precis som tidigare i Östeuropa\r\nuppvaktar vi dessa regimer, även om gåvorna är av\r\nett annat slag. De kallas nu för u-hjälp.</pre><pre>En stor del av den svenska u-hjälpen, den som\r\nadministreras av SIDA, går till regimer vars\r\ndemokratiska kvaliteter är svåra att hitta. Det är\r\ningen överdrift att påstå att vi har hjälpt förtryckare\r\nkvar vid makten.</pre><pre>Samtidigt som vi nu t.ex. planerar att sända\r\npersonnummersystemet till Zimbabwe -- man kan\r\ndär gärna få mitt, om det räcker med ett -- är det\r\npåfallande många personer som arbetat för, i eller\r\nmed SIDA som är minst sagt kritiska mot\r\norganisationen, mot projekten, mot val av\r\nmottagarländer, mot slöseriet och, inte minst, mot\r\neffekten av det bistånd som till sist når fram.</pre><pre>Fru talman! Jag tycker att det vore klädsamt om vi\r\nalla nu insåg att det vi talar om är andras pengar,\r\ndvs. skattebetalarnas pengar. Det är inte\r\nriksdagens, SIDAs eller UDs pengar. Totalt har\r\ndenna kammare känt sig manad av svenska folket\r\natt skänka bort i storleksordningen 100 miljarder\r\nkronor sedan 1980. U-hjälpen i allmänhet och\r\nSIDAs projekt i synnerhet måste enligt vår\r\nuppfattning nu redovisas inför givarna, dvs. folket.\r\nHur används deras gåvor? Säkert vill många\r\napplådera för det som gick fram, men man vill nog\r\nockså få se och bedöma resten, dvs. halvfärdiga,\r\nheltokiga, orealistiska, omöjliga och destruktiva\r\nprojekt.</pre><pre>Kan utrikesministern vara vänlig och tala om för\r\nkammaren om regeringen motsätter sig en sådan\r\nanalys och redovisning av den verksamheten?</pre><pre>Det kan knappast ha varit gammal\r\nkolonialromantik som satt mönstret för svensk u-\r\nhjälp.</pre><pre>Vad är det då? En vilja att dela med sig, en önskan\r\natt hjälpa andra, ja, kanske t.o.m. ett sätt att be om\r\nursäkt för vår egen levnadsstandard?</pre><pre>Men varför måste mottagarna vara långt borta? Vi\r\nhar alla hört att Bengt Westerberg tycker att det\r\nskall vara så, men som bekant tycker inte alltid folk\r\nsom folkpartiet, så det går nog inte att gömma den\r\nhär frågan i några rader i en regeringsförklaring.\r\nOch att hjälpbehovet i världen är oändligt är inte\r\nheller något riktigt svar.</pre><pre>Det finns gott om folk ute i verkligheten som har\r\nsynpunkter på u-hjälpen och frågor om den, sådant\r\nfolk som har valt er in i denna kammare. Just därför\r\nbör samma folks valda ombud redovisa och\r\ndebattera sina åsikter och förslag utan att vifta med\r\nmoraliska pekpinnar.</pre><pre>I nydemokrati tror vi inte att det hjälper att göra\r\nenprocentsmålet till en helig ko, i varje fall inte\r\nförrän man vet vilka som skall mjölka den kon.</pre><pre>I år skänker svenska folket ca 4 000 kr. per hushåll\r\neller totalt 14 miljarder om året. Det är möjligt att\r\nfolk vill skänka just så mycket som bistånd till\r\nsämre lottade, men jag kan garantera att många är\r\nmycket kritiska till hur gåvan paketerats och till\r\nvem mottagaren är.</pre><pre>Nydemokrati har under hela valrörelsen framfört\r\ndet konkreta förslaget att halva u-hjälpen skall gå\r\ntill människor i hela världen via existerande kanaler\r\nsom kyrkor av olika slag, Röda korset och Rädda\r\nbarnen. Det väsentliga är nämligen att rädda\r\nmänniskor, inte regimer, att hjälpa folk, inte\r\ndiktaturer.</pre><pre>Så menar vi att resten av u-hjälpen snarast möjligt\r\nskulle gå till andra sidan Östersjön som svenska\r\nföretags investeringar i grannländernas miljö, som\r\nsvenska ingenjörers och arbetares insats för sina\r\ngrannars och därmed också faktiskt för sin egen\r\nframtid.</pre><pre>Charity begins at home -- om litet utrikiska tillåts i\r\nutrikesdebatten. Vårt hem är Europa och ett av\r\nvåra hemvatten är Östersjön. Och, fru talman, har\r\nvi råd med både den gamla vanliga u-hjälpen och,\r\nsom det stod i regeringsförklaringen, omfattande\r\ninsatser i våra grannländer?</pre><pre>Hur vore det med ett svar präglat av samma realism\r\nsom utmärkte gårdagens debatt, när vi talade om\r\narbetslöshet, tillväxt, industrins konkurrenskraft\r\noch våra medborgares framtid? Om detta\r\nrealistiska och gärna visionära svar ber jag både\r\nSveriges nya utrikesminister och den nye\r\nbiståndsministern, personer som jag i varje fall tills\r\nvidare hyser stor respekt för och som för övrigt\r\ntillhör de enda partier som i denna kammare inte\r\ndirekt gjort oförskämda insinuationer om\r\nnydemokratis ursprung och avsikter.</pre><pre>Anf. 3 GUDRUN SCHYMAN (v):</pre><pre>Fru talman! Jag skall inte hänge mig åt några\r\noförskämdheter mot nydemokrati, men jag kan\r\nkonstatera att ju mer globala våra stora\r\növerlevnadsproblem ter sig, desto snävare blir de\r\npolitiska perspektiven.</pre><pre>Jag vill ta upp en fråga i den här debatten. Jag har\r\npartikamrater som kommer att ta upp frågorna om\r\nbistånd och mänskliga rättigheter. Jag vill\r\nkoncentrera mig på den fråga som den borgerliga\r\nregeringen i sin regeringsdeklaration har sagt vara\r\nden viktigaste utrikespolitiska frågan, nämligen att\r\nfullt ut föra Sverige in i den Europeiska\r\ngemenskapen. Det står i regeringsdeklarationen att\r\nregeringen kommer att med all kraft verka för detta\r\noch att det föreligger en bred enighet i riksdagen\r\nom strävan efter medlemskap. Jag tycker att det är\r\nintressant.</pre><pre>Man kanske skall se det litet grand i ett större\r\nperspektiv, hur det kommer sig att EG har vuxit\r\nfram. Jag tycker att man kan konstatera i dag i den\r\ninternationella politiken att det finns två stycken\r\nväldigt starka tendenser i världen -- om vi nu inte\r\nbara håller oss till Europa -- men också i Europa.</pre><pre>Den ena tendensen är desintegration och krav på\r\nsjälvständighet. Det gäller de sovjetiska\r\ndelrepublikerna -- vi har sett den här processen\r\nmycket lyckligt genomförd i fråga om de baltiska\r\nstaterna --, det gäller sikher och bengaler i Indien,\r\ndet gäller serber och kroater i Jugoslavien, det\r\ngäller kurder i Irak, Iran och Turkiet, för att bara ta\r\nnågra exempel.</pre><pre>Den motsatta tendensen i världspolitiken är alltså\r\nintegration och nationell överstatlighet. Den\r\nutvecklingen anförs framför allt av de\r\ninternationella storkoncernerna, som blir allt större\r\noch allt mäktigare och alltmer oberoende av de\r\nstater där de opererar, och de undandrar sig i allt\r\nstörre utsträckning demokratisk kontroll.</pre><pre>Tidigare kunde man kanske säga att det var\r\npolitikerna som satte upp de ramar inom vilka\r\nföretagen hade att hålla sig. I dag tror jag att man\r\nsnarare kan säga att det är storföretagen som\r\nbestämmer de ekonomiska ramar som politikerna\r\nhar att hålla sig till.</pre><pre>I takt med storföretagens internationalisering växer\r\nockså överstatliga organisationer fram, typ EG,\r\nfrån början kanske främst avsedda att underlätta\r\nden handel som man vill bedriva. Men det ställs\r\nalltmer större krav på medlemmarna att formera\r\npolitiska unioner där de nationella parlamenten får\r\nkaraktären av delstatsparlament.</pre><pre>Alltså: Å ena sidan faller existerande\r\növernationella statsbildningar sönder som ett\r\nresultat av folkens krav på nationellt oberoende. Å\r\nandra sidan kan vi se hur det skapas nya\r\növernationella statsbildningar, där folken mer eller\r\nmindre frivilligt ger upp samma nationella\r\noberoende.</pre><pre>Det är ju det som är frågan: Skall Sverige ge upp\r\nsitt nationella oberoende för att gå in i den\r\nvästeuropeiska politiska unionen?</pre><pre>Läser man regeringsförklaringen, är det ingen\r\ntvekan om saken. Det är detta vi skall göra. Vi skall\r\ngöra det med all kraft och så fort som möjligt. Det\r\när en akt av underkastelse i förhållande till EG.\r\nMen det är klarspråk, och det uppskattar jag.</pre><pre>Man säger att det föreligger en bred enighet i\r\nriksdagen om denna strävan, att den svenska\r\nmedlemsansökan är ett uttryck för att vi delar\r\nGemenskapens långsiktiga mål och att vi kommer\r\natt arbeta för dess förverkligande. Det grundas\r\ndessutom på insikten att Sverige vid inträdet i\r\nGemenskapen måste ge sin anslutning till alla delar\r\nav samarbetet och godta de förändringar som kan\r\nbli följden av de förslag som\r\nregeringskonferenserna nu har lagt fram.</pre><pre>Det innebär att vi ger en blankofullmakt för att\r\nSverige skall delta i en politisk union, vars\r\nkonsekvenser vi ännu inte vet omfattningen av. Det\r\när anmärkningsvärt, tycker jag. Jag tycker också att\r\ndet är anmärkningsvärt att man säger att det\r\nföreligger enighet i riksdagen. Det gör det\r\nvisserligen, men den enigheten grundar sig inte på\r\nen enighet som finns utanför riksdagen.</pre><pre>Jag tror att det här är det område som jag fick mest\r\nfrågor omkring i valrörelsen. Många människor\r\nkom fram och var mycket oroliga, människor som\r\nsade: Jag delar inte dina politiska uppfattningar i\r\nalla frågor, men jag tycker att det här med EG är\r\nnågonting väldigt märkligt, och där tycker jag ni har\r\nrätt som ställer er kritiska.</pre><pre>Den vanligaste frågan jag fick var: Hur kommer det\r\nsig att den socialdemokratiska regeringen så snabbt\r\nvände i ansökningsfrågan? Hur resonerade de? Jag\r\nkunde inte svara på det. Jag tillhör ju inte den\r\nregering som gjorde den här omsvängningen. Jag\r\ntillhör inte ett politiskt parti som fick vara med i de\r\nhemliga mötena i utrikesnämnden, när man gjorde\r\nde analyser som ledde fram till att man sade att det\r\nvar läge nu för Sverige att ansöka om medlemskap.</pre><pre>Ingen utanför den trånga kretsen av ledningar i de\r\nfyra politiska partierna som är med i\r\nutrikesnämnden har heller, vad jag vet, fått ta del\r\nav de här papperen. Jag tror att det är väldigt farligt\r\natt hantera en så stor och viktig politisk fråga på det\r\nsättet. Det får till följd att många människor i dag\r\nkänner att detta är någonting som har beslutats\r\nhögt ovanför våra huvuden. Man vet inte vad det\r\nhandlar om. Tydligen är det nödvändigt, så vi får\r\nväl finna oss i de konsekvenser som eventuellt blir.\r\nBesvärligt är det, svårt att sätta sig in i. Man får\r\ningen saklig information och ingen allsidig\r\nbelysning av detta. Okunskapen är stor och\r\nmaktlösheten sprider sig.</pre><pre>Detta är ett sätt att uppamma den maktlöshet som\r\nföder ett förakt för de demokratiska reglerna och\r\nför de politiska partiernas sätt att arbeta. Jag tycker\r\natt samtliga de politiska partier här i riksdagen som\r\nhar suttit med och varit överens om att Sverige skall\r\nskicka in en ansökan om medlemskap i EG och\r\nfullfölja den till vilket pris som helst har ett stort\r\nansvar för att försöka rätta till den här frågan och\r\nde demokratiska bristerna som är en följd av den.\r\nJag tycker att ni har ett stort ansvar för att\r\nrespekten för demokratin i det här landet faktiskt\r\nförsvagas.</pre><pre>Det vore mer ärligt, tycker jag, att säga att det som\r\nSverige eventuellt, om det blir majoritet i en\r\nfolkomröstning för detta, skall träda in i är en\r\nvästeuropeisk politisk union, inte bara en\r\nhandelsorganisation som ger oss billigare mat och\r\nlägre priser på krogen och som gör att våra\r\nungdomar får resa och gå på universitet i Europa.</pre><pre>Frågan har en helt annan dignitet. Det handlar om\r\nen gemensam marknad. Det handlar om en\r\nekonomisk och monetär union, med ett\r\nekonomiskt ministerråd som kommer att med\r\nmajoritetsbeslut fatta de avgörande besluten om\r\nden ekonomiska politikens mål. I det ministerrådet\r\nkommer det att vara samma odemokratiska\r\nbeslutsfattande som i det ministerråd som finns i\r\ndag, dvs. de ministrar som kommer från länder med\r\nmånga invånare har många röster, och de ministrar\r\nsom kommer från länder med få invånare har få\r\nröster. Sveriges stämma i denna församling är svag.\r\nVi får rätta oss efter vad en majoritet av\r\nmedlemsländernas ministrar anser vara det bästa.</pre><pre>Sverige kommer också att ingå i en politisk union\r\nmed ett utrikespolitiskt och så småningom\r\nförsvarspolitiskt samarbete. Detta är det inget\r\ntvivel om. Det man diskuterar i EG är när det\r\nförsvarspolitiska arbetet skall träda i kraft. Att man\r\ntalar med en röst i utrikespolitiska frågor är redan\r\nett faktum, trots att reglerna inte är bestämda. Det\r\nman brukar kalla utrikespolitikens mjukdelar, dvs.\r\nnedrustningspolitiken, biståndspolitiken,\r\nflyktingpolitiken och sanktionspolitiken -- om dessa\r\nområden talar man redan med en röst. Jag hoppas\r\natt vår utrikesminister vet om detta. Jag vet att det\r\nfinns flera som vet. Men det vore ärligt att tala om\r\ndetta i klarspråk här i Sverige, speciellt inför det\r\nfaktum att det skall vara en folkomröstning i\r\nfrågan.</pre><pre>Hur har ni tänkt att reparera dessa skador, dvs. det\r\nfaktum att många människor är vilseledda om vad\r\nEG-frågan utgör? Går man utanför detta hus och\r\nfrågar hur många som vet vad EG betyder, vad\r\nEFTA betyder och vad EES betyder -- för att ta\r\nnågra exempel -- finner man att det är mindre än\r\nhälften som vet. Av denna hälft är det en tredjedel\r\nsom säger sig veta men som har fel, dvs. tror att det\r\när något annat.</pre><pre>I EGs medlemsländer har det visat sig att 45 % av\r\ninvånarna vet att landet är medlem i EG. Detta\r\navspeglar sig också i deltagandet i valen till\r\nEuropaparlamentet, som är otroligt lågt -- 20--35 %\r\ni medlemsländerna.</pre><pre>EG är en organisation som saknar demokratiska\r\nmöjligheter att bygga upp politiska motkrafter till\r\nindustrikapitalets strävan att skapa en\r\nkonkurrensmarknad som är kraftig nog att möta\r\nkonkurrensen i världshandeln med USA och\r\nJapan. De politiska motkrafterna har ingen plats i\r\ndetta EG-bygge. Man talar om det demokratiska\r\nunderskottet. Men man gör inte så mycket åt det.\r\nDet finns de som säger att om EG skulle ha ansökt\r\nom medlemskap i EG, skulle EG inte ha fått det på\r\ngrund av att EG inte är tillräckligt demokratiskt.\r\nDet säger litet grand om hur organisationen\r\nfungerar.</pre><pre>Precis som Pierre Schori sade, att som diktaturerna\r\nhaft fröet av förintelse inom sig, har också EG det\r\ni sin konstruktion. Vi kommer att se att ett\r\nbyggande av dessa historiska stormaktsverk är inte\r\ndet som är lösningen på vår tids problem.</pre><pre></pre><pre>Anf. 4 HADAR CARS (fp):</pre><pre>Fru talman! Jag vill först ta tillfället i akt att\r\nvälkomna Margaretha af Ugglas i hennes nya\r\nviktiga uppgift som utrikesminister.</pre><pre>Fru talman! Det är verkligen mycket\r\ntillfredsställande att den nya regeringen sätter\r\nEuropafrågan överst på den utrikespolitiska\r\nagendan.</pre><pre>Frihetens friska vindar har blåst över Europa --\r\nblåst bort de många mörknande socialistiska\r\ndiktaturerna. Under senare år har vi många gånger\r\nhissnat inför snabbheten i skeendet. Den innerliga\r\nglädje vi alla känner över de baltiska staternas\r\nsjälvständighet är större än vad ord kan uttrycka.</pre><pre>Så visst har Europa förändrats, mer\r\ngenomgripande och i mer positiv riktning än kanske\r\nnågonsin förut.</pre><pre>Men i sak har Europa alltid -- både under perioder\r\nav avspänning och när konfliktmolnen hopats --\r\nvarit utrikespolitiskt viktigast för oss i Sverige.</pre><pre>En strategisk förändring är därför också\r\nförändringen i Sveriges syn på Europa. Äntligen tar\r\nvi fullt ut till oss innebörden av att Sverige är en\r\nintegrerad del av vår egen världsdel.</pre><pre>Äntligen vill vi inte längre betrakta Sverige som ett\r\nslags utomstående konsult som, litet vid sidan av,\r\nföljer det som händer i vår världsdel. Det är ett\r\nSverige som tar till sin uppgift att medla och komma\r\nmed goda råd, men som också ständigt framhåller\r\nmöjligheten att stänga dörren -- om krisen kommer.</pre><pre>Äntligen inser vi, att Sverige är sammanlänkat med\r\növriga Europa och att Europas misslyckanden och\r\nframgångar, dess sorger och glädjeämnen också är\r\nvåra. Sveriges öde är fast och oåterkalleligt\r\nsammanlänkat med Europas.</pre><pre>Fru talman! Nu vill alla, nästan alla, visa sin\r\nförtjusning inför idén om ett enat Europa och vifta\r\nmed sina blågula fanor -- de med stjärnorna på. Att\r\nfå uppleva denna genomgripande sinnesförändring\r\ni svensk politik är en oförställd glädje.</pre><pre>Förändringarna i Europa ställer, också på oss, krav\r\npå förmåga till nytänkande. Vilka utgångspunkter\r\nför svensk utrikespolitik bevarar sin giltighet, och\r\nvilka kan, och bör, vi göra oss av med? Den svenska\r\nneutralitetspolitiken har påtvingat oss\r\nbegränsningar i vår utrikespolitiska\r\nhandlingsfrihet. Nu är tröjan mindre trång. På vad\r\nsätt kan och vill vi utnyttja vår ökade\r\nutrikespolitiska handlingsfrihet? Det är en fråga jag\r\nvore tacksam att få höra utrikesministerns\r\nsynpunkter på.</pre><pre>Demokratins segertåg i Europa ger oss tillförsikt\r\ninför framtiden. Men vi blundar inte för att det i\r\nförändringens spår också växer fram nya, nationellt\r\nbetingade och -- förhoppningsvis -- regionalt\r\nbegränsade konflikthot.</pre><pre>Principen om folkens rätt till självbestämmande har\r\nlänge varit en hörnsten i den svenska\r\nutrikespolitiken. Den principen bör vi fortsätta att\r\nfölja och tillämpa också för folken i östra Europa.\r\nDet är deras sak att välja vilka former de vill\r\ntillämpa, både för sitt självbestämmande och för sin\r\nsamlevnad.</pre><pre>Konflikten i Jugoslavien har uppkommit som följd\r\nav kraven på folkens självbestämmande. Här\r\nprövas denna liberala princip. Lika mycket som vi\r\nfrån svensk sida välkomnar att folk och nationer\r\nintegreras och växer samman, lika litet har vi\r\nanledning att motsätta oss att folk bryter upp från\r\nnationer med vilka de inte känner nationell\r\nsamhörighet.</pre><pre>Jag vill fråga utrikesministern på vad sätt Sverige\r\nstödjer, och kan komma att stödja, de\r\nansträngningar den Europeiska gemenskapen gör\r\nför att uppnå vapenvila i Jugoslavien och finna en\r\nfredlig lösning på konflikten.</pre><pre>Fru talman! Om Sveriges och övriga EFTA-länders\r\ninsatser för demokrati och ekonomisk utveckling i\r\nöstra Europa skall bli meningsfulla, förutsätter det\r\natt vi öppnar våra marknader för de produkter och\r\nde tjänster som Östeuropa kan exportera till oss.\r\nDet gäller inte minst jordbruksprodukter, textilier\r\noch tjänsteexport inom transport-, turist- och andra\r\nserviceområden. Att undanröja de hinder vi i de\r\nvälbeställda delarna av Europa reser mot denna\r\nimport, möter motstånd från de på marknaden\r\netablerade intressenterna -- såväl de kommersiella\r\nsom de fackliga. Det är inget konstigt i det. Men det\r\när verkligt viktigt att regeringarna i väst inte\r\nstoppas av detta motstånd, utan vågar gå vidare och\r\ngenomföra de handelslättnader som är en\r\nförutsättning för att en lovande utveckling i öst inte\r\nskall komma av sig redan i starten.</pre><pre>Jag utgår från att den svenska regeringen i dessa\r\nsammanhang spelar en pådrivande roll inom\r\nVästeuropa.</pre><pre>Fru talman! Inför de så snart som möjligt\r\nförestående förhandlingarna om svenskt\r\nmedlemskap i den Europeiska gemenskapen, är det\r\nangeläget att vi från svensk sida understryker att\r\ndet vi vill uppnå inte främst handlar om\r\nkommersiella intressen. Det är medverkan i det\r\npolitiska samarbetet, i ordets vidaste mening, som\r\när syftet och målet för vår önskan att bli\r\nmedlemmar.</pre><pre>Vi vill inom EGs ram samverka med Europas\r\ndemokratier för att bl.a. trygga freden i Europa och\r\nverka för fortsatt avspänning och nedrustning. EG\r\när kanske den starkaste fredsrörelsen i vår tid. Vi\r\nvill medverka i undanröjandet av internationella\r\nkonflikter, och vi vill skapa i Europa ett\r\nmedborgarnas Europa präglat av socialt\r\nansvarstagande och generositet mot omvärlden.</pre><pre>Vi måste framhålla för den Europeiska\r\ngemenskapen att också vi i Sverige har som\r\nlångsiktigt mål att som EG-medlem förverkliga\r\ndrömmen om en europeisk politisk union, med allt\r\nvad det inbegriper.</pre><pre>Jag tycker att jag med detta har gett Gudrun\r\nSchyman full klarhet i var folkpartiet liberalerna\r\noch jag står i denna fråga.</pre><pre>I arbetet på att förverkliga våra mål kommer vi i\r\nolika sammanhang att ha olika partner. Ibland kan\r\ndet vara Tyskland, i andra sammanhang Frankrike\r\neller Storbritannien.</pre><pre>Dock, fru talman, är det av alldeles särskild\r\nbetydelse att vi verkar för att ett samlat Norden\r\ninom Europeiska gemenskapen genom inbördes\r\nsammanhållning ger genomslag åt den kultur och\r\nden samhällssyn som är Nordens bidrag till en\r\nvidsträckt och vittomfamnande europeisk\r\ngemenskap.</pre><pre>Anf. 5 PÄR GRANSTEDT (c):</pre><pre>Fru talman! Jag vill gärna passa på att gratulera fru\r\ntalmannen till det nya uppdraget, eftersom detta är\r\nmitt första besök i talarstolen nu i höst.</pre><pre>Det kan naturligtvis inte råda något tvivel om att\r\ndet viktigaste utrikespolitiska projektet för Sverige\r\nunder det närmaste åren är vårt inträde i\r\nEuropeiska gemenskapen. Det kommer att uppta\r\nmycket av vårt engagemang och vårt intresse under\r\nde närmaste åren. Det sker mot bakgrund av\r\ndramatiska förändringar i den säkerhetspolitiska\r\nsituationen i världen i dess helhet och i Europa i\r\nsynnerhet. Men samtidigt sker det i skuggan av nya\r\nkonflikter som växer fram, inte minst i vår egen\r\nvärldsdel.</pre><pre>Enligt centerns uppfattning är det viktigt att\r\nSverige för en aktiv Europapolitik. Och vi ser att ett\r\nsvenskt medlemskap i EG kan vara ett viktigt\r\ninstrument för en sådan aktiv Europapolitik.</pre><pre>Motiven för detta är starka. Vi ser att mer och mer\r\nav de problem som det enligt vår uppfattning är\r\nangeläget att finna lösningar på kräver\r\ninternationella lösningar. Det gäller inte minst\r\nmiljöfrågorna. Att komma till rätta med\r\nluftföroreningarna, att rädda Östersjön och\r\nVästerhavet från föroreningsdöden -- det är sådana\r\nfrågor som inte Sverige kan lösa ensamt utan som\r\nvi måste lösa i samarbete med andra länder. Och\r\ndet krävs beslutskraftiga organ för att få resultat.</pre><pre>Vi har ett ekonomiskt liv som är alltmer\r\ninternationaliserat. Om vi vill säkra arbete åt alla\r\noch goda arbetsvillkor, så kräver det också\r\ninternationellt samarbete och internationella\r\nlösningar. Vi vill ha ett internationellt samarbete,\r\nen samverkan med våra grannar, på sådana\r\nområden som forskning, utbildning, kultur osv.</pre><pre>Allt detta talar för ett starkt engagemang från\r\nSverige sida, och det ligger bakom vårt beslut att\r\nställa upp för en svensk ansökan om medlemskap i\r\nEG.</pre><pre>Samtidigt är det naturligtvis viktigt att vi är på det\r\nklara med att ett svenskt EG-medlemskap är ett\r\nmycket stort steg att ta. Det innebär att vi avstår\r\nfrån en inte liten del av vår traditionella\r\nsjälvbestämmanderätt för att kunna vara med och\r\npåverka i ett större geografiskt sammanhang.</pre><pre>Konsekvenserna av detta kan vi inte i dag fullt ut\r\növerblicka. Det är också så att EG är statt i ständig\r\nförändring. Vi vet inte exakt hur det EG kommer\r\natt se ut som vi skulle bli medlemmar i, kanske\r\n1995. Därför är det viktigt och nödvändigt att vi\r\nutnyttjar den tid som vi har till vårt förfogande för\r\natt noggrant analysera för- och nackdelar med det\r\nsvenska EG-medlemskapet och föra en intensiv\r\ndebatt. Det är särskilt betydelsefullt att hela\r\nsvenska folket får vara med om att träffa det\r\nslutgiltiga avgörandet i en folkomröstning, och att\r\nalla inför den folkomröstningen haft möjlighet att\r\nsätta sig in i frågan och göra ett personligt\r\nställningstagande. En sådan här fråga får inte\r\navgöras över folkets huvuden. Alla måste vara\r\ndelaktiga i avgörandet om Sveriges framtida\r\nrelationer till EG.</pre><pre>Det är också viktigt att svensk Europapolitik inte\r\nbara är en Västeuropapolitik. Det är viktigt att inte\r\njärnridån ersätts av nya barriärer som skiljer\r\nÖsteuropa från Västeuropa -- barriärer av\r\nekonomiskt slag. Europasamarbetet får inte stanna\r\nnågonstans i Centraleuropa, utan det måste vara\r\nvår klara strävan att det skall komma att omfatta\r\nhela Europa.</pre><pre>Sverige har naturligtvis ett särskilt ansvar att främja\r\nvåra närmaste grannars utveckling. Det gäller de\r\nbaltiska staterna, vilkas självständighet hör till det\r\nmest glädjande som hänt på mycket länge, och\r\nockså andra regioner runt Östersjön, inte minst\r\nPolen. Vi måste vara beredda att gå in i ett nära\r\nsamarbete med de länderna och även visa en\r\nbetydande generositet i vårt stöd till deras\r\nutveckling -- ekonomiskt, ekologiskt och\r\ngeografiskt.</pre><pre>Det är min bestämda uppfattning att de svenska\r\ninsatserna, också i ekonomiska termer, när det\r\ngäller framför allt Baltikum och Polen måste få en\r\nhelt annan omfattning än hittills. Detta ligger i\r\nhögsta grad i vårt eget intresse. En stark ekonomisk\r\nutveckling i Östersjöregionen är en nyttig motvikt\r\nmot en alltför stark koncentration till centrala\r\nVästeuropa när det gäller ekonomisk aktivitet. Det\r\nvi kan göra för en positiv utveckling av miljön i våra\r\ngrannländer hör kanske också till det bästa vi kan\r\ngöra för att främja miljön i vårt eget land. Och\r\narbetet för att säkra demokratin i vårt nära\r\ngrannskap är också ett arbete för att trygga en stabil\r\nutveckling i hela Nordeuropa.</pre><pre>Men, fru talman, den solidaritet som vi skall visa\r\nmot våra grannar i öster och söder, och över huvud\r\ntaget vårt ökade intresse för Europafrågor, får inte\r\nvisas på bekostnad av vårt engagemang för andra\r\ndelar av världen. Att tro att Sverige kan ställa sig\r\noengagerat, likgiltigt, inför vad som händer i\r\nAfrika, Asien och Latinamerika -- det är naivt. Vi\r\nlever i en värld. Vi skall inte tro att vi kan skapa en\r\npositiv utveckling i Europa enbart, om\r\nutvecklingen i resten av världen blir allt sämre. Vi\r\när beroende av hela världens utveckling, och vi har\r\nall anledning att engagera oss i hela världens\r\nutveckling.</pre><pre>Det innebär att det är viktigt att vi fortsätter att föra\r\nen aktiv biståndspolitik. Dess värre har vi under\r\nsenare år, under socialdemokratiskt styre, fått\r\nuppleva en utveckling där den svenska solidariteten\r\nurholkas, där Sverige på olika sätt har kringgått det\r\nav riksdagen fastlagda enprocentsmålet, där man\r\nanvänder pengar inom den ramen för bistånd till\r\nÖsteuropa och insatser för flyktingmottagning. Det\r\när glädjande att den nya regeringen i sin\r\nregeringsförklaring slagit fast att enprocentsmålet\r\nskall återupprättas, och att en procent av vår\r\nbruttonationalinkomst skall gå till bistånd i tredje\r\nvärlden.</pre><pre>Jag vill gärna säga, fru talman, att jag hoppas att\r\ndet nu inte uppstår någon allians mellan\r\nsocialdemokraterna och nydemokrati för att\r\nförhindra den utvecklingen, utan att\r\nsocialdemokraterna kommer att gå ifrån sin\r\ntidigare politik och stödja den nya regeringens\r\npolitik på det här området. Jag tror att det vore\r\nönskvärt att nydemokrati får stå ensamt i den här\r\nkammaren i sin kallt cyniska vilja att skära ned\r\nsvenskt bistånd till de fattigaste länderna i världen\r\ntill hälften.</pre><pre>När man slår vakt om volymen på det svenska\r\nbiståndet innebär det inte detsamma som att avstå\r\nfrån att debattera hur detta bistånd skall vara\r\nutformat. Självfallet finns det på biståndsområdet\r\nliksom på alla andra politikområden mycket att\r\nrätta till och mycket som kan göras bättre. Centern\r\nhar under en lång följd av år kritiserat stora delar\r\nav det svenska biståndet och föreslagit en\r\ngrundläggande översyn av biståndets inriktning.\r\nMen när vi debatterar biståndets inriktning är det\r\nviktigt att vi gör det utifrån den klara målsättningen\r\natt vår ambition att stödja den tredje världens\r\nutveckling skall vara obruten.</pre><pre>Ett starkt engagemang för europeiskt samarbete,\r\nbåde med Västeuropa och Östeuropa, och en\r\nobruten solidaritet med tredje världens länder\r\nmåste prägla svensk utrikespolitik också under 90-\r\ntalet.</pre><pre>Anf. 6 Utrikesminister MARGARETHA AF\r\nUGGLAS (m):</pre><pre>Fru talman! Ärade ledamöter! År 1991 har varit ett\r\nmärkesår för Europa men också för världen i\r\növrigt. På ett eller annat sätt har de flesta av de\r\ndramatiska skeenden vi bevittnat varit relaterade\r\ntill det kommunistiska Sovjetimperiets upplösning\r\noch den socialistiska modellens allmänna bankrutt.\r\nFör första gången sedan andra världskriget har\r\nEuropa fått ett tillskott av nya stater. Estlands,\r\nLettlands och Litauens självständighet har äntligen\r\nåterupprättats. Efter den tystnadens likgiltighet\r\nsom präglade den officiella svenska politiken\r\ngentemot Baltikum under flera årtionden\r\nvälkomnar regeringen nu varmt möjligheten att\r\nutveckla nära och breda kontakter med Estland,\r\nLettland och Litauen.</pre><pre>Spåren från Sovjettiden är emellertid\r\nförskräckande. Efter ett halvt sekel lång natt under\r\nett främmande och totalitärt styre har de baltiska\r\nstaterna åter kommit ut i ljuset med moralen intakt\r\nmen med svåra övergångsproblem på en rad\r\nsamhällsområden. Vi har en särskild skyldighet att\r\nhjälpa dessa våra grannländer i deras omställning\r\ntill marknadsekonomi och demokrati av modernt\r\nsnitt.</pre><pre>Den direkta orsaken till att de baltiska staterna\r\nslutgiltigt kunde återvinna sin fulla självständighet\r\nvar att det kommunistiska kuppförsöket i Moskva i\r\naugusti misslyckades. Den grupp av reaktionära\r\npotentater som då sökte vrida klockan tillbaka\r\nhamnade själva på historiens skräphög. Samtidigt\r\nsom den sovjetiska unionsregeringen nu har erkänt\r\nde baltiska republikernas självständighet har den\r\ntagit initiativ inom ESK och på annat håll för att\r\nmarkera sin vilja att tillhöra kretsen av\r\ndemokratiska stater med marknadsekonomisk\r\ninriktning i enlighet med Parisstadgan från\r\nnovember förra året. Det är vår förhoppning att\r\nSovjetunionen, vilken form denna sammanslutning\r\nav självständiga stater än får i framtiden, kommer\r\natt utvecklas mot dessa mål. Ett demokratiskt\r\nSovjetunionen är en förutsättning för en stabil fred\r\ni vårt närområde och i världen i dess helhet.</pre><pre>I detta sammanhang välkomnar vi president\r\nGorbatjovs snabba gensvar på president Bushs\r\ninitiativ att skrota större delen av arsenalen av\r\ntaktiska kärnvapen. INF-avtalet, START-avtalet\r\noch kärnvapenmakternas nyss nämnda unilaterala\r\nnedrustningsbeslut leder till lägre rustningsnivåer\r\noch ökad strategisk stabilitet. Det amerikanska\r\nsteget att avlägsna alla taktiska kärnvapen från\r\nytfartyg gör glädjande nog att grunden helt\r\nbortfaller för den diskussion som förts inte minst i\r\nSverige och i denna kammare om mottagande av\r\nörlogsbesök.</pre><pre>Sovjetimperiets upplösning har inte bara medfört\r\natt en rad europeiska stater som varit underkastade\r\nden kommunistiska ledningen i Moskva återfått sin\r\nfrihet och självständighet. Den har också givit nya\r\nimpulser till Europas politiska och ekonomiska\r\nenande. Grundvalen för Europas framtida enande\r\nutgör de samarbetsöverenskommelser som\r\nVästeuropas gamla stormakter, en gång\r\nmotståndare, träffade i andra världskrigets spår.\r\nDessa utmynnade i Romfördraget från 1957 vilket\r\nursprungligen undertecknades av sex stater. Efter\r\nhand utvidgades den Europeiska gemenskapen till\r\natt omfatta tolv stater. Medlemsskaran torde växa\r\nytterligare före sekelskiftet allteftersom fler\r\neuropeiska länder söker få tillträde till det\r\neuropeiska samarbetets kärna.</pre><pre>Som ett resultat av en överenskommelse mellan de\r\nfyra största riksdagspartierna ansökte Sverige om\r\nmedlemskap i den Europeiska gemenskapen i juli i\r\når. Regeringen kommer att med all kraft verka för\r\natt Sverige snarast möjligt blir fullvärdig medlem.\r\nMycket värdefull tid har gått förlorad i\r\nutvecklingen av våra förbindelser med Europa.\r\nDen aktiva utrikespolitik Sverige förde under 70-\r\noch 80-talen gjorde endast få mellanlandningar i de\r\nvästeuropeiska huvudstäderna på väg till mer\r\nexotiska platser.</pre><pre>Sverige kommer aktivt att bidra till den nya\r\neuropeiska frihets- och samarbetsordning som\r\nhåller på att växa fram som följd av de socialistiska\r\ndiktaturernas och planekonomiernas\r\nsammanbrott. Den europeiska identiteten i vår\r\nutrikespolitik får ökad betydelse och kommer att ge\r\ndet nordiska samarbetet nya impulser. Fast den nya\r\npolitiska situationen skapar nya möjligheter för\r\ndeltagande också i utrikes- och säkerhetspolitiskt\r\nsamarbete med andra europeiska länder innebär de\r\nstrategiska realiteterna i vårt närområde att den\r\nsäkerhetspolitiska huvudlinjen, som sammanfattas\r\ni uttrycket ''alliansfrihet i fred, syftande till\r\nneutralitet i krig'', alltjämt behåller sin betydelse.</pre><pre>Vi välkomnar en utvidgning av Europarådet till att\r\nomfatta demokratierna i Central- och Östeuropa\r\noch vill verka för en utveckling av det regelverk\r\nsom utarbetats av den Europeiska samarbets- och\r\nsäkerhetskonferensen som i februari nästa år\r\nkommer att samlas till ett historiskt\r\nuppföljningsmöte i Helsingfors.</pre><pre>I detta sammanhang måste konstateras att\r\nutvecklingen i Östeuropa under 80-talet blev\r\nföremål för samma systematiska felbedömning och\r\nointresse från det officiella Sveriges sida som\r\nutvecklingen i Västeuropa. Vi höll en alltför låg\r\nprofil när Östeuropas folk kämpade för sin frihet.\r\nDe här hemma som påpekade att freden i Europa\r\nmåste vila på frihet och inte på förtryck anklagades\r\nför att återfalla i en kalla krigets korstågsanda.\r\nSamtidigt producerade Sverige i internationella\r\nfora nedrustningsförslag som ensidigt gynnade det\r\nblock som med tvångsmakt höll fast vid Europas\r\nuppdelning.</pre><pre>Den frihetens revolution vi bevittnat har givit\r\nmänniskorna i vår världsdel hopp om en bättre\r\nframtid och minskat rädslan för en konflikt mellan\r\nkärnvapenmakterna. Samtidigt är det många som\r\nmed fruktan ser på framtiden i Europa med tanke\r\npå att gamla undertryckta rivaliteter mellan olika\r\nfolkgrupper åter kunnat stiga upp till ytan. På\r\nBalkan står i dag välbeväpnade etniska grupper\r\nemot varandra till synes otillgängliga för den typ av\r\nkonfliktlösning som utarbetats av de europeiska\r\nsamarbetsorganen. Freden i Europa måste vila på\r\nnationernas frihet, inte på tvångskonstruktioner.\r\nDet är vår förhoppning att den tragiska konflikten\r\ni Jugoslavien skall kunna lösas på grundval av\r\nfolkets i demokratiska former uttryckta vilja och\r\nrespekt för de olika minoriteternas rättigheter.</pre><pre>Också utanför Europa har sambandet mellan å ena\r\nsidan frihet, demokrati och marknadsekonomi och\r\nå andra sidan fred och stabilitet vunnit erkännande.\r\nVid den afrikanska samarbetsorganisationen\r\nOAUs senaste möte höjdes röster för\r\ndemokratisering och mot den typ av enpartistater\r\nsom Sverige under en tid av ideologiskt betingad\r\ndubbelmoral höll under armarna i tredje världen.</pre><pre>Sydafrika, en stat som varit grundad på förtryck och\r\ndiskriminering, håller på att omvandlas. Sverige\r\nfortsätter att stödja arbetet mot apartheid och för\r\nett demokratiskt samhällssystem i detta land. Det\r\när vår förhoppning att utvecklingen där skall leda\r\ntill att Sveriges sanktioner kan upphävas.</pre><pre>Också i Latinamerika har demokratin registrerat\r\nåtskilliga framgångar på senare år med\r\nenmansregimen på Cuba som ett sorgligt undantag.\r\nSå sent som i förra veckan arresterade den\r\nkubanska polisen ett dussin förespråkare för\r\ndemokrati och mänskliga rättigheter. Det olagliga\r\nstörtandet av den demokratiskt valde presidenten\r\npå Haiti har föranlett ekonomiska sanktioner av\r\nOAS. Den regionala organisationens försök att\r\nåterupprätta folkstyret på ön har stöd av\r\ndemokratiska nationer världen över.</pre><pre>För att trenden mot frihet och demokrati i världen\r\nskall kunna bestå och skörda nya segrar fordras\r\nemellertid att ansträngningarna att bygga välstånd\r\ngenom friare och öppnare ekonomiska relationer\r\nblir framgångsrika. För att främja de fattiga\r\nländernas utveckling måste i-ländernas bistånd vara\r\ninriktat på marknadsekonomiska lösningar och\r\nvaruutbytet baserat på en frihandel som möjliggör\r\nett maximalt nyttiggörande av tillgängliga resurser.\r\nSamtidigt får de sociala konsekvenserna av\r\nutvecklingspolitiken aldrig negligeras. Solidaritet\r\nhar varit ett honnörsord i svensk biståndspolitik.\r\nMen solidariteten måste avse de enskilda\r\nmänniskorna och inte politiska system eller ledare\r\nsom använder sig av en revolutionär ideologi för att\r\nbevara sitt eget maktinnehav. Alltför ofta har\r\nsvenska biståndsmedel hamnat på politiska\r\nstickspår medan någon utveckling som kommit\r\nmänniskorna till godo inte ägt rum.</pre><pre>Fru talman! Det finns många fler områden som jag\r\nville täcka in i mitt anförande, men jag ser nu att\r\ntiden går snabbt. Jag vill sammanfatta mitt\r\nanförande, men jag har möjlighet i min första replik\r\natt återkomma till de frågor som har ställts till mig.</pre><pre>Fru talman! Jag skulle vilja sammanfatta mitt\r\nanförande genom att fastlägga några riktlinjer efter\r\nvilka den nya utrikesledningen vill verka:</pre><pre>Europafrågorna blir centrala. Samtidigt som vi\r\nsöker medlemskap i EG vill vi arbeta för ett enat\r\nEuropa med nya och fördjupade\r\nsamarbetsordningar, som också inkluderar\r\ndemokratierna i Central- och Östeuropa. Det nya\r\nEuropa vi verkar för kommer inte att vara en sluten\r\nfästning absorberad av sin egen agenda utan\r\nfungera som en motor i det internationella\r\nsamarbetet, öppet mot omvärlden.</pre><pre>Vår röst i världen skall vara fast och klar. Stödet för\r\nfrihet, demokrati och marknadsekonomi kommer\r\natt genomsyra alla delar av vår utrikespolitik och\r\nprägla vårt bistånd till utvecklingsländerna. Sverige\r\nkommer att fortsätta driva en generös\r\nbiståndspolitik. Den biståndsnivå -- 1 % av BNI --\r\nsom vi i många år upprätthållit ligger fast.</pre><pre>Vad gäller nedrustnings- och säkerhetspolitiken\r\nmotiverar den snabba utvecklingen i vår region en\r\növersyn av hittillsvarande ståndpunkter och förslag\r\nsom drivits i internationella fora. En expertgrupp\r\nkommer att tillsättas för att granska\r\nnedrustningspolitiken inför resten av 90-talet och\r\nutforma rekommendationer för det fortsatta\r\narbetet.</pre><pre>Fru talman! År 1991 har vi inte bara noterat\r\nframsteg för Europas enande på basis av de\r\ndemokratiska värderingar som en gång föddes i\r\ndenna världsdel. Vi har också sett en mer effektiv\r\ntillämpning av FN-stadgan som på det globala fältet\r\nsöker hävda dessa värderingar. Detta inger en viss\r\noptimism om framtiden, även om det finns\r\nområden, också i vår egen världsdel, där\r\nverkligheten i alltför hög grad kontrasterar mot de\r\nhöga principer som världssamfundets medlemmar\r\nbekänner sig till.</pre><pre>Sverige är ett litet land och kan inte ensamt påverka\r\ndet internationella förloppet. Emellertid kommer\r\nvi att i samarbete med likasinnade länder fast och\r\nkonsekvent hävda de världen på den\r\ninternationella arenan som vi själva betraktar som\r\nomistliga.</pre><pre></pre><pre>Anf. 7 PIERRE SCHORI (s) replik:</pre><pre>Fru talman! Jag noterar från Margaretha af Ugglas\r\nförsta inlägg att i de stora, viktiga frågorna, där hon\r\när tydlig, är vi ganska överens. Det är ju väl\r\nupplöjda spår vi talar om här.</pre><pre>Hon talar om marknadsekonomi. Ja, gärna det, det\r\när också vår metod och har alltid så varit. Men jag\r\nhar litet svårt att upphöja den till samma dignitet\r\nsom princip för vårt agerande som demokrati, för\r\nfrihet och mänskliga rättigheter. Även Pinochet\r\ntillämpade på sin tid marknadsekonomi. Det är den\r\nsociala marknadsekonomin vi måste ha, både i\r\ntredje världen och i Europa.</pre><pre>Förutom ideologiska trumpetstötar, om än i\r\nhovsammare toner än vid sidan av FN-talet,\r\nfortsätter ändå Margaretha af Ugglas att insinuera\r\natt socialdemokratin skulle varit passiv, både i\r\nregeringen och som parti, när det gäller\r\nutvecklingen i Östeuropa.</pre><pre>Jag skulle vilja be Margaretha af Ugglas att låta\r\nfråga Adam Michnik och Jacek Kuron i Polen vem\r\ndet var som gav dem stöd när de satt i fängelse.\r\nFråga Solidaritet vem som skickade tryckpressar till\r\ndem när de jobbade underjordiskt, vem som\r\nfinansierade och stödde deras kontor i Stockholm,\r\ndet första som upprättades utanför Polen. Fråga\r\nCharta 77 och Listy i Tjeckoslovakien vem som gav\r\ndem stöd i hårda tider. Fråga Jelena Bonner om\r\nvåra möten i New York och i Moskva flera gånger\r\nom hur vi skulle få ut Andrej Sacharov ur fängelset.\r\nLäs gärna Isma  l Kadarés senaste bok från Albanien\r\nom våra samtal om hur vi skulle främja demokratin\r\ndär.</pre><pre>Jag skulle också kunna för utrikesministerns\r\nkännedom lämna över ett protokoll från arbetare\r\nsom sitter i Internationella solidaritetsfonden som\r\nberättar om det stöd vi har gett Östeuropa, i\r\nmiljonklassen, till alla östeuropeiska länder.</pre><pre>Sedan tycker jag, fru talman, att det är litet fånigt\r\natt diskutera reseverksamhet utifrån felaktiga\r\nfakta. För att förebygga detta undersökte jag hur\r\ndet utskottet jag nu sitter i har rest under den\r\nperiod som Margaretha af Ugglas satt där, sedan\r\n1982.</pre><pre>Utskottet har besökt tre västeuropeiska länder\r\nsedan 1982 och 22 länder i Östeuropa och utanför\r\nEuropa, däribland Vietnam och Sovjetunionen.\r\nJag säger inget annat om detta än att det är bra,\r\nmen låt oss sluta med denna fåniga statistik.</pre><pre>Till Ian Wachtmeister skulle jag vilja säga att han\r\npåminner litet om Gubbstrutten i Dagens Nyheter:\r\n''Visst bryr jag mig om utlandet -- jag har sagt usch\r\nflera gånger''.</pre><pre>Anf. 8 IAN WACHTMEISTER (nyd) replik:</pre><pre>Fru talman! Det måste vara befriande för\r\nkammaren att jag inte varit lika duktig i mitt liv som\r\nPierre Schori, och att jag inte heller företagit lika\r\nmånga fåniga resor, som tydligen tidigare företagits\r\nav ledamöterna härstädes.</pre><pre>Pär Granstedt i centern anser att vi i nydemokrati\r\när kallt cyniska eftersom vi föreslår att hälften av u-\r\nhjälpen, dvs. 7 000 milj.kr., skulle gå till\r\nmänniskor, inte till regimer, till folk, inte till\r\ndiktatorer, och att den hjälpen skulle gå via kyrkor,\r\nRöda korset, Rädda barnen och liknande\r\norganisationer, och att den andra halvan skulle gå\r\ntill nödlidande grannar i form av effektiv hjälp, där\r\nvi vet att det blir något vettigt av pengarna.</pre><pre>Enligt Pär Granstedt blir alltså hjälpen bättre av att\r\nden går långt bort så att vi inte riktigt vet hur det\r\ngick med den -- eller vad är tankegången?</pre><pre>Även om Pär Granstedts kommentar var\r\negendomlig var den ovanligt tydlig för att komma\r\nfrån centern.</pre><pre>Sedan har jag några frågor som jag hoppas\r\nutrikesministern kan besvara i dag. Jag förstår att\r\ndet inte är så lätt, eftersom alla frågar och hon skall\r\noavbrutet svara. Men annars får vi envist\r\nåterkomma. Frågorna är följande:</pre><pre>1.  Skall Sverige ge en procent av BNP till länder\r\nutanför Europa? Är det det som är politiken?</pre><pre>2.  Skall denna typ av bistånd successivt höjas till\r\ntvå procent av BNP, såsom folkpartiet utlovat?</pre><pre>3.  Kommer regeringen att se till att det görs en\r\növerskådlig sammanställning och analys av hur\r\nskattebetalarnas pengar används till u-hjälp och\r\nhur det har sett ut sedan exempelvis 1980 och\r\nframåt? Då kan man kanske också passa på att\r\nkartlägga alla ''fåniga'' resor.</pre><pre>4.  Är regeringen beredd att ompröva SIDAs\r\norganisation och existens? Det räcker enligt min\r\nuppfattning inte med att SIDA långsamt börjat\r\nfatta att SIDA inte är till för att sprida socialism och\r\noffentlig byråkrati över världen. På SIDA biter nog\r\ninga osthyvlar. Då är det bättre med den lakoniska\r\nuppmaningen: Se nästa SIDA!</pre><pre>Anf. 9 GUDRUN SCHYMAN (v) replik:</pre><pre>Fru talman! Man kan få uppfattningen att vi\r\nbefinner oss i en väntsal på en resebyrå. Jag tycker\r\ndet vore klädsamt om debatten hade en litet högre\r\ndignitet.</pre><pre>Jag har inte fått något svar på mina frågor om\r\nfolkomröstning och hantering av EG-frågan. Man\r\nsätter demokratins utveckling i världen högt, vilket\r\njag också gör. Men om utvecklingen i Östeuropa är\r\natt betrakta som demokratins segertåg -- vilket jag\r\nockså tycker -- är utvecklingen i Västeuropa att\r\nbetrakta som demokratins återtåg. Den hantering\r\nsom majoriteten av de politiska partierna i den\r\nsvenska riksdagen gett EG-frågan i Sverige är\r\ndefinitivt att betrakta som ett demokratins återtåg i\r\nSverige. Ansvaret faller tungt på alla ansvariga\r\npartier, anser jag.</pre><pre>Margaretha af Ugglas talar om att alliansfriheten\r\nskall fortsätta att ha sin betydelse. Hur går detta\r\nihop med EG-medlemskap som innefattar också ett\r\nkommande medlemskap i en militär allians?</pre><pre>Sveriges röst i världen skall fortsätta att ljuda, säger\r\nMargaretha af Ugglas. Men det är ju så att EG talar\r\nmed en röst i många frågor.</pre><pre>Jag kan ta som exempel frågan om Sydafrika som\r\nMargaretha af Ugglas själv nämnde. Sverige\r\nhävdar att vi skall fortsätta med bojkotten. EG har\r\nför sin del upphävt bojkotten. Hade Sverige varit\r\nmedlem i EG hade vi fått finna oss i att delta i\r\nupphävandet av bojkotten.</pre><pre>Som ytterligare exempel kan jag ta att i FNs\r\ngeneralförsamling i september 1991 talade\r\nNederländernas utrikesminister på EGs vägnar. I\r\nsjätte utskottet, det juridiska, gick han och USA\r\nemot ett antal u-länders förslag att en arbetsgrupp\r\nskulle tillsättas för att utarbeta regler om en ny\r\nekonomisk världsordning. Han, dvs. EGs\r\ntalesman, och talesmannen för USA\r\nrekommenderade att punkten helt enkelt stryks\r\nfrån utskottets dagordning.</pre><pre>Jag menar att de stolta deklarationer man gör om\r\nsolidaritet i världen globalt inte går ihop med ett\r\nmedlemskap i EG. EG bygger inte på solidaritet,\r\nutan på konkurrens och på att främja handeln, den\r\nhandel som gynnar det egna kapitalet. Detta är\r\nfaktiskt EGs kärna och har varit riktlinje när\r\nreglerna skrevs för hur EG skall fungera.</pre><pre>Jag tycker att sammankopplingen mellan\r\ndemokrati och kapitalistisk marknadsekonomi,\r\nsom Margaretha af Ugglas talar om inte är riktig.\r\nJag anser att grunden för demokrati är att man kan\r\nbygga politiska motvikter. Grunden är att man har\r\nrepresentativa val och en fri arbetarrörelse. Utan\r\ndessa komponenter finns ingen demokrati.</pre><pre>Det är inte särskilt klädsamt när vi kan konstatera\r\natt en kapitalistisk marknadsekonomi gått mycket\r\nbra att ha också i en diktatur. Risken är nu att vi får\r\nen kapitalistisk diktatur i Östeuropa, om inte\r\nSverige kan öppna sig. I EG kan vi inte göra det.</pre><pre>Anf. 10 HADAR CARS (fp) replik:</pre><pre>Fru talman! Till Gudrun Schyman vill jag säga att\r\nmarknadsekonomi inte är någon garanti för\r\ndemokrati, men de går väl att förena. Vad vi vet är\r\natt socialism inte kan förenas med demokrati.</pre><pre>Fru talman! Jag vill erinra Pierre Schori om de\r\nattacker från den dåvarande socialdemokratiska\r\nregeringen som följde på Bengt Westerbergs\r\nkonstaterande att inget skulle mera gynna freden i\r\nEuropa än att Sovjet blev en demokrati.\r\nUtvecklingen har visat hur rätt Bengt Westerberg\r\nhade i den frågan.</pre><pre>Det gläder mig också att konstatera att inte endast\r\nmoderaterna, utan även socialdemokraterna\r\nuppenbarligen gjort en helomvändning när det\r\ngäller inställningen till u-landshjälpen.</pre><pre>Trots de ansträngningar folkpartiet, tillsammans\r\nmed i detta fall centerpartiet och vänsterpartiet\r\nkommunisterna, hade för att upprätthålla u-\r\nhjälpen, lade den socialdemokratiska regeringen\r\nfram och genomdrev i kammaren en politik som\r\ninnebar en reducerad u-landshjälp.</pre><pre>Ian Wachtmeister tycks endast se u-hjälpens\r\nbaksida. Han undrar varför länder måste ligga långt\r\nborta för att kunna få hjälp.</pre><pre>Han glömmer, tycker jag, det fundamentala,\r\nnämligen att det finns en stor ekonomisk skillnad\r\nmellan det norra och det södra halvklotet. Vilka\r\nrika länder är det han tänker på i närheten av de\r\nfattiga på det södra halvklotet, som skulle kunna\r\nhjälpa de fattiga där?</pre><pre>Han påminner mig i sitt uttalande om den förmögna\r\nfranske politiker som mötte en fransk\r\nrösträttsdelegations krav på rösträtt med orden:\r\n''Enrichissez vous!'' -- berika er, gör er rika.\r\nUppenbarligen är hans och nydemokratis\r\nuppmaning till u-länderna: Hjälp er själva, vi -- i\r\nvarje fall vi i nydemokrati, kommer inte att göra\r\ndet.</pre><pre>Det var bra att Margaretha af Ugglas underströk att\r\nEG med svensk medverkan skall vara en öppen\r\ngemenskap, öppen för omvärlden. Jag erinrar om\r\natt hon har stöd för den uppfattningen, inte minst\r\nbland Europas liberaler. Den liberala tyska\r\nutrikesministern Genscher betonade så sent som\r\nunder generalförsamlingen att medlemskap i EG\r\nbör stå öppet för alla nationer med demokratiskt\r\nstyrelseskick.</pre><pre>Anf. 11 PÄR GRANSTEDT (c) replik:</pre><pre>Fru talman! Tillåt mig först att välkomna\r\nMargaretha af Ugglas som utrikesminister. Jag\r\nnoterar att det anförande hon höll här var mycket\r\nväl balanserat. Det var inte oväntat. Margaretha af\r\nUgglas representerar en bra regering. Jag tror att\r\ndetta är en bra utgångspunkt för den svenska\r\nutrikespolitiken under de närmaste åren.</pre><pre>Precis som Hadar Cars vill jag särskilt understryka\r\ndet Margaretha af Ugglas sade om vikten av att\r\nEG-samarbetet utvidgas till ett alleuropeiskt\r\nsamarbete. Jag vill också understryka vikten av ett\r\nstarkt svenskt engagemang på detta område.</pre><pre>Under sommaren har vi i vårt närområde fått tre\r\nnya grannstater, som har fått sin självständighet.\r\nÄven om det redan tidigare funnits program för\r\nekonomiskt stöd till Baltikum är det klart att nu\r\nmåste det svenska samarbetet med Baltikum få en\r\nhelt annan inriktning och helt andra dimensioner än\r\ntidigare. Det måste blir mera jämförbart med det\r\nnordiska samarbetet, men naturligtvis med andra\r\nförutsättningar eftersom det är fråga om fattigare\r\nländer.</pre><pre>Det skulle vara intressant om Margaretha af Ugglas\r\nfår tillfälle här att ytterligare utveckla hur\r\nregeringen tänkt sig detta intensifierade samarbete\r\nmed våra nya, självständiga grannar på andra sidan\r\nÖstersjön.</pre><pre>Det är också glädjande att moderaterna nu ställer\r\nupp på ett vaktslående kring enprocentsmålet. Jag\r\nskulle gärna vilja be att få ett konkret besked från\r\nsocialdemokraterna i denna kammare om hur de\r\nkommer att ställa sig. Kommer socialdemokraterna\r\natt stödja regeringens strävan att återställa\r\nenprocentsmålet? Eller kommer man att förena sig\r\nmed nydemokrati i en nejsägarallians i fråga om\r\ndetta? Det vore bra med ett klart besked från Pierre\r\nSchori vad gäller om vi kan få ett omtänkande från\r\nsocialdemokraterna på den punkten.</pre><pre>Ian Wachtmeister blev naturligtvis upprörd över att\r\njag beskyllde nydemokrati för kall cynism när det\r\ngäller biståndet. Men jag vidhåller detta.\r\nAnledningen är inte den att nydemokrati vill\r\nanvända enskilda organisationer för bistånd. Det\r\nvill vi alla, och det görs också i stor och växande\r\nutsträckning. Vi har varit pådrivande på den\r\npunkten. Anledningen är i stället att nydemokrati\r\nvill skära ned biståndet till de mest nödlidande\r\nfolken i världen till hälften. Det är verkligen att ta\r\nfrån dem som bäst behöver det. Att man sedan kan\r\nhitta andra bra ändamål för pengarna må vara hänt.\r\nMen nydemokrati vill försämra för dem som har det\r\nallra sämst i världen, och det är kall cynism.</pre><pre>Anf. 12 Utrikesminister MARGARETHA AF\r\nUGGLAS (m) replik:</pre><pre>Fru talman! Jag har läst en bok av Pierre Schori.\r\nDen handlade om Centralamerika. Jag ser nu fram\r\nemot att få läsa nästa bok, som kommer att heta\r\n''Den rätta bilden av socialdemokratisk\r\nutrikespolitik''. Jag skall läsa den med stort\r\nintresse.</pre><pre>Men, Pierre Schori, jag är också beredd att se\r\nframåt. Jag välkomnar att Pierre Schori i sitt\r\nanförande så mycket framträdde som den gode\r\neuropén. Jag tror att detta kan ge en god grund för\r\nen intressant dialog i framtiden i fråga om vår\r\nutrikespolitik. Jag välkomnar också att Pierre\r\nSchori i sin analys var så öppen för ett framtida\r\nutrikespolitiskt och säkerhetspolitiskt samarbete i\r\nEuropa. Jag tycker att det var mycket värdefullt.</pre><pre>Hadar Cars har i stor utsträckning samma\r\ninställning som jag själv i Europafrågor. Vi har ofta\r\ndiskuterat Europafrågor, och vi ser i hög grad på\r\ndessa frågor på samma sätt. Vi ser båda med ganska\r\nstor entusiasm på det samarbete som utvecklas i\r\nEuropa och på den grundval, de värderingar, den\r\nhumanistiska europeiska synen som ligger till grund\r\nför samarbetet.</pre><pre>Hadar Cars frågade mig om Jugoslavien. Sverige\r\ndeltar i den observatörsstyrka som arbetar nere i\r\nJugoslavien. De kallas egentligen monitorer. Vi har\r\nfem svenskar som deltar i styrkan. Vi anser att\r\nhuvudlinjen i denna fråga för svenskt\r\nvidkommande måste vara att stödja EGs\r\nfredsansträngningar. EG agerar ändå med en\r\nbetydande bestämdhet i frågan och har blivit litet\r\ngrand av ESK-processens operativa arm visavi\r\nJugoslavien. Det förestår nu ett antal möten, bl.a.\r\nett viktigt på fredag, där samtal skall föras med\r\nrepresentanter för de olika jugoslaviska\r\nrepublikerna. Jag menar att Sverige i största\r\nmöjliga utsträckning måste stödja EGs\r\nansträngningar i den här frågan.</pre><pre>I Gudrun Schymans inlägg upptäckte jag något som\r\nkanske inte är så vanligt, nämligen att hon och jag\r\ndelvis har en något likartad analys. Jag tyckte mig\r\nnämligen höra att Gudrun Schyman sade att\r\ninternationaliseringen av ekonomin kräver en\r\ninternationalisering av det politiska\r\nbeslutsfattandet. Detta är också min åsikt. Sedan\r\nskiljer sig naturligtvis vår uppfattning väldigt\r\nmycket vad gäller innehållet i den europeiska\r\ngemenskapen, demokratin,\r\nmedborgarskapstanken och vad det kommer att\r\ninnebära också för svenskar att bli delaktiga i detta.</pre><pre>Jag vill också säga till Gudrun Schyman att jag tror\r\natt det är alldeles klart att de mindre staterna i EG,\r\njust de mindre staterna, icke alls upplever att de har\r\nförlorat i suveränitet. De upplever något helt\r\nannat, nämligen att de har vunnit i inflytande och\r\nvunnit möjligheten att få delta i ett europeiskt\r\nbeslutsfattande där de tidigare betraktades som\r\nlillebröder. Jag tror också att detta kan gälla för\r\nSverige. Visst kommer vi att avstå en del av vårt\r\nsuveräna beslutsfattande till gemensamma organ.\r\nVi har en stor möjlighet att vinna i europeiskt\r\nbeslutsfattande.</pre><pre>Jag var glad att Pär Granstedt tog upp frågan om\r\ndet baltiska samarbetet. Det är ett av de områden\r\ndär den nya utrikesledningen måste ta nya friska\r\ntag, gripa sig an dessa frågor både organisatoriskt\r\noch på andra sätt. Jag tror att det är mycket\r\nviktigt -- och jag vet att även Pär Granstedt är av\r\nden uppfattningen -- att vi i detta sammanhang\r\narbetar tillsammans med de nordiska länderna. Jag\r\nkommer själv nu att resa till Danmark, Norge och\r\nFinland. I början av riksdagens lediga vecka -- jag\r\ngår fortfarande själv mentalt i ett slags\r\nriksdagsschema -- reser jag till de baltiska staterna.</pre><pre>Den gamla regeringen föreslog en form av\r\nkommissioner för samarbete med de baltiska\r\nstaterna. Vi skulle för vår del vilja kalla dem\r\nsamarbetsgrupper. Detta är något som måste\r\nkomma i gång, och ett huvudsyfte med mina besök\r\ni de baltiska staterna kommer alltså att vara att\r\ninleda det samarbete som nu måste komma i gång i\r\nmycket praktiska, rejäla termer.</pre><pre>Jag tror att Sverige kan spela en stor roll om vi är\r\nvilliga att göra det. Jag menar att hela det svenska\r\nsamhället måste engagera sig på bred front. Det\r\nmåste vara fråga om hela det svenska samhället. Vi\r\nskall inte tro att detta är någonting som staten kan\r\ngöra allena, det är helt fel. Det är företag,\r\norganisationer, universitet, enskilda,\r\nsamanslutningar och individer som skall göra en\r\ninsats i samarbete med de baltiska länderna.</pre><pre>Det finns ett internationellt intresse för Sveriges\r\nrelationer och förbindelser med de baltiska\r\nstaterna. Canada har t.ex. frågat oss om vi kan\r\nhjälpa till att förmedla bistånd och kontakter med\r\nde baltiska staterna. Jag tror att vi har en stor roll\r\natt spela i det här sammanhanget.</pre><pre>Att jag nu tar Ian Wachtmeisters frågor sist har\r\ninget att göra med någon ringaktning, utan det är\r\nendast så att de frågor Ian Wachtmeister har ställt\r\ntill mig närmare berör min ämbetsbroder, nämligen\r\nAlf Svensson i hans egenskap av minister för\r\nutvecklingsfrågor och mänskliga rättigheter. Jag vill\r\nbara kort säga till Ian Wachtmeister att jag för egen\r\ndel önskar en utvärdering av många\r\nbiståndsprojekt och en utvärdering av svenskt\r\nbistånd. Alf Svensson får ge uttryck för sina tankar\r\nså småningom.</pre><pre>Jag tycker att Ian Wachtmeister ställde en mycket\r\nväsentlig fråga. Har den svenska ekonomin råd\r\nmed både enprocentsmål i fråga om biståndet till\r\ntredje världen och ett ökat bistånd till Central- och\r\nÖsteuropa, vilket är något som den nya regeringen\r\nönskar? Mitt svar på den frågan är att det beror på\r\ni vilken utsträckning den nya regeringen blir\r\nframgångsrik i förnyelsen av den svenska\r\nekonomin. Här finns ett klart samband mellan våra\r\ninternationella åtaganden och hur vi sköter oss\r\nsjälva på hemmaplan.</pre><pre>Anf. 13 PIERRE SCHORI (s) replik:</pre><pre>Fru talman! Jag tackar för reklamen för boken,\r\nmen den är tyvärr slutsåld.</pre><pre>Till Pär Granstedt vill jag säga att socialdemokratin\r\nalltsedan 1962, när den socialdemokratiska\r\nregeringen lade fram proposition 100 om den\r\nsvenska biståndspolitiken där man lade fast målet\r\n0,7 % av BNP enligt FNs rekommendation och\r\nsedan 1 %, har stått fast vid detta. Pär Granstedt\r\nvet nog att det inte är socialdemokratin som är\r\nproblemet när det gäller enprocentsmålet, utan det\r\nhar tidigare varit moderaterna. Jag skulle därför\r\nvilja be honom att hålla ihop regeringskrafterna, så\r\nskall vi nog tillsammans kunna hålla Sveriges fana\r\nhögt i dessa sammanhang.</pre><pre>Till Ian Wachtmeister skulle jag vilja säga att\r\njorden faktiskt är rund, inte platt som en estrad.\r\nVad man betraktar som varande långt borta, som\r\nfjärran länder, beror faktiskt på var man råkar ha\r\nblivit född. De flesta människor är inte födda här i\r\nSverige utan ganska långt borta. De tycker att Ian\r\nWachtmeister befinner sig i fjärran land långt\r\nborta, och det är de nog väldigt glada för.</pre><pre>Det hade varit viktigt och det är viktigt att\r\nutrikesministern kraftfullt tar upp även\r\nsolidaritetspolitiken och inte bara fördelar det till\r\nAlf Svensson, som jag har höga förhoppningar om.\r\nDet är viktigt därför att nydemokrati ju på något\r\nsätt ingår i regeringsunderlaget.</pre><pre>Vår solidaritet behövs i dag mer än någonsin. Mer\r\nän en miljard människor lever nu i absolut\r\nfattigdom. Varje dag dör tiotusentals barn i\r\nonödan. Varje dag går minst 800 miljoner av våra\r\nmedmänniskor hungriga. Varje dag skapas\r\ntusentals flyktingar, som flyr undan terror, tortyr,\r\nfängelse eller förintelse. De bildar nu tillsammans\r\nett slags globalt trasproletariat, som riskerar att\r\nhamna i ett svart hål av likgiltighet och utarmning,\r\nbortom kärlek och framtidshopp.</pre><pre>Vi kan inte förbli som stenstoder inför denna\r\nsociala vulkan och ofattbara nöd. Det är inte\r\n''charity'', Ian Wachtmeister, dvs. välgörenhet,\r\nutan snarare i Bengt Lidners anda, som för 200 år\r\nsedan sade: ''På Novaja Semljas fjäll, i Ceylons\r\nbrända dalar, varhelst en usling finns, är han min\r\nbror, min vän.''</pre><pre>Vi kan och vi måste handla, av solidaritet med våra\r\nmedmänniskor men också av egennytta, ty vi kan\r\naldrig bygga någonting av värde och varaktighet i\r\nSverige eller i Europa om inte också folken i\r\nLatinamerika, Asien och Afrika får del av\r\nekonomisk och social utveckling. Fred,\r\nmedmänsklighet och demokrati börjar här hemma,\r\ni våra sinnen, i vår omgivning och i denna\r\nförsamling.</pre><pre>I sitt sista tal sade Dag Hammarskjöld, som likt\r\nOlof Palme, Alva Myrdal, Folke Bernadotte och\r\nRaoul Wallenberg vigde sitt liv åt visionen om en\r\nbättre värld: ''Låt oss samarbeta i övertygelsen om\r\natt vårt arbete har en mening utöver det trångt\r\nindividuella och att det också betytt något för\r\nmänskligheten.'' Den maningen gäller också i dag,\r\n30 år senare.</pre><pre>Anf. 14 IAN WACHTMEISTER (nyd)\r\nreplik:</pre><pre>Fru talman! Jorden är rund, konstaterar Pierre\r\nSchori. Jag tackar för den intressanta upplysningen\r\noch förstår att han har upptäckt det på många av\r\nsina fåniga resor.</pre><pre>Hadar Cars tackar jag för en annan lektion --\r\nfolkpartiet brukar bestå oss med sådana. Den här\r\ngången handlade det om skillnaden på norr och\r\nsöder. Det där hade vi läst på innan vi kom in i\r\nriksdagen, så det vet jag också ungefär vad det är.</pre><pre>Jag skulle vidare bli mycket glad om fjärran u-\r\nländer blev framgångsrika och gärna rika. Jag kan\r\nbara konstatera att de definitivt inte har blivit det\r\npå den u-hjälp som vi har varit med om att ge dem.</pre><pre>Så till nästa sida. Pär Granstedt vidhåller att vi är\r\ncyniska. Jag vidhåller att han har lika fel som förut\r\nmen att han är tydlig -- vilket är unikt. Han vill inte\r\ntala om att ge hjälp till rätt saker och på rätt sätt,\r\nutan han vill tala om något annat. Jag tycker att det\r\när viktigt att tala om hur vi skall göra mest nytta i\r\nvärlden -- det är det vår u-hjälp skall handla om,\r\ninte om något annat.</pre><pre>Till Gudrun Schyman vill jag säga, att utan\r\näganderätt finns det heller ingen demokrati.\r\nPersonligen föredrar jag vidare den demokrati som\r\nfinns i EG framför den som inte finns i Kina och\r\nCuba.</pre><pre>Sedan vill jag ta upp en annan sak. Internationella\r\nterroristorganisationer opererar från svenska\r\nbaser. Förhållandet tycks vara välkänt hos såväl\r\nsvenska som utländska myndigheter. Det är, som\r\nledamöterna känner till, skrattretande enkelt för\r\ndem som vill att ta sig in i Sverige. Min fråga är hur\r\nden svenska regeringen tänker företräda Sveriges\r\nintressen, som förhoppningsvis inte sammanfaller\r\nmed dessa terroristorganisationers. Jag hoppas att\r\nden tid är förbi då terrorister fick öppna egna\r\nkontor och ha egna trupper i Sverige, den tid då vi\r\nfick vara tacksamma för att beväpnade terrorister\r\ninte kom glidande genom Stockholm i\r\nsjuglasvagnar.</pre><pre></pre><pre>Anf. 15 GUDRUN SCHYMAN (v) replik:</pre><pre>Fru talman! Jag vill bara kort säga till Hadar Cars\r\noch Ian Wachtmeister, att socialism kan förenas\r\nmed demokrati. Det heter då demokratisk\r\nsocialism och bygger på fria val och en fri\r\narbetarrörelse.</pre><pre>Flera här har talat om vad EG skall vara. Både Pär\r\nGranstedt, Hadar Cars och utrikesministern sade\r\natt EG skall vara öppet, samarbetande, solidariskt,\r\nosv. Det är fromma förhoppningar. Titta på vad EG\r\när! Vilken handelsorganisation i den internationella\r\nhandelspolitiken är det som sätter stopp för tredje\r\nvärldens länders möjligheter att få ordentligt betalt\r\nför sina råvaror? Jo, det är EG, som har saboterat\r\nGATT-förhandlingarna. Vem är det som i dag\r\nsätter stopp för att de östeuropeiska länderna skall\r\nfå fri tillgång till en västeuropeisk marknad och\r\nekonomi för att sälja sina varor? Jo, det är EG.</pre><pre>Den organisation som EG är i dag, med de\r\nintentioner som man har, permanentar den globala\r\nojämlikheten. Man kör vidare på traditionella spår,\r\nsom bygger på en ohejdad materialistisk\r\ntillväxtekonomi, en kapitalistisk\r\nmarknadsekonomi, som leder till utslagning, till\r\nförtryck, till rovdrift på människor och miljö. Detta\r\när sanningen om det EG som existerar i dag.</pre><pre>Om ni tror att det är ett resultat av att man inte vet\r\nbättre i EG och att vi, ädla svenskar, som vet bättre,\r\nskall ändra på detta när vi blir medlemmar i EG,\r\nmåste jag säga att ni är ytterst naiva. Jag tror inte\r\natt det är så att detta är ett resultat av att man inte\r\nvet bättre, på samma sätt som det inte är ett resultat\r\nav att man inte vet bättre att barnomsorg och\r\nföräldraförsäkring inte är utbyggda och att\r\nkvinnors representation i förvärvslivet är så dålig i\r\nEuropa. Detta är naturligtvis ett resultat av\r\npolitiskt fattade beslut, av politiska majoriteter i de\r\nmedlemsländer som i dag tillhör EG. Detta är en\r\npolitisk union och ingenting annat.</pre><pre>Margaretha af Ugglas har uppfattat mig rätt när jag\r\nsäger att internationaliseringen av ekonomin, som\r\nEG är ett av många uttryck för, kräver en\r\ninternationalisering av politiken, men till skillnad\r\nfrån Margaretha af Ugglas tycker jag inte att vi skall\r\nanvända oss av samma organisationer. Vi som i\r\nSverige vill skapa motvikter till den politiska\r\nekonomin, till kapitalets vilja att hävda sig i\r\npolitiken går inte in i Arbetsgivareföreningen för\r\natt där bedriva ett motarbete, utan vi bygger upp\r\nvåra egna organisationer, i form av politiska partier,\r\nfria fackföreningar och liknande.</pre><pre>Detta kan vi inte göra inom EG. Därför skall vi\r\nvälja andra sätt att förhålla oss till den\r\ninternationaliserade ekonomin. Vi skall bygga vårt\r\neget internationella samarbete och våra egna\r\norganisationer, som bygger på en folklig grund och\r\npå varje lands självbestämmanderätt. Nationellt\r\noberoende är centralt i den internationella\r\npolitiken. Det kan vi lära av utvecklingen i\r\nÖsteuropa, och jag förstår inte varför ni inte kan\r\napplicera den också på Sverige och Västeuropa.</pre><pre>Anf. 16 HADAR CARS (fp) replik:</pre><pre>Fru talman! Kära Gudrun Schyman! Skulle\r\ntulpaner och rosor kunna förenas, hade vi också\r\nsett en tulipanaros. Det har vi inte.</pre><pre>Herr Wachtmeister hävdar att nydemokrati inte\r\nbehöver några lektioner, att man har läst på om\r\nbl.a. förhållandena mellan nord och syd. Det är\r\nmöjligt, men nydemokrati har uppenbarligen inte\r\ntagit till sig innehållet i det som man har läst, och\r\ndet känner jag anledning att påpeka från denna\r\ntalarstol.</pre><pre>Pierre Schori hävdar att enprocentsmålet var\r\nnågonting som socialdemokraterna ställde upp, och\r\ndet är riktigt. Men det genomfördes under den tid\r\nnär det fanns en liberal biståndsminister, och det\r\nurholkades så att hjälpen kom att underskrida 1 %\r\npå initiativ av en socialdemokratisk regering. Det\r\nåterställs nu, när liberaler på nytt utgör en del av\r\nregeringen. Det är vackert med citat, men det är\r\ninte så dumt om man också håller sig till sanningen.</pre><pre>Pär Granstedt sade i sitt första inlägg att det var\r\nvärdefullt att barriärerna mellan Öst- och\r\nVästeuropa togs bort. Jag vill gärna tolka det som\r\nett stöd för det jag uttalade om nödvändigheten av\r\natt undanröja svenska hinder för import av bl.a.\r\nlivsmedel och tjänster från Baltikum, Polen och\r\nandra länder i Östeuropa.</pre><pre>Det är bra att Sverige stödjer den europeiska\r\ngemenskapens ansträngningar att åstadkomma fred\r\ni Jugoslavien. Inom EG diskuterar man också en\r\nutveckling av de ansträngningar som görs. Det talas\r\ndär bl.a. om en väsentlig utvidgning av de\r\npersonella insatserna. Man överväger om\r\ngemenskapen skall införa sanktioner mot den eller\r\nde parter -- i realiteten handlar det om Serbien --\r\nsom vill uppnå politiska mål med militära medel.\r\nMan diskuterar inom EG förutsättningarna för ett\r\nerkännande av Slovenien och Kroatien som\r\nsjälvständiga stater.</pre><pre>Jag tycker som sagt att det är bra om Sverige följer\r\nden europeiska gemenskapen och tar intryck av den\r\ndebatt som där förs. Det är också min\r\nförhoppning -- det vill jag gärna understryka -- att\r\nSverige inte bara följer debatten utan också i samtal\r\nutvecklar sin syn i de här olika avseendena, så att vi\r\npå det sättet, även innan vi blir medlemmar, söker\r\npåverka den politik som europeiska gemenskapen\r\nför. Jag inser att det är svårt att hinna utveckla det\r\nfrån kammarens talarstol, framför allt på den korta\r\ntid som vi har till vårt förfogande, men jag är\r\növertygad om att så också sker i verkligheten.</pre><pre>Anf. 17 PÄR GRANSTEDT (c) replik:</pre><pre>Fru talman! Jag tycker att det var värdefullt att\r\nhöra vilka ansträngningar den nya regeringen gör\r\natt bygga upp ett brett samarbetsprogram med\r\nBaltikum. Jag instämmer i det Margaretha af\r\nUgglas sade, nämligen att det här naturligtvis är\r\nnågonting som måste beröra hela det svenska\r\nsamhället: staten och alla dess organ som kan\r\nberöras, landsting, kommuner, det enskilda\r\nnäringslivet, föreningslivet. Samarbetet här måste\r\nverkligen ske på full bredd, precis som det nordiska\r\nsamarbetet av tradition gör.</pre><pre>Sedan kan jag inte låta bli att något lägga mig i\r\ndispyten om EG. När Gudrun Schyman skildrar\r\nEGs totala ruttenhet gör man naturligtvis\r\nreflektionen att den här debatten inte mår bra av\r\nalltför våldsamma överdrifter åt vare sig det ena\r\neller det andra hållet.</pre><pre>Framför allt är det viktigt att slå fast att EG är vad\r\ndess medlemsstater gör det till. EG är uppbyggt av\r\nmedlemsstater och av företrädare för de\r\neuropeiska -- ännu så länge västeuropeiska --\r\nfolken. När Gudrun Schyman säger att EG är\r\nnågonting som bara tjänar profit, som stöter ut u-\r\nländer, som bär sig allmänt illa åt på världsscenen,\r\när det följaktligen detsamma som att säga att de\r\növriga västeuropeiska folken är så ruttna att vi inte\r\nkan samarbeta med dem -- det är trots allt\r\nmedlemsfolken som avgör EGs politik.</pre><pre>Vi har faktiskt inte den inställningen. Vi granskar\r\nför- och nackdelar med ett EG-medlemskap på ett\r\nkritiskt sätt, men att man generellt anser att man\r\ninte kan ha ett intimt och nära samarbete med\r\növriga västeuropeiska länder tycker jag är svårt att\r\nacceptera.</pre><pre>Sedan, fru talman, måste jag säga att det är klart\r\natt det värmer ens hjärta när man lyssnar på Pierre\r\nSchori och hans tal om internationell solidaritet.\r\nJag instämmer i de värderingar han ger uttryck för.\r\nMen vad som bekymrar mig är att den\r\nsocialdemokratiska verkligheten har varit så\r\nannorlunda. Det som har hänt sedan 1982 är att\r\nsocialdemokraterna två gånger lagt fram förslag\r\nsom inneburit att vi skulle gå ifrån enprocentsmålet\r\noch fått dessa förslag stoppade i riksdagen. Sedan\r\nhar man med moderaternas hjälp lyckats driva\r\nigenom att östbistånd och flyktinghjälp skall\r\nfinansieras genom att man tar de pengar som vi\r\nlovat till tredje världens fattiga länder. Det är\r\nverkligheten.</pre><pre>I dag finns det därför här i kammaren två partier\r\nsom står för att biståndet till Central- och\r\nÖsteuropa skall finansieras genom att vi tar pengar\r\nsom vi avsett för tredje världens länder. De två\r\npartierna är socialdemokraterna och nydemokrati.\r\nJag begär ett klart besked från socialdemokraterna:\r\nÄr ni beredda att överge er tidigare ståndpunkt och\r\nansluta er till den nya regeringens linje att biståndet\r\ntill Central- och Östeuropa skall finansieras utanför\r\nenprocentsmålet?</pre><pre>Talmannen anmälde att Pierre Schori och Gudrun\r\nSchyman anhållit att till protokollet få antecknat att\r\nde inte ägde rätt till ytterligare repliker.</pre><pre>Anf. 18 Utrikesminister MARGARETHA AF\r\nUGGLAS (m) replik:</pre><pre>Fru talman! Pierre Schori uttrycker sin solidaritet i\r\npoetiska termer. Svensk utrikespolitik måste bäras\r\nav visioner, av fasta värderingar. Men den måste\r\nockså vara förankrad i verkligheten, den svenska\r\nlika väl som den internationella. Alltför litet har,\r\ntycker jag, sagts i svensk debatt om hur den\r\nförsämrade svenska ekonomin i själva verket\r\nurgröper det reella innehållet i t.ex. vad vi gör för\r\ntredje världen i form av biståndspolitik.</pre><pre>Jag tycker också att det är värt att uppmärksamma\r\natt det finns många u-länder som har lyckats. De\r\nhar samtliga tillämpat marknadsekonomi. Alla är\r\ninte demokratier, men de flesta av dessa länder är\r\nockså på väg mot demokrati. Vad de fattiga\r\nmänniskorna i de allra fattigaste länderna i många\r\nfall behöver är faktiskt ett bättre styrelseskick:\r\ndemokrati, fria val, att slippa fruktan för\r\nförföljelse, att slippa fruktan att hamna i fängelse.\r\nDå kan också en ekonomisk utveckling starta.</pre><pre>Jag menar att det finns -- det skall vi vara mycket\r\nuppmärksamma på -- en glädjande utveckling mot\r\ndemokrati också i t.ex. Afrika. Jag menar att vi\r\nskall ta till vara de bättre möjligheter för svensk\r\nbiståndspolitik som öppnar sig genom att\r\ndemokratin får fotfäste också i tredje världen.</pre><pre>Det är naturligtvis regeringsdeklarationen som är\r\nsvaret på de många frågor som har ställts. Det är\r\nregeringsdeklarationens ord som gäller och som\r\ngäller för den politik som vi är beredda att arbeta\r\nför i framtiden.</pre><pre>Anf. 19 MAJ BRITT THEORIN (s):</pre><pre>Fru talman! Låt mig börja med att gratulera\r\nMargaretha af Ugglas till utrikesministerposten.\r\nDet är alltid en glädje att se duktiga kvinnor på\r\nkvalificerade poster.</pre><pre>Av naturliga skäl har jag några frågor att ställa till\r\nvår nya utrikesminister.</pre><pre>Jag vill gärna ge utrikesministern en eloge för\r\nhennes uttalande i FN att de ofantliga och\r\nbetungande kostnaderna, förbundna med\r\nrustningarna, skall kunna frigöras för mänsklig\r\nutveckling och för ömsesidigt förtroende och även\r\nför hennes klara markering för en begränsning av\r\nhandel med konventionella vapen. Det är positivt.</pre><pre>Vi lever i en historisk tid, en tid när det kalla kriget\r\när över och det ser ut som om kapprustningen har\r\nersatts av en tävlan i nedrustning mellan de två\r\nsupermakterna. Konventionella vapen nedrustas\r\nmarkant i Europa. Också kärnvapen -- framför allt\r\ngamla sådana -- börjar försvinna från den\r\ninternationella arenan. Men huvuddelen av\r\nkärnvapen finns kvar. Och något stopp för\r\nkärnvapenproven och därmed för utvecklingen av\r\nnya kärnvapen ställer USA inte upp på, inte heller\r\nFrankrike.</pre><pre>Nedrustningen är inte något som kommer av sig\r\nsjälvt utan genom starka folkliga krav och genom\r\naktivt och konstruktivt arbete från såväl regeringar\r\nsom individer. Inte heller fortsätter nedrustningen\r\nav sig själv, och den kan definitivt inte överlåtas på\r\nde stora militärmakterna att själva avgöra.</pre><pre>Vad som för det första nu krävs är ett fullständigt\r\nstopp för alla kärnvapenprov. Ett provstopp är\r\nsjälva nyckeln till verklig kärnvapennedrustning.\r\nKärnvapenprovens verkliga syfte är att utveckla\r\nmer och effektivare kärnvapen. På\r\nförhandlingsbordet i Genève ligger ett svenskt,\r\nkonkret förslag till avtal som jag lade fram i juli\r\nmånad. Kommer regeringen att fullfölja detta\r\nsvenska initiativ? Om inte, varför?</pre><pre>För det andra behövs en kraftig begränsning av den\r\ninternationella vapenhandeln. Det har Gulfkriget\r\nverkligen lärt oss. Vad som behövs är\r\ninternationella normer under FN för att begränsa\r\noch kontrollera vapenhandeln, normer som måste\r\ninvolvera både köparland och säljarland och\r\nomfatta inte bara vapen utan också militär service\r\noch kunskap.</pre><pre>Förslag om detta har jag i början av sommaren lagt\r\nfram från svensk sida. Kommer regeringen att\r\nfullfölja detta svenska initiativ? Om inte, varför?</pre><pre>För det tredje är det viktigt att möta hoten mot vår\r\nmiljö. Resurser som nu används för militära\r\nändamål inom t.ex. forskning och utveckling,\r\norganisation och teknologi kan användas för att\r\nskydda och återställa miljön. Under mitt\r\nordförandeskap har en FN-studie arbetat fram\r\nkonkreta förslag inför FNs miljökonferens 1992.\r\nKommer regeringen att fullfölja detta initiativ? Om\r\ninte, varför?</pre><pre>Sverige har alltsedan Alva Myrdals dagar varit\r\nledande i det internationella freds- och\r\nnedrustningsarbetet, alltid med stöd av en stor\r\nmajoritet av FNs medlemsländer men inte direkt\r\napplåderade av supermakterna -- snarare tvärtom.\r\nSveriges kritik mot båda supermakterna har\r\nirriterat. Alva Myrdals bok ''Spelet om\r\nnedrustningen'' skildrar hur kapprustningens\r\nsanslösa oförnuft kunde fortsätta bakom de\r\ninternationella nedrustningsförhandlarnas\r\nlugnande dimridåer. Den lärde oss att inte lita på\r\ndem utan varje gång kritiskt granska och ifrågasätta\r\nde starka militärmakternas agerande.</pre><pre>Det vore för mycket begärt att regeringen efter\r\nbara några veckor skall kunna ha en politik klar på\r\nalla områden inom utrikespolitiken. Men nog är det\r\nunderligt att fred och nedrustning inte med ett ord\r\nberörs i regeringsdeklarationen. Har regeringen\r\ningen freds- och nedrustningspolitik? Eller fick den\r\ninte plats i regeringsdeklarationen?</pre><pre>Inte heller i FN-talet finns något om hur regeringen\r\nskall fullfölja den svenska aktiva\r\nnedrustningspolitiken i denna historiska tid. Vad\r\nvill den nya borgerliga regeringen själv göra för\r\ninternationell nedrustning? Om detta finns inte ett\r\nord, och det gör mig allvarligt orolig. Hur skall\r\ndetta tolkas? Har regeringen ingen uppfattning,\r\neller än värre vill regeringen lägga ner svensk\r\nnedrustningspolitik och foga in sig i de starka\r\nnationernas ledband?</pre><pre>Skall Sverige efter trettio års aktivt freds- och\r\nnedrustningsarbete bli passivt? Skall Sverige\r\ntystna? Är detta i så fall hela regeringens politik\r\neller är det moderaternas?</pre><pre>Redan på 60-talet förankrade Alva Myrdal svensk\r\nnedrustningspolitik i Sveriges riksdag, då hon\r\ninrättade nedrustningsdelegationen som ett\r\nrådgivande organ till regeringen. I\r\nnedrustningsdelegationen ingår sedan dess\r\nrepresentanter för oppositionen, som kontinuerligt\r\ninformeras om regeringens nedrustningspolitik och\r\nhar möjlighet att påverka den. Tanken bakom var\r\nsjälvklar: Freds- och nedrustningspolitiken bör\r\nvara förankrad i riksdagen och ha ett så brett stöd\r\nsom möjligt.</pre><pre>I proposition 1975/76:96 reglerades\r\nnedrustningsdelegationen formellt också\r\nadministrativt, liksom Genèvedelegationen och\r\nordförandens roll. Det är således Sveriges riksdag\r\nsom inrättat nedrustningsdelegationen. Kommer\r\nregeringen nu att föreslå riksdagen att avskaffa den\r\nparlamentariska nedrustningsdelegationen?</pre><pre>Under mina år som ordförande för den svenska\r\nnedrustningsdelegationen har enighet rått om\r\nsvensk nedrustningspolitik mellan\r\nsocialdemokrater, centern och folkpartiet.\r\nUndantaget har varit moderaterna, som irriterats\r\növer den svenska aktiviteten.</pre><pre>Min fråga till slut till Margaretha af Ugglas är: Är\r\nde nya signalerna hela regeringens politik på freds-\r\noch nedrustningsområdet eller är de moderaternas\r\negna?</pre><pre>Min fråga till centern, folkpartiet och kanske även\r\nkds är: Vilken freds- och nedrustningspolitik står ni\r\nnu för? Kommer ni att lägga ner den\r\nparlamentariska nedrustningsdelegationen?</pre><pre>Anf. 20 BERTIL MÅBRINK (v):</pre><pre>Fru talman! Jag vill först gratulera Margaretha af\r\nUgglas och Alf Svensson till deras resp. utnämning.</pre><pre>Biståndsmålet på en procent ligger fast har\r\nregeringen deklarerat. Vänsterpartiet noterar detta\r\nmed tillfredsställelse. Det kanske nu kan vara\r\nmöjligt att få en konstruktiv debatt om påbörjandet\r\nav målet två procent av BNI i bistånd.</pre><pre>Biståndet har sin betydelse men är inte tillräckligt\r\nför att ändra på de enorma skillnaderna som finns\r\nmellan jordens länder.</pre><pre>När vissa i-länder, t.ex. Sverige, brottas med\r\nproblem som orsakas av gigantisk\r\nresursförbrukning och energislöseri, har hundratals\r\nmiljoner människor framför allt i tredje världen\r\nsvårt att hitta mat för dagen. Denna orättvisa\r\nfördelning av jordens gemensamma resurser leder\r\ntill ett omänskligt lidande och till förödande\r\nmiljöskador. Inte minst barnen utsetts för en\r\nfruktansvärd brutalitet.</pre><pre>Orsakerna till detta är många, men den rika\r\nvärldens utplundring av råvaror och arbetskraft i\r\ntredje världen är en starkt bidragande orsak.\r\nDenna utplundring är tyvärr heller ingenting som\r\nupphört. Den tar sig bl.a. i dag uttryck i den s.k.\r\nskuldkrisen. I dag innebär det i praktiken att\r\njordens fattigaste länder betalar tillbaka mer i\r\nlåneräntor till jordens rika länder än vad de får i\r\nbistånd och nya lån.</pre><pre>Skulden har gigantiska proportioner. Tio av\r\nAfrikas fattigaste länder har skulder på tio gånger\r\nexportinkomsterna. De skulle få lägga ned alla sina\r\ninkomster på avbetalningar fram till år 2000 för att\r\nbli skuldfria.</pre><pre>Ett sådant tillstånd är naturligtvis ohållbart i\r\nlängden. Om ett fattigt land vill försöka få i gång sin\r\nekonomi, sin demokratiska utveckling, sitt\r\nutbildningsväsende och sin sjukvård lägger\r\nskuldbördan effektivt en död hand över alla sådana\r\nreformer.</pre><pre>En ledande afrikansk ekonom uttrycker Afrikas val\r\nså här: Valet står mellan att göra avbetalningar eller\r\natt ge våra barn mat. Möjligheterna att välja\r\nbegränsas av att barnen lever.</pre><pre>Utrikesminister af Ugglas hade följande\r\nformulering i sitt FN-tal: ''Skuldkrisen är ännu inte\r\növervunnen''. Detta är minst sagt ett menlöst\r\nkonstaterande. Skuldkrisen och dess effekter\r\nförvärras för många länder.</pre><pre>Enligt UNCTAD har jordens 42 fattigaste länder\r\nmed en befolkning på 440 miljoner inte bara en låg\r\nutan också en minskande ekonomisk tillväxt.</pre><pre>Det finns enligt min mening en framgångsrik\r\nlösning när det gäller skuldkrisen, och det är att den\r\nså långt möjligt skrivs av eller att det införs ett\r\nskuldmoratorium.</pre><pre>Fru talman! Det finns två andra stora frågor vars\r\nlösningar snabbt och effektivt kan bidra till att\r\ntredje världens länder kan få i gång fungerande\r\nekonomier.</pre><pre>Den första rör handelspolitiken. I-länderna\r\nskyddar sitt jordbruk och sin tekoindustri med bl.a.\r\nimportrestriktioner och tullmurar. Beräkningar\r\nvisar att om en del av handelshindren avskaffas för\r\njordbruks- och tekoprodukter, skulle detta ge\r\ntredje världen möjlighet till exportinkomster som\r\nvida överstiger vad dagens bistånd ger.</pre><pre>Regeringen talar mycket om frihet för varor och\r\nmänniskor. Vi hoppas att det inkluderar alla\r\nmänniskor och särskilt dem i tredje världen som\r\nskulle vinna mest på ökad frihet. I arbetet för ökad\r\ninternationalisering och ökad handel måste de\r\nfattigaste ländernas behov komma först -- inte ett\r\nrelativt välmående Västeuropas behov.</pre><pre>Den andra grundläggande frågan är om vi kan\r\nbegränsa utgifterna för militära ändamål och\r\nanvända dessa pengar för utvecklingsändamål i\r\ntredje världen men också i f.d. Östeuropa.</pre><pre>De flesta av riksdagens partier har under stor\r\nsamstämmighet beslutat om minskningar av stödet\r\ntill olönsam jordbruksverksamhet. När, herr\r\nbiståndsminister, får vi se samma samstämmighet\r\nbeträffande nedskärningar av de svenska militära\r\nsatsningarna? Det är en verksamhet som inte bara\r\när icke produktiv utan rent destruktiv.\r\nDestruktiviteten kommer hittills till uttryck utanför\r\nSveriges gränser på grund av vapenexporten.</pre><pre>Vänsterpartiet har länge -- som ett led i\r\navrustningen -- krävt stopp för svensk vapenexport.\r\nKravet blir alltmer aktuellt, inte minst på grund av\r\nden internationella fredsutvecklingen. Svensk\r\nvapenexport är ur global synpunkt förkastlig ur\r\nbåde freds- och utvecklingsperspektiv. Det är\r\ndessutom ett brott mot barnen i tredje världen och\r\ndelar av Europa.</pre><pre>Biståndsministern, när avser ni att vidta åtgärder\r\nför att stoppa eller kraftigt minska den svenska\r\nvapenexporten?</pre><pre></pre><pre>Anf. 21 BERTIL PERSSON (m):</pre><pre>Fru talman! Jag vill också delta bland\r\ngratulanterna. Jag vill gratulera Sverige till dess nya\r\nutrikesminister.</pre><pre>Fru talman! Ett ensamt par på en öde strand spanar\r\nmot en fjärran kust. Det är den bild som illustrerar\r\nden socialdemokratiska broschyren Medborgarnas\r\nEuropa. Tydligare kan man inte illustrera det\r\nfaktum att svenskarna fungerar som ett ö-folk, trots\r\natt Sverige faktiskt hänger samman med\r\nkontinenten via Sovjet. Man måste åka båt för att\r\nkomma hit. Det sätter sin prägel på svenskarna.\r\nVår självpåtagna isolering gör att vi inte ser tydligt\r\nvad som händer i Europa, det Europa som vi nu\r\nskall bli medlemmar i.</pre><pre>Den nya rörligheten gör att nationalstaternas tid är\r\nförbi. Nästa sekel är regionernas -- tvärs över\r\nnationsgränserna. Oxford--Cambridge--London--\r\nParis, Barcelona--Rivieran--Milano, Benelux,\r\nBayern--Schweiz är sådana starka tillväxtcentra\r\ntvärs över de gamla nationsgränserna.</pre><pre>Det är tre faktorer som ger starka regioner. Den\r\nförsta faktorn är starka universitet för kreativitet,\r\nforskning och utbildning. Den andra är en stark\r\ninfrastruktur, allra främst på flygets område. Den\r\ntredje är goda livsmiljöer i form av ett bra kulturliv,\r\nbra fritidsutbud, bra boende och bra skolor.</pre><pre>Det är på dessa områden som vi måste lyckas, just\r\nså som regeringen föreslår i sin regeringsförklaring.\r\nEuropa satsar på de stora universiteten och ger dem\r\nrejäla resurser. Man satsar inte på små spridda\r\nstatussymboler.</pre><pre>Europa satsar på all infrastruktur, inte bara på\r\nsnabbtåg -- där för övrigt våra är världens\r\nlångsammaste -- utan också på flygleder,\r\nmotorvägar och båttrafik. Starka trafikleder i\r\nhuvudriktningarna väst--öst och nord--syd knyter\r\nsamman de nya regionerna. Se exempelvis på den\r\nnya motorväg längs södra Östersjön som nu håller\r\npå att skapas. Det är i människors möten som\r\nkreativitet och tillväxt uppstår.</pre><pre>Europa satsar på kvalitet och mångfald i kultur,\r\nfritidsutbud, skolor och boende. Vi behöver gå\r\nsamma väg.</pre><pre>Vår nästan medeltida länsindelning skapar också\r\nsvårigheter i samarbetet. När vi i Skåne skulle\r\nbygga upp samverkan med Toscana och Schleswig-\r\nHolstein, vem var då förhandlingsparten? Var det\r\ntvå landshövdingar, tre landsting, fem\r\nkommunalförbund, två länsavdelningar eller 24\r\nkommuner?</pre><pre>Vem skall i Sverige skapa den samverkan med\r\nEuropas regioner och delstater som vi så väl\r\nbehöver? I vårt land behöver vi färre och större\r\nregioner med ökad självständighet, gärna kring de\r\nkreativitetscentra som universiteten utgör. Det är\r\nalltså fråga om 6--8 regioner. Det är också så det\r\nfungerar i praktiken, trots våra politiska beslut.</pre><pre>Sverige är dock på väg att bli centrifugalt.\r\nStockholm söker sig till Helsingfors, Göteborg\r\nsöker sig till Oslo och London, Malmö--Lund söker\r\nsig till Köpenhamn och Hamburg. Det ger Sverige\r\nmöjligheter i regionernas Europa.</pre><pre>Starka regioner skapas inte av politiker, men\r\npolitiker kan ge förutsättningar för starka regioner.\r\nNordeuropas centrum kommer att bli\r\nNordtyskland ensamt om vi sitter med armarna i\r\nkors, och det, herr talman, vore inte bra. Det finns\r\nanledning att med kraft driva den utveckling som\r\nregeringsförklaringen ger underlag för.</pre><pre>Anf. 22 Statsrådet ALF SVENSSON (kds):</pre><pre>Herr talman! Efter den europeiska revolutionen\r\n1989 och 1990 tror jag att vi alla registrerar, runt om\r\ni Europa men också i vårt land, en het vilja eller i\r\nvarje fall en ganska stark benägenhet att fly så långt\r\nfrån den extrema kommunismen som möjligt. Nu\r\när inte sällan inriktningen att anamma en extrem\r\nkapitalism.</pre><pre>Pendeln slår ut åt höger med kraft. Det verkar\r\nnästan som om många sitter fast i något slags\r\nmekanisk inställning till det historiska skeendet.\r\nTillvaron uppfattas i det närmaste som något\r\nlaggivet cykliskt.</pre><pre>När polackerna äntligen nådde sin frihet, bad de\r\ninte om att få föreläsningar om kommunismens\r\nvedervärdigheter. -- Vi vet att kommunismen är\r\nond, sade polackerna. Ni behöver inte tala om det\r\nför oss. Berätta i stället för oss hur vi bygger ett\r\nbättre samhälle, det samhälle som vi alla drömmer\r\nom efter den marxistiska mardrömmen.</pre><pre>Det nya sammanhållna Europas framtid skall\r\nsjälvfallet förankras så långt från planekonomin\r\nsom möjligt. Ingen vill väl ersätta planekonomi\r\nmed planekonomi. Det är demokratibegreppet och\r\nmarknadsekonomins principer som skall vara alla\r\nländers ledstjärna. Demokratin har ett värde i sig,\r\noch demokrati och planekonomi har aldrig kunnat\r\noch kommer aldrig att kunna gå i armkrok. Men det\r\nbör faktiskt också påpekas, att marknadsekonomi\r\ninte med något slags tvärsäkerhet garanterar\r\ndemokrati, och att det vid sidan om\r\nmarknadsekonomins väg finns djupa diken i vilka\r\ndet moraliska människovärdet kan störtas ner och\r\ngå under.</pre><pre>Tjeckoslovakiens president Vaclav Havel har talat\r\nmycket om ''ett liv i lögn'' och om ''ett liv i sanning''.\r\nDå är det inte ett historiskt bundet skeende,\r\npendelns cykliska rörelser, som Vaclav Havel\r\nfilosoferar över. Han talar i stället om ''något slags\r\nomfattande existentiell revolution''. Han hyser\r\nåsikten, ''att lösningen inte kan sökas i något slags\r\ntekniskt konstgrepp, dvs. ett yttre projekt som\r\ninnebär en enbart filosofisk, enbart social, enbart\r\nteknologisk eller t.o.m. enbart politisk förändring\r\neller revolution. Den existentiella revolutionen kan\r\noch måste omfatta alla dessa områden. Men dess\r\negentliga område kan endast vara den mänskliga\r\nexistensen i dess djupaste mening. Endast härifrån\r\nkan den övergå i en allmän moralisk och i slutändan\r\nsjälvklart även politisk rekonstruktion av\r\nsamhället.''</pre><pre>Herr talman! Tidskriften Moderna tider hade en\r\nintressant artikel i sitt sommarnummer. Den var\r\nskriven av filosofen Leszek Kolakowski. Rubriken\r\nvar: Utan det förbjudna är människan inte mycket\r\nvärd. -- När jag försöker peka på modernitetens\r\nfarligaste kännetecken brukar jag summera min\r\nfruktan i en enda mening: Upphävandet av\r\ntabun. --Upphävandet av ett tabu, under\r\nhänvisning till att det är irrationellt, leder till en\r\ndominoeffekt som får också andra tabun att vittra\r\nbort. Så skriver Kolakowski.</pre><pre>Herr talman! Jag tror att demokratin fordrar vissa\r\ntabun och jag tror att det är rimligt att vi ärligt och\r\nutan fixeringar vågar fundera över och dryfta vilka\r\nde är.</pre><pre>Sverige tillhör Europa. Det deklarerar vi med all\r\nkraft. Och det finns all anledning att med spänning\r\noch mycket stort intresse se fram mot resten av 90-\r\ntalet.</pre><pre>Men jag kan omöjligt acceptera att människan i\r\ndetta framtidsarbete är alltings mått. Jag kan heller\r\ninte föreställa mig att Europa är alltings mått. Jag\r\nskulle i denna utrikespolitiska debatt ha velat lyfta\r\nfram de, enligt min mening, demokratins kvaliteter,\r\nsom gör det möjligt att tala om ''ett liv i sanning''.</pre><pre>Salman Rushdie har i skriften Är ingenting heligt?\r\npåtalat, ''att vi är på väg mot en värld där det inte\r\nkommer att finnas några verkliga alternativ till den\r\nliberal-kapitalistiska samhällsmodellen -- -- -- Den\r\nliberala kapitalismen eller demokratin eller den fria\r\nvärlden kommer att som aldrig förr vara i behov av\r\nfantasier, ifrågasättanden och tvivel. Vår fiende är\r\nvår hjälpare, sa Edmund Burke, och om\r\ndemokratin inte längre kan få sina egna idéer\r\nklargjorda av motvallskärringen kommunismen, så\r\nkanske den i stället måste ha litteraturen som\r\nmotståndare.'' Så skriver Rushdie.</pre><pre>Herr talman! Rushdie har förstås också gjort\r\niakttagelsen att när ''vi bevittnar kommunismens\r\ndöd i Centraleuropa kan vi inte undgå att lägga\r\nmärke till den religiösa anda som genomsyrar så\r\nmånga av inspiratörerna till dessa revolutioner, och\r\nvi måste erkänna'', skriver Rushdie, ''att det inte\r\nbara är en viss politisk ideologi som har gjort\r\nbankrutt, utan också själva idén att människan\r\nskulle definiera sig själv i termer som exkluderar\r\nhennes andliga behov''. Jag tycker att detta är en\r\niakttagelse som är värd eftertanke också i en svensk\r\nutrikespolitisk debatt.</pre><pre>Herr talman! Europa kommer inte att ha\r\nkommunismen som motvallskärring. Men Europa\r\nkommer inte att enbart trakta och trängta efter\r\nmarknadsekonomi och demokratin som\r\nstyrelseform. Europa kommer att hungra och törsta\r\nefter demokratins mentalitet, efter ''ett liv i\r\nsanning''. Det är just en ''existentiell revolution'',\r\n''den mänskliga existensen i dess djupaste mening'',\r\nför att använda Vaclav Havels uttryck, som Europa\r\nmåste sträva efter att nå fram till. Annars kommer\r\npendeln förr eller senare att slå tillbaka, och då har\r\nvi inte tagit vara på utmaningen.</pre><pre>Herr talman! Jag tror -- och det hoppas jag i någon\r\nmån framgår av mitt anförande -- att Sveriges och\r\nEuropas rikedom kommer att mätas och vägas\r\nutifrån flera kriterier än den ekonomiska tillväxten.\r\nDet är min uppfattning att Europa blir ett rikt\r\nEuropa och ett säkerhetspolitiskt tryggt Europa,\r\nbara om vår kontinent, våra folk, åter börjar vända\r\nblickarna mot den s.k. tredje världen, mot u-\r\nländerna. Det är Europas allra största utmaning\r\nsedan Europa läkts samman och börjat andas med\r\nbåda lungorna att aktivt, och den här gången\r\ngivande, bry sig om de fattiga\r\nbrödrakontinenterna.</pre><pre>Det gångna året har präglats av massvält, stora\r\nflyktingströmmar och mänskliga tragedier i u-\r\nvärlden. De allra flesta av de stora katastroferna\r\nhänger samman med krig, konflikter och bristande\r\nrespekt för de mänskliga rättigheterna. I\r\nhjälparbetet har givarsamfundet ofta mött\r\nregeringar som inte tagit ansvar för den nödlidande\r\nbefolkningen. Det är tragiskt att så många\r\nkatastrofer förorsakas av människan själv. Våra\r\nökade ansträngningar att med katastrofbistånd\r\nmöta människors omedelbara behov måste därför\r\nkopplas till en aktiv och långsiktig politik för att\r\nfrämja utveckling, demokrati och mänskliga\r\nrättigheter.</pre><pre>De internationella FN-normerna om mänskliga\r\nrättigheter måste få utgöra en grundval för våra\r\nåtaganden att bistå fattiga människor i fattiga\r\nländer. Utvecklingssamarbetet kan i sin helhet ses\r\nsom ett bidrag till att dessa människor skall komma\r\ni åtnjutande av sina ekonomiska och sociala\r\nrättigheter.</pre><pre>Herr talman! Stöd till ekonomiska\r\nstrukturreformer, som går ut på en stabilisering och\r\nomstrukturering av ekonomin samt\r\nskuldreducering, är nödvändigt för att uppnå\r\nekonomisk tillväxt i utvecklingsländerna och på sikt\r\neliminera fattigdomen. Sverige har givit aktivt stöd\r\ntill de länder som genomför ekonomiska reformer i\r\nsyfte att övergå från ett planekonomiskt system till\r\nmarknadsekonomi. Detta stöd har pågått de\r\nsenaste tio åren och samordnas oftast med\r\nInternationella valutafonden och Världsbanken.</pre><pre>Samtidigt är det naturligtvis utomordentligt viktigt\r\natt värna om de sociala sektorernna, t.ex.\r\nupprätthållandet av en godtagbar standard inom\r\nhälsovård och utbildning.</pre><pre>Herr talman! Jag känner av en otålighet i\r\nbiståndsdebatten. Många har synpunkter på svensk\r\nbiståndspolitik. Det är bra. Misstag har begåtts\r\noch, jag måste få påstå, kommer att begås. Det har\r\nju faktiskt inträffat att felsatsningar också gjorts i\r\nSverige -- det finns löpsedlar och t.o.m.\r\npropositioner som vittnar om detta. Det är\r\nemellertid aldrig någon ursäkt och inget vi vill\r\ngömma oss bakom, att missgrepp gjorts. Vår\r\nmålsättning är, herr talman, att göra vårt yttersta\r\nför att främja de synsätt och värderingar i\r\nbiståndspolitiken som regeringsförklaringen\r\ninnehåller.</pre><pre>Anf. 23 MATS HELLSTRÖM (s):</pre><pre>Herr talman! EG förändras nu snabbt. Det går inte\r\natt i dag säga hur det EG ser ut som Sverige skall\r\nanpassa sig till vid ett medlemskap vid årtiondets\r\nmitt. Det blir i hög grad beroende på vilka politiska\r\noch sociala krafter i Europa som påverkar\r\nutvecklingen de närmaste åren. Den fråga vi\r\ndäremot kan ställa är om vi i Sverige aktivt vill vara\r\nmed och delta i utformningen av det nya Europa\r\nsom nu växer fram i den snabba förändringen. Som\r\nsocialdemokrat svarar jag ja på den frågan.</pre><pre>Europa har präglats av motställda kraftfält.\r\nCentralisering balanseras av ett regionalt\r\ninflytande. Ambitionen att åstadkomma en\r\nharmoniserad inre marknad 1992-1993 innehåller\r\nockså motverkande drivkrafter. Harmonisering\r\nbetyder politisk samordning men inte självklart\r\nenkelhet. Ett exempel är det för hela Europa\r\ngemensamma tulldokument som skapades för\r\nnågra år sedan. Det blev visserligen ett dokument\r\nmen med betydligt mer av byråkratiskt ifyllande\r\noch många flera rutor än förr. Den svenska\r\nindustrin, som i princip är en stark EG-anhängare,\r\nlobbade hårt mot denna den första\r\nharmoniseringsinsatsen.</pre><pre>Harmonisering kan betyda att stöpas i samma form.\r\nMen ett av harmoniseringens mål är att\r\nåstadkomma ett 360 miljoner människor\r\nomfattande fritt ekonomiskt område, där\r\nmänniskor fritt skall få arbeta och studera i\r\nvarandras länder, där varor, tjänster och kapital\r\nskall röra sig fritt. Det är givet att det raserande av\r\nhinder som ligger i detta projekt kan frigöra en\r\nmångfald och en ny kreativitet.</pre><pre>Vilken av de två krafterna som blir starkast kan inte\r\ni förväg sägas. Men det är givet att ambitionen till\r\nen stor inre marknad också innebär en betydande\r\nstrukturomvandling.</pre><pre>För socialdemokratin i Europa är det av största\r\npolitiska betydelse att på europeisk nivå utveckla\r\nden sociala dimension, de politiskt sociala krafter\r\nsom kan medverka till att den ekonomiska\r\nstrukturomvandlingen kommer att ske i former\r\nsom inte ökar orättvisor och inte försämrar de\r\narbetandes villkor. Vi vill arbeta för att bygga upp\r\nsociala motkrafter mot den maktkoncentration i\r\nföretagen som i snabb takt utvecklas på ett\r\ninternationellt plan. Trots de många intressanta\r\ncitaten ur europeisk debatt som Alf Svensson nyss\r\nåtergav här, saknade jag helt denna dimension i\r\nhans inlägg.</pre><pre>Herr talman! Ett starkare Bryssel balanseras av\r\nökande regionalt samarbete i Europa. Men en\r\nverklighet är att det pågår en mycket stark\r\nkoncentration av investeringar, kapital och\r\nkunskap till några viktiga områden i Europas mitt.\r\nHär finns vad som kallats en kunskapskorridor från\r\nLondon, Frankfurt, Stuttgart och Lyon till Milano\r\noch en annan tillbaka från Milano, Montpellier, till\r\nBarcelona och Katalonien. I dessa områden sker\r\nsåväl mycket omfattande industriinvesteringar som\r\nkunskapsinvesteringar med EGs stöd. Här finns ett\r\nomfattande samarbete mellan EGs institutioner\r\noch industrin. Nu förbereds i EG ett motsvarande\r\nsamarbete mellan EGs institutioner och industrin\r\nför projekt från väst till öst in i Östeuropa.</pre><pre>Här i norra Europa finns inget motsvarande.\r\nVerkligheten är att vi har varken gemensam\r\nutveckling av transporter eller kommunikationer,\r\ninfrastruktur i samhällelig regi eller den form av\r\nsamverkan mellan näringsliv och offentliga organ,\r\nsom vi kan se söder om oss. Detta är ett viktigt skäl\r\nför alla länder i norra Europa, dvs. i realiteten\r\nområdena runt Östersjön, att snabbt söka finna\r\nformer för ett eget samarbete.</pre><pre>Men de önskemål och krav som reses nu kring\r\nÖstersjön har ju också en annan och mycket\r\nglädjande bakgrund. Gamla murar och barriärer\r\ngenom Östersjön är nu i full fart med att försvinna,\r\nraseras och tas bort. Det har lett till en hunger efter\r\nsamarbete över gränser som förut har varit stängda.</pre><pre>Den förutvarande svenska socialdemokratiska\r\nregeringen har engagerat sig starkt för att\r\nåstadkomma ett samarbete kring Östersjöns alla\r\nländer och regioner -- jag menar de nordiska\r\nländerna, Schleswig--Holstein, Mecklenburg--Vor-\r\nPommern, Polen, Östersjödelarna av Ryssland,\r\nEstland, Lettland och Litauen.</pre><pre>Det är ett samarbete som stagas upp av\r\nregeringarna men som omfattar många delar av det\r\ncivila samhället, allt från universitet och högskolor,\r\nfackliga organisationer, folkrörelser,\r\nhandelskamrar, kultursamarbete, kommuner,\r\nturism, ungdomsutbyte, etc. och där en kärna till\r\ndet gemensamma engagemanget är att rädda\r\nÖstersjön som ett levande hav. Vi måste också\r\nbygga ut kommunikationer som inte gör vår del av\r\nvärlden till en marginell region, nära Ishavet. Det\r\ngäller samprojekt för vägar och hamnar, järnvägar\r\noch kunskapsvägar. Det gäller naturligtvis också\r\ndet avgörande viktiga samarbete som behövs för att\r\ninte de politiska murarna runt Östersjön skall\r\nersättas med en fattigdomsmur, som skulle leda till\r\nsociala klyftor som förgiftade samhällsklimatet i\r\nnorra Europa under lång tid.</pre><pre>Den tidigare svenska regeringen har förberett\r\ninitiativ för att bjuda in de politiska ledningarna\r\nfrån alla regioner kring Östersjön för att diskutera\r\nhur ett Östersjöråd skall kunna etableras så snart\r\nsom möjligt. Intresset är i dessa dagar mycket stort\r\ni många områden runt Östersjön för att snabba\r\ninitiativ skall tas. Jag får nära nog dagligen frågor\r\nom vilken roll jag tror att Sverige i fortsättnngen\r\nkommer att ha i detta sammanhang.</pre><pre>Herr talman! Jag vill uttala den starka\r\nförhoppningen att den nytillträdda regeringen\r\nfortsätter det arbete som vi har inlett för att\r\nåstadkomma ett nytt, nödvändigt och spännande\r\nsamarbete kring Östersjön.</pre><pre>Anf. 24 GÖRAN ÅSTRAND (m):</pre><pre>Herr talman! Jag börjar med att gratulera det\r\nsvenska samhället till att vi i utrikesdepartementet\r\nhar fått ministrar som har sin förankring i det\r\nvästerländska kulturarvet. Det kommer att synas\r\npå mitt anförande här att jag menar att denna\r\nmarkering på Europapolitiken är oerhört viktig.</pre><pre>Får jag börja med att berätta en anekdot.\r\nTillsammans med kolleger här i riksdagen som\r\ningår i den kristna gruppen besökte jag Baltikum\r\nunder två veckor för två år sedan. I Tallin i Estland\r\nmötte vi en prästman. Han gav oss en\r\nutomordentligt bra bild av det som hela den\r\ninternationella debatten egentligen handlade om.\r\nHan sade: Jag undrar om det är korset eller skäran\r\nsom kommer att vinna den stora konflikten.</pre><pre>Han såg då skäran som den politiska symbolen för\r\nett system, som vill styra människors liv och har\r\nlösningar för människors enskilda problem. Han\r\nhade 40 års erfarenhet av vad ett sådant tekniskt\r\nsätt att se på samverkan människor emellan och\r\nmellan människor och samhället hade medfört.\r\nHan kunde ge oss bilder av förtryck och brist på\r\nandlig frihet.</pre><pre>Han ställde korset i motsats till skäran, i det här\r\nfallet inte korset som bekännelsens kors utan som\r\nsymbol för den andliga friheten. Så talade han om\r\nvad revolutionen i Östeuropa har betytt för\r\nmänniskorna och vad den hade för grund. Han\r\nmenade att det är helt klart att grunden inte till\r\nhuvuddelen var ekonomisk eller teknisk eller\r\nberodde på att människorna hade det ekonomiskt\r\nbesvärligt, utan man längtade efter en andlig frihet.</pre><pre>Jag tycker att vi i Sveriges riksdag skall fundera litet\r\npå hur fantastiskt det är att i ett ideologiskt system,\r\nsom var ateistiskt, som underkände demokratin\r\noch som i 40 år hade detta som budskap och\r\nindoktrinerade människor om detta, överlevde\r\nbåde drömmen om den andliga friheten som också\r\nhar en kristen profil, och drömmen om att få\r\nbestämma över sitt eget liv i demokratiska termer.\r\nDet kan finnas skäl, herr talman, att här\r\nunderstryka att det som vi moderater ibland kallar\r\nför den lilla världen och som i Östeuropa kallas för\r\ndet civila samhället här har en oerhörd betydelse.</pre><pre>För mig, herr talman, handlar den internationella\r\ndebatten i stor utsträckning om den kulturella\r\nfriheten. Jag hör till dem som tycker att det känns\r\nsvårt att bara diskutera EG och Europapolitik i\r\nekonomiska termer, att säga att det i första hand är\r\nen fråga om tillväxt och tillväxtens funktioner. Jag\r\nmenar att vi skall söka oss in i ett\r\nEuropasamarbete -- observera att jag inte säger\r\nEG-samarbete utan Europasamarbete -- där vi med\r\nvåra erfarenheter och våra kunskaper bidrar till att\r\nslå vakt om det västerländska kulturarvet, den\r\nvästerländska kulturens syn på relationen mellan\r\nmänniskor, mellan människor och samhälle och på\r\nden andliga dimension som inget samhälle kan vara\r\nutan.</pre><pre>Kring sekelskiftet då svenskt samhälle förändrades,\r\nsom huvuddelen av samhällena i Europa, kom\r\nandra begrepp än de traditionella begreppen i\r\nkulturlivet. Tidigare hade begrepp som etik,\r\nbildning, humanism och kristendom burit upp den\r\nvästerländska kulturen. Nu kom de att minimeras\r\noch ifrågasättas genom att främst arbetarrörelsen\r\nlyfte fram andra begrepp, begrepp som solidaritet\r\noch rättvisa, demokrati och jämlikhet. De är\r\nvärdefulla begrepp vart och ett av dem, men genom\r\natt de delvis, herr talman, kom att ställas som\r\nmotsatser blev det också en nedprioritering av de\r\ntraditionella västerländska begreppen etik, kultur,\r\nkristendom och bildning.</pre><pre>När vi har etablerat ett samarbete med EG och\r\nEuropa återvänder vi på många sätt till det som är\r\nvår kulturella bas, det som är bakgrunden för det\r\nvästerländska samhället, där de fyra begreppen\r\nfortfarande lever och där människorna fortfarande\r\nmer än vad vi gör -- här handlar det om\r\nprioriteringar -- betonar begrepp som bildning och\r\nkunskap och där man med större eftertryck säger\r\natt ett land inte bara har en nutid och framtid -- två\r\nnog så intressanta begrepp -- utan också en historia.\r\nMed andra ord tar man där vara på de kunskaper\r\noch erfarenheter i skapandet av ett kultursamhälle\r\nsom har perspektiv bakåt. Där har man också i\r\nstörre utsträckning än vad vi har kunnat göra i vårt\r\nalltför sekulariserade samhälle accepterat att ett\r\nstarkt samhälle och en levande kultur förutsätter en\r\nandlig dimension.</pre><pre>På alla dessa punkter, herr talman, menar jag att\r\nEG-samarbetet kommer att bli oerhört värdefullt.\r\nVi kommer dit med våra kunskaper och\r\nerfarenheter, även på det kulturella området, och\r\nfår den bredare marknad som våra konstnärer\r\nropar efter, större rörlighet, mer flexibilitet.\r\nSamtidigt som en direkt konsekvens av\r\nharmonisering och EG-samarbete öppnar vi oss för\r\ndet som har varit vårt kulturella arv, för hela\r\nkulturklimatet, hela den otroligt spännande och\r\nvitala kulturdebatt som pågår runt om i Europa.</pre><pre>I alla dessa avseenden ser jag med stor förtröstan\r\noch med stor glädje fram emot de avtal om EG-\r\nsamarbete som vi kan etablera. Jag ser det som en\r\nfördel för det svenska samhället, nästan som en\r\nförutsättning för det svenska samhället, att det\r\narbetet omfattar icke bara det som har ekonomi och\r\nteknik som bakgrund utan också kultur. Jag ser\r\nkultursamarbetet som en av de viktigaste\r\nförutsättningarna för vårt positiva inträde i Europa.</pre><pre>Anf. 25 MATS HELLSTRÖM (s) replik:</pre><pre>Herr talman! Jag skulle vilja invända mot en del av\r\ndet i och för sig intressanta inlägg som Göran\r\nÅstrand gjorde, nämligen motsatsställningen\r\nmellan demokratins utveckling i Norden och\r\nSverige å ena sidan och den djupare kulturella\r\nutvecklingen inom EG å den andra. Jag tycker att\r\ndet är tvärtom: vi har i det nordiska samarbetet nått\r\nlängre just när det gäller att integrera en gemensam\r\nutveckling, där medborgarna tar till sig en livaktig\r\nkultur, och vi har ett kultursamarbete, vilket man\r\nicke har inom EG ännu.</pre><pre>Vi har nått längre i Norden än man har hunnit i EG\r\nnär det gäller att utgå från medborgarnas\r\nrättigheter att verka och fungera och känna social\r\ntrygghet hos varandra men också ta del av\r\nvarandras kulturer. Inom EG har man hunnit\r\nlängre än i Norden när det gäller att harmonisera\r\nhandelshinder, bestämmelser för varor, tjänster\r\noch kapital. Det är någonting man har gjort sedan\r\n80-talet. Men inom EG har man egentligen först\r\nunder de senaste åren börjat intresera sig för det\r\nsom där kallas för medborgarnas Europa, som har\r\nen kulturell dimension. Då blickar man också\r\nfaktiskt också på de erfarenheter och den\r\nvidareutveckling som vi har nått -- vi kan kalla det\r\nför den nordiska modellen -- och den modell som\r\nGöran Åstrand refererade. Jag tycker att vi där\r\nskall göra en åtskillnad. Det är inte så att vi där\r\nskulle ha nått mindre långt än man gjort inom EG.\r\nPå det området kan EG-länderna ha intresse av att\r\nta del av modellen här.</pre><pre></pre><pre>Anf. 26 GÖRAN ÅSTRAND (m) replik:</pre><pre>Herr talman! Det var trevligt att få replik på ett\r\nanförande, som mera var en belysning av hur jag\r\nsom värdekonservativ ser på detta europeiska\r\nsamarbete. Men, Mats Hellström, med all respekt\r\nför vad ni säger, som det ligger mycket i, handlar\r\ndet här om prioriteringar. Jag kallar det för något\r\nav en socialistisk dialektik när ni försöker förklara\r\natt vi har hunnit längre än andra på de här\r\nområdena. Mitt budskap är egentligen att vi inte\r\nhar hunnit lika långt, helt enkelt därför att under\r\nden tid då socialdemokratin präglade svenskt\r\nsamhällsliv gjorde ni andra prioriteringar. Man tar\r\nnog i rätt mycket i en debatt om man vågar påstå att\r\nbegrepp som bildning har högre dignitet i Sverige\r\nän i Europa eller att begrepp som kunskap eller etik\r\nhar högre dignitet i Sverige än i det övriga Europa.\r\nDetta var ju de tre huvudpunkterna i mitt\r\nanförande.</pre><pre>Låt oss inte gräla om det historiska. Ni har gjort en\r\nprioritering som jag kan känna respekt för. Vi gör\r\nen annan prioritering och menar att en konsekvens\r\nav ett europeiskt samarbete är att prioriteringen\r\nblir tydligare på det kulturella området, när vi går\r\nin i ett Europa som har varit mera aktsamt om sitt\r\nkulturarv än vad Sverige har varit.</pre><pre>Anf. 27 MATS HELLSTRÖM (s) replik:</pre><pre>Herr talman! Jag måste säga till Göran Åstrand att\r\njag menar att han har fel när han gör den där\r\nåtskillnaden. Det skall inte vara någon sorts tävling\r\nom vilket land som har nått längst när det gäller\r\nbildning. Det var säkert inte vare sig Göran\r\nÅstrands eller min avsikt. Frågan gällde\r\nintegration. Här vill jag bestämt hävda att\r\nbeträffande den nordiska integrationen, som över\r\nhuvud taget utgår från den sociala modell som\r\nGöran Åstrand beskrev och där Sverige har spelat\r\nen mycket aktiv roll, har vi mera ägnat oss åt ett\r\nmedborgarnas perspektiv, även när det gäller det\r\nkulturella samarbetet, än vad man hittills har gjort\r\ninom EG. Nu börjar man inom EG att också tala\r\nom en integration när det gäller de kulturella\r\nvärdena. Det är bra. Jag tror att EG kan ha\r\nnågonting att lära av oss lika väl som vi kan lära oss\r\nav EG i andra avseenden.</pre><pre>Anf. 28 GÖRAN ÅSTRAND (m) replik:</pre><pre>Herr talman! Det är ju Mats Hellström som hugger\r\npå mig och därför svarar jag.</pre><pre>Det är alldeles riktigt att vi i det nordiska\r\nsamarbetet har funnit en rätt fin form för det som\r\nMats Hellström här talar om. Men fortfarande\r\nhandlar det om, och det var ju budskapet i mitt\r\nanförande, i vad mån vi får fördelar av att gå in i\r\nett Europa-samarbete, där man bättre har bevarat\r\nkulturklimatet och mera betonat de här frågorna.\r\nFår jag påminna Mats Hellström om vad jag sade i\r\nmitt anförande. Jag gjorde en skillnad i mitt\r\nanförande mellan de partier som i första hand talar\r\nom nutid och framtid och de partier som också talar\r\nom perspektivet bakåt i historien. Det som jag\r\nkallar bildning handlar bl.a. om att mer än nu\r\nprioritera begreppet bildning, mera än nu markera\r\nbegreppet kunskap. Jag vidhåller, även om det,\r\nherr talman, blir en repetition av vad jag sade i mitt\r\nförra inlägg, att Sverige här har mycket att lära av\r\ndet övriga Europa. De andra har varit varsammare\r\nmed sitt historiska och kulturella arv än vad Sverige\r\nhar varit. Mats Hellström och jag kan ha olika\r\nuppfattningar, men bägge två lär kunna få ett visst\r\ninflytande på hur debatten skall föras framöver. Jag\r\nbetraktar det emellertid som en stor fördel för\r\nSverige om vi med öppna ögon går in i det här\r\nEuropasamarbetet.</pre><pre>Anf. 29 VIOLA FURUBJELKE (s):</pre><pre>Herr talman! Jag hoppas att utrikesministern läser\r\nprotokollet. Även om hon inte orkade stanna kvar\r\noch lyssna på debatten förenar jag mig gärna med\r\ntidigare talare när det gäller gratulationerna till\r\nMargaretha af Ugglas. Samtidigt ställer jag frågan:\r\nHur kommer det att märkas i svensk utrikespolitik\r\natt vi har en ny utrikesminister?</pre><pre>Har det någon avgörande betydelse för FNs framtid\r\nvem som är utrikesminister i Sverige? Spelar det\r\nnågon roll för palestinierna och för fredsprocessen i\r\nMellanöstern vem som är utrikesminister i Sverige?\r\nGör det någon skillnad för vårt lands namn och\r\nrykte vem som är utrikesminister i Sverige?</pre><pre>Jag ville gärna svara nej på dessa frågor. För\r\nutrikespolitiken är ju ett område som under Sten\r\nAnderssons tid har präglats av samförstånd mellan\r\nriksdagspartierna, av kontinuitet och långsiktighet.\r\nDet vore bra om det kunde fortsätta på den vägen.\r\nTyvärr finns det dokument och uttalanden som ger\r\nillavarslande signaler.</pre><pre>Sveriges engagemang och stöd för FN är vida känt.\r\nDet är en viktig hörnsten i svensk utrikespolitik,\r\noch vi har genom aktivt deltagande i FN försökt\r\nfrämja FNs möjligheter som fredskapare och\r\nfredsbevarare, liksom arbetet med att undanröja\r\nmissförhållanden och orättvisor mellan länder. Vi\r\nhar stått upp för folkrätten och de mänskliga\r\nrättigheterna och stött avspännings- och\r\nnedrustningssträvanden. För det har Sverige vunnit\r\naktning och respekt. Sverige har aktivt deltagit i\r\ndiskussionen om en reformering av FN, och vår\r\nförre statsminister Ingvar Carlsson, initiativtagare\r\ntill Stockholmsmötet och barntoppmötet, blev\r\nsnabbt efter regeringsskiftet en för FN-uppdrag\r\neftertraktad person.</pre><pre>I det nordiska FN-projektet har Sverige\r\ntillsammans med övriga nordiska stater lagt ned ett\r\nomfattande arbete för att stärka FN ekonomiskt\r\noch socialt och för att göra FN effektivare.</pre><pre>Kort sagt: Sverige är viktigt för FN, och FN är\r\nviktigt för Sverige. Om detta sades det emellertid\r\ninte ett ord i regeringsförklaringen. FN nämndes\r\növer huvud taget inte.</pre><pre>Jag tycker, herr talman, att den nytillträdda\r\nregeringens tystnad vid detta tillfälle, i en fråga som\r\när av så vitalt intresse för landets utrikespolitik, är\r\nminst sagt allvarlig. För att inte vara orättvis vill jag\r\nändå säga att Margaretha af Ugglas i sitt FN-tal\r\nnågra dagar senare gav dessa frågor sitt rättmätiga\r\nutrymme. Men i intervjuer efteråt deklarerar\r\nutrikesministern återigen att tyngdpunkten i svensk\r\nutrikespolitik kommer att ligga i Europa. Samtidigt\r\nminskas antalet svenskar i FN-delegationen. Det\r\nhär, herr talman, är alldeles fel signaler till ett FN\r\nsom mer än någonsin behöver svenskt stöd.</pre><pre>Det är mot denna bakgrund som jag frågar vilka\r\nförändringar som regeringsskiftet kommer att\r\ninnebära för Sveriges FN-engagemang.</pre><pre>Herr talman! Mellanöstern-frågan har stått på FNs\r\ndagordning sedan 1947. De politiska dokumenten\r\nför att påbörja fredsprocessen har inte saknats.\r\nRedan efter 1967 och 1973 års krig antog\r\nsäkerhetsrådet resolutionerna 242 och 338. De\r\nutgör alltjämt grunden för fredssträvandena, men\r\ntill skillnad mot vad som gällde vid Iraks\r\nockupation av Kuwait har säkerhetsrådet ännu inte\r\nförmått genomdriva dessa resolutioner, som bl.a.\r\ninnehåller krav på:</pre><pre>-- israeliskt tillbakadragande från territorier som\r\nockuperades 1967;</pre><pre>-- respekt för suveräniteten, den territoriella\r\nintegriteten och självständigheten för alla stater i\r\nregionen och deras rätt att leva inom säkra och\r\nerkända gränser;</pre><pre>-- ett omedelbart slut på stridshandlingar;</pre><pre>-- förhandlingar för en rättvis och varaktig fred i\r\nMellanöstern.</pre><pre>Herr talman! Efter flera årtionden av hopplös\r\nblockering är denna svårlösta konflikt glädjande\r\nnog nu närmare en lösning än någonsin. USA har\r\nlåtit det ingå mycket prestige i uppfyllandet av\r\nlöftet till arabstaterna i FN-koalitionen att få till\r\nstånd en fredskonferens med företrädare för alla\r\nparter i konflikten. Just nu är James Baker i\r\nJerusalem för att försöka förmå Israel att delta.\r\nSverige har spelat och kan, om regeringen så vill,\r\nfortsätta att spela en roll i denna positiva\r\nutveckling.</pre><pre>Även om PLO nu är starkt försvagat, och därför\r\nhar släppt flera av sina krav för medverkan, kräver\r\nanständigheten och rättvisan:</pre><pre>-- att Israel omedelbart upphör med sin\r\nprovocerande bosättningspolitik på Västbanken\r\noch i östra Jerusalem;</pre><pre>-- att den folkrättsvidriga och i övrigt kränkande\r\nbehandlingen av palestinierna i de ockuperade\r\nområdena upphör, t.ex. kollektiv bestraffning,\r\ndeportationer, godtyckliga fängslanden, stängning\r\nav skolor och utegångsförbud;</pre><pre>-- att alla parter i konflikten själva får utse sina\r\nföreträdare i fredskonferensen. En varaktig fred\r\nkan ju självklart uppnås bara genom förhandling\r\nmellan dem som konflikten gäller;</pre><pre>-- slutligen att denna fredskonferens är ett första\r\nsteg mot målet som är en judisk och en palestinsk\r\nstat sida vid sida och att denna konferens anger hur\r\nman skall gå vidare. Jag undrar om regeringen är\r\nberedd att aktivt stödja en fredskonferens på dessa\r\nvillkor.</pre><pre>Herr talman! Palestiniernas ekonomiska situation\r\när i dag mycket svår. Utegångsförbud och\r\nreseförbud har i perioder omöjliggjort för\r\npalestinierna att komma till arbetet. Frukt- och\r\ngrönsaksskördar har ruttnat bort medan\r\nmänniskorna har suttit instängda.</pre><pre>Den allt svårare situationen gör det påkallat med\r\nett ökat stöd till UNRWA.</pre><pre>Kommer regeringens humanitet och\r\nmedmänsklighet att räcka till att ge palestinierna\r\ndenna ekonomiska hjälp?</pre><pre>Herr talman! Utan att söka gräl i dessa frågor\r\nkommer jag ändå till den slutsatsen att det för FNs,\r\npalestiniernas och Sveriges egen skull är av\r\navgörande betydelse vem som är utrikesminister i\r\nSverige. Ingen är gladare än jag om mina tvivel\r\ngenom kraftfulla uttalanden här undanröjs.</pre><pre>Anf. 30 PEETER LUKSEP (m):</pre><pre>Herr talman! Det var mycket glädjande att höra\r\nutrikesministern inleda sitt anförande med att hälsa\r\nEstland, Lettland och Litauen välkomna åter till\r\nfriheten.</pre><pre>Att våra baltiska grannfolk fått tillbaka friheten\r\nberor på att de själva och många i omvärlden inte\r\nförtröttats att ställa just sådana krav på\r\nsjälvständighet som för bara några år sedan av en\r\nledande socialdemokrat betecknades som\r\n''stolligheter''. Dessa ''stolligheter'' har nu lett till\r\natt den ockupation, som den tidigare\r\nsocialdemokratiske utrikesministern för ett par år\r\nsedan påstod inte existerade, nu är avslutad. Den\r\nlånga perioden av socialdemokratisk tystnad om\r\nBaltikum var en trist period i svensk utrikespolitik.\r\nLåt oss glädjas över att den nu är över.</pre><pre>Återvinnandet av den yttre friheten -- att Estland,\r\nLettland och Litauen fått egna färger på kartorna\r\noch egna skyltar i FN -- är bara första steget i att\r\nförvandla de tre baltiska länderna till fria samhällen\r\nefter fem årtionden av sovjetisk diktatur och\r\nplanekonomi.</pre><pre>Allra viktigast för Estland, Lettland och Litauen nu\r\när att snabbt få ut röda armén. De tre baltiska\r\nstaterna, som tillsammans har ungefär lika många\r\ninvånare som Sverige, har i dag i storleksordningen\r\nen halv miljon man främmande trupp på sina\r\nterritorier. Det är trupper som tills helt nyligen var\r\nockupanter. De är vana att göra som de behagar på\r\nbaltisk mark. Deras närvaro är en betydande källa\r\ntill osäkerhet för de baltiska folken -- i synnerhet\r\nsom risken för nya och kanske mer framgångsrika\r\nstatskupper i Moskva ännu inte kan avskrivas. Den\r\nnya sovjetiska försvarsministerns uttalanden i\r\ndagens tidningar länder kanske till eftertanke på\r\nden punkten.</pre><pre>De sovjetiska trupperna har också visat tecken på\r\natt dra uttåget i långbänk. Än skyller man på brist\r\npå kaserner, än på krav på kompensation från sina\r\nforna offer. Den internationella opinion som\r\nspelade en så betydelsefull roll för att de baltiska\r\nländerna skulle få sin självständighet tillbaka för\r\nknappt två månader sedan får nu inte tro att\r\nomvärldens betydelse för de baltiska folkens frihet\r\nupphört.</pre><pre>Jag vill här särskilt fästa uppmärksamheten på\r\nfärska uppgifter från Estland om att det i den\r\nsovjetiska flottbasen i Paldiski -- mindre än 35 mil\r\nfrån denna kammare -- skulle finnas i två\r\nkärnreaktorer. Rykten om detta har länge\r\ncirkulerat i Estland. Men efterson staden Paldiski\r\när helt militariserad och stängd för allmänheten har\r\ninte heller estniska myndigheter tillåtits kontrollera\r\nuppgifterna. För någon vecka sedan lyckades dock\r\nen estnisk regeringsledamot och ytterligare en\r\npolitiker komma fram till byggnaden. Såvitt jag vet\r\nmörklägger sovjetiska myndigheter fortfarande all\r\ninformation kring anläggningen.</pre><pre>Men det ligger i hög grad i Sveriges intresse att\r\ndirekt av Sovjetunionen begära besked på denna\r\npunkt, liksom att begära att den internationella\r\natomenergikommissionen får möjlighet att\r\ninspektera anläggningen. En sådan begäran skulle\r\nockså vara till stor hjälp för Estlands\r\nansträngningar att vinna klarhet om vad som pågår\r\npå Estlands territorium.</pre><pre>Ett sovjetiskt militärt uttåg är en av många viktiga\r\nfrågor som de återupprättade baltiska staterna nu\r\nmåste förhandla med Sovjet om. I dessa viktiga\r\nförhandlingar står tre små länder -- moraliskt starka\r\nmen militärt och ekonomiskt svaga -- mot en\r\nförsvagad men dock fortfarande supermakt. Kvar\r\npå ledande poster i denna supermakt finns gott om\r\npersoner som för bara någon månad var beredda att\r\nanvända militärt våld mot de baltiska folken.</pre><pre>Vid sitt besök här på den svenska nationaldagen\r\nvisade Gorbatjov ingen som helst förståelse för de\r\nbaltiska folkens frihetskrav. Det finns många risker\r\nför att någon eller några försöker förhala eller\r\nförsvåra självständighetsprocessen eller att\r\nMoskvas erkännande av Estlands, Lettlands och\r\nLitauens självständighet stannar vid en läpparnas\r\nbekännelse och att någon i kulisserna avser att\r\ndiktera villkoren för de baltiska folkens liv i\r\nstormaktens skugga.</pre><pre>Den bästa hjälpen för Baltikum är att omvärlden\r\nvaksamt följer förhandlingarna. De baltiska folken\r\nbehöver Sveriges politiska stöd nu -- lika mycket\r\nsom tidigare. Jag hoppas och tror att de också i och\r\nmed att Sverige har fått en ny regering kommer att\r\nfå detta stöd, mer än många gånger tidigare.</pre><pre>Anf. 31 LARS MOQUIST (nyd):</pre><pre>Herr talman! När det gäller vårt u-landsbistånd har\r\nvi i nydemokrati samma uppfattning som\r\nregeringen i så måtto att biståndets storlek kan vara\r\nkopplat till vår bruttonationalinkomst.\r\nEnprocentsmålet skall emellertid inte få vara ett\r\nsjälvändamål -- om man inte kan genomföra de\r\nprojekt man avsatt biståndspengar till på ett vettigt\r\noch ändamålsenligt sätt, skall man självfallet\r\njustera biståndsbeloppet och inte bygga upp stora\r\nreservationer som man nu har gjort.</pre><pre>Vi i nydemokrati har dock i väsentliga delar en\r\nannan profil för vårt bistånd än vad regeringen ger\r\ntill känna i regeringsförklaringen. I denna anges\r\nbl.a.: ''Insatser i Europa skall inte blandas samman\r\nmed hjälp i andra delar av världen.'' Regeringen\r\nhar tydligen den synen på u-landsbistånd att i detta\r\nskall inräknas endast bistånd till länder utanför\r\nEuropa.</pre><pre>I regeringsförklaringen anges att det för Europa\r\nkrävs ett särskilt anslag under 1990-talet. Jag gör\r\nsjälvfallet den reflexionen att regeringen här är på\r\nväg att förverkliga folkpartiets och vänsterpartiets\r\ntvåprocentsmål av bruttonationalinkomsten i\r\nbistånd när man nu plockar bort Europainsatserna\r\nfrån u-landsbiståndet.</pre><pre>Herr talman! Vi i nydemokrati delar inte\r\nregeringens uppfattning att i stort sett hela\r\nbiståndet skall gå till utomeuropeiska länder. Vi\r\nanser att biståndet till ungefär lika delar skall\r\nfördelas mellan å ena sidan Östersjöstaterna\r\nEstland, Lettland, Litauen och Polen och å andra\r\nsidan övriga delar av världen. Det är inte av oginhet\r\nmot länderna i den s.k. tredje världen som vi gör\r\ndenna prioritering och fördelning av biståndet,\r\nutan vi anser att det särskilt när Sverige befinner sig\r\ni ett utomordentligt ekonomiskt krisläge --\r\nekonomiska rådgivare till regeringen talar t.o.m.\r\nom att låna pengar utomlands för\r\nindustriinvesteringar -- inte är dags att lägga mer\r\npengar på bistånd. Jag anser det rimligt att Sverige\r\nförst och främst satsar sina resurser på att få fart på\r\nSverige, att vi som vi uttrycker det litet populistiskt\r\n''får drag under galoscherna''. På det sättet skapar\r\nvi tillväxt i landet. Även bruttonationalinkomsten\r\nkommer då på sikt att öka, och genom kopplingen\r\nav biståndet till BNI får vi större möjligheter att\r\nbistå människor som har det svårt och som behöver\r\nvår hjälp oavsett om de bor i eller utanför Europa.</pre><pre>Vad jag nu har sagt om det totala biståndet innebär\r\nsjälvfallet en omprövning av biståndet till ett flertal\r\nländer, främst då sådana som inte är demokratiska\r\noch som inte har flerpartisystem. Jag anser också\r\natt systemet med programländer skall begränsas\r\neller avvecklas helt. I stället bör vi övergå till ett\r\nmera projektinriktat bistånd.</pre><pre>När det gäller biståndsinsatserna utanför Europa\r\nvar det märkligt att höra det ansvariga statsrådet för\r\nbistånd tillrättavisa Ian Wachtmeister genom att\r\nsäga att bistånd inte utgår till länder utan går till\r\nfattiga människor, till föräldrar som inte har en\r\nbrödkant eller ett glas rent vatten att ge sina barn\r\neller sig själva. Det är säkert inte obekant för Alf\r\nSvensson att mycket pengar läggs ned på projekt\r\nsom förvaltningsbistånd, utbildningsprogram,\r\nyrkesutbildning, kulturbistånd, m.m. Självfallet är\r\ndet inte fel att pengar satsas på projekt som ofta\r\ninnebär hjälp till självhjälp. Så varför Alf Svensson\r\nvill få oss att tro att hela vårt bistånd hittills utdelats\r\ni form av matleveranser och katastrofhjälp begriper\r\njag inte.</pre><pre>Det jag hoppas att Alf Svensson nitiskt och kritiskt\r\ngranskar är bl.a. det som framkommit i\r\nriksdagsrevisorernas granskning av biståndet. Att\r\nanvända biståndspengar till ambassadbyggande i\r\nLusaka eller Maputo är väl inte precis vad svenska\r\nfolket har räknat med, inte heller att en hel del\r\npengar gått till s.k. närkonsulter inom SIDA eller\r\natt SIDAs kursgård i Uppsala finansierats med\r\nbiståndspengar från det s.k. sakanslaget, dvs.\r\nbiståndsanslaget under mer än åtta år.\r\nRiksdagsrevisorerna har varit mycket kritiska\r\ngentemot SIDA, både vad avser sakanslagens\r\nanvändning i biståndsländerna och att sakanslag\r\nutnyttjats som förvaltningsanslag.</pre><pre>SIDAs personaresurser har oavbrutet vuxit under\r\n1980-talet. Det är nu dags att bistånd blir bistånd\r\noch inte till oväsentliga delar försvinner i form av\r\nadministrationskostnader till bl.a.\r\nbiståndskontoren i programländerna. SIDAs\r\nkostym måste krympas, man måste rationalisera\r\noch effektivisera om inte SIDAs hela existens skall\r\nifrågasättas.</pre><pre>När det gäller bistånd till länder i vår närhet vill vi\r\nutforma biståndet på ett sådant sätt att hjälpen först\r\noch främst lämnas inom miljöområdet. Vi vill att\r\nstörre delen av biståndet går till miljöinsatser i\r\nPolen och Baltikum. Om biståndet utformas på ett\r\nvettigt sätt skapar vi därmed en mycket bättre miljö\r\nför människorna där, samtidigt som vi förbättrar\r\nmiljön även för oss själva. En stor del av den\r\nnedsmutsning som når Sverige genom luft eller\r\nvatten kommer tyvärr från våra grannar på andra\r\nsidan Östersjön. Eftersom Sverige ligger långt\r\nframme vad avser både forskning och teknik inom\r\nmiljöområdet, skulle bistånd i form av produkter\r\noch kunskapsöverföring ge den svenska industrin\r\nen positiv kick och även en möjlighet att fylla sina\r\norderböcker. Självfallet skall vi ta vara på den\r\nsvenska industrins kapacitet. Men vi skall också\r\nlåta mottagarländerna få ge sin syn på var\r\nmiljöinsatserna skall sättas in och ange på vilket sätt\r\nde anser att miljöbiståndet ger den bästa effekten\r\nför dem.</pre><pre>Som framgår av vad jag hittills har sagt hävdar jag\r\natt Sverige i dagens ekonomiska läge inte skall\r\nbinda sig för ett större bistånd än vad\r\nenprocentsmålet innebär. Vi skall naturligtvis bistå\r\nmänniskor i länder där katastrofer inträffar. Jag\r\ninser självfallet att krav på katastrofbistånd kan\r\nkomma att resas från många håll, inte minst på\r\ngrund av Jugoslavienkonflikten. Jag anser att\r\nSverige mot bakgrund av denna konflikt redan nu\r\nbör se över vilka möjligheter vi har att ge\r\nkatastrofhjälp om sådana hjälpinsatser skulle\r\nefterfrågas. För katastrofhjälp kanske vi skulle låta\r\nutrusta och omforma något lämpligt regemente\r\nsom är berett att hjälpa till med uppröjning, med\r\natt ordna förläggningar, med fältsjukhus m.m.</pre><pre>Eftersom EG-insatserna i form av medling hittills\r\ninte har rönt den framgång som vi alla har hoppats\r\npå, anser jag att Sverige bör initiera FN, och främst\r\ndå dess generalsekreterare, att försöka få till stånd\r\nen vapenvila och att medlingsinsatser påbörjas i\r\nFNs regi. Det är av yttersta vikt att man genom\r\nolika initiativ försöker få de olika grupperna i\r\nJugoslavien att acceptera en medling. På sikt kan\r\nman ju hoppas att parterna i konflikten accepterar\r\natt en permanent lösning kommer till stånd genom\r\nden internationella domstolen. Men jag är\r\nsjälvfallet medveten om att steget dit är långt.\r\nParterna skall ju så småningom i så fall dels\r\nacceptera att frågan över huvud taget utreds inom\r\nett FN-organ, dels acceptera vad den\r\ninternationella domstolen till slut kan komma att\r\nföreslå som lösning för att åstadkomma en\r\npermanent fred och stabila gränser inom området.</pre><pre>Anf. 32 RICHARD ULFVENGREN (nyd):</pre><pre>Herr talman, tålmodiga lyssnare i denna kammare!\r\nDet talas om bistånd till när och fjärran. Beloppen\r\nvarierar, från det som nu gäller till det dubbla. Jag\r\ntror dock att det ligger i allas intresse att de\r\nbiståndsåtgärder som vi vidtar och de beslut som vi\r\nfattar är så effektiva och målinriktade som möjligt,\r\noavsett storlek eller mottagarland.</pre><pre>Men tänk om det med en annan inställning hade\r\nvarit möjligt att uppnå samma resultat med hälften\r\nav anslagen! Då skulle medlen räcka till våra\r\ngrannar också.</pre><pre>Jag har under de senaste sex åren jobbat i Zambia,\r\nIndien och Sri Lanka. Det är en fantastisk\r\nupplevelse att få möta nya kulturer och att i deras\r\nvärld få uppdraget att utföra något på sex månader\r\nsom man normalt kanske skulle behöva tio år för.\r\nVi är inte i de här länderna för att tvinga på\r\nmänniskorna vår kultur, snarare för att anpassa oss\r\ntill deras. Vi är där för att på ett effektivt sätt nå ett\r\nmål, ett mål som gör livet lättare för de här\r\nmänniskorna.</pre><pre>Det är därför som man har kommit till oss och bett\r\nom hjälp. En vädjan och uttalanden om behov som\r\nhar kommit från folk måste självklart resultera i att\r\nman tillgodoser folks önskemål, inte deras ledares.</pre><pre>Därför anser jag att bistånd av bunden karaktär i\r\nfortsättningen bör vara gällande i så stor\r\nutsträckning som möjligt -- detta såväl vid\r\nkatastrofhjälp till utsatta områden som vid rena\r\nprojektsatsningar, både på södra och på norra\r\nhalvklotet. Jag talar om ''bunden'' i den\r\nbemärkelsen att medlen aldrig skall behöva gå in i\r\nmottagarlandets budget. I stället skall de vara\r\nöronmärkta för insatser och för mål som är uppsatta\r\nför den gemensamma satsningen.</pre><pre>På detta vis får vi en bättre kontroll på att hjälpen\r\nverkligen hamnar där den är ämnad att sättas in.\r\nHjälpen får inte gå till felaktiga konton, till\r\nlyxkonsumtion, till vapenköp eller, något som är än\r\nvärre, till politiska kampanjer.</pre><pre>Var inte rädd för att använda svensk industri och\r\nSveriges eget kunnande i biståndssammanhang!\r\nVar i stället stolta! Det måste väl vara bättre att\r\npengarna går tillbaka till Sverige än att de går till\r\ntyska eller italienska företag.</pre><pre>Var heller inte rädd för att ställa krav på\r\nmottagarlandets regler och förordningar. Det gäller\r\nju att skapa ett så ekonomiskt och smidigt klimat\r\nsom möjligt vid själva förädlingen av biståndet. Jag\r\ntänker då närmast på sådant som onödig byråkrati,\r\nbeskattningsregler, säkerhetsfaktorer och, inte\r\nminst, importförbud. Här finns det mycket att göra!</pre><pre>Låt mig ta några konkreta exempel. Jag har under\r\nett års tid arbetat med att utforma en importlicens\r\nför Indien. Vi satsar bistånd. Men vi kan tydligen\r\ninte kräva en vettig importsituation. Det kan vi\r\nvisst, och låt oss göra så i fortsättningen!</pre><pre>Jag slogs med byråkratin i Zambia om ett par för\r\ndet aktuella projektet nödvändiga bilar när landet\r\nvar i kris och nästan strömlöst, samtidigt som\r\npresident Kaunda så att säga fräste omkring i en\r\nkaravan av vita Mercedeslimousiner vinkandes\r\nmed sin vita näsduk -- snacka om fördelningspolitik\r\neller felsatsning beträffande bistånd!</pre><pre>Jag fick aldrig komma till presidentens palats på\r\nLeopard Hill, men Lena Hjelm-Wallén var där. Hon\r\nkanske kan berätta om det skilde sig mycket från de\r\ngräshyddor som omgav vårt projektområde uppe i\r\n''bushen''.</pre><pre>Jag firade jul med Johan Jansson i Kashmir. I\r\npåskas blev han kidnappad och fick sitta i ett risfält\r\ni nästan 100 dagar. Sverige stöttade så fint med ''tyst\r\ndiplomati''. Tydligen använder vi tyst diplomati\r\näven när vi förhandlar oss fram till villkor för\r\nsäkerhet och krav på våra biståndsåtaganden.</pre><pre>Varför är vi så fega? Ute i världen skrattar man ju\r\nåt oss.</pre><pre>Även vid s.k. bundet bistånd är förstudier samt\r\nkvalificerade och realistiska beslut mycket viktiga,\r\nur både teknisk och ekonomisk synvinkel.\r\nNaturligtvis behövs det här ett samråd om vad\r\nlandet självt anser sig ha behov av. Dessa beslut får\r\naldrig vara av politisk karaktär!</pre><pre>Och kom ihåg att det inte finns något intresse från\r\nsvenska företag eller frivilliga organisationer för att\r\nvara involverade i projekt som är direkt skadliga\r\neller dåliga!</pre><pre>Det här är ett omfattande ämne, och tiden är\r\nknapp. Därför, herr talman, tänker jag summera\r\nvad jag vill ha sagt med följande frågor, med risk\r\nför viss upprepning:</pre><pre>1. Kan vi av regeringen förvänta oss en redogörelse\r\nför vad som med svenska folkets senaste 100 000\r\nmiljoner har åstadkommits? Varför inte ge oss\r\ndenna redogörelse i en TV-serie, så att alla kan få\r\nse vad det handlar om. Det gäller ju sådant som är\r\nbåde gott och dåligt.</pre><pre>2. Kommer den nya regeringen att frångå det här\r\nmed programländer och övergå till öronmärkta\r\nsatsningar med klara mål och tidsplaner?</pre><pre>3. Kan regeringen hålla med om att en så stor del så\r\nmöjligt av våra satsningar bör gå tillbaka till svensk\r\nekonomi?</pre><pre>4. Kommer regeringen att verka för att högre krav\r\nställs på våra mottagarländer i fråga om byråkrati,\r\nskatteregler och tullregler?</pre><pre>Jag tror på det som jag här har nämnt och\r\nuppmanar er alla att inte bara säga att det här är\r\nnågot som sagts förut eller att det här inte går.</pre><pre>Allting går! Se inte bara problemen utan också\r\nmöjligheterna! Jag hoppas att vi om ett par år kan\r\nsäga eller få höra att vi svenskar sköter vår u-hjälp\r\npå ett utomordentligt sätt och att vi anses få mycket\r\nför det som vi satsar.</pre><pre>(Applåder)</pre><pre></pre><pre>Anf. 33 Statsrådet ALF SVENSSON (kds)\r\nreplik:</pre><pre>Herr talman! Jag skulle vilja vädja till kammarens\r\nledamöter och till partierna att också försöka se\r\nnågot positivt i det svenska biståndet. För\r\nnärvarande verkar det som om vi jagar fram alla\r\nmisslyckanden och varje till kortakommande. Om\r\nvi tror att vi i ett huj kan applicera svensk\r\ndemokrati, svensk byråkrati och svenskt tänkande\r\npå u-ländernas situation, kommer vi alla,\r\nnaturligtvis, att inse att det inte går så bra som vi\r\nönskar. Det här är ju en fortgående process som tar\r\ntid.</pre><pre>Vi kan i dag -- vilket har framgått av debatten här\r\ntidigare -- glädja oss åt att en demokratiseringens\r\nvind går över världen, också över Afrika och\r\nLatinamerika. Det vore väl då förödande om vi nu,\r\nnär den här processen börjar få litet medvind,\r\nskulle vända de här länderna ryggen.</pre><pre>Herr talman! Vi kan ju heller aldrig ändå med sunt\r\nförnuft göra gällande att Europa håller u-länderna\r\npå samma nivå som den som gäller för Afrika och\r\npå en del andra håll i världen. Jag tror att Estland,\r\nLettland och Litauen far illa av en sådan\r\njämförelse, dvs. om vi jämför situationen i dessa\r\nländer med situationen i en rad afrikanska länder,\r\ndär problematiken är en annan. Det rika Sverige\r\nkommer att klara av att bry sig om båda dessa\r\nregioner.</pre><pre>Det satsas 14 miljarder i detta sammanhang -- ja.\r\nReservationer talas det gärna mycket om. Det är\r\nklart att projekt inte blir färdiga på en gång, så att\r\npengar i ett huj kan slussas ut. Det kan väl inte\r\nfinnas någon som inte tror att pengarna behövs, att\r\ndet inte finns projekt att satsa på. Det finns väl\r\nnågot positivt också i detta med att pengar inte\r\nskickas i väg på en gång utan att man undersöker\r\nolika projekt innan satsningar görs. Satsningarna\r\nskulle alltså inte göras där inte demokrati eller\r\nmarknadsekonomi råder. Satsningarna skall göras\r\nför att främja demokrati och marknadsekonomi.\r\nDet är också vad som sker.</pre><pre>Herr talman! Jag har inte någon gång sagt att allt\r\nbistånd går till livsmedel. Jag är litet rädd för detta\r\natt man talar om länder och diktatorer och glömmer\r\natt inriktningen ändå är att den enskilda lilla\r\nmänniskan skall gagnas. Då behövs det ett visst\r\nmått av byråkrati, det behövs ett visst mått av\r\npolitiskt styre och det behövs också rejäla\r\nsatsningar för att komma till rätta med skuldkrisen,\r\nsom Måbrink tog upp, för att den lilla människan\r\ntild syvende og sidst skall gagnas.</pre><pre>(Applåder)</pre><pre>Anf. 34 BERNDT EKHOLM (s):</pre><pre>Fru talman! Främlingsfientligheten har alltmer\r\ntilltagit i styrka här hemma. Detta påverkar i sin tur\r\nviljan att hjälpa dem där borta. Om man så vill kan\r\nman se biståndsviljan som ett isberg som flyter i ett\r\nhav av främlingsfientlighet. Havets vågor smälter\r\nsuccessivt berget.</pre><pre>Denna bild, som bl.a. stämmer väl in på ett av\r\nriksdagens nya partier, nydemokrati, ger\r\nnaturligtvis inte hela sanningen. Det finns också\r\nandra skäl till det minskade intresset att ställa upp\r\nför att bistå de fattiga folken. Tag t.ex. en titt i\r\nmoderaternas framtidsprogram. Där omfattar\r\nsolidariteten den lilla familjen, men inte den stora.\r\nSolidariteten sitter således trängre i dag. Egoismen\r\när ett annat skäl. Den träffar oss som individer litet\r\ntill mans.</pre><pre>Men det är nu i tider av ekonomisk åtstramning\r\nsom det verkligen prövas vilka som är våra bröder,\r\noch för den skull också systrar. Vår vilja att avstå\r\ntill förmån för dem som intet har sätts på prov.\r\nEnligt en aktuell FN-rapport har under 1990 de\r\nfattiga länderna blivit ännu fattigare. Vad blir vårt\r\nansvar i en sådan situation? Naturligtvis att\r\nfortsätta en generös biståndspolitik.</pre><pre>Biståndsnivån om 1 % av BNI måste givetvis ligga\r\nfast. Regeringsförklaringen är tydlig på denna\r\npunkt. Det är bra. Moderaterna tycks ha backat.\r\nMen kan vi lita på att detta återtåg blir bestående?\r\nVad kommer att hända under den långa och svåra\r\nbudgetmanglingen? Det räcker inte heller med att\r\nSverige har ett generöst bistånd. Övriga i-länder\r\nmåste också ställa upp. Det är beklämmande att så\r\nmånga av dem ger ett så litet bistånd. Få länder har\r\nännu nått upp till FNs mål om 0,7 % av BNI. Jag\r\nhar noterat att utrikesministern i sitt anförande\r\ninför FNs generalförsamling gjorde en tydlig\r\nmarkering på denna punkt. Min uppmaning blir:\r\nLåt det inte bli en engångsinsats!</pre><pre>Målen för biståndet måste ligga fast. Det gäller\r\nbåde det övergripande, att höja de fattiga folkens\r\nlevnadsnivå, och de fem underliggande målen:\r\nfrämjandet av resurstillväxt, ekonomisk och social\r\nutjämning, ekonomisk och politisk självständighet,\r\ndemokratisk samhällsutveckling samt hushållning\r\nmed naturresurser och omsorg om miljön.</pre><pre>I regeringsförklaringen skapas oklarhet om målen.\r\nDär sägs uttryckligen: ''Biståndspolitiken läggs om\r\ni riktning mot ett väsentligt starkare stöd för\r\ndemokrati och marknadsekonomi.'' Innebär denna\r\nomläggning att ett sjätte nytt biståndsmål om\r\nmarknadsekonomi införs? Tydligt är i alla fall att\r\ndemokrati och marknadsekonomi skall få en\r\nsärställning. Men i förra riksmötets\r\nbiståndspolitiska betänkande skriver ett enhälligt\r\nutskott att de olika målen utgör ''en enhet'' och att\r\nmålen ''förstärker och kompletterar varandra och\r\nhar ingen inbördes rangordning''. Vad är det\r\negentligen som har hänt under sommaren? Varför\r\ngår de tre gamla borgerliga partierna ifrån vad som\r\nsagts före valet? Är det möjligen så att kds har\r\nförhandlat fram och tillfört denna ändrade\r\nhållning?</pre><pre>Visst har marknadsekonomin fördelar. Men den är\r\nknappast en universalmedicin för alla u-länder\r\noavsett förutsättningar. Den särskilt av\r\nmoderaterna omhuldade politiska förändringen i\r\nNicaragua, där marknadsekonomin nu genomförs i\r\nfull skala, har inte inneburit att de fattigaste har fått\r\ndet bättre, utan sämre, och att arbetslösheten, hel\r\neller partiell, nu uppges vara netto ofattbara ca\r\n50 %, brutto 60 %. Detta är bara ett exempel.</pre><pre>Enligt utrikesministerns tal i FN och här i dag i\r\nkammaren finns det ett samband mellan\r\nmarknadsekonomin och fred och stabilitet, som\r\ninte bara gäller för Europa. Men det sambandet har\r\nuppenbarligen inte gällt i t.ex. Latinamerika.\r\nMarknadsekonomin har inte heller varit någon\r\ngarant för demokrati i denna världsdel. Min slutsats\r\nblir att det är helt orimligt att jämställa\r\nmarknadsekonomin med de övriga målen. Är\r\nverkligen regeringen enig på denna punkt?</pre><pre>I regeringsförklaringen anges också att vissa länder\r\nskall frysas ut ur biståndsgemenskapen om de inte\r\nuppfyller regeringens demokrativillkor. Är det\r\nrimligt att frånhända sig möjligheten att stödja\r\nsocial och ekonomisk utveckling för de mest\r\nbehövande människorna och därmed också\r\nförbättra förutsättningarna för att främja\r\ndemokrati i de länderna? Kan denna hållning\r\nverkligen delas av övriga partier i\r\nregeringskoalitionen, t.ex. kds? Biståndsministern\r\nsade ju nyss att vi inte kan applicera svensk\r\ndemokrati på u-länderna utan vidare.</pre><pre>Om nu demokrati och marknadsekonomi får ett,\r\nsom regeringsdeklarationen säger, ''väsentligt\r\nstarkare stöd'', vad händer då med de övriga målen\r\nt.ex. ekonomisk och social utjämning eller omsorg\r\nom miljön? De får då rimligen ett svagare stöd.</pre><pre>Herr talman! Till slut är jag mycket spänd på den\r\nborgerliga regeringens agerande i nord--syd-frågan\r\nkopplad till ett EG-inträde. Kommer\r\nbiståndsministerns markering i partiledardebatten\r\natt vara vägledande eller tar andra krafter över när\r\ndet verkligen gäller -- de med ett mer ensidigt\r\nintresse för handel och kommers? Kommer arbetet\r\nmed EG-frågan att få en sådan inriktning att det\r\ninkluderar ett engagemang för tredje världen?</pre><pre>Som socialdemokrater kommer vi, tillsammans\r\nmed våra vänner i Europa, att arbeta hårt för att\r\nEG skall engagera sig djupt i nord--syd-dialogen.\r\nEG-samarbetet rymmer fantastiska möjligheter om\r\nde tas till vara på ett ansvarsfullt sätt. EG får inte bli\r\nnågon fästning till skydd mot dem som står utanför.\r\nEG-samarbetet bör i stället bli en språngbräda mot\r\nen rättvis världsordning.</pre><pre>Anf. 35 Statsrådet ALF SVENSSON (kds)\r\nreplik:</pre><pre>Herr talman! Jag är litet förvånad över att dessa\r\nolika mål behöver ställas mot varandra. Jag tycker\r\natt de i allra högsta grad skall vara integrerade. När\r\nvi talar om demokrati och marknadsekonomi skall\r\ndet ju inte ställas emot omsorg om miljön eller den\r\nsociala situationen. Jag tror att de hänger mycket\r\nnära samman. Det första är inte sällan en\r\nförutsättning för det senare.</pre><pre>Sedan ett par ord om arbetet med EG-frågan. Det\r\när verkligen min iver att se till så att vi inte glömmer\r\nnord--syd-dialogen när vi engagerar oss hett och\r\nentusiastiskt för ett medlemskap i EG. De som inte\r\ninser att det ligger i EGs intresse, i första hand\r\nnaturligtvis utifrån humanitära aspekter, men också\r\nutifrån rent miljömässiga och ekonomiska\r\naspekter, att bry sig om nord--syd-dialogen begår\r\nett fatalt misstag. Därför finns det all anledning för\r\noss att försöka hålla båda dessa spår öppna. Jag har\r\ntidigare här i kammaren sagt, det var i samband\r\nmed debatten om regeringsförklaringen, att man i\r\nEuropa mycket ofta hör det påståendet\r\nunderstruket att sedan vi väl -- och det sade jag\r\nockså här i dag -- fått uppleva en sammanlänkning\r\nmellan Öst- och Västeuropa är det den första\r\nutmaningen för EG att ta itu med nord--</pre><pre>syd-dialogen. Det är en mycket van ståndpunkt,\r\nhörd nere i Bryssel och annorstädes. Jag delar den.</pre><pre>Om vi nu är överens om ansatsen för att komma\r\nmed i EG, tror jag också att vi skall kunna komma\r\növerens om ansatsen att bry oss om de fattiga på\r\nsödra halvklotet.</pre><pre>Anf. 36 BERNDT EKHOLM (s) replik:</pre><pre>Herr talman! I EG-frågan hyser jag vissa\r\nförhoppningar om biståndsministerns insatser. Det\r\nåterstår att se om han får med sig dem som står\r\nbakom programmet Ny start för Sverige.</pre><pre>När det däremot gäller målen har faktiskt ett\r\nenhälligt utskott sagt att dessa inte skall\r\nrangordnas. Jag kan inte läsa regeringsförklaringen\r\npå annat sätt än att det är det som man gör.</pre><pre>Dessutom har utrikesministern i FN sagt:\r\n''Sambandet mellan å ena sidan frihet, demokrati\r\noch marknadsekonomi och å den andra fred och\r\nstabilitet gäller inte bara för Europa -- -- --.'' Hon\r\nhar där gjort en särskild markering av att man, som\r\njag tolkar det, vill lyfta in marknadsekonomin som\r\nett sjätte biståndsmål.</pre><pre>Min fråga blir då: Kan man verkligen jämställa\r\ninriktningen på marknadsekonomi med de andra\r\nmålen? Och dessutom: Skall jag tolka\r\nbiståndsministerns replik så, att kds inte har\r\nmedverkat till att förhandla fram denna särställning\r\nför demokrati och marknadsekonomi, utan att\r\ndetta har gjorts av andra partier i\r\nregeringskoalitionen?</pre><pre>Anf. 37 Statsrådet ALF SVENSSON (kds):</pre><pre>Herr talman! Låt mig få säga att samtliga partier\r\nstår bakom regeringsförklaringen.</pre><pre>Anf. 38 DANIEL TARSCHYS (fp):</pre><pre>Herr talman! Pierre Schori, Peeter Luksep, Lars\r\nMoquist och Richard Ulfvengren har hållit sina\r\nförsta anföranden i dag på morgonen. Låt mig börja\r\nmed att hälsa dem välkomna här i kammaren.</pre><pre>Berndt Ekholm invänder mot att\r\nmarknadsekonomi betonas i regeringsförklaringen.\r\nJag förstår faktiskt inte hans invändning. Det är ett\r\nsvenskt biståndsmål att välståndet skall höjas i u-\r\nländerna. Bevisligen finns det inte många andra\r\nmetoder att höja välståndet varaktigt än att\r\ntillämpa marknadsekonomi. Det är alltså ett\r\nmycket gammalt mål, och det kan betonas\r\nkraftigare än vad som har skett hittills.</pre><pre>Herr talman! Det är ett paradoxalt landskap som\r\nmöter oss när vi i dag ser ut över Europa. I den\r\nvästra delen pågår en intensiv integration, som\r\nnärmast avses leda fram till den s.k. inre\r\nmarknaden. Därefter hägrar alla möjliga mål:\r\nvidgat monetärt samarbete -- där de första stegen\r\nkan tas redan i höst --, fördjupad utrikespolitisk\r\nsamordning, en starkare betoning av den sociala\r\ndimensionen, kanske också en säkerhetspolitisk\r\nsamverkan.</pre><pre>Samtidigt med denna integration i Västeuropa\r\npågår i Östeuropa en mycket tydlig disintegration.\r\nDet tydligaste och mest tragiska exemplet är förstås\r\nJugoslavien, som vid det här laget har upphört att\r\nfungera som en federal statsbildning och där de\r\npolitiskt ansvariga inte längre kan kontrollera de\r\nfederala väpnade styrkorna.</pre><pre>Det besinningslösa dödande som pågår i\r\nJugoslavien måste bringas att upphöra. Det står vid\r\ndet här laget klart att starka majoriteter inom både\r\nSlovenien och Kroatien eftersträvar politisk\r\nsjälvständighet. Förutsättningen för en sådan\r\nsjälvständighet är självfallet att minoriteterna\r\nrespekteras och skyddas, i Kroatiens fall framför\r\nallt den talrika serbiska minoriteten. Men även i\r\nSerbien måste minoriteternas ställning förstärkas.\r\nDe initiativ som EG nu har tagit för att återställa\r\nfreden i Jugoslavien förtjänar ett starkt stöd från\r\nSveriges sida.</pre><pre>Minoritetsmotsättningar hotar freden också i stora\r\ndelar av det forna Sovjetunionen. Där reser sig nu\r\nmånga folk med krav på att rita om kartans gränser,\r\ngränser som en gång dragits mer eller mindre på\r\nmåfå eller som resultat av stormaktens övervåld.\r\nHur begripliga sådana protester än är, är det\r\noerhört viktigt att Helsingforsdokumentets\r\nprinciper iakttas och att territoriella gränser inte\r\nrevideras annat än i fullständig enighet mellan\r\nberörda parter. Vill vi förhindra att Östeuropa rivs\r\nupp i en lång serie etniska och territoriella\r\nkonflikter som med de vapenarsenaler som står till\r\nbuds kan bli utomordentligt farliga för freden i hela\r\nEuopa, är det framför allt minoriteternas\r\nrättigheter inom ramen för givna statsgränser som\r\nkraftfullt måste värnas.</pre><pre>Den här frågan har aktualitet redan i våra baltiska\r\ngrannländer. Det är med den djupaste glädje som\r\nvi hälsar dem välkomna i kretsen av fria stater, och\r\ndet är självfallet en viktig uppgift för Sverige under\r\nde kommande åren att på bred front bygga ut våra\r\nkontakter med Baltikum. Med kännedom om det\r\nsenaste halvseklets tragiska historia förstår vi också\r\nmer än väl den oro som våra baltiska grannfolk har\r\nkänt och ännu känner inför hoten mot den\r\ninhemska kulturens fortbestånd. Ändå måste vi till\r\ndem likaväl som till andra folk i Östeuropa rikta en\r\nvarning mot överdriven nationalism. Vill man\r\ntrygga en framtid i fred och samförstånd krävs det\r\nen vidsynt och generös hållning gentemot\r\nnationella minoriteter.</pre><pre>Vad händer då i återstoden av det forna\r\nSovjetunionen? Ja, det egendomliga har inträffat\r\natt det nu främst förefaller vara yttre krafter som\r\nhåller denna statsbildning vid liv. Som villkor för\r\nekonomiskt bistånd kräver västvärldens stormakter\r\natt det skall finnas en kompetent motpart som kan\r\naxla ansvaret för Sovjetunionens gamla och nya\r\nskulder. Det är också ett starkt intresse för\r\nvästsidan och för världsfreden att de väldiga\r\nsovjetiska arsenalerna hålls under noggrann\r\nkontroll, i första hand då kärnvapnen. Därför är det\r\nnu inte minst omvärlden som gärna vill förhindra\r\natt Sovjetimperiet upplöses i sina primfaktorer.</pre><pre>Men att allt skall förbli vid det gamla är förstås\r\notänkbart. De tolv republikerna har redan\r\netablerat sig som suveräna stater och kommer inte\r\natt åter underkasta sig ett allsmäktigt centralstyre.</pre><pre>I ruinerna av vad som nyss kallades ''den\r\nutvecklade socialismen'' möter vi nu en djup\r\nfattigdom. Under de allra närmaste månaderna\r\nmåste vi i väst överväga vilka insatser som är\r\nnödvändiga för att förhindra en allvarlig nöd under\r\nden kommande vintern. Att omfattande\r\nhumanitära insatser är oundgängliga framstår\r\nredan som uppenbart. Det kommer också\r\nfortsättningsvis att behövas ett tekniskt bistånd för\r\natt få den östeuropeiska marknadsekonomin på\r\nfötter. Men det stora resursflöde som erfordras i\r\nriktning österut bör enligt min mening hellre vara\r\nprivat än offentligt. Ju förr de nya makthavarna\r\nlyckas stabilisera sina ekonomier och skapa rimliga\r\nvillkor för både inhemska och utländska\r\ninvesteringar, dess bättre blir utsikterna att häva\r\nmisären och den djupa fattigdomen.</pre><pre>Herr talman! Den riktigt stora misären och\r\nfattigdomen finns förstås i den tredje världen.\r\nNågra av u-länderna har klarat sig hyggligt under\r\n80-talet, men i stora områden ser vi i stället fortsatt\r\nstagnation eller kräftgång. Det gäller inte minst i\r\nAfrika söder om Sahara. Afrika är liksom\r\nLatinamerika hårt nedtryckt av den skuldkris som\r\nhar sitt ursprung i 70-talets internationella\r\növerlikviditet och i det stora lättsinne varmed\r\nkrediter beviljades och togs emot. Den rika världen\r\nmåste nu ta sin del av ansvaret för den ohållbara\r\nsituation som därigenom har uppkommit.</pre><pre>Anf. 39 MARGARETA VIKLUND (kds):</pre><pre>Herr talman! Inledningsvis vill jag påstå att bistånd\r\när och bara kan bli en del av ett samarbete på\r\nmånga nivåer med u-länderna. Handel med andra\r\nländer och de inkomster den ger liksom\r\ndirektinvesteringar och andra kapitalflöden är\r\nviktiga delar av det som krävs för att ekonomiskt\r\nhjälpa u-länderna.</pre><pre>Men i det direkta biståndsarbetet är det viktigt med\r\nnära kontakter mellan givare, förmedlare och\r\nmottagare, dvs. med en direkt hjälp länder emellan\r\noch mellan institutioner, kommuner, län och\r\nindivider i olika länder. Sådana direkta kontakter\r\nhandlar inte bara om bistånd i egentlig mening utan\r\nom medmänskligt kunskaps- och\r\nerfarenhetsutbyte. Vi kristdemokrater talar om\r\nbehovet av vänorter i u-länderna. Vi anser att ett\r\nsystem med vänorter skulle kunna öka samhällens\r\noch individers engagemang och intresse för\r\nmänniskors situationer i andra länder.</pre><pre>I Sverige finns många frivilliga organisationer som\r\nengagerat arbetar för att utifrån människors behov\r\ni u-länder och i Öst- och Centraleuropa hjälpa och\r\nbygga upp. Deras engagemang måste kunna tas till\r\nvara ännu mer. Ett i mottagarlandet folkligt\r\nförankrat bistånd kan vara ett sätt att fortare nå\r\ndemokratimål. Ett folkligt förankrat bistånd har\r\nockså stora förutsättningar att nå kvinnor och barn,\r\nsom är de mest utsatta.</pre><pre>Herr talman! Jag är väl medveten om att det finns\r\nmånga fallgropar i ett rörelseinriktat bistånd. Men\r\njag vet att det också har många fördelar just därför\r\natt det kan ta till vara den enskilda människans\r\nengagemang, kunskaper och intresse. Det är viktigt\r\natt alla kanaler utnyttjas i biståndsarbetet. Här\r\nkommer bl.a. också FN in i bilden.</pre><pre>För ett litet land som Sverige är det naturligt att\r\narbeta multilateralt genom FN. Ett sätt för FN att\r\nåtervinna förlorad respekt är att satsa extra på\r\nutvecklingsinsatser, flyktingfrågor, miljö och\r\nbiståndsarbete för kvinnor och barn. Även om FN\r\nåren 1975--1985 anordnade ett jämställdhetens\r\ndecennium med jämställdhetskonferenser i\r\nMexiko, Köpenhamn och Nairobi och antog\r\nresolutioner, proklamationer och deklarationer, är\r\nkvinnan i världen i dag långt ifrån jämställd.</pre><pre>Det är viktigt att för ett framtidsperspektiv satsa på\r\nkvinnorna nu. Det kan man göra genom att arbeta\r\nför att kvinnorna skall få sina rättigheter\r\ntillgodosedda i både familje- och samhällsliv,\r\ntillgång till utbildning, inkomster och karriär,\r\nsjukvård, hälsovård och reellt inflytande på beslut,\r\nsom berör deras egen tillvaro. Kvinnor skall ha den\r\nsjälvklara rätten att äga jord, att ha ett avlönat\r\narbete och rätt att uppta lån.</pre><pre>En av vårt lands uppgifter i FN och i andra\r\ninternationella sammanhang måste vara att\r\npåverka ländernas regeringar till att vidta åtgärder\r\nså att kvinnornas personliga och politiska\r\nrättigheter respekteras. Om man inte lyssnar på\r\nkvinnorna, som står närmast jorden och livet,\r\nkommer ingen hållbar utveckling till stånd. Det är\r\nmin fulla övertygelse. Det är dags att inse att\r\nkvinnorna i dag har den viktigaste rollen om vi vill\r\nleva på en rimligare jord.</pre><pre>Det är också viktigt att FN har kvar och\r\nvidareutvecklar sin betydelsefulla roll som\r\nkoordinator i det multilaterala hjälparbetet vid\r\nt.ex. katastrofer, då olika länders och\r\ninternationella organisationers insatser måste\r\nsamordnas. FN måste utveckla sitt preventiva\r\narbete och i tidigt skede identifiera signaler om\r\nhungersnöd, krigsrisk och epidemier av olika slag.\r\nDet är en viktig fredsbevarande uppgift.</pre><pre>Generalförsamlingens behandling i november av\r\nFNs roll vid katastrofsituationer kommer\r\nförhoppningsvis att vara ett viktigt led i de beslut\r\nsom tas för att effektivisera verksamheten på det\r\nområdet. Det är bra att Sverige finns med där och\r\nkan agera.</pre><pre>Det måste vara ett naturligt inslag i FNs konferens\r\nför mänskliga rättigheter 1993 och\r\nbefolkningskonferensen 1994 att lägga stor vikt vid\r\nsådant som kan belysa åtgärder för att förbättra\r\nkvinnornas politiska, civila, rättsliga, sociala,\r\nekonomiska och kulturella rättigheter. Det är ett\r\njämställdhetskrav, herr talman.</pre><pre>Anf. 40 LARS ANDERSSON (nyd):</pre><pre>Herr talman, ärade ledamöter! Jag vill först beröra\r\nen ordningsfråga. Rubriksättningen för mitt tal,\r\nInternationella frågor, står kammarkansliet för. Jag\r\nhar inte påverkat placeringen under den rubriken.</pre><pre>Svensk rätts europeisering är den största\r\nförändringen inom den svenska rätten sedan 30-\r\nåriga kriget. Europakonventionen om\r\nmedborgerliga fri- och rättigheter, som tillkom för\r\n40 år sedan, har visat sig ha konsekvenser som få\r\nanade före 80-talet.</pre><pre>I början hade ratificeringen av\r\nEuropakonventionen föga verkan i Sverige. Innan\r\nkonventionen ratificerades skedde en grundlig\r\ngenomgång i regeringen och riksdagen av dess olika\r\nartiklar, men det befanns att svensk rätt på alla\r\npunkter uppfyllde konventionens krav, utom vad\r\ngäller religionsfriheten. Det fanns därför inte\r\nbehov av att förändra någon lagstiftning. Till sitt\r\ninnehåll var konventionen redan svensk rätt.</pre><pre>Under 80-talet kunde konventionen inte längre\r\nhållas borta, även om många försök gjordes.\r\nKonventionen åberopades och diskuterades och\r\nanvändes vid pläderingar i rättssalarna, och\r\nsvenska klagomål till europeiska kommissionen i\r\nStrasbourg växte till sådant antal att fr.o.m. 1983\r\nvar Sverige i förhållande till invånarantalet den\r\neuropeiska stat som drabbats av flest klagomål över\r\nhuvud taget.</pre><pre>Europakonventionens betydelse är något som vi\r\nalla måste ta till oss. Den som sett ljuset är Sten\r\nHeckscher. Nydemokrati kommer att gå i spetsen\r\nför att sprida kunskap och ljus över dessa frågor\r\nsom är viktiga för oss alla.</pre><pre>Med tanke på Europakonventionens betydelse för\r\nEG och det faktum att Sverige biträtt konventionen\r\när det både nödvändigt och möjligt för våra\r\nmyndigheter att som viktigt underlag för sitt\r\nbeslutsfattande beakta Europakonventionens text.\r\nSker det inte, ökar risken för att den svenska staten\r\nfår sitta på de anklagades bänk i Strasbourg.</pre><pre>För att genomföra detta rent praktiskt krävs en\r\nkompetenshöjning hos de svenska myndigheterna\r\noch materiellt sett ökad kompetens hos de svenska\r\ndomstolarna.</pre><pre>Det har gjorts gällande på grundval av de danska\r\nerfarenheterna att det för Sveriges del kommer att\r\nbehövas tusen jurister i Bryssel. Inom\r\njustitiedepartementet har man låtit förstå att 300\r\njurister måste tillkomma i departementet. Det är av\r\nvikt att detta arbete och rekryteringen kommer att\r\nske på rätt sätt. Jag är den förste att beklaga att\r\ndetta arbete har försummats.</pre><pre>Jag vill avslutningsvis med detta inlägg göra\r\nregeringen och riksdagen uppmärksamma på den\r\nutveckling som nu sker med en rasande fart inom\r\nden svenska rättens område och att man nu bör inse\r\nEuropakonventionens betydelse för mänskliga\r\nrättigheter även för Sveriges del.</pre><pre></pre><pre>Anf. 41 INGBRITT IRHAMMAR (c):</pre><pre>Herr talman! I dag vill jag dryfta barnens situation\r\ni världen. Dostojevskij uttrycke sig så här om barn:\r\n''Om barns lidande är tänkt att utgöra summan av\r\ndet lidande som är oundvikligt för att sanningen\r\nskall segra, så vill jag ge en varning: Det är inte\r\nsäkert att sanningen alltid är värd ett sådant pris.''</pre><pre>Barns lidande förknippas oftast med fattiga länder,\r\nmed länder utsatta för krig, naturkatastrofer och\r\noroligheter, eller så förknippas barns lidande med\r\ndiktatursystem. Men jag skall nu förknippa barns\r\nlidande med ett rikt land, ett land i fred, ett land\r\nsom har en nyckelroll som en demokrati med\r\nledande position i världen. Jag tänker på USA. Jag\r\ntänker på de barn, tonåringar, som på senare tid\r\ndömts till döden i USA, trots att de varit under 18\r\når, när brotten begåtts. Jag tänker på mer än 90\r\ndödsdömda tonåringar i Amerika sedan 1970-talet,\r\nmånga ungdomar som fått dödsstraff bl.a. på grund\r\nav brist på vårdplatser. Uppgifterna är hämtade ur\r\nAmnesty-rapporter.</pre><pre>Mot denna bakgrund måste Sverige fortsätta att\r\narbeta för att dödsstraffet avskaffas i världen och\r\nfortsätta att i bilaterala kontakter med USA ta upp\r\ndet omoraliska och oacceptabla i att utdöma\r\ndödsstraff för barn. Självklart anser centern också\r\natt Sverige bör ta initiativ till att dödsstraff upphävs\r\növerallt i världen och till en FN-studie, som\r\nutvärderar eventuella preventiva effekter av\r\ndödsstraffet. Det kunde vara en väg att gå fram för\r\natt bli av med dödsstraffet.</pre><pre>Herr talman! När skall kurdiska barn få uppleva\r\ntrygghet och säkerhet, få leva utan förtryck och\r\ndiktatur? Den frågan är vi många som ställer oss.\r\nOberoende av om kurdiska barn vuxit upp i\r\nTurkiet, Iran eller Irak har de alltför ofta förvägrats\r\nsina mänskliga rättigheter, sin rätt till liv och\r\nutveckling, trygghet och skydd, medbestämmande\r\noch respekt. Vi minns alla de kemiska\r\nbombningarna över Halabja, Iraks raserande av\r\nnära fyratusen kurdiska byar, som ledde till stora\r\nflyktingströmmar till Iran och Turkiet. Vi minns\r\nSaddam Husseins angrepp på kurderna efter\r\nKuwaitkriget och alla flyende, sjuka och svältande\r\nbarn. Nu när kurderna åter börjar bygga upp sina\r\ngamla byar i norra Irak hotas deras liv och existens\r\nigen, inte bara från Saddam och Bagdad utan också\r\nfrån turkiskt flyg. Från olika håll anfaller fienden\r\noch skapar nya flyktingvågor. Enligt uppgifter jag\r\nfick i början av veckan är ytterligare ca 250 000\r\nkurder på flykt. De flyr undan Turkiets bombningar\r\ni norra Irak. Turkiet skall, enligt samma källor, ha\r\nanvänt napalm inne på irakiskt område.</pre><pre>Kurder flyr också från hotet av nya irakiska\r\nangrepp mot kurdiskt område i norra Irak, den s.k.\r\nfria zonen. Enligt min och centerns mening måste\r\nvi nu från Sveriges sida begära besked om\r\nnapalmbombningarna från Turkiet och högljutt\r\nprotestera över de turkiska bombningarna, något\r\nsom Tyskland redan lär ha gjort. Vi måste också\r\ndiskutera och planera och ha en beredskap inför\r\neventuella nya irakiska attacker mot kurderna i\r\nvinter.</pre><pre>Herr talman! När får de sahariska barnen uppleva\r\nett fredligt Västsahara? När får de lämna\r\nflyktinglägren i Algeriet, där de fötts eller bott i\r\növer 16 år? Enligt FNs fredsplan skall en\r\nfolkomröstning hållas i januari nästa år. Nu\r\nkrånglar Marocko och kung Hassan igen, trots att\r\nFN-observatörer redan är på plats för att övervaka\r\ndet eldupphör som Marocko, befrielserörelsen\r\nPolisario och FN kommit överens om. Från svenskt\r\nhåll behövs påtryckningar mot Marocko, så att\r\nfredsplanen blir respekterad och kan genomföras.\r\nDessutom behövs en beredskap, så att vi kan\r\nbidraga från svenskt håll med valövervakning,\r\nhjälp med valadministration, transporter m.m.</pre><pre>När det gäller de palestinska barnens svåra\r\nsituation, bl.a. på de ockuperade områdena, vill jag\r\ninstämma i mycket av det som Viola Furubjelke\r\nframhöll. Själv hade jag anledning att besöka\r\nVästbanken i somras, och jag såg de besvärligheter\r\nsom de palestinska barnen i dag utsätts för, i likhet\r\nmed vad de judiska barnen tidigare har utsatts för.\r\nVi måste reagera i alla situationer.</pre><pre>Barnslavar, barnarbetare, gatubarn, handikappade\r\nbarn, flyktingbarn, krigsbarn. De är allas vårt\r\nansvar. FNs konvention om barns rättigheter är ett\r\novärderligt tillskott i arbetet för barns rättigheter i\r\nsamhället. Nu måste Sverige i såväl bilaterala som\r\nmultilaterala kontakter påverka så att samtliga\r\nstater erkänner sin respekt för konventionens mål\r\noch intentioner.</pre><pre>Jag vill avrunda med mitt inledningscitat: ''Om\r\nbarns lidande är tänkt att utgöra summan av det\r\nlidande som är oundvikligt för att sanningen skall\r\nsegra, så vill jag ge en varning: Det är inte säkert\r\natt sanningen alltid är värd ett sådant pris.''</pre><pre>Anf. 42 HANS GÖRAN FRANCK (s):</pre><pre>Herr talman! Välkända framgångar i kampen för\r\nmänskliga rättigheter har uppnåtts och också\r\nberörts i dagens debatt. Uppslutningen om de\r\nmänskliga rättigheterna är fortfarande i alltför stor\r\nutsträckning en läpparnas bekännelse. De\r\ninstrument som finns för att vaka över\r\nefterlevnaden är alltjämt bräckliga och trubbiga.\r\nDet krävs att världssamfundet sätter in betydligt\r\nstörre kraft och resurser för att åstadkomma en\r\neffektivitet i verksamheten för mänskliga\r\nrättigheter -- MR. Det är hög tid att det utses en\r\nHigh Commissioner för MR i likhet med vad som\r\nfinns för flyktingverksamheten.</pre><pre>Sedan öststaterna och åtskilliga andra länder, som\r\ntidigare gjort starkt motstånd mot förslaget, ändrat\r\nhållning till den internationella MR-verksamheten,\r\nborde förutsättningarna för ett svenskt initiativ\r\nvara vida bättre än tidigare. En High Commissioner\r\nskulle inte bara höja statusen på verksamheten utan\r\näven ge nya möjligheter för ett mer dynamiskt\r\narbete på detta viktiga område.</pre><pre>Vi gläder oss åt den nya demokratiska utvecklingen\r\ni Öst- och Centraleuropa, men vi bortser från de\r\nrisker som finns för en nationalistisk, reaktionär\r\noch högerextrem utveckling, som framdeles kan bli\r\nen stor fara för respekten för de mänskliga\r\nrättigheterna.</pre><pre>I en annan del av Europa finns ett land där denna\r\nutveckling länge varit en realitet, nämligen i\r\nTurkiet. Den politik som landets högerregering för,\r\när också ett bra exempel på hur man kan godkänna\r\noch ratificera alla relevanta konventioner på MR-\r\nområdet men i stor omfattning bryta mot dem, bl.a.\r\ni fråga om tortyr och annan brutal behandling.</pre><pre>Det är nödvändigt att Sverige tar nya initiativ för att\r\nförmå Turkiet att uppfylla konventionskraven. Det\r\när oacceptabelt att det finns en dubbelstandard i\r\nfråga om demokrati och mänskliga rättigheter inom\r\nEuroparådet. Varje medlemsland, inkl. Sverige,\r\nhar ett medansvar för de allvarliga kränkningar som\r\nbegås i Turkiet i kraft av den stadga som finns för\r\nrådet.</pre><pre>I kampen för de mänskliga rättigheterna ser\r\nkonservativa kretsar ofta alltför ensidigt på frågan.\r\nDet är främst de politiska fri- och rättigheterna som\r\nkommer i förgrunden, medan de ekonomiska,\r\nsociala och kulturella rättigheterna kommer i\r\nbakgrunden.</pre><pre>Det åberopas ofta att de fattiga länderna har\r\nväldiga svårigheter att uppfylla konventionskraven.\r\nDetta går inte att bestrida. Men uppfyllandet av\r\nkonventionerna är inte bara ett ansvar för det\r\nenskilda landet utan för hela världssamfundet. De\r\nrika länderna har i grund och botten huvudansvaret\r\nför att de mänskliga rättigheterna i fråga om arbete,\r\nbostad, utbildning, kultur, miljö och social välfärd\r\ninte bara blir tomma ord. Det är mot denna\r\nbakgrund det gäller att inte bara försvara\r\nenprocentsmålet i fråga om bistånd utan även att\r\nverka för en utökning av detsamma här och ute i\r\nvärlden.</pre><pre>Ekonomiskt stöd till Öst- och Centraleuropa får,\r\nenligt min mening, inte tas från u-landsbiståndet.\r\nInte heller vår flyktinghjälp får ta i anspråk\r\nbiståndsmedel till u-länderna.</pre><pre>Flyktingströmmarna ute i världen, som uppgår till\r\ntiotals miljoner, är en följd av förföljelse och\r\nockupationer och av krig och svält.</pre><pre>Vi gläds åt att kampen för att avskaffa\r\nockupationerna i Namibia, Afghanistan och de\r\nbaltiska länderna krönts med framgång. Men det\r\nfinns andra länder som drabbats av långvarig\r\nockupation utan att världssamfundet och FN gjort\r\ntillräckliga insatser för att häva dem. Norra Cypern\r\när ockuperat av Turkiet sedan 17 år, Västbanken\r\noch Gaza av Israel i mer än 23 år. Långvariga\r\nockupationer har också drabbat andra länder. Tibet\r\nhar ockuperats av Kina, Östtimor av Indonesien\r\noch delar av Cuba av USA. Det är hög tid att\r\nopinionen och världssamfundet sätter in sin kraft\r\nför att få slut på dessa folkrättsstridiga ingripanden.</pre><pre>Sverige måste ta initiativ i FN till en avveckling av\r\nalla främmande ockupationer. Detta bör vara en\r\nhuvuduppgift under 1990-talet, som skall vara ett\r\nfolkrättens årtionde.</pre><pre>Det är under ockupationer som de värsta\r\nkränkningarna av mänskliga rättigheter sker. Det\r\när utländska ockupationer som alstrar de största\r\nflyktingströmmarna.</pre><pre>En generös och human flyktingpolitik är\r\ninternationell solidaritet i praktisk handling.\r\nRegeringsbeslutet den 13-december 1989 om\r\ninskränkningar i möjligheterna att få asyl i Sverige\r\nmåste upphävas. Det måste bli ett generellt\r\nverkande beslut, liksom 13 decemberbeslutet var\r\noch är det. Det får inte bli en långhalning med\r\nundersökning av land för land. Det är inte rimligt\r\natt ha olika praxis för olika länder vid olika tider.</pre><pre>De med tiden allt kraftigare anmärkningar som\r\nriktats mot Sverige från FN-kommittén mot\r\nrasdiskriminering för att inte lagstifta i enlighet\r\nmed konventionen är viktiga att reagera på, inte\r\nminst med tanke på Sveriges trovärdighet i\r\ninternationella sammanhang.</pre><pre>I ett nytt betänkande från JK Hans Stark har\r\nframlagts förslag som på ett effektivare sätt kan\r\nstraffrättsligt beivra den organiserade\r\nrasdiskrimineringen.</pre><pre>Jag uppmanar regeringen att snarast framlägga\r\nförslag som tillgodoser berättigade krav på en aktiv\r\nbekämpning av rasism och främlingsfientlighet i\r\nvårt land, även när det gäller lagstiftning mot\r\nrasdiskriminering inom arbetslivet.</pre><pre>Rasismen måste bekämpas på alla områden. Allt\r\ndetta behövs för att skapa bättre förutsättningar för\r\natt bekämpa de förtäckta, dolda rasfördomarna,\r\nsom är mycket farliga och förrädiska. Till syvende\r\noch sist är det du och jag som aldrig får vara tysta\r\nvar än det smygande giftet sprids.</pre><pre>Anf. 43 BERITH ERIKSSON (v):</pre><pre>Herr talman! På sex minuter hinner man inte ta\r\nupp allt som man skulle vilja ta upp. Därför vill jag\r\nbörja med att säga att jag ställer mig bakom Daniel\r\nTarschys tal om minoriteters rättigheter, Ingbritt\r\nIrhammars om nödvändigheten av att fördöma\r\nTurkiets bombning av kurdiska byar i Irak, och\r\nHans Göran Francks anförande om mänskliga\r\nrättigheter.</pre><pre>Främlingsfientligheten och rasismen har ökat, även\r\nhär i Sverige. Många flyktingförläggningar i vårt\r\nland har utsatts för terrorattacker. Högerextrema\r\npartier gick framåt i årets skolval. 1987 ansåg 44 %\r\nav svensk ungdom att invandringsbestämmelserna\r\nborde bli strängare. Nu, tre år senare, har siffran\r\nstigit till 75 %.</pre><pre>Docent Charles Westin, som är expert på\r\ninvandrarfrågor vid Stockholms universitet, säger\r\natt en kombination av faktorer ligger bakom den\r\ntilltagande främlingsfientligheten. Men den\r\navgörande faktorn, som gett legitimitet åt\r\nfrämlingsfientligheten, utgörs av regeringens beslut\r\ni december 1989 om åtstramning av\r\nflyktingpolitiken. En annan viktig faktor är den\r\nmisslyckade flyktingmottagningen. De långa\r\nväntetiderna, och att flyktingarna inte fått arbeta,\r\nhar gjort att människor tror att flyktingarna\r\nkommit hit för att dra nytta av vårt bidragssystem.\r\nLuddiga och mångtydiga uttalanden från\r\nregeringsföreträdare om riktiga flyktingar har\r\nbidragit till att skapa den bilden hos allmänheten.</pre><pre>Inskränkningar i asylrätten har haft oerhört\r\nnegativa verkningar. Många människor med behov\r\nav skydd mot förföljelse har skickats tillbaka till\r\nsina hemländer. I flera fall har de bevisligen utsatts\r\nför ytterligare förföljelse som tortyr, eller\r\nförsvunnit -- och man vet inte vad som har hänt\r\ndem. I andra fall har flyktingar med\r\ndokumenterade tortyrskador, som ändå inte har\r\nblivit trodda, försökt bränna sig till döds under\r\nutvisningsförfarandet.</pre><pre>Men i tisdags kunde vi glädjande nog konstatera att\r\nstatsrådet Friggebo meddelade att det nu är de\r\nregler som gällde före den 13 december 1989 som\r\nåter gäller. Det var min tolkning av vad hon sade,\r\noch jag hoppas att den är riktig.</pre><pre>Det är oerhört viktigt att det läggs ökad vikt vid\r\nmänskliga rättigheter i skolundervisningen. Här\r\nkan skolan få värdefull hjälp från Amnesty\r\nInternational, som har tillgång till unik och\r\nsynnerligen tillförlitlig information på detta\r\nområde. Fortsätter de nuvarande tendenserna med\r\nytterligare försvagning av värderingar hos vår\r\nungdom om humanism och solidaritet med svaga\r\noch förtryckta -- ja, då går vi en mörk framtid till\r\nmötes.</pre><pre>Frågan om invandrarverket skulle egentligen\r\nbehöva en egen debatt. Verket har utvecklats till en\r\nallt större byråkratisk koloss, som slukar allt fler\r\nmiljarder i anslag. Trots detta fungerar det mesta\r\notillfredsställande.</pre><pre>Det är helt enkelt så, att invandrarverket\r\nkännetecknas av samma typ av problem som rådde\r\ni Östeuropa -- en förstelnad, överbyråkratiserad\r\norganisation som lever sitt eget liv.</pre><pre>Jag tror att vi måste börja tänka i nya banor när det\r\ngäller organiseringen av vårt flyktingmottagande.\r\nBehöver vi egentligen ett invandrarverk? Borde\r\ninte varje departement svara för invandrarfrågorna\r\ninom sitt område, medan en invandrarminister har\r\nsamordningsansvar? Kunde inte tillståndsprövning\r\nhelt föras över till regionala asylnämnder där\r\nmuntligt förfarande kunde äga rum i alla\r\ntveksamma ärenden, och kunde inte kommunerna\r\ndriva flyktingförläggningar? Även om man ger\r\nkommunerna en skälig ersättning, skulle det ändå\r\nbli billigare än att anlita herrar som Bert Karlsson.\r\nFlykting- och asylfrågor och medborgarrättsfrågor\r\när främst rättssäkerhetsfrågor och passar illa både i\r\narbets- och i bostadsdepartementet.</pre><pre>Och framför allt: Vi måste snabbt få regler som ger\r\nasylsökande rätt att arbeta under väntetiden. Jag\r\ntror att det är nödvändigt med ett radikalt\r\nnytänkande på dessa områden. Annars kommer de\r\nnuvarande missförhållandena att spela de\r\nfrämlingsfientliga krafterna i händerna, och\r\ndärmed utgöra det största hotet mot asylrätten.</pre><pre>Jag undrar när vi kan vänta oss ett mer\r\ngenomarbetat förslag om en bättre fungerande\r\nflyktingmottagning. Vi har nu fått veta att vi på\r\nvåra bord kommer att få frågan om\r\növerprövningsnämnd. Men det räcker inte.</pre><pre>Anf. 44 INGELA MÅRTENSSON (fp):</pre><pre>Herr talman! I går blev jag uppringd av en man\r\nfrån Skåne, som engagerat sig för flyktingar i\r\nmånga år i olika organisationer -- Röda korset m.fl.\r\nHan var förtvivlad. Han hade nyligen varit med då\r\nen jugoslavisk familj fick besked om att den skulle\r\nutvisas från Sverige. Han sade att det var det mest\r\nskakande han varit med om. Familjemedlemmarna\r\nrev sönder sina kläder, kastade sig bakåt och skrek\r\nut sin förtvivlan. De hade väntat i Sverige i elva\r\nmånader på att få sin dom. När de fick den blev de\r\nhelt knäckta, och de är nu intagna på psykiatrisk\r\navdelning -- och i nästa vecka skall de utvisas.\r\nPappan är politiskt förföljd, sonen har deserterat\r\nfrån armén, mamman har i sonens närvaro\r\nvåldtagits av jugoslavisk polis i syfte att hon skulle\r\navslöja uppgifter om sin man. Våldtäkt anser\r\nAmnesty vara lika med tortyr.</pre><pre>Jag känner också en ensamstående mor, som i flera\r\når engagerat sig för två unga arabiska bröder som\r\ndeserterat från militären. De har varit i Sverige i\r\növer tre år och väntat otåligt på besked. Nu har de\r\nockså fått besked om avvisning. Tre år av sina unga\r\nliv har de tillbringat i sysslolöshet och i orolig\r\navvaktan på beslut. Situationen har gjort dem\r\nrastlösa och ångestfyllda. Den ensamstående\r\nmodern har varit ett stort moraliskt stöd för dessa\r\npojkar under den tid de har vistats i Sverige.</pre><pre>Jag tog de här två exemplen för att visa på några\r\nsom har gjort insatser. Men det finns otroligt många\r\nsvenska medborgare som har engagerat sig för\r\nflyktingar här i landet. Det kan man knappast tro\r\nnär man läser tidningar och tittar på TV. Där får vi\r\nsnarare se hur främlingsfientliga inställningar\r\nkommer till uttryck. I stället borde vi få se\r\nansiktena på de människor som engagerat sig för\r\nflyktingarna, för de gör heroiska insatser. Men det\r\när främlingsfientlighet som är skrämmande och\r\nsom kittlar journalister och sensationslystna läsare.\r\nDet har blivit mera opportunt och rumsrent att\r\nuttala sig negativt om invandrare.</pre><pre>Jag vill i detta sammanhang nämna den kampanj\r\nsom pågår i Göteborg mot byggandet av en moské.\r\nDen kampanjen är rent förfärlig, och den strider\r\nmot religionsfriheten i vårt land. Jag kan inte annat\r\nän se den kampanjen som uttryck för\r\nfrämlingsfientlighet. Jag vet att också Torgny\r\nLarsson kommer att ta upp den här frågan och\r\nutveckla den vidare. Jag tycker det är angeläget att\r\nvi reagerar mot den här typen av yttringar.</pre><pre>Jag skulle önska att vi oftare fick se och höra talas\r\nom människor som engagerar sig för flyktingar. Då\r\nskulle kanske sådana humanitära värderingar i\r\nstörre utsträckning sprida sig till våra ungdomar.\r\nValresultatet i skolorna hade då kanske inte blivit\r\natt eleverna i sådan stor utsträckning röstat på\r\nytterlighetspartier som också för fram\r\nfrämlingsfientliga åsikter.</pre><pre>I valrörelsen fick jag många gånger frågan om vi i\r\nfolkpartiet vill att det skall komma fler flyktingar\r\ntill Sverige. Nej, naturligtvis inte, svarade jag. Vi\r\nönskar inte att människor skall behöva fly från sina\r\nländer, tvärtom. Det bästa är naturligtvis om\r\nmänniskor kan bo kvar i sina hemländer. Men\r\nsituationen är ju inte sådan i världen, utan i stället\r\när miljontals människor på flykt. Vi har som land\r\nförbundit oss i konventioner att ge asyl till\r\nmänniskor som är politiskt förföljda i sina\r\nhemländer. Vi har råd att vara solidariska mot dem\r\nsom har det svårt.</pre><pre>Vi måste få en humanare flyktingpolitik, och det\r\nhar vi hävdat länge från folkpartiets sida. Det\r\nbetyder inte att vi skall släppa in vem som helst,\r\nmen vi skall ta emot dem som är politiskt förföljda.\r\nVi måste också lämna den politik som infördes vid\r\nLucia år 1989. Den politiken har vi i folkpartiet\r\ntidigare vänt oss emot, och regeringsförklaringen\r\nhar gjort klart att det skall bli en ändring på den\r\npunkten. I en humanare flyktingpolitik ingår också\r\nrätten till arbete, rätten att få snabbare beslut och\r\ninte behöva gå här i åratal och vänta i oro.</pre><pre>Naturligtvis kan vi i Sverige inte ta emot alla\r\nflyktingar. Vi måste också verka för att andra rika\r\nländer påtar sig sin del av ansvaret. Inte minst i\r\nEuropa bör man ha en större förståelse för de\r\nfattigaste länderna och hur man skall lösa\r\nflyktingfrågan. För att minska människors behov av\r\natt fly är det viktigt att vi håller fast vid vår\r\nbiståndspolitik och att vi verkar för att andra\r\nindustriländer också ställer upp med större bistånd\r\nän i dag. Det är också angeläget att vi ser till att\r\nkonflikter av den typ som Daniel Tarschys tog upp\r\nhär i dag, han pekade på Jugoslavien och de forna\r\nöststaterna, löses på ett annat sätt än genom vapen.\r\nVi måste satsa på att lösa konflikter på fredlig väg.</pre><pre>Anf. 45 TORGNY LARSSON (s):</pre><pre>Herr talman! Under de senaste åren har\r\ninvandrarfientligheten och rasismen ökat på ett\r\nmycket oroväckande sätt i vårt land. Inte minst\r\nskolvalet gav besked om att många ungdomar har\r\nfallit offer för dessa stämningar. Det vi för några år\r\nsedan trodde var en liten obetydlig grupp fanatiker\r\nsom inte har lärt någonting sedan 30-talet, utgör nu\r\nmånga människor som av olika skäl är fientligt\r\ninställda till invandrare, flyktingar och dem som har\r\nen avvikande bakgrund.</pre><pre>Denna inställning tar sig många olika uttryck. Då\r\ndet gäller det svenska u-landsbiståndet säger man\r\natt vi inte skall stödja fjärran länder och folk som\r\nbor långt bort från Sverige, utan främst dem som\r\nbor nära oss, precis som om solidaritet och rättvisa\r\nhar att göra med avståndet från vårt land, antalet\r\nmil härifrån.</pre><pre>Då det gäller invandrar- och flyktingpolitiken vill\r\nman kraftigt begränsa invandringen samtidigt som\r\nman sprider fördomar om människor med annat\r\nutseende och ursprung och dessa människors\r\nkultur.</pre><pre>Det är nu nödvändigt att vi börjar granska vad\r\ndenna rasism och invandrarfientlighet står för och\r\ninnebär. Det är nödvändigt att vi ingående\r\nanalyserar dess orsaker och följderna av om det inte\r\ngörs något för att bekämpa den.</pre><pre>Som Ingela Mårtensson nyss sade pågår det i\r\nhennes och min hemstad Göteborg en kampanj\r\nemot den invandrargrupp som utgörs av de där\r\nboende muslimerna, vilka länge velat bygga en\r\nmoské. Det är naturligt att dessa människor vill\r\nkunna utöva sin religion i en för ändamålet lämpad\r\nbyggnad, även om de för oss kan förefalla en smula\r\nannorlunda och har en avvikande uppfattning. Men\r\nom detta har stått en seg och utdragen strid där\r\nmånga fördomar har vädrats om människor med\r\nannat ursprung och med annan kultur och religion\r\nän den egna. I de fall man inte sagt blankt nej till\r\nett moskébyge, har man menat att den kan byggas\r\npå någon annan plats än i den egna stadsdelen. Den\r\nkan väl byggas i centrala Göteborg, men inte här på\r\nHisingen, sade en person som jag talade med.</pre><pre>Mot beslutet att bygga moskén i stadsdelen\r\nBrämaregården på Hisingen har nu över 5 000\r\nmänniskor protesterat i en namninsamling.\r\nLedaren för denna namninsamling säger som svar\r\npå frågan om han inte är för religionsfrihet att\r\ndenna i så fall bör vara geografiskt begränsad. På\r\nHisingen skall vi inte ha någon religionsfrihet, säger\r\nhan. För att ytterligare sätta press på\r\nmyndigheterna har nu Hisingens\r\nkommunalförening, som står bakom denna aktion,\r\nbeslutat ställa upp i söndagens\r\nkyrkofullmäktigeval, eftersom man protesterar\r\nmot att församlingen och dess präster vill värna om\r\nreligionsfriheten. Just i dag har man inbjudit\r\nkommunstyrelsens ordförande, stadsdelsnämndens\r\nordförande, biskopen och kyrkoherden till ett möte\r\nom den här frågan och vill ställa dem mot väggen.</pre><pre>Enligt Göteborgs-Posten säger kyrkoherden i\r\nförsamlingen att den kampanj som\r\nmoskémotståndarna i Hisingens kommunalförening\r\ndriver påminner om 30-talets Tyskland.\r\nFrämlingsfientlighet går stick i stäv mot en kristen\r\nmänniskosyn, säger han. Jag skulle vilja tillägga att\r\nden strider mot den humanism i vår samhällssyn\r\nsom präglat vårt land under mycket lång tid. Jag\r\nringde honom för en timme sedan och frågade\r\nhonom om han stod för de ord jag nyss läste upp.\r\nJa, jag står för varje ord som stått i Göteborgs-\r\nPosten och i tidningarna, sade han. Det som är\r\nskrämmande är att det är så många olika slags\r\nmänniskor från olika samhällsgrupper som fallit\r\noffer för dessa strömningar i tiden. En person sade\r\nenligt samma tidning: Religionsfrihet är ett\r\nöknamn på någonting vi inte kan acceptera.</pre><pre>Det är nu nödvändigt att alla goda krafter hjälps åt\r\natt bekämpa den främligsfientlighet som nu visar\r\nsig alltmer tydligt. Det är nödvändigt att människor\r\noch organisationer i praktisk handling värnar om\r\nreligions- och föreningsfrihet. Vi måste stödja de\r\npartier och krafter som vill värna synen på alla\r\nmänniskors lika värde.</pre><pre>Det är naturligt att invandrar- och flyktingfrågor\r\nlätt väcker starka känslor. Det har de gjort länge,\r\noch de kommer säkert att göra det även i framtiden.\r\nDen gamla regeringen lade fram en proposition om\r\naktiv flykting- och immigrationspolitik. Den\r\ninnebar förslag till förbättringar jämfört med\r\nnuvarande lagstiftning. Mycket viktigt var förslaget\r\nom en strategi inriktad på att angripa orsakerna till\r\nflyktingströmmarna liksom försöket att finna\r\ntydliga asylregler och önskan om att öka\r\nflyktingkvoten.</pre><pre>Nu har den nya regeringen dragit tillbaka\r\npropositionen. Jag utgår ifrån att det snart skall\r\nkomma en ny i stället. Det som nu är särskilt\r\nangeläget är att regeringens beslut av den 13\r\ndecember 1989, då reglerna för asylrätt kraftigt\r\nskärptes, snarast upphävs. Det är också nödvändigt\r\nmed en intensifierad informationsverksamhet och\r\nopinionsbildning så att den ökade\r\nfrämlingsfientligheten och högerextremismen så\r\nsnabbt som möjligt undanröjs.</pre><pre></pre><pre>Demokratifrågor</pre><pre>Anf. 46 BIRGER HAGÅRD (m):</pre><pre>Herr talman! Inte i något annat fritt land har vi\r\nkunnat bevittna en så stor utbredning av den\r\noffentliga makten som i Sverige. Det har skett en\r\npolitisering över hela linjen, oftast då i demokratins\r\nnamn. Men har detta verkligen inneburit att de\r\nenskilda människorna fått ett större inflytande?\r\nNej, snarare tvärtom. De enskildas intressen har\r\nkommit i bakvatten. De enskilda människorna har\r\nfått allt svårare att kunna hävda sig mot den\r\noffentliga maktens anspråk.</pre><pre>Ett tecken på detta har vi inte minst i Alvar\r\nAlvgard, mannen som dock, får vi hoppas och\r\nenligt vad som försports i dag, äntligen kommer att\r\nvederfaras den rättvisa som han under så lång tid\r\nkunnat ställa krav på.</pre><pre>Det blir den nya borgerliga regeringens uppgift att\r\nmed lagens hjälp stärka människornas fri- och\r\nrättigheter. Vår uppgift blir att öka medborgarnas\r\nrättssäkerhet, öka medborgarnas möjlighet att\r\npåverka de beslut som fattas. Detta är nödvändigt\r\nför att stärka demokratins livskraft. Därmed kan vi\r\nockså leva upp till det som bl.a. min lärofader en\r\ngång i tiden, Gunnar Heckscher, med emfas\r\nbrukade framhålla: Det är varje generations\r\nuppgift att vinna demokratin på nytt.</pre><pre>Regeringsförklaringen tar upp några konkreta\r\nfrågor. Den ena gäller skyddet för äganderätten,\r\nsom skall skrivas in i grundlagen. Det sägs att\r\nregeringen avser att tillsätta en utredning för att\r\nlägga fram förslag om detta. Som Bertil Fiskesjö så\r\nriktigt påpekat i en artikel i Svenska Dagbladet är\r\ndet inte så lätt att skriva in äganderätten i en fri- och\r\nrättighetsförklaring och ge ett effektivt\r\ngrundlagsskydd. Det kan gärna bli en\r\nportalparagraf som alla bugar vördnadsfullt inför,\r\nmen som det i själva verket blir relativt lätt att\r\nkringgå. Vi har sett rätt många exempel på detta.</pre><pre>För egen del tror jag att enda sättet att komma till\r\nrätta med detta är att ställa krav på kvalificerade\r\nmajoriteter när det finns risk för att man ger sig in\r\npå områden där den enskildes rätt kan komma att\r\nkränkas.</pre><pre>Det behövs också att man i fri- och\r\nrättighetskatalogen för in ett skydd för\r\nnäringsfriheten och för avtalsfriheten.</pre><pre>En annan punkt som tas upp i\r\nregeringsförklaringen är möjligheten till ökat\r\npersonval. Det skulle ge medborgarna bättre\r\nmöjligheter att påverka vilka som skall\r\nrepresentera dem. Det har aviserats att ett sådant\r\nförslag till ändring av valsystemet skall läggas fram.</pre><pre>Här är vi inne på den gamla diskussion som gjort\r\nsig gällande sedan 1800-talets mitt, med John Stuart\r\nMill, som förfäktade proportionalitetens princip,\r\noch Walter Bagehot som framför allt förfäktade\r\nmajoritetsvalets roll i sammanhanget.</pre><pre>Jag tror inte i och för sig att vi i detta land skulle\r\nvara mogna att gå över till ett helt nytt valsystem.\r\nVisserligen har Björn von Sydow i en artikel i\r\nDagens Nyheter för någon tid sedan förfäktat det\r\nfranska systemet med dubbla omgångar, men\r\nfortfarande med just majoritetsval i\r\nenmansvalkretsar. Där har man en andra omgång\r\nför den som inte uppnått 50 % i första omgången.</pre><pre>Jag tror inte tiden är mogen för detta. Inte heller\r\ntror jag att man kommer att vara mogen för att ge\r\nsig in på t.ex. det tyska valsystemet, som jag måste\r\nsäga att jag har starka sympatier för. Där har\r\nmedborgarna två röster. En lämnas regionvis, där\r\nproportionalitet tillämpas, medan den andra\r\nanvänds för enmansvalkretsar till den andra hälften\r\nav Bundestag. I och för sig skulle detta kanske vara\r\nen lämplig utväg, men jag tror väl mera på att man\r\ni så fall antingen ger sig in på den finländska\r\nmodellen eller också på den belgiska, kanske med\r\nmodifieringar åt det ena eller det andra hållet. Att\r\nvi ändå kommer att få en markering gör det möjligt\r\nför väljarna att kunna rösta på person och inte bara\r\npå parti.</pre><pre>Sedan är det en annan sak, som den ärade\r\nledamoten Hugo Hegeland har påpekat i flera\r\ninlägg i tidningar. Man kanske inte skall överdriva\r\npersonvalets betydelse i den massmediernas tid\r\nsom vi nu upplever. Det blir nog ändå Ingvar\r\nCarlsson, Calle Bildt, Bengt Westerberg och andra\r\nsom kommer att tilldra sig det största intresset.</pre><pre>\r\nDet kommer också att vara nödvändigt -- och den\r\nfrågan kommer att tas upp i\r\nkonstitutionsutskottet -- att på något sätt\r\nåstadkomma tekniska förändringar som gör det\r\nomöjligt att träda fram på det sätt som skedde i\r\nfyrstadskretsen. Där förde man under olika\r\npartibeteckningar fram de egna namn som\r\nskånepartiet ville föra fram. Det är ett oskick som\r\nman bör stävja på något sätt.</pre><pre>Det finns många andra områden, herr talman, som\r\ndet skulle vara intressant att gå närmare in på. Vi\r\nkan tala om den negativa föreningsrätten, ett\r\nområde som det behöver göras någonting åt, liksom\r\nmöjligheten för enskilda människor att ta initiativ\r\ntill folkomröstningar. Just initiativsidan synes mig\r\nvara försummad.</pre><pre>Även i övrigt finns en rad områden som väl skulle\r\nförtjäna uppmärksamhet, men jag hoppas att det\r\nsom har kommit fram i regeringsförklaringen också\r\nskall kunna leda fram till positiva resultat, allt i\r\nsyfte att stärka den svenska demokratin.</pre><pre>Anf. 47 OLLE SCHMIDT (fp):</pre><pre>Herr talman, ärade ledamöter! Årets valresultat\r\nvar omtumlande för många. Oron i den svenska\r\nvalmanskåren gav ett resultat, som ingen bara för\r\nnågot år sedan kunde förutse. Förvisso ett\r\nmemento för oss från de s.k. etablerade politiska\r\npartierna. Vårt vanliga svenska sätt att driva\r\npolitik, att debattera, bl.a. i denna kammare, att\r\nlösa politiska problem och att fånga upp\r\nmedborgarnas krav på förändringar har fått en rejäl\r\nörfil av de svenska väljarna.</pre><pre>Vi har därför all anledning att fundera över de\r\npolitiska arbetsformerna, bl.a. riksdagens roll i den\r\npolitiska vardagen.</pre><pre>Valet gick illa för folkpartiet liberalerna, men jag\r\när självfallet ändå nöjd med att Sverige fått en ny\r\nregering, som enligt regeringsförklaringen är\r\nberedd att föra en liberal politik.</pre><pre>Dock finns det orosmoln som tornar upp sig. Det\r\nhar nämnts tidigare i debatten.</pre><pre>Årets val blev också ett val där grundläggande\r\nvärderingar ifrågasattes -- som respekt för alla\r\nmänniskors lika värde, som tolerans inför\r\noliktänkande och som absolut rättssäkerhet för\r\nalla. Detta är för mig klassiska, humanistiska -- och\r\nför den delen liberala -- principer som ett\r\ndemokratiskt samhälle alltid med kraft måste slå\r\nvakt om.</pre><pre>Den ideologiska ensidighet som präglat det\r\nsocialdemokratiska Sverige får nu inte bytas ut mot\r\nintolerans och respektlöshet. Och jag tänker inte\r\nbara på synen på invandrare och flyktingar utan på\r\nsamhällsklimatet i stort. Extremhögerns\r\nframgångar i skolvalen måste tas på allvar. Det sker\r\nendast med en öppen och kritisk debatt. Tystnad\r\nvore förödande! Här har vi alla ett mycket stort\r\nansvar.</pre><pre>Herr talman! Så till mitt egentliga ämne: behovet\r\nav en förnyelse av det svenska regionala styret.</pre><pre>Nu sammanfogas bit för bit ett nytt, enat Europa --\r\nutan gränser, men med allt starkare regioner. Det\r\när därför hög tid att börja fundera över om Sveriges\r\nnuvarande samhällssystem kan fungera i det\r\nmoderna Europa.</pre><pre>Behovet av en ökande regional demokrati för att\r\nklara viktiga frågor kommer att bli stort -- som t.ex.\r\nspecialistsjukvård, infrastruktur, kollektivtrafik,\r\nutbildnings- och forskningsfrågor och miljöfrågor.</pre><pre>En viktig del i en levande demokrati är att\r\nmänniskor känner att de verkligen kan påverka.\r\nNär det gäller den regionala nivån ''göms många\r\nfrågor undan'' -- ett övergripande regionalt folkvalt\r\nforum saknas helt enkelt.</pre><pre>Låt mig gå till mitt eget hemlän -- Malmöhus län.\r\nVi har 20 kommuner, två landsting, fyra\r\nkommunalförbund, ett kommunförbund, otaliga\r\nmellankommunala samverkansorgan och bolag.\r\nLänsstyrelsen och statens övriga regionala instanser\r\ntrasslar ytterligare till det hela. Den regionala röran\r\när total.</pre><pre>Går vi sedan över den konstlade länsgränsen till\r\nKristianstad blir röran ännu större.</pre><pre>I synnerhet i samband med den kommande\r\nÖresundsbron krävs nu samordning för att Skåne\r\nskall kunna hävda sig och stärka sin ställning.</pre><pre>Herr talman! Ett sammanhållet Skåne med\r\nnärheten till Själland får ca tre miljoner invånare\r\nmed goda kommunikationer, mycket goda\r\nutbildnings- och forskningsmöjligheter. Vi får en\r\ngemensam bostads- och arbetsmarknad. Lägg\r\ndärtill närheten till det alltmer dynamiska norra\r\nTyskland, de gamla Hansastäderna.</pre><pre>Ett första steg i rätt riktning -- ett mer\r\nsammanhållet Malmöhus län -- tas nu genom\r\nbildandet av ett gemensamt kommunalförbund\r\nmellan landstinget och Malmö stad när det gäller\r\nansvaret för kollektivtrafiken. Men detta räcker\r\ngivetvis inte.</pre><pre>Jag vill därför vända mig till den nya regeringen --\r\ntrots att deninte är här i kammaren -- och i\r\nsynnerhet till den nya civilministern, Inger\r\nDavidsson. Nu är det hög tid att göra något åt det\r\nregionala styret i Sverige. Jag menar då inte att\r\ncivilministern skall damma av de gamla förslagen\r\nom ökad länsdemokrati med länsparlament. Tiden\r\noch utvecklingen har sprungit ifrån dessa gamla 70-\r\ntalsidéer. Ett nytänkande kan inte bygga på\r\nnuvarande landsting eller länsstyrelser.</pre><pre>Nej, jag tänker på en total nyordning med en\r\nmodern författning också på det regionala planet.</pre><pre>Ingemar Mundebo, Carl Johan Åberg och den\r\nframlidne Gustaf Petrén har funderat i liknande\r\nbanor -- ett Sverige med färre regioner. En del,\r\nockså i den här kammaren, hävdar att detta är en\r\nomöjlighet i vårt befolkningsmässigt lilla men\r\nytmässigt stora land. Jag tror dessa kritiker har fel.</pre><pre>Hur som helst har vi i de södra delarna av Sverige\r\nblivit politiskt överens om att börja arbetet med att\r\nskapa ett gemensamt Skåne, ett folkvalt skånskt\r\nparlament. Enighet har kunnat nås i både\r\nMalmöhus läns landsting och Malmö\r\nkommunfullmäktige. Flera av partierna i\r\nKristianstads län är inne på samma linje. Självfallet\r\nmåste dessa frågor lösas i samförstånd mellan våra\r\nbåda län.</pre><pre>Det är ändå min förhoppning, herr talman, att\r\nriksdag och regering stöder oss nerei Skåne, så att\r\ndetta förändringsarbete kan komma i gång snabbt.\r\nJag tror nämligen att de principer som väglett oss\r\ngäller för hela landet.</pre><pre>Inrättandet av folkvalda regionparlament med\r\nökade beslutsmöjligheter skulle stärka demokratin\r\noch även öka människors valfrihet. Ansvaret skulle\r\nbli synligare och makten flyttas från Stockholm till\r\nlandsorten.</pre><pre>Riksdagens makt behöver minskas, och vi\r\nriksdagsledamöter behöver faktiskt inte vara så\r\nmånga. Samma sak gäller de centrala verken och\r\nmyndigheterna -- minskad makt och minskad\r\nbyråkrati.</pre><pre>Jag ber alltså, herr talman, att riksdag och regering\r\nlåter oss få börja i södra Sverige med den här\r\nnyordningen. Jag tror att det är av oerhört stor\r\nbetydelse för att vi skall få en livskraftigare och\r\nmodernare svensk demokrati i det Europa som nu\r\nformas, det Europa som vi i Sverige nu är beredda\r\natt gå in i.</pre><pre>Anf. 48 Tredje vice talman BERTIL FISKESJÖ\r\n(c):</pre><pre>Herr talman! Det har här refererats till\r\nregeringsförklaringen. Jag tycker att\r\nregeringsförklaringen är väldigt tunn när det gäller\r\nförfattningsfrågor och demokratifrågor över huvud\r\ntaget. Det behövs vidare initiativ än vad som finns\r\ni regeringsförklaringen. Man kan naturligtvis vara\r\ntacksam för de initiativ som enligt regeringen skall\r\ntas, men det tillgodoser inte de reformkrav som jag\r\nanser att vi bör ställa på den svenska författningen.</pre><pre>Vi har länge från centerpartiet krävt en bred\r\nförfattningsutredning, och vi har i motioner till\r\nriksdagen lagt fram förslag om frågeområde efter\r\nfrågeområde. Om regeringen vill visa den goda\r\nviljan kan det vara ganska lätt att skriva direktiv\r\nmed utgångspunkt i våra motioner.</pre><pre>Jag hinner inte här gå in i detalj på de olika\r\nfrågorna, eftersom taletiden är endast sex minuter,\r\noch det innebär att jag i hög grad får rada upp\r\nfrågorna.</pre><pre>För det första menar jag att en ny\r\nförfattningsutredning skall se över alla de punkter\r\ni grundlagen som vi i den här kammaren under de\r\ngångna åren har stridit kring utan att komma till\r\nenighet om vad de innebär. Det är djupt\r\notillfredsställande att det finns en rad bestämmelser\r\ni vår författning där det har visat sig att vi i\r\nriksdagen kan hamna i olika uppfattningar om den\r\nrätta tolkningen. Så bör det icke få vara. Jag brukar\r\nsäga att grundlagen skall hållas fräsch, dvs. att vi\r\nskall sätta oss ner och komma överens om\r\nformuleringarna och också om betydelsen av de\r\nformuleringar vi för in. Det gäller t.ex.\r\nskattebegreppet, tolkningen av förbudet mot\r\nretroaktiv beskattning. Det gäller\r\nnormgivningsmaktens fördelning, och det gäller en\r\nlång rad andra frågor.</pre><pre>Det finns även en lång rad andra ting som jag tycker\r\natt man skall ta upp. Birger Hagård var inne på\r\npersonvalsfrågan, och den är viktig. Jag har också\r\ntidigare angivit hur jag anser att de frågorna skall\r\nlösas. Majoritetsval är ju ingen lösning.\r\nMajoritetsval är inget personval, det måste\r\nunderstrykas med breda streck. De som väljer i\r\nenmansvalkretsar har ju i fråga om kandidater för\r\ndet parti de röstar på inget val, utan de måste helt\r\nenkelt ta den kandidat som partiet har ställt upp.\r\nPersonval är således möjligt endast inom ramen för\r\nett proportionellt valsystem. Jag har alltså\r\nuppfattningar om hur det bör gå till, men det hinner\r\njag inte nu utveckla närmare.</pre><pre>Birger Hagård nämnde också missbruken av\r\nvallagens generösa bestämmelser vad gäller att\r\nställa upp i val, vilket har förekommit i olika delar\r\nav vårt land, mest utrerat i Skåne. Vi måste rensa\r\nupp i dessa bestämmelser. Det får icke\r\nfortsättningsvis kunna gå till på det sättet. Det vi\r\nhar fått bevittna är ju närmast en fråga om\r\nbedrägeri.</pre><pre>Folkomröstningsinstitutet bör vi ta itu med. Jag\r\nmenar att vi skulle ha samma ordning som man har\r\npå många andra håll i världen. Folkinitiativ kan\r\nnaturligtvis diskuteras, men jag tror att i varje fall\r\nett första steg skulle kunna vara att beslut fattas i\r\nriksdagen och att en minoritet av riksdagen därefter\r\nfår möjlighet att kräva att frågan skall gå till\r\nfolkomröstning, dvs. ungefär samma bestämmelser\r\nsom vi har när det gäller folkomröstningar om\r\ngrundlagar. Detta system skulle ha många fördelar\r\njämfört med det nuvarande, som ju, om vi\r\nanvänder det, kan leda till besvärliga\r\ntolkningstvister. Vi har ju alla därvidlag\r\nkärnkraftsomröstningen i minne.</pre><pre>Bestämmelserna om upplösningsrätt och extraval\r\nmåste vi ta upp till diskussion, och sedan har vi\r\nlänsdemokratifrågorna, som Olle Schmidt tog upp.</pre><pre>Detta är ganska märkligt. Vi i centerpartiet har år\r\nefter år väckt motioner i dessa frågor. Vi har\r\nmotioner som nu ligger i konstitutionsutskottet där\r\nvi, såvitt jag kan förstå av den preliminära\r\ndiskussionen, blir ensamma. Jag uppmanar Olle\r\nSchmidt att tala med Ylva Annerstedt och andra\r\nfolkpartister som sysslar med dessa frågor.</pre><pre>Jag noterade att socialdemokraten Widar\r\nAndersson i sitt anförande i går tog upp dessa\r\nfrågor och fäste mycket stor vikt vid dem. Vi\r\nbehöver regionala parlament, sade han bl.a. Han är\r\nsocialdemokrat. Socialdemokraterna i\r\nkonstitutionsutskottet är nu beredda att avstyrka\r\ncenterpartiets motion.</pre><pre>Bertil Persson, som är moderat från Skåne, hade\r\ntidigare i dag ett anförande i vilket han kom in på\r\ndessa frågor. Moderaterna i konstitutionsutskottet\r\när beredda att avstyrka centerpartiets motion.</pre><pre>Det måste finnas någon korrespondens mellan å\r\nena sidan allt prat som förekommer och det som\r\nskrivs i tidningarna t.ex. i Skåne från företrädare\r\nför de andra partierna och å andra sidan det\r\nställningstagande man är beredd att göra här i\r\nriksdagen.</pre><pre>I anknytning till detta kan man naturligtvis nämna\r\nfrågan om skilda valdagar, som ju blir ännu\r\nviktigare om vi skapar regionala parlament med ett\r\növergripande ansvar för regionen. Frågan är viktig\r\nredan nu, men den blir i så fall ännu viktigare.</pre><pre>Odd Engström hade i går ett något märkligt\r\nanförande om riksdagen och utskottens verksamhet\r\nhär i riksdagen. Han lovade då att sluta varje\r\nanförande med att finansutskottet skall förstärkas.\r\nVi har en intern riksdagsutredning som håller på\r\nmed dessa frågor, och det är den rätta platsen att ta\r\nupp frågor av denna karaktär.</pre><pre>Anf. 49 OLLE SCHMIDT (fp) replik:</pre><pre>Herr talman! Jag kan försäkra Bertil Fiskesjö om\r\natt jag i dessa frågor har varit så litet tyst som\r\nmöjligt. Jag tycker att Bertil Fiskesjö möjligtvis gör\r\ndet litet lätt för sig, och det var därför jag\r\npoängterade att det inte handlar om de gamla 70-\r\ntalsidéerna om länsdemokrati och länsparlament.\r\nJag menar, och jag uppfattade det så att även Widar\r\nAndersson i sitt anförande i går var inne på det, att\r\nSverige skall ha större regioner med\r\nregionparlament. Vi kan inte bygga på att\r\nsammanföra landsting och länsstyrelser. Det var\r\nden idé som fördes fram på 70-talet, och jag vet att\r\ncentern har drivit den länge. Låt oss inte träta om\r\ndetta.</pre><pre>Jag tror att det sker ett uppvaknande inom samtliga\r\npolitiska partier.</pre><pre>Man kan ibland konstatera, Bertil Fiskesjö, att\r\nljuset kommer från söder, från Skåne, och där har\r\nvi i alla fall både i Malmö och ute i länet blivit\r\nalltmer överens över partigränserna. Jag hoppas att\r\nvi också får med våra vänner i Kristianstad, så att vi\r\nkan sprida ljuset ända upp till denna kammare. Jag\r\ntror att det är helt nödvändigt att Sverige får en\r\nmodernare författning i detta stycke.</pre><pre>Jag vill inte ironisera över att kammaren ser ut son\r\nden gör -- det vore förmätet av mig efter bara några\r\ndagar här -- men debatten kändes friskare i Malmö\r\nkommunfullmäktige än i denna, i och för sig mycket\r\nbegåvade, församling. Det är bl.a. färre åhörare\r\nhär. Jag tror att det är nödvändigt att förändra\r\narbetsformerna. Ett sätt kan vara att ge\r\nregionparlamenten ökade beslutsmöjligheter. Då\r\nbehövs det inte så många bänkar och så många\r\nledamöter här, utan de kan få vara på sin hemort\r\noch besluta mer. Det är det som är det allra\r\nviktigaste. Man skall inte skapa nya politiska organ\r\nsom inte har makt och befogenheter, vilket\r\ndiskussionen på 70-talet mer handlade om.</pre><pre>Anf. 50 BIRGER HAGÅRD (m) replik:</pre><pre>Herr talman! Bertil Fiskesjö tog upp en rad\r\nangelägna områden, men tidsbegränsningen till sex\r\nminuter gör att man inte hinner med allt. Jag vill\r\ndock gärna säga att jag instämmer i mångt och\r\nmycket av vad han sade om angelägna\r\nreformområden.</pre><pre>Han tog upp det speciella krav som har ställts av\r\ncenterpartiet när det gäller länsdemokratin. Det\r\nkanske inte är så underligt att Bertil Fiskesjö inte\r\nfår med sig resten av utskottet, med tanke på att det\r\nsnarast är 1960- och 1970-talsidéer som ligger\r\nbakom, som Olle Schmidt sade. Det är inte sagt att\r\nvi skall förstärka landstingen. Det finns många\r\npartier -- bl.a. det jag tillhör -- som tvärtom mycket\r\nväl kan tänka sig att avskaffa landstingen. Om man\r\nskall göra någonting på detta område får man nog\r\ntänka nya tankar, och kanske också se över hela\r\nlänsindelningen och komma in på nya, regionala\r\nparlament.</pre><pre>Till de frågor som har tagits upp här skulle jag också\r\nvilja lägga denna, som nämns i\r\nregeringsförklaringen, nämligen att man avser att\r\nföreslå sådana lagändringar att friheten ökar på\r\nradio- och TV-området och att det i princip skall bli\r\nfri etableringsrätt. Detta är en väsentlig\r\nståndpunkt, och jag hoppas att man med kraft skall\r\nkunna driva denna från den nya regeringens sida.</pre><pre>Anf. 51 Tredje vice talman BERTIL FISKESJÖ\r\n(c) replik:</pre><pre>Herr talman! Nej, så lätt kommer man inte undan\r\ni debatter i denna kammare. De förslag som vi har\r\nlagt fram om länsdemokrati innesluter mycket väl\r\nde förändringar som Olle Schmidt tydligen vill ha.\r\nJag är öppen för att vi kan behöva förändra\r\nregionerna, men grundtanken är den som vi har\r\ndrivit länge här i kammaren. Ljuset i denna fråga\r\nhar alltså brunnit i riksdagen i många år. Det är\r\ningenting som några kommunalpolitiker i Malmö\r\nhar kommit på, utan det har varit en ledande fråga\r\nför oss inom centerpartiet länge.</pre><pre>I samband med att vi nu diskuterar regionernas\r\nEuropa och hur det folkliga inflytandet skall göra\r\nsig gällande på länsplanet, är det självklart att vi\r\nockså skall se på den organisatoriska och den\r\nregionala indelningen. Den nuvarande\r\nkonstruktionen är helt tokig, med ett slags\r\ntudelning mellan ett folkvalt parlament och en\r\nstatlig myndighet, som dessutom har fått förstärkta\r\nfunktioner för varje beslut som riksdagen har fattat\r\ni denna fråga under senare år. Den statliga, direkta\r\nstyrningen över länen har alltså ökat år efter år\r\ngenom beslut som har fattats, mot våra protester,\r\ni denna kammare. Utvecklingen har därmed gått i\r\ngalen riktning.</pre><pre>Olle Schmidt är välkommen att jobba för dessa\r\nfrågor. Han kan börja med att övertyga\r\nledamöterna i den egna riksdagsgruppen -- då har\r\nhan bidragit till att sprida ljuset dit åtminstone.</pre><pre></pre><pre>Anf. 52 INGVAR SVENSSON (kds):</pre><pre>Herr talman! Ordet demokrati är kanske ett slitet\r\nord i den politiska debatten, men värdena bakom\r\nbegreppet tillhör vårt samhälles viktigaste grund.\r\nInte minst de senaste årens händelser i Öst- och\r\nCentraleuropa visar på en mycket djup längtan\r\nefter och en hög värdering av demokratin.</pre><pre>Det största problemet i de kommunistiska staternas\r\nsamhällsbild var inte bara bristen på varor och\r\ntjänster -- även om det är nog så allvarligt -- utan\r\nfrämst det tillstånd av moralisk bankrutt som\r\nframskapats. Längtan efter en samhällsordning\r\nsom bygger på klara etiska principer om\r\nmänniskovärde och mänsklig värdighet har varit\r\ndet pådrivande i den här frigörelseprocessen.</pre><pre>Men demokratin är inte en process som når en\r\nslutpunkt. Det finns ingen slutgiltig demokratisk\r\nlösning på samhällets organisation. Demokratin\r\nmåste ständigt återerövras.</pre><pre>Demokratin är inte bara en institutionell modell,\r\ndär en majoritet styr över en minoritet.\r\nDemokratins substans ligger i de grundläggande\r\nvärdena och värderingarna -- det måste finnas en\r\netisk dimension och grund. Utan den blir\r\ndemokratin bara ord utan innehåll.</pre><pre>Herr talman! Vad det handlar om är en\r\nsammanhållen människosyn i botten. Och denna\r\nmänniskosyn måste vara en integrerad del av vårt\r\ntänkande. Speciellt viktigt är det att de uppväxande\r\ninförlivar denna inre kompass på ett tidigt stadium.\r\nDet är först när vi klarar av att frilägga och\r\nutkristallisera grunden i denna människosyn som vi\r\nhar en rimlig chans att hindra de krafter som vill\r\nundergräva demokratin. Är värdena och\r\nvärderingarna förankrade i vårt inre tänds\r\nvarningssignalerna snabbt om vi ser tendenser som\r\nstår i strid med den här grundsynen.</pre><pre>Just därför är en levande etisk debatt om vårt\r\nsamhälles grundläggande värden en fortgående\r\nnödvändighet. Ordet samhälle betyder för övrigt\r\ngemensam grund.</pre><pre>Det behövs en närvaro av ett alldeles specifikt\r\nmänniskovärde. Detta människovärde utsätts för\r\nhot från olika områden. Vi kan se det på att\r\nekologismen breder ut sig, dvs. att människan\r\nbetraktas som en djurart bland andra. I sin\r\nförlängning kan det ge underlag för politiska\r\nfilosofier som närmar sig socialdarwinismen på sin\r\ntid. Djungelns lag kan bli rådande.</pre><pre>Men även forskningsinriktningen tenderar på sina\r\nhåll att undergräva människovärdet och sätta det på\r\nundantag, till förmån för något slags\r\nnyttomaximeringsprincip. Även rasismen, som\r\nmånga talare har varit inne på i dag, är en grogrund\r\nsom sätter människovärdet på undantag. Vi får\r\nalltså inte släppa taget om människovärdet i den\r\npolitiska debatten.</pre><pre>Herr talman! Vidareutvecklingen av demokratin\r\nbör bygga på de små, nära gemenskaperna -- ett\r\nuttryck som används i regeringsförklaringen. Det\r\när i de små, nära gemenskaperna som vi växer,\r\nmognar och utvecklas som människor. Verklig\r\nmänsklig kommunikation sker ju ansikte mot\r\nansikte, och detta kan bara bli en realitet i de små\r\ngemenskaperna. Det kan lätt bevisas matematiskt,\r\ngenom att de parvisa relationerna i en grupp växer\r\ni antal mycket snabbare än gruppens storlek.</pre><pre>Bygger vi ett samhälle med många starka, små\r\nnaturliga gemenskaper så skapas också en\r\nbetydande motkraft mot auktoritära system och ett\r\nauktoritärt tänkande. Det är i de små naturliga\r\ngemenskaperna som vi har den goda motpolen mot\r\ndet monolitiska samhället.</pre><pre>I den politiska debatten diskuteras både\r\ncentralisering och decentralisering. Centralisering\r\när en idé om ordning, och decentralisering är en idé\r\nom frihet. Men det går att avbalansera denna\r\nparadox, detta spänningsfält. Här tror jag att den\r\nsvårstavade subsidiaritetsprincipen kommer att\r\nvara av stor betydelse i den framtida demokratiska\r\nutvecklingen. Principen är genial och enkel och\r\nborde tas på fullt allvar som verktyg i den svenska\r\ndemokratiprocessen. Den går kort och gott ut på\r\nföljande: I en hierarkisk organisation vilar\r\nbevisbördan alltid på dem som vill beröva en lägre\r\nnivå eller gemenskap dess funktion och därmed\r\ndess frihet och ansvar; de måste helt enkelt bevisa\r\natt den lägre nivån eller gemenskapen är ur stånd\r\natt fullgöra den avsedda funktionen på ett\r\ntillfredsställande sätt och att den högre nivån kan\r\ngöra det på ett bättre sätt.</pre><pre>Enligt den här maktfördelningsprincipen blir de\r\nsmå gemenskaperna det fundamentala.</pre><pre>Teorin bakom subsidiaritetsprincipen har\r\nutvecklats inom den katolska socialetiken och\r\nanammades tidigt av de kristdemokratiska\r\npartierna på kontinenten. Nu har den också blivit\r\nvägledande för det utvecklande arbetet inom EG.</pre><pre>Herr talman! Subsidiaritetsprincipen kommer att\r\nbli ett mycket användbart verktyg i den fortsatta\r\nutvecklingen av den svenska demokratin. Det är en\r\nförhoppning som vi kristdemokrater har.</pre><pre>Till sist, herr talman: Systembyggarna -- främst\r\nhemmahörande i den socialistiska ideologin --\r\nborde nu ha haft sin alltför väl tillmätta tid, som blir\r\nen parentes i svensk nutidshistoria. Nu är det dags\r\nför ett mer värdeorienterat tänkande, och där vill vi\r\nkristdemokrater gärna bidra.</pre><pre>Anf. 53 BJÖRN VON DER ESCH (m):</pre><pre>Herr talman! Riksdagens viktigaste uppgift är att\r\nstifta de lagar efter vilka landet skall styras.</pre><pre>Det är medborgarnas skyldighet att sedan följa\r\nlagarna.</pre><pre>Medborgarnas respekt för lagarna är en\r\nförutsättning för att demokratin skall fungera.</pre><pre>Men för att lagar skall vinna respekt hos\r\nmedborgarna krävs att lagarna i sig är utformade i\r\növerensstämmelse med det rättssystem som vunnit\r\nlegalitet i vårt land.</pre><pre>De ramar som gäller för lagstiftningen anges i våra\r\ngrundlagar och då framför allt i regeringsformen.</pre><pre>Detta är den gängse uppfattningen. Inte desto\r\nmindre visar den sig allt oftare vara otillräcklig och\r\nblir därigenom direkt missledande.</pre><pre>Under senare år har Sverige i accelererande takt\r\ndrabbats av fällande domar i Europadomstolen.\r\nDen sammanfattande benämningen för dessa\r\ndomar är ''brott mot konventionen för de\r\nmänskliga fri- och rättigheterna''.</pre><pre>Utöver de ekonomiska konsekvenser som fällande\r\ndomar innebär för svenska staten medför givetvis\r\ndet uppseendeväckande höga antalet fällande\r\ndomar i Strasbourg att Sveriges anseende som\r\nrättsstat lider skada, framför allt i internationellt\r\nperspektiv.</pre><pre>Som jag nyss påpekade är den gängse\r\nuppfattningen att ramarna för vår lagstiftning\r\nutgörs allenast av grundlagarna.</pre><pre>Så är emellertid ej längre fallet. Sverige har\r\nundertecknat en rad internationella konventioner.\r\nDärmed förväntas Sverige också uppfylla de\r\nåtaganden man därigenom gjort. Till åtagandena\r\nhör bl.a. Europakonventionen, som uppenbart ej\r\nrespekteras. Därom vittnar de fällande domarna.</pre><pre>Lagstiftarna, dvs. vi i denna riksdag, har inte till\r\nfullo insett att Europakonventionen skall tillmätas\r\nstörsta betydelse även vid svensk lagstiftning. Detta\r\när för många något nytt och främmande, men det är\r\nockså ofrånkomligt inför den integration i Europa\r\nsom nu förestår. Att vi dessutom högtidligen\r\nförbundit oss att följa konventionen borde i och för\r\nsig vara skäl nog att respektera den.</pre><pre>Inom kort skall denna riksdag ta ställning till något\r\nså ovanligt och samtidigt betydelsefullt som en ny\r\ngrundlag.</pre><pre>Denna yttrandefrihetsgrundlag innehåller avsnitt\r\nsom uppenbart strider mot Europakonventionen\r\noch därmed utgör brott mot mänskliga rättigheter.\r\nJag avser därvid bl.a. yttrandefrihetsgrundlagen 1\r\nkap. 12 §. Där stadgas att möjligheten skall ges att\r\ni lag meddela föreskrifter om förbud mot\r\nkommersiell reklam i såväl radio som TV.</pre><pre>En sådan förbudslagstiftning, dessutom i grundlag,\r\nstår i uppenbar strid med Europakonventionen\r\nartikel 10, som bl.a. stadgar att för att en\r\ninskränkning i yttrandefriheten skall vara\r\ngodtagbar måste den inte endast vara föreskriven i\r\nlag -- den skall dessutom ''vara nödvändig i ett\r\ndemokratiskt samhälle''.</pre><pre>Reklamförbudet i radio/TV uppfyller inte detta\r\nrekvisit. Det framgår av två nyligen avkunnade\r\ndomar i Europadomstolen. Man kan ju bara tänka\r\ntanken att det fanns möjlighet att förbjuda\r\nannonser i svensk press. Hur skulle svensk press då\r\nkunna finansiera sig?</pre><pre>I detta sammanhang finns skäl att hänvisa till\r\nmoderaternas partimotion 1990/91:K216 angående\r\nökad rättssäkerhet. Där sägs under avsnittet\r\nRespektera Europadomstolens utslag att Sverige\r\nunder senare tid vid flera tillfällen fällts av\r\nEuropadomstolen och att det är tydligt att svensk\r\nrättsordning inte uppfyller Europakonventionens\r\nkrav.</pre><pre>Vidare sägs att en allmän genomgång av svensk\r\nlagstiftning krävs i syfte att undanröja\r\nmotsättningar mellan svensk lag och konventionen.\r\nFörre utrikesministern Sten Andersson förklarade\r\nå regeringens vägnar den 16 juli 1991, alltså i\r\nsomras, i skrivelse till International Center of\r\nCensorship i London att konventionen utgör en del\r\nav vår inhemska lagstiftning, även om den inte är\r\ndirekt applicerbar.</pre><pre>Uttalandet inger hopp om att den tid nu är\r\ndefinitivt förbi då Europadomstolen betraktades\r\nblott och bart som Petréns lekstuga.</pre><pre>Riksdagens två största partier har således under\r\ndetta år öppet förklarat att Europakonventionen\r\nskall tillmätas största betydelse vid svensk\r\nrättstillämpning.</pre><pre>Skulle riksdagen trots nämnda deklarationer nu\r\nanta en grundlag som på avgörande punkter står i\r\nuppenbar strid med Europakonventionen fortsätter\r\nriksdagen därmed att allvarligt åsidosätta gjorda\r\nrättsliga internationella åtaganden.\r\nYttrandefrihetsgrundlagen kan därför inte antas i\r\nsin nuvarande utformning.</pre><pre>Anf. 54 Tredje vice talman BERTIL FISKESJÖ\r\n(c) replik:</pre><pre>Herr talman! Jag tycks vara den ende av de\r\nanmälda talarna under det här avsnittet som var\r\nmed när vi antog yttrandefrihetsgrundlagen, som\r\nnu är vilande, och för den skull vill jag gärna säga\r\nett par ord. Jag vill tillägga att vi ju så småningom\r\nskall behandla den en andra gång här i kammaren,\r\noch då kan vi föra en utförligare debatt.</pre><pre>Den beskrivning som här gavs av hänsynen till\r\nEuropakonventionen om mänskliga rättigheter var\r\ninte korrekt. Det är t.o.m. direkt inskrivet att\r\nlagrådet vid sin bedömning av lagförslag till\r\nriksdagen skall ta hänsyn till internationella\r\nkonventioner av det här slaget, och det gör man\r\nganska ofta.</pre><pre>Det är att märka att det i lagrådets yttrande över\r\nförslaget till ny yttrandefrihetsgrundlag fanns en\r\ndel anmärkningar på olika punkter. En del tog vi\r\nhänsyn till i konstitutionsutskottet, andra gick vi\r\nförbi. Men av intresse i det här sammanhanget är\r\natt det inte fanns någon anmärkning om att\r\nlagförslaget skulle bryta mot Europakonventionen\r\nför mänskliga fri- och rättigheter.</pre><pre>Detaljerna i den här debatten kan vi ta upp till\r\ndiskussion när förslaget kommer upp till slutligt\r\navgörande, men jag vill redan nu säga att\r\ngrundlagsbestämmelsen som sådan inte kan påstås\r\nstrida mot Europakonventionen artikel 10.\r\nDäremot kan möjligen lag stiftad på grundval av\r\ndenna bestämmelse komma att anhängiggöras vid\r\nEuropadomstolen, men det är en helt annan fråga.\r\nDet är grundlagen vi skall ta ställning till nu.</pre><pre>När det gäller de fällande domarna mot Sverige i\r\nEuropadomstolen vill jag rent allmänt säga att det\r\növervägande antalet av dem har berott på en så\r\nsmåningom ändrad praxis från domstolens sida när\r\ndet gäller att avgöra huruvida en enskild person har\r\nfått en adekvat rättslig behandling av sitt ärende i\r\nmedlemslandet. Här har jag för min del länge\r\nkrävt -- och det har givit ett partiellt resultat -- att\r\nvi skall ha generella möjligheter att gå till domstol\r\nmed beslut i förvaltningsärende. Det är där\r\nbristerna i huvudsak har funnits. Numera kan man\r\ngå över regeringsrätten. Men jag tycker inte att det\r\när tillfredsställande, utan jag anser att vi skall gå\r\nvidare i den här frågan och införa ungefär samma\r\nsystem som man har i t.ex. våra grannländer\r\nDanmark och Norge.</pre><pre>Anf. 55 BJÖRN VON DER ESCH (m)\r\nreplik:</pre><pre>Herr talman! Jag vill tacka Bertil Fiskesjö för\r\nrepliken. Bertil Fiskesjö sade att det inte är riktigt\r\natt man inte har granskat det i förhållande till\r\nEuropakonventionen. Lagrådet skulle ha gjort det.\r\nOm jag uppfattade Bertil Fiskesjö rätt sade han att\r\nman gör det ganska ofta. Jag vill lägga tonvikten vid\r\n''ganska''. I det här fallet har någon granskning\r\ngentemot Europakonventionen inte skett i den\r\nutsträckning som behövs.</pre><pre>Jag vill gärna hänvisa till dagens ledare i Svenska\r\nDagbladet som är rubricerad ''Tvivelaktig\r\ngrundlag''. I ledaren står att enligt flera jurister med\r\nsakkunskap på området står möjligheten i\r\nyttrandefrihetsgrundlagen att förbjuda reklam i\r\nstrid med Europakonventionen om de mänskliga\r\nfri- och rättigheterna. Utskottet borde därför kalla\r\ntill förhör för att utreda detta, innan\r\nyttrandefrihetsgrundlagen skickas till riksdagen för\r\nslutgiltigt avgörande, såvida man inte tycker att det\r\när roligt att se Sverige fällt i Europadomstolen.</pre><pre>Jag vill understryka att det kanske allra viktigaste i\r\ndet här skedet är att konstitutionsutskottet utreder\r\ndenna fråga i grunden och kallar in expertis på\r\nEuroparättsfrågor innan man godkänner\r\nyttrandefrihetsgrundlagen.</pre><pre>Anf. 56 Tredje vice talman BERTIL FISKESJÖ\r\n(c) replik:</pre><pre>Herr talman! Jag har självfallet inget emot att vi\r\nbereder alla ärenden så noggrant och ingående som\r\nmöjligt. Nu råkar det vara så att jag har suttit med\r\ni det förberedande arbetet med den här grundlagen\r\ni en särskild arbetsgrupp och tidigare i den s.k.\r\nyttrandefrihetsutredningen. Jag kan försäkra att vi\r\nhade alla texter framme som tänkas kunde, bl.a.\r\nden europeiska konventionen om övergripande\r\nTV-sändningar m.m., EGs direktiv i dessa frågor\r\noch naturligtvis även Europarådskonventionen. Vi\r\nförde också mycket ingående diskussioner i dessa\r\nfrågor när vi fattade beslut om grundlagen som\r\nvilande.</pre><pre>Grundlagsförslaget är antaget med nästan total\r\nenighet, vilket framgår av betänkandet. I den mån\r\ndet skulle finnas anmärkningar, riktar sig dessa\r\nanmärkningar i så fall gentemot samtliga partier.</pre><pre>Jag vill tillägga att vi naturligtvis skall vara\r\nnoggranna när vi lagstiftar, men vi lagstiftar inte i\r\nden svenska riksdagen på grundval av ledarstick i\r\nden ena eller den andra tidningen. Vi får själva\r\nutreda frågorna och komma fram till vad vi anser\r\nvara rätt och riktigt.</pre><pre>Det här är ett svårt område. Vi har hållit på med\r\ndessa frågor i årtionden. Det var svårt även under\r\nslutskedet, eftersom det fanns vissa avvägningar\r\nsom man måste göra. Liksom när det gäller de\r\nandra grundlagarna är denna grundlag öppen för\r\nförändringar. Som det sades redan år 1909, finns\r\ndet en inbyggd trygghet i författningen, nämligen\r\nstadgandet om möjligheten att förändra\r\ndensamma. Det har vi utnyttjat när det gäller\r\nregeringsformen, riksdagsordningen och\r\ntryckfrihetsförordningen.</pre><pre>Det är klart att vi kan ändra på den här grundlagen\r\nså småningom om det skulle visa sig att det finns\r\nbestämmeler i den som inte är bra eller som till\r\näventyrs, vilket jag inte tror, inte skulle vara\r\nförenliga med internationella åtaganden. Jag tycker\r\ndock att det skulle vara stor skada om man nu satte\r\ni gång en aktion för att stoppa det här\r\ngrundlagsverket i dess helhet. Då har man missat\r\nsjälva poängen med den nya\r\nyttrandefrihetsgrundlagen.</pre><pre>Anf. 57 BJÖRN VON DER ESCH (m)\r\nreplik:</pre><pre>Herr talman! Jag menar inte heller att vi på något\r\nsätt skall stifta grundlagar efter ledarstick. Jag vill\r\ndock försöka påpeka hur viktigt det är att man\r\ninnan förslaget läggs på riksdagens bord i KU tar in\r\nden expertis som finns.</pre><pre>Storbritanniens främste expert på Europarätt har\r\nskrivit en promemoria på 43 sidor som berör detta.\r\nHan har kommit till slutsatsen att Sverige inte\r\nskulle ha en chans att klara sig i ett\r\ndomstolsförfarande i Europadomstolen med ett fall\r\ndär grundlagen åberopas.</pre><pre>Jag har hört ett par gånger att denna lag skulle vara\r\nså utomordentlig därför att man har hållit på ett par\r\nårtionden med den. Jag skulle snarare säga att det\r\nvisar på hur politikerna har manipulerat i minst 20\r\når. Det finns inte ett land i Europa som inte har en\r\nlagstiftning där man har klarat ut frågan om\r\nkommersiell reklam i radio och TV. Sverige ligger\r\nt. o.m. efter Albanien på det här området.\r\nÖsterrike håller nu på med en sådan lagstiftning. I\r\nde numera fria staterna i öst fick man en vettig\r\nreklamlagstiftning redan efter ett par månader. Det\r\nskall inte behöva ta 20 år att klara ut en sådan\r\ndetalj.</pre><pre>Anf. 58 HUGO HEGELAND (m):</pre><pre>Herr talman! Jag tänker framföra några\r\nsynpunkter på socialdemokraternas\r\nspråkförvanskande verksamhet, vars syfte har varit\r\natt försköna den förda politiken.</pre><pre>Redan Per Albin Hanssons kända uttryck\r\nFolkhemssverige är en språkförvanskning i syfte att\r\nförsköna partiets politiska mål. Det uttalades i\r\nriksdagens remissdebatt år 1928 och angav\r\nsocialdemokraternas målsättning, som man ville\r\nskulle omfattas av alla medborgare. Gunnar\r\nFredriksson skriver mycket riktigt i sin bok Det\r\npolitiska språket om begreppet folkhemmet som ett\r\nidealsamhälle, en utopisk socialism.</pre><pre>Men vad är ett ''folkhem''? Det är en nära nog lika\r\nkonstig konstruktion som ordet ''folkdemokrati''. I\r\nstället för att i klartext tala om att\r\nsocialdemokraterna ville skapa ett socialistiskt\r\nsamhälle, utnyttjade man beteckningen folkhem i\r\nförhoppning om att lättare få svenskarna att svälja\r\noch även välja den socialdemokratiska politiken.</pre><pre>Ordet folkhem hade för övrigt använts redan av den\r\nfrisinnande politikern Alfred Petersson i Påboda. I\r\nett tal år 1909 sade han: ''Vårt samhälle, vad är det\r\nannat än ett människohem, ett stort folkhem.''\r\nDetta är ganska meningslösa tautologier. Men de\r\nkan vara farliga. Ett vanligt slagord i den nazistiska\r\npropagandan under Hitler-tiden var\r\n''Volksgemeinschaft'', dvs. folkgemenskap. Det\r\nsyftade på nazisternas påstådda strävan att utjämna\r\nklassmotsättningarna men blev tvärtom ett av\r\nargumenten för utrotande av judarna. Mina tankar\r\ngår osökt till George Orwells bok 1984, där\r\nmaktinnehavarnas manipulationer med språket\r\nobarmhärtigt gisslas.</pre><pre>På 1930-talet fick jag som tonåring ofta höra\r\nuttrycket kohandel. Trots att detta uttryck\r\nursprungligen betecknade en klandervärd\r\nbenämning på överenskommelser mellan annars\r\nmotsatta parter, försökte socialdemokraterna att ge\r\nuttrycket en mer humoristisk tolkning av den\r\npolitiska krisuppgörelsen mellan svenska arbetare\r\noch bönder år 1933.</pre><pre>1940-talet gav oss nästa socialdemokratiska\r\nslagord: Full sysselsättning. Det var en direkt\r\növersättning från William Beveridges bok Full\r\nemployment in a free society, som kom ut 1944. På\r\ndet slagordet levde Tage Erlander högt under 1950-\r\noch 1960-talet. Men när vi ändå registrerade en viss\r\narbetslöshet, fick vi en förskönande benämning på\r\narbetslösa: Friställda!</pre><pre>I början av 1950-talet svarade dåvarande\r\nfinansministern Per Edvin Sköld för ett\r\nförskönande uttryck, nämligen engångsinflation.\r\nSedan dess har vi haft åtskilliga s.k.\r\nengångsinflationer, så att en krona då är i dag bara\r\nvärd 10 öre! Ordförvanskningen upprepades när\r\nsocialdemokraterna beslutade om den\r\nkonfiskatoriska beskattningen av\r\nförsäkringsbolagens fonder hösten 1986. Då talades\r\nom en engångsskatt, vilket inte hindrade samma\r\nregering att senare beskatta även\r\npensionsfondernas avkastning.</pre><pre>Från 1960-talet kan nämnas några mindre insatser\r\npå området eufemismer i politiken. Inga Thorsson\r\nlanserade uttrycket bilburna ungdomar för raggare.\r\nMen alla bilburna ungdomar var ingalunda raggare!\r\nOch socialdemokratiska jurister började beteckna\r\nbilstölder som billån. Med det ordvalet kan alla\r\nstölder betecknas som lån när tjuven förklarar att\r\nhans avsikt hela tiden har varit att lämna tillbaka\r\nstöldgodset.</pre><pre>Laila Freivalds uttryckte i slutet av samma årtionde\r\nsin fulla förståelse för ungdomar som lade beslag på\r\nandras bilar när de inte hade råd att själva köpa sig\r\nen bil. 20 år senare, som justitieminister, vidhöll\r\nhon sin uppfattning men förklarade att hon nu\r\nskulle uttrycka sig bättre. Förmodligen skulle hon\r\nanvända sig av någon eufemistisk formulering om\r\naktivt ungdomligt ingripande mot upprörande\r\nsociala orättvisor eller kanske åberopa Kar de\r\nMumma och tala om ungdomars\r\nfrigjordhetsmanifestationer!</pre><pre>Varje årtionde sedan andra världskriget har\r\nbegåvats med minst ett bevingat, förskönande\r\nuttryck. När skatteomläggningen 1970\r\ngenomfördes och Gunnar Sträng senare på nytt\r\ntvingades höja skatterna talade han om\r\ninkomstförstärkning i stället för skattehöjning.</pre><pre>En följd av det höga skattetrycket är en omfattande\r\noffentlig sektor. För att framställa denna sektor i en\r\nså förskönande dager som möjligt har\r\nsocialdemokraterna börjat talat om den\r\ngemensamma sektorn. Men den offentliga sektorn\r\när inte mer gemensam än den privata sektorn. Den\r\ngemensamma sektorn är givetvis hela samhället.\r\nAv denna är den offentliga sektorn en del, än så\r\nlänge!</pre><pre>Statens växande del av och växande inflytande över\r\nsamhällets resurser har t.o.m. föranlett\r\nsocialdemokraterna att sätta likhetstecken mellan\r\nsamhället och staten. Därför är det glädjande att\r\ndet i regeringsförklaringen fastslås att ''nu är\r\nkollektivismens tid slut. I vårt Sverige kommer\r\nsamhället alltid att vara större än staten.'' Det är\r\ninte en eufemism, herr talman! Det är klartext!</pre><pre></pre><pre>Anf. 59 HARRIET COLLIANDER (nyd):</pre><pre>Herr talman! Jag säger som Ingvar Carlsson: Jag\r\nhar litet svårt att förstå debattordningen. Jag vill\r\nåterknyta till yttrandefrihetsgrundlagen.</pre><pre>Rubriken på mitt anförande är ''Den nya\r\nyttrandefrihetsgrundlagen -- ett hot mot\r\ndemokratin''.</pre><pre>Herr talman! Det finns ett vilande grundlagsförslag\r\nsom väntar på att om några veckor slutligt antas av\r\nriksdagen. Det avser en ny yttrandefrihetsgrundlag\r\nsom innehåller delar som är faktiska hot mot\r\ndemokratin.</pre><pre>Den här yttrandefrihetsgrundlagen har man arbetat\r\npå i 20 år, men trots detta blev den bara en dålig\r\nkompromiss, som man uppgivet baxade upp på\r\nriksdagens bord och som enhälligt antogs under\r\nförra mandatperioden. Underligt nog fanns det\r\nbara en enda reservation, dvs. bara en enda\r\nsärmening mot denna lag, som varje sant\r\ndemokratiskt sinnad person omgående borde ha\r\nförkastat.</pre><pre>De krav som en demokrati bl.a. skall ställa på en\r\nyttrandefrihetsgrundlag är att yttrandefriheten\r\ngaranteras i etermedia på samma sätt som pressens\r\nyttrandefrihet har sitt skydd i\r\ntryckfrihetsförordningen. Detta har emellertid inte\r\nskett på viktiga områden, såsom rätten till\r\netablering och sändning samt fri finansiering.</pre><pre>Skrivningen om etablering av etersändningar i\r\nradio, i 3 kap. 2 §, är luddig och till intet\r\nförpliktande. Som lagrådet starkt har betonat\r\nborde endast tekniska hinder, såsom tillgång till\r\nfrekvenser, ha varit skäl till inskränkning av\r\nsändningar. Så är nu inte fallet. Dessutom har\r\nsammanslutningar, dvs. närradion, en form av\r\nförtur när det gäller frekvenser. Dessa\r\ndiskriminerande regler är inte förenliga med\r\nregeringsformen, vilken som bekant är en av\r\nSveriges grundlagar och där det är den enskildes\r\nyttrandefrihet som i första hand skyddas.</pre><pre>Den allvarligaste kritiken gäller 1 kap. 12 §, där\r\nyttrandefrihetsgrundlagen ger möjlighet att i vanlig\r\nlag meddela generella förbud mot kommersiell\r\nreklam i radio och TV eller om villkor för sådan\r\nreklam. Denna möjlighet till begränsning av\r\nyttrandefriheten står i strid med regeringsformen\r\nliksom med FN-konventionen och\r\nEuropakonventionen om mänskliga rättigheter.\r\nDessa konventioner har Sverige skrivit under men\r\nstruntar i att följa dem. Vi leder faktiskt också\r\nstatsbrottsligan i Strasbourg, och det är duktigt\r\ngjort av ett land med en befolkning på bara 8\r\nmiljoner invånare.</pre><pre>Genom att förbjuda reklam och därmed undanröja\r\nden enda reella finansieringskällan för de fria radio-\r\noch TV-stationer blir yttrandefriheten illusorisk.\r\nGrundlagen ger alltså politikerna möjlighet att\r\nrycka undan finansieringen och därmed tysta\r\nmisshagliga röster i etern. Sådan är Sveriges nya\r\nyttrandefrihetsgrundlag. Sverige, herr talman, är\r\nett land där politikerna säger sig värna om\r\ndemokratin, men om så verkligen är fallet måste\r\nmedborgarna garanteras full yttrandefrihet.</pre><pre>Det måste bli ett slut på politikernas inblandning i\r\netermedia. Den granskande tredje statsmakten\r\nmåste tillåtas fungera utan politisk munkavle.</pre><pre>Herr talman! Låt mig göra en jämförelse med\r\ntidningspressen. Lek med tanken att regeringen,\r\ninte patentverket, ger tidningarna\r\nutgivningstillstånd. Tillgång till tryckpress får\r\ntidningarna på olika grunder, men alla får inte\r\ntillgång till tryckpressar. Bara vissa tidningar får ha\r\nannonser. Under en borgerlig regim tillåts inga eller\r\nbara vissa typer av annonser i socialistiska\r\ntidningar, och tvärtom. Detta är absurt, men det är\r\nså som Sveriges folkvalda vill styra och ställa i\r\netermedia.</pre><pre>Det här är andra gången som ny demokrati här i\r\nplenisalen tar upp yttrandefrihetsgrundlagen till\r\ndebatt.</pre><pre>Lagen är en skam för Sverige. Voteringen om lagen\r\nom några veckor blir ett sanningens ögonblick. De\r\nsanna demokraterna -- och jag hoppas att vi är fler\r\nän 25 -- trycker då självklart på nej-knappen och\r\navslår lagförslaget.</pre><pre>Anf. 60 Tredje vice talman BERTIL FISKESJÖ\r\n(c) replik:</pre><pre>Herr talman! Jag är inte förpliktigad att här ensam\r\nförsvara yttrandefrihetslagen. Vi var många som\r\narbetade med lagförslaget, men jag råkar vara den\r\nende av dessa som är närvarande i kammaren just\r\nnu.</pre><pre>Jag är förvånad över den senaste talarens påstående\r\natt den nya yttrandefrihetsgrundlagen skulle strida\r\nmot Sveriges grundlag. Det skulle vara intressant\r\natt få veta vilken paragraf i Sveriges grundlag som\r\nden nya yttrandefrihetsgrundlagen strider mot.</pre><pre>De olika utredningar som arbetat med\r\nyttrandefrihetslagen har naturligtvis inte bara\r\nsysslat med reklamparagrafen, som ju endast är en\r\ndetalj. Det är förvånande att man hakat sig fast vid\r\nen detalj och inte ser till helheten, till\r\nyttrandefrihetslagen som sådan. Man kan\r\nnaturligtvis ha olika meningar huruvida vi skall ha\r\nreklam eller ej över hela linjen, men det är väl att\r\nmärka att denna bestämmelse i grundlagen inte\r\nhindrar att reklam tillåts.</pre><pre>När det gäller fri- och rättighetsbestämmelser på de\r\nflesta områden är det tyvärr så att allt inte kan tas\r\nin i en grundlag. Det är egentligen bara absoluta\r\nförbud, mot dödsstraff, tortyr och litet sådant, som\r\när inskriva i grundlagen. I övrigt har vi varit\r\ntvungna att vara ödmjuka nog att inse att allt inte\r\nkan stå i grundlagen, utan vi får ha en\r\nkompletterande lagstiftning på olika områden, och\r\ndet har vi på fält efter fält. Detta är inget särskilt\r\noriginellt.</pre><pre>Än en gång vill jag säga att den aktuella\r\ngrundlagsparagrafen vänder sig till lagstiftaren,\r\ndvs. till riksdagen. Det är själva poängen vad gäller\r\nresonemangen om förenligheten med\r\nEuropakonventionen.</pre><pre>Anf. 61 HARRIET COLLIANDER (nyd)\r\nreplik:</pre><pre>Herr talman! Det är ingen liten detalj att man kan\r\nförbjuda kommersiell reklam i radio och TV.\r\nEftersom reklam är den enda reella\r\nfinansieringskällan, kan man med förbud faktiskt\r\ntystna misshagliga röster i etern. I förlängningen är\r\ndetta ett hot mot demokratin. Vi finner inte att\r\ndetta är någon liten detalj.</pre><pre>Har man en yttrandefrihetsgrundlag, skall det vara\r\nfull yttrandefrihet, utan möjligheter att begränsa\r\nden. Det står i regeringsformen att det är den\r\nenskilda människans yttrandefrihet som man\r\nvärnar. Den skall man också värna i\r\nyttrandefrihetsgrundlagen.</pre><pre>Anf. 62 Tredje vice talmannen BERTIL\r\nFISKESJÖ (c):</pre><pre>Herr talman! Detta är, som jag nämnde, i och för\r\nsig inget originellt för den här lagen. Vi har t.ex.\r\nkonsumentlagstifning av allehanda slag som\r\ninnehåller vissa regler för vad man får göra och inte\r\ngöra. Detta är helt i överensstämmelse med\r\ngällande regeringsform.</pre><pre>I den europeiska konventionen för övergripande\r\nTV-sändningar m.m. är det uttryckligen fastlagt att\r\nman får ställa en lång rad villkor beträffande vad\r\nsom får framföras i medierna. Det finns alltså en\r\n''bottensats'' av saker som man tycker inte bör\r\nexponeras.</pre><pre>Vi får tillfälle att diskutera denna fråga på grundval\r\nav utskottets betänkande så småningom. I de här\r\nkorta replikerna hinner man naturligtvis inte gå\r\nordentligt på djupet i de här frågorna. Men jag\r\nuppmanar de av kammarens ledamöter som lyssnar\r\npå den här debatten att läsa hela den här lagen. Läs\r\ngärna motiveringarna till den också, innan ni tar\r\nställning för att eventuellt förkasta den.</pre><pre>Anf. 63 HARRIET COLLIANDER (nyd)\r\nreplik:</pre><pre>Herr talman! Bertil Fiskesjö, jag ser fram emot\r\nvårt samarbete i konstitutionsutskottet. Men det\r\njag kan konstatera skiljer oss åt är att jag är emot\r\npolitisk styrning i media, medan Bertil Fiskesjö är\r\nför politisk styrning. Det är det som skiljer oss åt.</pre><pre>Andre vice talmannan anmälde att tredje vice\r\ntalmannen Bertil Fiskesjö anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Sociala frågor</pre><pre>Anf. 64 BIRGITTA DAHL (s):</pre><pre>Herr talman! När Nelson Mandela talade i Globen\r\nförra året sade han:</pre><pre>''I grunden handlar kampen om samma sak,\r\növerallt. Arbete, skola, bostad. Ett samhälle och\r\nett liv där alla kan utvecklas som fria och\r\nsjälvständiga människor.''</pre><pre>Det är precis samma tanke som Hjalmar Branting\r\nen gång uttryckte med orden: ''Vi vill bygga ett\r\nsamhälle där varje människa kan förverkliga sina\r\nbästa stämningars längtan.''</pre><pre>Vad betyder det? Jo, det förklarar vad vi vill med\r\nden generella välfärdspolitiken, vad jämlikhet och\r\njämställdhet, frihet och valfrihet betyder för oss.</pre><pre>Jämlikhet och jämställdhet innebär rätten och\r\nmöjligheten att kunna vara sig själv, att vara unik.\r\nDet betyder möjlighet till egenart och växande,\r\noavsett ras, kön eller samhällsklass. Jämlikhet och\r\njämställdhet utgår från respekten för varje\r\nmänniskas okränkbarhet och alla människors lika\r\nvärde och kan inte förverkligas utan solidaritet och\r\nrättvisa. Det ger frihet, mångfald, valfrihet -- åt\r\nalla, inte bara åt några.</pre><pre>Varför är det så viktigt? Går det inte lika bra med\r\nden borgerliga modell som döljs i försåtliga\r\nformuleringar i regeringsförklaringen --\r\ngrundtrygghet på låg nivå och privata lösningar för\r\nresten?</pre><pre>Svaret på den frågan får vi om vi tar reda på vad\r\nsom döljer sig bakom orden och går till den\r\nverklighet som nu börjar ta form. Högerkrafterna\r\nhar bildat regering med ett program som innebär\r\nskattesänkningar för kapitalet och för dem som har\r\ndet bäst ställt, på bekostnad av pensionärer,\r\nbarnfamiljer och vanliga löntagare.</pre><pre>Sådana obehagliga sanningar fanns det inte plats\r\nför i regeringsförklaringen. Men någon gång måste\r\nni tala klarspråk om var ni skall ta de 10--15\r\nmiljarder, ja sannolikt 15--20 miljarder, som ni\r\nmåste spara. Och ni kan vara säkra på att de\r\nkommer att märkas i medborgarnas hushållskassa.\r\nDet går inte att spara 15--20 miljarder utan att det\r\ngår ut över välfärden. Om ni skulle välja att riva\r\nupp beslutet om höjning av barnbidraget, som\r\nmoderaterna var emot, motsvarar det 1,7 miljarder.\r\nDå har ni klarat bara en knapp tiondel av betinget.\r\nVar skall ni ta resten?</pre><pre>Med vad skall ni betala alla era ofinansierade\r\nlöften? Med ytterligare nedskärningar eller -- som\r\nförra gången -- med att rasera den sunda ekonomi\r\nsom är förutsättningen för välfärden? Eller är det\r\nså att löfterna skall svikas, det ena efter det andra?\r\nNi har ju redan börjat. När det gäller er\r\nfamiljepolitik välkomnar vi era svikna löften. Det\r\när bra för barnen, för kvinnorna och för\r\njämställdheten.</pre><pre>Slutsatsen är klar: Hur ni än bär er åt, innebär er\r\npolitik att ni tar från dem som behöver solidaritet\r\noch ger åt dem som borde dela med sig. Vi\r\nsocialdemokrater ställer det rakt motsatta kravet:\r\nAlla vi som är friska och starka samt har en trygg\r\nförsörjning skall vara med och betala för att alla\r\nbarn skall få den bästa starten i livet, för att sjuka\r\noch gamla skall få den vård och omsorg de behöver,\r\nför att handikappade och arbetslösa skall få en\r\nchans till ett aktivt liv.</pre><pre>Herr talman! Vi socialdemokrater är reformister,\r\notåliga samhällskritiker och samhällsbyggare. Vi\r\nser bristerna och behoven och vill göra något åt\r\ndem. Vi vet att problemen aldrig kan lösas om vi\r\nrustar ner samhället, som borgarna vill.</pre><pre>Men vi vet naturligtvis också att resurserna är\r\nbegränsade. Därför vill vi åstadkomma\r\nförändringar och förbättringar i välfärdssystemen.\r\nDe resurser som finns måste utnyttjas bättre, så att\r\nde räcker till mer. Vi ser gärna alternativ till\r\noffentliga institutioner, om det leder till att\r\nbehoven tillgodoses snabbare och bättre,\r\neffektiviteten förbättras och mångfalden ökar. Men\r\ndet får inte leda till att den kvalitet vi kan garantera\r\nalla försämras, till att de som har resurser går före i\r\nkön, till segregation -- fattigvård vid sidan om den\r\nbästa vården.</pre><pre>Vi vill värna om det medmänskliga innehållet i\r\nvälfärdssystemen. Vi vill ge inflytande åt dem som\r\narbetar, vårdas och finns i systemen -- på dagis, i\r\nskolan, i åldringsvården, i bostadsområdena. Vi\r\ntycker också att det är viktigt med skönhet, glädje,\r\nomtanke, ömsinthet och kärleksfullhet i\r\nvardagslivet; även i de stora offentliga systemen.</pre><pre>Socialdemokratin är och förblir en frihetsrörelse.\r\nVi är för valfrihet och mångfald. Det är det som är\r\nsyftet med vår politik.</pre><pre>Nu talar regeringen om en valfrihetsrevolution i\r\nvälfärdspolitiken. Men den kan aldrig förverkligas\r\nmed den sociala nedrustning som er politik innebär.\r\nVi menar inte samma sak som nyliberalerna Bengt\r\nWesterberg och Carl Bildt, när vi talar om valfrihet.\r\nVi vill ha ett samhälle, också i framtiden, där frihet\r\noch valfrihet skapas genom den generella\r\nvälfärdspolitik som Gustav Möller beskrev med\r\norden: ''Endast det bästa är gott nog åt folket'' -- åt\r\nhela folket, åt alla!</pre><pre>Detta är grunden får vår politik. Det är detta --\r\nsamhällets inre arbete, som ger det bästa åt alla --\r\nsom vi socialdemokrater vill ta ansvar för.</pre><pre>Anf. 65 JOHAN BROHULT (nyd):</pre><pre></pre><pre>(Anförandet skulle illustreras med två bilder.)</pre><pre>Herr talman! Ärade riksdagsledamöter! Jag har\r\narbetat inom sjukvården på akutsjukhus sedan 60-\r\ntalet. Sedan mitten av 70-talet har jag kunnat\r\nkonstatera att situationen för patienterna på\r\nakutsjukhusen successivt har blivit sämre. Vi har\r\nblivit tvungna att skriva ut patienterna efter en\r\nalltför kort sjukhustid. Det är speciellt de äldre\r\npatienterna på våra sjukhus som har drabbats.</pre><pre>Nu har man på många sjukhus tvingats skriva ut\r\npatienter i sådan takt, att man inte ens kan uppfylla\r\nvillkoren i hälso- och sjukvårdslagen. Som jag sade\r\när det speciellt de äldre patienterna, de svaga i\r\nsamhället som inte kan hävda sin rätt och som vi\r\nmåste skriva ut från sjukhusen utan att det finns\r\nålderdomshem, utan att det finns en plats på B-\r\nsjukhus eller möjligheter till ett adekvat\r\nomhändertagande inom hemsjukvården, eftersom\r\ndessa patienter är alltför beroende av hjälp.</pre><pre>Den första bild som jag hade tänkt visa består av\r\ntvå linjer. Den ena linjen går nedåt och den andra\r\nuppåt. Den nedåtgående linjen visar antalet\r\nvårdplatser på institutioner, alltså ålderdomshem\r\noch så småningom sjukhusplatser, platser på B-\r\nsjukhus och mentalsjukhus. Den uppåtgående\r\nlinjen illustrerar antalet åldringar, dvs. personer\r\növer 80 år. Dessa ökar med 4--5 % per år i antal.\r\nDetta har man känt till sedan 70-talet, men likväl\r\nhar man lagt ned ålderdomshem och vårdplatser.\r\nDen nedåtgående linjen illustrerar alltså den\r\nminskning av vårdplatser som har skett. Den bild\r\nsom inte nu kan visas illustrerar alltså två saker som\r\nutvecklats åt olika håll.</pre><pre>Herr talman! Kära patienter och blivande\r\npensionärer! Det jag illustrerat är skälet till att jag\r\nbeslöt mig för att ägna mig åt politiken. Den bild\r\nsom ni fortfarande inte har kunnat se har alltså varit\r\nokänd för medborgarna länge och är det\r\nfortfarande. Det visar hur saker kan utvecklas åt\r\nhelt olika håll. Så är det i ett\r\nplanhushållningssamhälle.</pre><pre>Jag blev därför mycket glad när jag hörde\r\nregeringsdeklarationen. Där sade finansministern\r\natt det nu skall bli dags för friska privata initiativ för\r\natt öppna den monopoliserade offentliga sektorn.\r\nDå kan sjukvården bli billigare, men den kan\r\nframför allt bli mycket bättre. Behovet skall styra\r\ntillgången, inte några planer. Är det så att det finns\r\nför få vårdplatser, skall man alltså få möjlighet att\r\nskapa fler.</pre><pre>Den andra bilden, som ni kunde se under ett par\r\nsekunder, visar en matematisk analys som Institutet\r\nför hälso- och sjukvårdsekonomi har genomfört.\r\nDen visar att ålderdomshemsboende är 100 000 kr.\r\nbilligare än motsvarande boende hemma med\r\nservice. Men framför allt är det mycket bättre för\r\npatienten. Jag kan lova er att de patienter som jag\r\ntvingas slänga ut på gatan mycket hellre skulle vilja\r\nbo på ett ålderdomshem, som är både bättre och\r\nbilligare.</pre><pre>Enda möjligheten är att skriva in rätten till sjukvård\r\ni grundlagen och göra denna sjukvårdsproduktion\r\nproducentoberoende, det vill säga att pengarna\r\nskall följa patienten. Man kan nu tycka att denna\r\nprocess redan har börjat med Dalamodellen och nu\r\nStockholmsmodellen. Men, herr talman, det är\r\nendast varianter på planhushållning. Vi förespråkar\r\nen marknadshushållning också då det gäller\r\nsjukhusen. Många invänder med att säga att de\r\nekonomisk svaga då kommer att bli lidande. Men\r\ndet är, herr talman, faktiskt precis tvärtom. Det är\r\ndet ekonomisk svaga som i dag inte har råd att\r\nbetala, medan däremot de ekonomiskt starka kan\r\nköpa sig förbi operationsköer o.d. Därför är detta\r\nen reform som skulle vara till gagn för också de\r\nsvaga medborgarna.</pre><pre>Jag skulle avslutningsvis vilja rekommendera ett\r\nstudiebesök i Holland. Där har man efter decennier\r\nav planhushållning bestämt sig för att gå över till\r\nmarknadsekonomi. Det har fallit väl ut. Jag tycker\r\natt en delegation från Sverige skall resa till Holland\r\noch studera detta system för att vi eventuellt skall\r\nkunna implementera denna modell också här i\r\nSverige.</pre><pre>Slutligen, herr talman! Vårt parti förespråkar att vi\r\nskall förbättra villkoren för våra äldre medborgare\r\npå sjukhus. Jag kan inte förstå att denna politik\r\nskulle vara extrem högerpolitik.</pre><pre>(Applåder)</pre><pre></pre><pre>Anf. 66 JOHAN LÖNNROTH (v):</pre><pre>Herr talman, ledamöter! I regeringsförklaringen\r\nvill man ha en valfrihetsrevolution i\r\nvälfärdspolitiken. Jag förmodar att vi skall tänka på\r\n1789. Men av den revolutionära liberalismens\r\nfrihet, jämlikhet och broderskap märks det inte\r\nmycket. Snarare handlar det om en segerfanfar från\r\ndet ekonomiska etablissemang som nu också\r\nformellt tagit hand om staten och försöker ge litet\r\nrevolutionär glans till sin högerreformistiska\r\növerbudspolitik.</pre><pre>I regeringsförklaringen talas det också om\r\nförnyelse av de olika välfärdssystemen. Det låter ju\r\nganska bra. Vi talar också gärna i mitt parti om\r\nförnyelse i dessa dagar. Men man blir inte riktigt\r\nklok på vad förnyelsen innebär. Jag tror att denna\r\noklarhet mycket beror på oförmågan att skilja på\r\nprivatisering och marknadslösningar -- precis som\r\nJohan Brohult här inte kunde reda ut vad han\r\nmenade med marknadsekonomi och planekonomi.</pre><pre>Jag skall erkänna att vi också inom vänstern har\r\nvarit oklara på denna punkt, när det gäller att skilja\r\npå privatisering och marknad. Undersökningar av\r\nprivatiseringarna i England visar att antalet\r\nalternativ och graden av konkurrens är det som i\r\nlängden avgör den samhällsekonomiska\r\neffektiviteten, inte ägarformen. De privata\r\nföretagen är hungriga i början och kan på kort sikt\r\nproducera effektiv sjukvård och utbildning för\r\növerklassen. Men de klarar inte den tunga\r\nbassjukvården, och på längre sikt har de ingen\r\nuthållighet ens inom den lättare akutsjukvården.</pre><pre>Jag tycker att man kan se den här tendensen också\r\nredan nu hos de privata läkarbolag som har startats\r\nhär i Sverige i det tidiga 80-talets privatiseringsvåg.\r\nJag har suttit några år i kommunsstyrelsen i\r\nGöteborg och hört en del förnuftiga ord från\r\nborgerliga politiker när de talar om småföretagens\r\nproblem eller angriper statsbyråkratins dumheter.\r\nMen sällan eller aldrig hör man dem angripa\r\nkartellerna eller koporativismen inom exempelvis\r\nden privata byggbranschen, livsmedelshandeln,\r\nläkemedelsindustrin och läromedelsbranschen.\r\nDet har, inom parentes sagt, bidragit mycket starkt\r\ntill ökade kommunala kostnader.</pre><pre>Samma sak gäller vår nya borgerliga regering.\r\nFrågan om den privata maktkoncentrationen och\r\nmonopoliseringen är ett svart hål i\r\nregeringsförklaringen -- för att använda ett begrepp\r\nsom jag har noterat att man inom den borgerliga\r\nregeringen älskar att använda.</pre><pre>Insikten om den privata kapitalmakten är ett\r\nproblem för demokratin. Denna insikt fanns\r\nfaktiskt hos det tidiga 1900-talets vänsterliberaler.\r\nKnut Wicksell -- för övrigt en god vän till Hjalmar\r\nBranting, Birgitta Dahl -- brukade säga att\r\nmarknadskonkurrensen fungerar bra enbart om\r\nman har en jämn fördelning av inkomster och makt.\r\nKnut Wicksell ville också ha en mycket stark\r\nprogressiv, på gränsen till konfiskatorisk,\r\narvsbeskattning.</pre><pre>Wicksells tes kan också användas på\r\npensionssystemet. Ju mer man kan utjämna\r\npensionerna, desto mer kan man införa konkurrens\r\noch alternativ inom äldreomsorgen.\r\nRegeringsförklaringen utlovar mer pengar senast\r\n1993 till de sämst ställda pensionärerna. Det var ett\r\nav de centerpartistiska villkoren. Det är sent, men\r\ndet är välkommet. I övrigt är det oklart vad\r\nregeringen vill göra i pensionsfrågan.</pre><pre>Bo Könberg skrev tillsammans med Anne Wibble i\r\nDagens Nyheter den 10 augusti att han ville slopa\r\nATP-avgifter för inkomster över ATP-taket. Det är\r\n15 % av männen och 2 % av kvinnorna som ligger\r\növer detta tak. Könberg och Wibble kunde vidare\r\ntänka sig att införa ATP-avgifter på sjukpenning\r\noch a-kassepengar. De angrep engångsskatten på\r\nförsäkringsbolagens pensionsfonder.</pre><pre>Nationalekonomen Ann-Charlotte Stålberg har\r\nvisat att folkpensionen omfördelar från hög- till\r\nlåginkomsttagare och från män till kvinnor. Men\r\nATP har motsatt effekt och avtalspensionen har\r\nännu mer motsatt effekt. Det är allra värst med de\r\nprivata pensionsförsäkringarna. Spardelegationen\r\nhar visat att en höginkomsttagare kan få nära 10 % i\r\nreal avkastning efter skatt på sitt pensionssparande,\r\nmedan låginkomsttagare kan få maximalt ett par\r\nprocent.</pre><pre>Den svenska samhällsekonomin tål inte att\r\npensionärernas genomsnittsinkomster ökar fortare\r\nän nationalinkomsten. Troligen klarar inte\r\nekonomin i längden att finansiera ens de nuvarande\r\nATP-reglerna.</pre><pre>Jag kan inte se annat än att den folkpartistiska och\r\nmoderata inriktningen när det gäller\r\npensionspolitiken innebär att man omfördelar inom\r\npensionssystemet till nackdel för dem -- mest\r\nkvinnor -- som har låg eller ingen ATP.</pre><pre>Jag läste i gårdagens Svenska Dagbladet -- även jag\r\nläser Svenska Dagbladet ibland -- att regeringen vill\r\nsamråda med de andra partierna i pensionsfrågan.\r\nJag uppfattar detta litet som ett rop på hjälp från Bo\r\nKönberg och moderaterna till socialdemokraterna:\r\nHjälp oss att gentemot centerpartisterna slå vakt\r\nom det orättvisa pensionssystemet!</pre><pre>Jag vill fråga de centerpartister som kommer efter\r\nmig på talarlistan: Tror ni verkligen att era\r\nvalfrihetsrevolutionära regeringsbröder kommer\r\natt verka för att öka jämlikheten?</pre><pre>Anf. 67 JOHAN BROHULT (nyd) replik:</pre><pre>Herr talman! Min namne bad mig att redogöra för\r\nmin uppfattning om vad som är skillnaden mellan\r\nmarknadsekonomi och planekonomi när det gäller\r\nsjukvård. Jag tänker använda mig av min egen\r\nerfarenhet.</pre><pre>Jag har under 15 års tid försökt informera\r\nmedborgarna om vad som håller på att hända, men\r\ndet är ingen som har lyssnat på mig. Så är det i ett\r\nplanhushållningssamhälle, där man håller sig till\r\nsina planer som är mycket svåra att ändra på.</pre><pre>Jag har på mitt sjukhus successivt sett hur vården\r\nav äldre patienter med ett kombinerat medicinskt\r\noch socialt vårdbehov endast har blivit sämre. Det\r\när klart att Stockholmsområdet är speciellt\r\ndrabbat, eftersom Stockholms läns landsting bara\r\nhar 64 % av tillgängliga medel att lägga på\r\nsjukvård, medan övriga landsting använder 77 % av\r\npengarna till sjukvård.</pre><pre>Under alla dessa år har jag inte förmått att få vare\r\nsig lokalstyrelsen, socialstyrelsen,\r\nadministratörerna eller hälso- och\r\nsjukvårdsnämnden att förstå problemet. På mitt\r\nsjukhus överdrogs budgeten med 1,7 %. Då fick vi\r\nsmäll på fingrarna, och det bestämdes på ett\r\nklinikchefsmöte att Södersjukhuset skulle spara 53\r\nmilj. kr. Vad hände då? Jo, vi blev tvungna att dra\r\nner 20 % av vårdplatserna -- 1,7 % blev plötsligt\r\n20 %. Detta är planekonomi. Hade det varit fritt\r\nfram för friska initiativ, skulle de äldre patienterna\r\ninte ha plundrats.</pre><pre>Det har nu bedrivits planhushållning för den stora\r\ngrupp av medborgare som vistas på sjukhus. Det\r\nhar dock funnits möjlighet för marknadsekonomi\r\nför dem som har pengar. Vad händer då? Jo, det är\r\nnaturligtvis de som har pengar som söker sig till\r\nsjukvården. Vi vill att man skall kunna erbjuda\r\nmöjligheter för friska initiativ, för personer som\r\nkanske vill öppna ålderdomshem och som kan ta\r\nhand om patienterna precis lika bra, eller kanske\r\nt.o.m. bättre, till ett mycket billigare pris. Detta är\r\nmarknadsekonomi, men jag menar inte att man\r\nskall bedriva marknadsekonomi utan kontroll.\r\nKontrollen skall naturligtvis utövas via en\r\nförsäkring som skall vara producentberoende, dvs.\r\natt patienten skall vara skyddad även om sjukhuset\r\ninte fungerar av ekonomiska skäl eller av några\r\nandra skäl.</pre><pre>Patienten skall alltså hållas skadefri. Detta kan gå\r\nalldeles utmärkt -- ja, t.o.m. bättre -- än i ett\r\nplanhushållningssystem. I ett marknadsekonomiskt\r\nsystem har de medborgare som arbetar på platsen\r\nmöjlighet att föra fram sina åsikter.</pre><pre>Anf. 68 JOHAN LÖNNROTH (v) replik:</pre><pre>Herr talman! Jag gissar att vi skulle behöva ett\r\nantal timmar på ett seminarium för att kunna reda\r\nut detta med plan och marknad. Men det handlar\r\nom huruvida priser skall sättas efter utbud och\r\nefterfrågan eller om det är någon central byråkrati\r\nsom skall vara styrande. Detta är en helt annan sak\r\nän frågan om vem som skall driva och äga\r\nsjukhusen.</pre><pre>I USA, där man -- vilket jag förmodar att Johan\r\nBrohult anser -- har ett mer marknadsstyrt system,\r\nhar man en väldig byråkratisk planapparat för att\r\nkunna distribuera försäkringspengarna till den\r\nsjukvård, som för övrigt är mycket dyrare än den\r\nsjukvård vi har i Sverige per satsad krona. Detta är\r\nalltså en utpräglad kapitalistisk planekonomi.</pre><pre>Jag skulle gärna vilja ha mer av en socialistisk\r\nmarknadsekonomi, dvs. en ekonomi där\r\nsjukvården styrs av demokratiskt valda ledningar.\r\nLäkarna skulle kanske få litet mindre makt och\r\nsjukvårdsbiträdena skulle få mer att säga till om i\r\ndetta system. Samtidigt skulle man i denna\r\nekonomi ha mycket av marknadsmekanismer när\r\ndet gäller att fördela varorna och tjänsterna.</pre><pre>Anf. 69 JOHAN BROHULT (nyd) replik:</pre><pre>Herr talman! Jag har absolut inte förespråkat\r\nUSA-modellen. Jag instämmer helt i Johan\r\nLönnroths beskrivning av att det där råder en\r\nplanhushållning som gynnar de ekonomiskt starka.\r\nJag använde inte detta system som en jämförelse.</pre><pre>Jag talade om det holländska systemet, som kan\r\nliknas vid en marknadsekonomi och ibland är en\r\nsocial marknadsekonomi. Där finns ett gott\r\nsamarbete mellan det sociala och\r\nmarknadskrafterna och med ett hundraprocentigt\r\nskyddsnät, så att medborgarna inte blir lidande.\r\nDet är den typen av marknadsekonomi som jag har\r\nförordat. Jag tycker att mitt förslag om att man\r\nskall åka till Holland och se hur detta fungerar är\r\nvärt att pröva.</pre><pre>Anf. 70 Statsrådet BO KÖNBERG (fp):</pre><pre>Herr talman! Ärade riksdagsledamöter! Det finns\r\ntvå rakt motsatta bilder av den svenska hälso- och\r\nsjukvården. Enligt den ena bilden är Sverige ett\r\nland med långa operationsköer, usel äldrevård,\r\nbrister i öppen och sluten vård, liten valfrihet för\r\npatienterna och sjunkande produktivitet.</pre><pre>Den andra bilden beskriver Sverige som ett land\r\nmed världens kanske högsta medellivslängd, under\r\nde senaste årtiondet förbättrad hälsa för de gamla\r\nunder det senaste årtiondet, världens lägsta\r\nspädbarnsdödlighet, minskade vårdtider och fler\r\nutförda höftleds- och starroperationer än i flertalet\r\njämförbara länder.</pre><pre>Vilken av dessa beskrivningar över den svenska\r\nvården är sann? Svaret är nog att båda är sanna att\r\ninte någon av bilderna är fullständig. Stora insatser\r\ngörs dagligen och stundligen inom svensk sjukvård,\r\nmen mer skulle kunna göras. Som ansvarig för\r\nsjukvårdsfrågor inom regeringen är min\r\nförhoppning att kunna bidra till att sjukvården blir\r\nbättre under kommande år.</pre><pre>Sjukvårdsdebatten bör syfta till att uppenbara\r\nbrister utan att för den skull dölja att man inom\r\nsvensk sjukvård gör utomordentliga insatser på\r\nmängder av områden. Ibland sägs det att\r\nsjukvårdspersonalen tar illa upp och känner sig\r\nangripen, när politiker påtalar brister inom vården\r\neller försöker göra det redan goda ännu bättre. De\r\nsom uttrycker denna uppfattning arbetar sällan\r\nsjälva med hälso- och sjukvård. Om de hade arbetat\r\ninom vården, hade de vetat att det inte finns något\r\nså frustrerande för en sjuksköterska, läkare eller\r\nnågon annan personal som när arbetsförhållandena\r\noch reglerna inte tillåter dem att göra allt det som\r\nde egentligen skulle vilja göra eller när t.ex.\r\nstelbenta strukturer och felanvända resurser\r\ntvingar dem att nöja sig med ett vårdresultat som är\r\nsämre än det som de drömmer om att få skapa.</pre><pre>Nej, förutom att gagna patienterna så är ökad\r\nmångfald och flexibilitet inom vården den bästa\r\npersonalreform man kan tänka sig. Jag är\r\növertygad om att sjukvårdens många anställda\r\nkänner att det är lika mycket de själva som\r\npatienterna, som blir vinnare när just sjukvården\r\nförbättras.</pre><pre>Ett av de avgörande problemen inom den offentliga\r\nsektorn är monopolen. En viktig skillnad mellan\r\nregeringen och den socialistiska oppositionen ligger\r\njust i synen på behovet av att förändra vår\r\noffentliga sektor och våra socialförsäkringssystem.\r\nRegeringen anser att det behövs mycket mera\r\nvalfrihet och konkurrens, såväl inom den offentliga\r\nsektorn som mellan den och olika enskilda initiativ.\r\nEn gemensamt finansierad verksamhet med\r\nkonkurrens mellan olika producenter ger mer\r\nvaluta för skattepengarna. I ett statsfinansiellt läge,\r\ndär inga nya pengar finns just nu, är det den\r\nmöjlighet som på kort sikt står till buds. Vi måste\r\nanvända de pengar vi har på ett bättre sätt än\r\nhittills. Operationsavdelningar måste få betalt per\r\nutförd operation, prestation eller behandling, i\r\nstället för som i dag på många håll finansieras enligt\r\nmera planekonomiska modeller.</pre><pre>I framtiden vill vi ge möjlighet för alla att få en egen\r\nfritt vald husläkare. Det kan bl. a. åstadkommas\r\ngenom en successivt införd fri etableringsrätt.</pre><pre>Också inom äldreomsorgen finns mycket att\r\nuträtta. Tiotusentals människor på sjukhem är\r\nalltjämt förmenade rätten att få ett eget rum om de\r\nvill. Det gäller inte bara gamla och sjuka utan också\r\nförståndshandikappade. Några tusen medicinskt\r\nfärdigbehandlade patienter ligger kvar på våra\r\nakutsjukhus, därför att de inte har någonstans att\r\nta vägen. Många anhöriga tvingas att ta ett större\r\nansvar för sina nära, handikappade eller sjuka än\r\nvad de egentligen orkar med. De anhöriga som\r\ngenom sina insatser avlastar de offentliga\r\nomsorgerna får ofta en relativt dålig ersättning för\r\ndetta. Många tusen väntar i operationsköer. I vissa\r\nfall får sjuka inte ens ställa sig i kö.</pre><pre>Länge avvisade socialdemokraterna våra förslag till\r\nhur dessa och andra problem inom äldreomsorgen\r\nskulle lösas. Under kommande år satsas på eget\r\nrum, flera ålderdomshem, gruppbostäder,\r\nhusläkare och vårdgaranti.</pre><pre>Handikappade är en grupp som behöver reformer.\r\nDärför kommer regeringen att under nästa år lägga\r\nfram ett reformprogram grundat på förslagen från\r\nhandikapputredningen. Jag tänker framför allt på\r\nden nya rättighetslag som skall ersätta\r\nomsorgslagen. Det gäller bl. a. frågor samt\r\nutvidgad personkrets samt, rätten till\r\nrehabilitering, flyttning, kontaktperson och\r\npersonlig assistent.</pre><pre>Också inom barnomsorgen måste mycket hända.\r\nVisst har det under senare år börjat blåsa\r\nförnyelsevindar. Olika former av delegerat\r\nbudgetansvar har fört utvecklingen framåt inom\r\nden kommunala barnomsorgen.\r\nFöräldrakooperativen växer som svampar ur\r\njorden och erbjuder alternativ för familjerna och\r\ninspirerande konkurrens för de offentliga\r\nalternativen.</pre><pre>Även andra möjligheter har öppnats. Nu är det\r\ndags att riva alla hinder, och därför kommer\r\nregeringen inom kort att lägga fram en proposition\r\nsom öppnar för ytterligare alternativ inom\r\nbarnomsorgen.</pre><pre>Vad gäller våra socialförsäkringssystem så är\r\nmissförhållandena uppenbara. Svenska\r\narbetsmiljöer är sannolikt bland världens bästa,\r\nmen vi har flest anmälda arbetsskador i världen.\r\nSvenska folket tillhör ett av världens friskaste folk,\r\nsamtidigt som sjukskrivningarna är många. Det\r\nleder till flera slutsatser. Naturligtvis finns det\r\nfortfarande åtskilliga arbetsplatser där miljön för\r\nde anställda behöver förbättras. De gäller för övrigt\r\ninte minst inom själva vårdsektorn. Förbättrad\r\narbetsmiljö åstadkoms bl. a. genom att låta\r\narbetsgivarna få ekonomiskt intresse av att de\r\nanställda är så friska som möjligt. Det\r\nåstadkommer vi med hjälp av s. k.\r\narbetsgivarperioder i sjukförsäkringen, vilka och\r\nsom nu införs fr. o. m. den 1 januari.</pre><pre>Genom att utforma arbetsskadeförsäkringen och\r\nreglerna för förtidspensioner så att man\r\nuppmuntrar till rehabilitering hoppas regeringen\r\nkunna bryta den utveckling som vi i dag ser på\r\nmånga håll. Fortfarande är det omkring 50 000\r\npersoner som årligen förtidspensioneras. Att ge\r\nmänniskor som skadats en rejäl möjlighet att\r\nrehabiliteras är ett ytterst viktigt socialt mål i sig.\r\nDet vore en angelägen åtgärd även om den skulle\r\nkosta en hel del pengar. Är det emellertid så, att en\r\nökad rehabilitering i själva verket leder till radikalt\r\nminskade kostnader, är det förstås ingen nackdel\r\natt på det här området få det både bättre och\r\nbilligare.</pre><pre>Jag vill i det här sammanhanget poängtera att vi\r\ninte kommer att kunna nå alla mål bara genom\r\navregleringar, konkurrens, valfrihet, sundare\r\nekonomiska incitament och nya reformer. Det\r\nräcker inte med insikter i problemen, höga\r\nambitioner och goda idéer, även om det är\r\nvärdefullt. Här kommer också på sikt att krävas\r\nmer resurser. Dessa resurser kan vi inte få utan\r\nekonomisk tillväxt.</pre><pre>Jag noterade med en viss förvåning att\r\noppositionens främste talesman på det här\r\nområdet, Birgitta Dahl, i debatten verkade tala om\r\nett Sverige som vi andra inte ser, ett Sverige utan\r\nnågra som helst ekonomiska problem. Det som\r\nvisades mycket tydligt i den ekonomiskpolitiska\r\ndebatten i går var att socialdemokraterna nu har\r\nlämnat efter sig ett Sverige med betydande\r\nekonomiska problem. Det är den verklighet som vi\r\nandra tvingas leva i, även om Birgitta Dahl skulle\r\nvilja avstå för egen del.</pre><pre>Ett av de viktigaste målen för regeringens\r\nsocialpolitik är att medverka i ansträngningarna i\r\natt ge Sverige en ny start. Det kommer att krävas\r\nbesparingar, inte minst på\r\nsocialförsäkringsområdet. Men det är den enda\r\nmöjligheten om vi på sikt skall kunna förverkliga de\r\nönskade reformer som inte kan genomföras utan\r\nmer resurser.</pre><pre>När det gäller socialförsäkringsområdet har redan\r\npensionsfrågan nämnts av Johan Lönnroth i dagens\r\ndebatt. Han undrade om uttalandet i\r\nregeringsförklaringen, att vi söker brett\r\nsamförstånd i pensionsfrågan, var något slags rop\r\npå hjälp. Mitt svar är nej; det är inte ett rop på\r\nhjälp. Däremot är det en mycket allvarligt menad\r\nuppfattning hos regeringen att pensionsfrågan på\r\ngrund av dess långsiktighet och stora betydelse --\r\ninte bara för människors välfärd utan också för\r\nkapitalbildning, sparande, arbetsvilja etc. -- är så\r\nviktig att man bör försöka få ett så brett\r\nsamförstånd som möjligt. Det är vår intention. Vi\r\nfår väl se om den möts av ett motsvarande intresse\r\nfrån oppositionens sida. Det är min bestämda\r\nförhoppning att så blir fallet.</pre><pre>Även om den här regeringen hoppas och avser att\r\nsitta några mandatperioder under 1990-talet och\r\nkanske en bit in på nästa sekel, utgår vi ändå ifrån\r\natt det, innan jag och andra pensioneras enligt\r\nvanliga pensionsregler, väl blir ett eller annat\r\nmaktskifte i Sverige. Det är därför viktigt att få\r\nfasta regler för pensionssystemet. I det här\r\nsammanhanget vill jag slå fast vad som är\r\nvälfärdsstatens huvudsakliga uppgift. Enkelt\r\nsammanfattat handlar det om att tillgodose\r\nmedborgarnas behov av trygghet, trygghet vid\r\nolyckor, vid plötsliga katastrofer eller vid smygande\r\nsvaghet på grund av ålderdom eller vad vi ibland\r\nkallar för grå sjukdom. En verklig trygghet når vi\r\nendast genom en välfärdspolitik, som syftar till att\r\ndet tillhandahålls vård och omsorg och att det finns\r\nen standardtrygghet vid sjukdom, arbetslöshet och\r\nålderdom. Att denna standardtrygghet måste\r\nförenas med självrisker av olika slag och att\r\nsystemen måste utformas så att de inte hindrar den\r\nekonomiska tillväxten, som är förutsättningen för\r\nvälståndet och därmed för välfärden, är enligt min\r\nmening uppenbart. Att få kombinera den\r\nambitionen med en valfrihetsrevolution hör till\r\n1990-talets största politiska utmaningar.</pre><pre>Anf. 71 BIRGITTA DAHL (s) replik:</pre><pre>Herr talman! Vi har med stor uppmärksamhet läst\r\nregeringsdeklarationen, för att försöka få reda på\r\nvad regeringen vill i det för medborgarna absolut\r\ncentrala område som välfärden i vid bemärkelse\r\nutgör. Det visar sig att det inte går att få reda på\r\nnågonting, inte vad ni konkret har för mål på olika\r\nområden, inte hur ni skall betala det ni vill göra och\r\ninte vad ni egentligen menar. Det visar sig också att\r\nden här delen av regeringsförklaringen i ovanligt\r\nhög grad präglas av att varje parti har fått föra in en\r\nhjärtefråga utan att ge konkreta besked om hur och\r\nnär den skall uppföljas.</pre><pre>Ni har ställt ut löften om vårdnadsbidrag, fritt vald\r\nhusläkare, fler ålderdomshem, eget rum, ökat\r\nhandikappstöd och en rad andra saker, utan att på\r\nnågon punkt tala om hur de skall betalas. Däremot\r\ntalar ni om att ni skall sänka skatterna för andra än\r\nmedborgarna -- det skall betalas. Ni skall ta ut\r\nkarensdagar, ni skall ta bort reduktionen för\r\nfackföreningsavgiften, ni skall ta bort\r\nungdomsbostadsstödet och ni skall spara 15\r\nmiljarder kronor. Inte på någon punkt redovisar ni\r\nhur det skall betalas. Bo Könberg försökte på\r\nklassiskt sätt komma ur den fällan genom att\r\nbeskylla oss för att inte redovisa hur vi skall betala\r\nvälfärden.</pre><pre>Vårt svar är mycket enkelt och har givits vid många\r\ntillfällen, men jag upprepar det än en gång. Vi är\r\ninte beredda att lova stora skattesänkningar -- allra\r\nminst till de grupper som ni vill gynna -- så länge\r\nsom det finns stora sociala behov för barn och\r\nbarnfamiljer, för de gamla och sjuka och för de\r\nhandikappade.</pre><pre>Här går skiljelinjen glasklart mellan oss och den\r\nborgerliga regering som Bo Könberg representerar.\r\nJust Stockholm och Stockholms län visar ovanligt\r\ntydligt hur det går med sjukvården, med skolan,\r\nmed barnomsorgen och med omvårdnaden av\r\nsvaga människor i behov av solidaritet, om\r\nmajoriteten består av borgerliga partier som t.o.m.\r\nsänker skatterna när de skulle behöva höjas för att\r\nman skall klara dessa behov.</pre><pre></pre><pre>Anf. 72 JOHAN LÖNNROTH (v) replik:</pre><pre>Herr talman! Bo Könberg talar om monopol, och\r\ndet brukar borgerliga politiker gärna och ofta göra.\r\nMen jag skulle gärna vilja ha några synpunkter på\r\ndetta. Det finns faktiskt monopolliknande företag\r\nockså i den privata sektorn. Vi har ett aktuellt fall,\r\nsom i och för gäller sig ett halvstatligt företag som\r\nheter Procordia och som nu planerar att ta över\r\nstora delar av den svenska äldreomsorgen. Det\r\nskulle vara intressant att få veta om Bo Könberg\r\ntycker att det ligger någon fara i att stora privata\r\neller halvt privata och halvt privata koncerner tar\r\növer stora delar av det som tidigare skötts inom\r\nramen för den offentliga sektorn.</pre><pre>Jag har ett annat exempel från min tid som\r\nkommunalpolitiker i Göteborg. Jag motionerade\r\nen gång om att stadsdelsnämnderna och de lokala\r\nförvaltningarna skulle ha rätt att köpa sina böcker\r\nfrån de lokala bokhandlarna i stadsdelen. Läget var\r\nnämligen att stadens tre stora bokhandlare bildade\r\nen kartell, för övrigt med ganska stora\r\nförsänkningar inom Bo Könbergs parti. Men mitt\r\nförslag avslogs. De stora kommunala uppköpen av\r\nläromedel skulle fördelas via skoladministrationen\r\ncentralt. Det var inte tillåtet att gå ut till de lokala\r\nbokhandlarna.</pre><pre>Sedan talade Bo Könberg naturligtvis även om\r\nplanhushållning. Det är lika luddigt när han talar\r\nom det som när alla andra talar om det. Kan Bo\r\nKönberg t.ex. tänka sig att ge personalen på ett\r\nsjukhus rätt att rösta fram sin egen ledning? Är det\r\ni linje med den uppbrytning av den svenska\r\nplanhushållningen som Bo Könberg vill ha?</pre><pre>Till sist vill jag fråga Bo Könberg om pensionerna.\r\nOm ni nu vill överlägga med de andra partierna om\r\npensionerna, måste ni ju ha något slags idé om vad\r\nförhandlingarna skall handla om. Den linje som Bo\r\nKönberg företräder i t.ex. artikeln tillsammans med\r\nAnne Wibble går helt på tvärs mot den\r\ncenterpartistiska profilen. Jag tror att det är på\r\nsamma sätt med kds. Ni vill vidga klyftorna, vilket\r\ndrabbar framför allt kvinnliga pensionärer.\r\nCenterpartiets förslag ligger mycket i linje med vårt\r\nförslag. Något slags utgångspunkt måste ni väl ändå\r\nha för dessa samtal? Är det centerpartiets linje som\r\ngäller eller är det den moderata och folkpartistiska\r\nlinjen som gäller när ni går in i dessa förhandlingar?</pre><pre>Anf. 73 Statsrådet BO KÖNBERG (fp)\r\nreplik:</pre><pre>Herr talman! Jag hade kanske inte så oerhört stora\r\nförhoppningar om att Birgitta Dahl efter sitt\r\ninledningsanförande ens i en given replikomgång\r\nskulle ta upp det som var min huvudinvändning mot\r\nhennes resonemang. Min huvudinvändning gällde\r\nnämligen inte så mycket välfärdspolitiken, att det\r\när bra med valfrihet och det andra som Birgitta\r\nDahl tog upp. Hon resonerade som om det inte\r\nfanns några ekonomiska problem i Sverige. Det\r\nnärmaste hon har kommit den frågeställning som är\r\nden dominerande för Sverige i dag och tyvärr\r\nkommer att vara det under kommande år är\r\nangreppen på de skattesänkningar som vi föreslår.\r\nVårt syfte med dessa skattesänkningar är inte varit\r\natt hjälpa människor som är rika därför att vi tycker\r\ndet är bra med stora inkomstskillnader. Vi tror att\r\nvi inte kan komma ur den ekonomiska stagnation\r\nsom Sverige befinner sig i utan att ta bort skatten på\r\nexempelvis arbetande kapital inom småföretagen.\r\nOm detta finns ingen som helst skymt av insikt hos\r\nBirgitta Dahl, utan socialförsäkringar, pensioner\r\noch sjukvård lever sitt liv helt vid sidan om utan\r\nnågot beroende av vilket samhälle det handlar om.</pre><pre>Birgitta Dahl klagar över att\r\nregeringsdeklarationen inte är tillräckligt tydlig.\r\nHon vill ha besked på några punkter. Mitt svar är\r\natt hon kommer att få besked på många punkter\r\ninom några veckor. Det kanske inte är helt orimligt\r\natt den nya regeringen får någon månad på sig för\r\natt gå igenom det ekonomiska läge som vi befinner\r\noss i och för att hantera de akuta kriser som dyker\r\nupp, t.ex. bankkriserna, för att sedan presentera\r\nreformtankar inför riksdagen. Det kommer vi alltså\r\natt göra.</pre><pre>Birgitta Dahl klagade över att finansieringen av en\r\ndel reformer inte har angetts i\r\nregeringsförklaringen. Jag kan bara konstatera att\r\nnågra av dem närmast är av den arten att de inte\r\nkostar pengar utan t.o.m. spar pengar. Jag tänker\r\nt.ex. på husläkarsystemet. Jag har också uppfattat\r\natt det har blivit en betydande enighet över\r\npartigränserna om detta som för ett antal år sedan\r\nvar kontroversiellt.</pre><pre>Jag har tidigare inte haft förmånen att diskutera\r\nmed Johan Lönnroth. Det är därför mycket begärt\r\natt han skall känna till min inställning i\r\nmonopolfrågan. Men den är mycket enkel. Jag är\r\nemot monopol. Det gäller även om de är privata.\r\nDet är inte någon ny insikt för liberaler, utan den\r\nhar funnits åtminstone sedan Erland Smiths dagar.\r\nVi kan därför fortsätta att föra den diskussionen\r\nutan att jag i dag kan ge mig in på\r\nbokhandelsfrågorna i Göteborg. Jag ber om ursäkt,\r\nmen mitt kunnande räcker inte till för att klara den\r\nfrågan.</pre><pre>Till sist frågade Johan Lönnroth om våra\r\nutgångspunkter för pensionssamtalen. Regeringen\r\nkommer naturligtvis att redovisa dem i samband\r\nmed samtalen. Under de närmaste veckorna\r\nkommer vi att få in remissvaren med anledning av\r\nden stora pensionsberedningen. När vi har gått\r\nigenom remissvaren skall bl.a. de tas till bas för\r\ndessa samtal. Men avsikten med samtalen är att\r\nskapa ändrade regler i vissa avseenden som gör att\r\npensionssystemet blir mer robust och tryggt. Exakt\r\nvad samtalen kommer att innehålla kan de olika\r\npartierna förstås ha olika uppfattningar om. Jag har\r\ni olika sammanhang, bl.a. som representant för\r\nfolkpartiet liberalerna i pensionsberedningen,\r\nredovisat vad jag tycker. Vi har också skrivit en del\r\noffentliga artiklar. Men regeringens samlade\r\nuppfattning kommer naturligtvis att redovisas vid\r\növerläggningarna, som jag hoppas skall leda fram\r\ntill att vi kan presentera förslag till förändringar i\r\npensionssystemet som kan träda i kraft inför 1993.</pre><pre>Anf. 74 BIRGITTA DAHL (s) replik:</pre><pre>Herr talman! När parterna i den tilltänkta\r\nregeringen satt och förhandlade under ett par\r\nveckor var det med det uttalade syftet att reda ut\r\nolika synpunkter och komma överens om något\r\nsom man kunde regera utifrån. Det dröjde inte mer\r\nän någon dag förrän det stod klart att man inte alls\r\nhade kommit fram till något som man kunde regera\r\nutifrån, utan bara något som man till nöds kunde\r\nbilda regering utifrån.</pre><pre>Sedan startade den offentliga förhandlingen mellan\r\nolika ministrar och partier i regeringen. Då\r\ndeklarerade man de skilda ståndpunkterna i olika\r\nfrågor som ett spel, förstår jag, i pågående inre\r\nförhandlingar och budgetförhandlingar.</pre><pre>Ett sådant besked som var mycket välkommet för\r\noss gav Bengt Westerberg häromdagen. Men jag\r\nkan tänka mig att de andra tre regeringspartierna\r\ngrinade mycket illa. Det gällde löftet från hans sida\r\natt ett vårdnadsbidrag inte skulle få bekostas med\r\npengar från barnomsorgen. Men hur är det\r\negentligen inom regeringen i denna fråga? Jag är\r\növertygad om att man inom regeringen inte är\r\növerens på den punkten och på en rad andra\r\npunkter. Det går inte ihop om man först har ett\r\nsparkrav på 15 miljarder, ospecificerat hur det skall\r\nklaras. Sedan har man ett tiotal löften om reformer,\r\nospecificerat hur de skall betalas. Vid sidan av det\r\nfinns det dessutom löften om att ta bort sociala\r\nförmåner på en rad områden som är centrala för\r\nmänniskors trygghet och välfärd. Jag tänker\r\nåterigen på t.ex. karensdagarna och vad vi är rädda\r\nför att ni tänker göra med pensionssystemet. Vi\r\nkommer naturligtvis att ställa upp i diskussioner om\r\npensionsfrågan. Men tro inte att vi kommer att vara\r\nberedda att ändra pensionssystemets\r\ngrundläggande karaktär, som är av så unik\r\nbetydelse för människors trygghet och välfärd och\r\nför rättvisan i det här landet.</pre><pre>Sedan vill jag säga att vi är djupt oroade över vad\r\nsom verkar vara en avsikt, om än inte klart uttalad,\r\natt ersätta den generella välfärdspolitiken med en\r\ngrundtrygghet på låg nivå för flertalet och en\r\ngräddfil med särskilda förmåner -- bättre skolor,\r\nbättre sjukhus -- för dem som kan betala, tala för\r\nsig eller har någon som talar för sig. I så fall skulle ni\r\nstarta en nedmontering av det välfärdssystem, det\r\nfolkhem, som vi i stället vill utveckla.</pre><pre>Anf. 75 JOHAN LÖNNROTH (nyd) replik:</pre><pre>Herr talman! Bo Könbergs tal om att han är emot\r\nprivata monopol är välkommet. Men jag undrar\r\nnågot varför det stod så litet om den saken i\r\nregeringsförklaringen. Och ännu intressantare\r\nskulle det vara att få litet mer konkreta besked om\r\nvad folkpartiet och regeringen planerar att göra för\r\natt bryta den privata maktkoncentration\r\nbeträffande svenskt näringsliv som faktiskt har\r\nförstärkts ytterligare under 80-talet.</pre><pre>Det finns en del konkreta exempel att nämna. Jag\r\ntänker då på bl.a. Procordia. Om jag förstår saken\r\nrätt planerar ni att sälja ut den statliga andelen i\r\nProcordia. Då kommer kanske Volvo eller något\r\nannat större svenskt företag att äga alltihop. Men\r\nkommer det då att vara tillåtet för ett så här stort,\r\nså här gigantiskt, multinationellt företag att ta över\r\nen stor del av äldreomsorgen här i Sverige? Det är\r\nalltså en konkret fråga.</pre><pre>Sedan något om begreppet robust pensionssystem.\r\nJa, det här låter just robust. Men vad detta\r\negentligen betyder är mycket svårt att veta.</pre><pre>Eftersom Bo Könberg inte bemöter min\r\nbeskrivning av hans och Anne Wibbles artikel samt\r\nav de förslag som föreligger från folkpartiet och\r\nmoderaterna i pensionsfrågan förutsätter jag att vi\r\när överens om denna min beskrivning. Era förslag\r\ninnebär alltså att skillnaderna mellan olika\r\npensionärer förstärks ytterligare. Pensionärer med\r\nlåg eller ingen ATP -- det rör sig i dag om ungefär\r\n400 000 kvinnor -- kommer att få det ännu sämre\r\nmed den politik som ni vill driva i pensionsfrågan.</pre><pre>Anf. 76 Statsrådet BO KÖNBERG (fp)\r\nreplik:</pre><pre>Herr talman! Bara en gång till upprepar jag vad jag\r\nredan har sagt två gånger, nämligen att Birgitta\r\nDahl totalt undviker att diskutera den miljö i vilken\r\nvi utformar välfärds- och välståndspolitiken. Det\r\ngör att de delarna av diskussionen lätt blir något\r\nartificiella -- eller eteriska, i den meningen att det\r\nhela utspelas i någon form av lufttomt rum skilt från\r\nden verklighet som vi andra befinner oss i. Jag lovar\r\nalltså att inte upprepa detta ännu en gång i dagens\r\ndebatt.</pre><pre>Det är så, att ni har lämnat efter er ett land i\r\nekonomisk stagnation. Och det är så, att vi i slutet\r\nav nästa år förmodligen inte kommer att ha mera\r\natt dela på än vi hade häromåret. Svensk ekonomi\r\nstår stilla under tre års tid. Vi har inte mer av\r\nresurser för privat konsumtion och vi har inte mer\r\nav resurser för sjukvård eller pensioner nästa år än\r\nvi hade häromåret. Var och en förstår, utom den\r\nsom skall försvara det nioåriga socialdemokratiska\r\nfögderiet, att detta inte håller. Det är ju inte bara\r\nså, att vi har en stagnation, utan vi har också\r\nlöpande kriser runt omkring i svenskt näringsliv\r\nmed arbetslöshetssiffror som vi inte har sett sedan\r\n30-talet enligt AMS och med bankkriser vars like vi\r\nknappast har sett i vårt land över huvud taget.</pre><pre>Birgitta Dahl känner oro. Vi skall återkomma till\r\nden här frågan och presentera våra förslag. Jag har\r\nju talat om ungefär när vi kommer att göra det.</pre><pre>Johan Lönnroth vill gärna diskutera detta med\r\nprivata monopol av olika slag i näringslivet. Jag har\r\nfått för mig, men jag är ju nybörjare i detta\r\nsammanhang, att den debatt som vi har haft rörde\r\nvälfärdspolitiken och frågor som gäller det sociala\r\nfältet t.ex. Jag skall gärna i annat sammanhang, om\r\nJohan Lönnroth vill diskutera just dessa frågor med\r\nmig, återkomma till dessa saker. Jag kan bara peka\r\npå exempelvis det program som moderaterna och\r\nfolkpartiet liberalerna lade fram i våras, där,\r\nförstås, också frågan om privata monopol tas upp.</pre><pre>Det som är viktigare i debatten här i dag är kanske\r\nfrågan om pensionssystemets robusthet. Johan\r\nLönnroth ironiserade något över detta uttryck, och\r\ndet kan man förstås göra. Jag tror att det är en\r\nekonomterm. Johan Lönnroth kan nog bättre än\r\njag gissa vad det handlar om. Vad som avses med\r\nbegreppet, och vad som avsågs med det i\r\npensionsberedningen, är förstås att vi skall ha ett\r\ntryggt pensionssystem, som gör att vi i framtiden\r\nkan vara säkra på att pensionärerna får sina\r\npensioner. Pensionsberedningen var enig i sin\r\nbedömning av det svenska ATP-systemet så till vida\r\natt detta inte klarar sig i framtiden om vi inte kan\r\nupprätthålla en tillväxt om i storleksordningen ett\r\npar procent per år.</pre><pre>Man kan önska sig hur mycket som helst och hålla\r\nhur vackra tal som helst. Men får vi inte en tillväxt i\r\nnämnda storleksordning kommer pensionssystemet\r\natt urholkas -- vare sig vi vill det eller inte och vare\r\nsig FN, Europarådet eller någon oljeshejk ser till\r\natt det svenska pensionssystemet fungerar genom\r\ngåvor till oss eller ej. Det är bara vi själva som kan\r\nåstadkomma något här. Detta är ett av syftena med\r\nde överläggningar som vi kommer att inbjuda till.</pre><pre>Andre vice talmannen anmälde att Birgitta Dahl\r\noch Johan Lönnroth anhållit om att till protokollet\r\nfå antecknat att de inte ägde rätt till ytterligare\r\nrepliker.</pre><pre>Anf. 77 STEN SVENSSON (m):</pre><pre>Herr talman! En av de allra viktigaste uppgifterna\r\nunder 1990-talet är att avreglera den i dag\r\nmonopoliserade sociala tjänstesektorn. Vad vi vill\r\ngöra är att med utgångspunkt i system med\r\ngemensam finansiering låta pengarna i stor\r\nutsträckning följa de val som den enskilde träffar.\r\nDärmed kombineras marknadens fördelar med det\r\ngemensamma ansvarets rättvisa.</pre><pre>Familjer är olika och har varierande behov och\r\nönskemål. Många föräldrar har ensamma ansvaret\r\nför barnens försörjning och fostran.\r\nFamiljepolitiken måste därför utformas så, att den\r\npassar alla familjer och det blir möjligt för dem att\r\nta sitt ansvar på det för just dem bästa sättet i olika\r\nsituationer. Det offentliga stödet till barnomsorgen\r\nskall därför följa barnet, oberoende av vilken\r\nbarnomsorg föräldrarna väljer. Den nya\r\nregeringens självklara uppgift är att avveckla den\r\nsocialdemokratiska politikerstyrningen av\r\nfamiljerna. Familjerna måste äntligen\r\nmyndigförklaras.</pre><pre>Allt är inte välbeställt inom svensk sjukvård. Det\r\nfinns många goda sidor. Jag tänker då på områden\r\ndär vi har uppgiften att värna och vidareutveckla\r\ndessa sidor. Men vi har också skyldighet att rätta till\r\ndär det har gått snett. Många rapporter berättar att\r\nsvårt sjuka inte får vård i tid. Det händer t.o.m. att\r\npatienter dör medan de köar för vård. Valfriheten\r\när t.ex. inom äldrevården mycket begränsad.\r\nVårdideologier styr i stället för människors behov\r\noch önskemål.</pre><pre>Operationsköerna och det stora antalet medicinskt\r\nfärdigbehandlade åldringar som ligger kvar på\r\nakutsjukhus därför att de inte har någon\r\nannanstans att ta vägen är några av de största\r\nproblemen.</pre><pre>Man tvingas använda de dyraste\r\nslutenvårdsplatserna som hotell, därför att det inte\r\nfinns ålderdomshem, sjukhem och liknande\r\nomsorger i tillräcklig omfattning. Dessa\r\nförhållanden är inte bra för de gamla. Det blir\r\nextremt dyrt, och härigenom blockeras dessutom\r\nen mängd operationer. Alla märker och oroas av\r\nbristen på institutioner, och det gäller då allt från\r\nservicehus och ålderdomshem till sjukhem och\r\nsjukhus. Så här har det blivit som en följd av den\r\nsocialdemokratiska modeflugan att ''riva\r\ninstitutionerna''.</pre><pre>Nedläggningen av ålderdomshem, sjukhem och\r\nandra omsorgsinstitutioner måste upphöra, och\r\nresurser måste användas för att få bort köer och\r\npatienter i korridorer samt för att åstadkomma\r\nutskrivningar i rätt tid.</pre><pre>Vi måste känna ett ansvar för dem som har\r\ndrabbats av sjukdom och för dem som vårdas i\r\nlivets slutskede. Vi måste bry oss om. Vår\r\ngrundläggande tanke, med utgångspunkt i våra\r\nvärderingar beträffande livskvalitet, är att även\r\nsvårt sjuka, dementa och handikappade skall få\r\nbehålla sitt värde som människor och även ett eget\r\nhem inom äldrevården -- också sedan man flyttat till\r\nen institution -- så långt detta är ekonomiskt och\r\npraktiskt möjligt!</pre><pre>Det är angeläget att hälso- och sjukvården anpassas\r\nbättre till behoven hos dem som drabbas av en\r\ndemenssjukdom. Resurserna för forskning är klart\r\notillräckliga, och mycket återstår innan forskningen\r\nhar de möjligheter som sjukdomarnas omfattning\r\noch svårighetsgrad kräver. I förhållande till annan\r\nmedicinsk forskning är detta område åsidosatt.</pre><pre>Vården av dementa måste bli mer differentierad.\r\nDe demenssjuka måste så länge som möjligt kunna\r\nbo kvar och vårdas i sitt eget hem. Detta förutsätter\r\nen god samplanering av den vård som ges av den\r\negna familjen och av andra vårdgivare.\r\nAlternativen måste bli fler, och möjligheterna till\r\nexempelvis dagvård och gruppboende skall öka.</pre><pre>Vi moderater har därför under en lång tid efterlyst\r\nstimulansbidrag för gruppboende -- och så\r\nsmåningom fick vi också gehör för detta krav här i\r\nriksdagen. Det är angeläget att kommuner och\r\nlandsting får möjlighet att utveckla sådana former\r\navpassade efter lokala förhållanden. Det regelverk\r\nsom bl.a. bostadslåneförordningen ställer upp och\r\nsom låser fast bostädernas utformning och\r\ngruppernas storlek återstår dock att avveckla. Här\r\nmåste regeringen ta nya initiativ för att göra det\r\nlättare för kommunerna att leva upp till sitt\r\nansvarstagande!</pre><pre>Slutsatsen, herr talman, är uppenbar: Det behövs\r\nverkligen ett nytänkande inom vård och omsorg för\r\natt den enskildes vilja skall kunna sättas i centrum\r\noch för att vård skall kunna garanteras i tid. Därför\r\när förändringar nödvändiga.</pre><pre>Herr talman! Mycket snart kommer vi att se\r\nförändringar också på ett annat område. Det gäller\r\nalkoholpolitiken. I regeringsförklaringen gjorde\r\nregeringen klart att en alkoholpolitisk kommission\r\nskall tillsättas. Det är bra under förutsättning att\r\ndenna kombineras med vad regeringen samtidigt\r\nutlovade, nämligen att man skall titta över och ta\r\nbort onödigt krångel och byråkrati. Det kan t.ex.\r\ngälla mattvång och tidsbegränsningar. Vi\r\nmoderater förutsätter att regeringen snarast\r\nåterkommer till riksdagen med ett förslag i enlighet\r\nmed regeringsdeklarationen, så att vi även på detta\r\nområde en gång för alla kan myndigförklara vuxna\r\nmänniskor.</pre><pre>Anf. 78 ROLAND LARSSON (c):</pre><pre>Herr talman! Jag avser att i detta anförande\r\nbegränsa mig till en enda delfråga inom\r\nfamiljepolitiken. Att jag gör det beror på att den\r\nfrågan är så utomordentligt typisk för den\r\nsocialdemokratiska synen på välfärdspolitiken.</pre><pre>Med en drucken papegojas envishet har jag här,\r\nsedan jag för tre år sedan kom in i riksdagen och för\r\növrigt även innan dess, drivit frågan om\r\ndagbarnvårdares rätt till barnomsorg för sina egna\r\nbarn, dvs. den Linköpingsmodell som av någon\r\nanledning kommit att kallas Uppsalamodellen.\r\nLika envist har den socialdemokratiska regeringen\r\ndrivit sin fundamentalistiska linje att med\r\nstatsbidragsregler förhindra detta självklara\r\nrättvisekrav.</pre><pre>Ingen socialdemokratisk debattör eller\r\nregeringsföreträdare har någonsin på ett rimligt sätt\r\nkunnat förklara varför inte en yrkesgrupp,\r\ndagbarnvårdare, på samma sätt som alla andra\r\nförvärvsarbetande, skall ha rätt till barnomsorg för\r\nsina barn. Man har inte heller kunnat förklara\r\nvarför den barnomsorgen i så fall inte skulle kunna\r\nfå ordnas i det egna familjedaghemmet. Ingenting i\r\nstatsbidragsreglerna förhindrar andra yrkesgrupper\r\ninom barnomsorgen att ha sina egna barn inskrivna\r\npå det daghem eller på den institution där man själv\r\narbetar.</pre><pre>Vem skulle t.ex. komma på den befängda idén att\r\nmed byråkratiska regler försöka förhindra ett\r\nsjukvårdsbiträde eller en läkare att vårda sina egna\r\nanhöriga eller barn på det sjukhus där man själv\r\narbetar. Eller, för att ta ytterligare ett par exempel,\r\nförhindra chauffören som kör skolskjutsen att köra\r\nsina egna barn till och från skolan som en del av sin\r\nyrkesutövning eller förhindra kokerskan som\r\narbetar på skolan att under sin arbetstid laga mat\r\ntill sina egna barn som går i samma skola. Alla kan\r\nju höra hur befängt det låter.</pre><pre>Det är ändå precis samma sak som den\r\nsocialdemokratiska regeringen har gjort, när man\r\nhar vägrat att ge statsbidrag till barnomsorg för\r\ndagbarnvårdares barn, trots att det i\r\nregeringsrätten fastslagits att kommunerna har\r\nlaglig rätt att låta dagbarnvårdare ha sina egna barn\r\nsom dagbarn. Till råga på allt är det här dessutom\r\nen diskriminering av en yrkesgrupp som gör en\r\nprecis lika viktig insats och ett precis lika viktigt\r\narbete som alla andra yrkesgrupper. Frågan är vad\r\nEuropadomstolen skulle säga om detta om det kom\r\ntill en prövning där.</pre><pre>Förmodligen har också bidragsförfattningens\r\nkonstruktör insett risken just för att få en\r\ndiskrimineringsdebatt och därför lyckats krysta\r\nfram en formulering som åtminstone teoretiskt\r\ninnebär att dagbarnvårdare vid en prövning skulle\r\nkunna få barnomsorg till sina egna barn, förutsatt\r\natt det då inte sker i det egna familjedaghemmet,\r\nutan någon annanstans, i någon annan typ av\r\nbarnomsorg. Eller med andra ord, om jag tar\r\ngrannens barn som dagbarn och grannen tar mina,\r\nfår kommunerna statsbidrag för både mina barn\r\noch grannens.</pre><pre>Att jag nu lägger sådan tonvikt vid just den här\r\nfrågan beror på att jag tycker att den på ett\r\nutomordentligt sätt speglar den dogmatiska\r\nstelbenthet som präglat det socialdemokratiska\r\nregelsystemet för barnomsorgen, och för övrigt för\r\nhela familjepolitiken. Observera att jag nu inte\r\npratar om omsorgen som sådan. Den är för det\r\nmesta mycket bra. Men det är sättet att organisera\r\noch finansiera den på som jag vänder mig emot.</pre><pre>Herr talman! Därför känns det som en stor\r\nframgång för mig och många andra, att det klargörs\r\nså tydligt och entydigt i regeringsförklaringen från\r\nden nya regeringen att den här ''tokregeln'' redan\r\nmed ett första och omedelbart steg skall ändras.\r\nDet blir för övrigt en självklar konsekvens av att det\r\nstatliga och kommunala bidraget till barnomsorgen\r\nskall följa det val som föräldrarna gör.</pre><pre>Som gammal kommunpolitiker välkomnar jag\r\nnaturligtvis också beskedet i regeringsförklaringen\r\natt fri etableringsrätt på samma villkor för alla skall\r\ngälla inom hela barnomsorgen. Det kommer att ge\r\nförutsättningar för en bättre anpassning till barnens\r\noch familjernas behov och efterfrågan, och det\r\nkommer dessutom att sänka kostnaderna.\r\nEftersom verksamheten, oavsett om den drivs i\r\nprivat eller offentlig regi, även framdeles till största\r\ndelen kommer att finansieras med statliga och\r\nkommunala bidrag, kommer kraven på god kvalitet\r\nunder alla omständigheter att kunna garanteras\r\noavsett i vilken form verksamheten bedrivs och\r\nanordnas.</pre><pre>Herr talman! Äntligen tas nu det viktiga och\r\navgörande steget från enfald till mångfald.</pre><pre></pre><pre>Anf. 79 BIRGITTA DAHL (s) replik:</pre><pre>Herr talman! Det var med en viss fascination som\r\njag lyssnade till Roland Larsson. Det är visserligen\r\nsant att detta med rätt till statsbidrag för egna barn\r\nfinns i regeringsförklaringen, men det är ju bara ett\r\nav de många löften som det inte finns någon\r\ntäckning för. Den ansvarige ministern, Bengt\r\nWesterberg, har ju redan tagit tillbaka det. Han\r\nmeddelade häromdagen vid sitt första stora\r\nframträdande att det inte finns utrymme för att\r\nuppfylla det löftet och att regeringen därför inte\r\ntänker göra det. Jag tycker att Bo Könberg skall ta\r\nmed sig det här anförandet hem och anmäla det för\r\nsin kollega i huset. Vi kan just i dessa dagar läsa i\r\ntidningar om hur utländska delegationer besöker\r\nSverige för att studera vår familjepolitik och för att\r\nstudera det faktum att Sverige, som har världens\r\nhögsta förvärvsfrekvens för kvinnor, också har\r\nbland de högsta födelsetalen i industrivärlden. Man\r\nförstår inte hur det går ihop förrän man studerar\r\nden utomordentligt fina familjepolitik vi har, med\r\nden höga grad av flexibilitet och valfrihet som finns\r\ni utformningen av både det ekonomiska\r\nstödsystemet och omsorgen om våra barn.</pre><pre>När jag lyssnar på de olika inläggen här står det\r\nklart för mig att vi inte är osams om valfrihet och\r\nmångfald. Vi är osams om vilket golv vi skall lägga,\r\neftersom vi är osams om hur mycket vi skall betala\r\nmed gemensamma insatser. Det är inte vi, utan de\r\nborgerliga partierna, Bo Könberg, som i en allvarlig\r\nekonomisk situation har bedrivit en valrörelse på\r\nlöften om skattesänkningar till dem som har det\r\nbäst på bekostnad av barnfamiljer, pensionärer och\r\nvanliga löntagare. Det är sanningen. Det är inte ni,\r\nutan vi som har visat både ekonomiskt och socialt\r\nansvar.</pre><pre>Anf. 80 ROLAND LARSSON (c) replik:</pre><pre>Herr talman! Tillåt mig först att se litet road ut över\r\natt just Birgitta Dahl av alla människor ifrågasätter\r\nenigheten inom den nytillträdda regeringen.</pre><pre>När det gäller förändringen av regelsystemet för\r\ndagbarnvårdarnas egna barn står det entydigt och\r\nklart i regeringsförklaringen vad som skall gälla.\r\nJag har sett Bengt Westerbergs uttalande\r\nhäromdagen som en oro för de ekonomiska\r\nproblem som den socialdemokratiska regeringen\r\nhar skapat i Sverige. Det finns risk för att man inte\r\nhar resurser att klara allting redan från början, utan\r\natt man måste göra det under en viss tid. I det\r\nsammanhanget kan jag också lugna Bengt\r\nWesterberg och även Bo Könberg: det kommer\r\nsannolikt inte att åtgå några ökade resurser för att\r\ngenomföra denna reform. Om man ser på\r\nalternativkostnaderna kommer man att finna att de\r\nblir större.</pre><pre>Anf. 81 BIRGITTA DAHL (s) replik:</pre><pre>Herr talman! Jag vill uppmana Bo Könberg att\r\nskapa klarhet -- är det regeringsförklaringen eller är\r\ndet Bengt Westerbergs uttalande häromdagen som\r\ngäller?</pre><pre>Anf. 82 Statsrådet BO KÖNBERG (fp)\r\nreplik:</pre><pre>Herr talman! Jag skall inte ta i anspråk sex minuter\r\nutan skall göra ett avsevärt kortare inlägg med\r\nanledning av den fråga som Birgitta Dahl nyss\r\nställde till mig. Det är alldeles klart vad som står i\r\nregeringsdeklarationen, men också att allting inte\r\nkan genomföras på en gång, speciellt inte i det\r\nekonomiska läge som Birgitta Dahls partivänner\r\nhar lämnat efter sig.</pre><pre>Anf. 83 BIRGITTA DAHL (s) replik:</pre><pre>Herr talman! Orsaken till att det inte går att klara\r\nlöftena, som alla för säkerhets skull är mycket\r\nluddigt formulerade och försedda med olika\r\nreservationer, är att man kostar på sig jättelika\r\nskattesänkningar som vi inte har råd med, allra\r\nminst om vi dessutom skall kunna klara nya\r\nåtaganden.</pre><pre>Anf. 84 ROSE-MARIE FREBRAN (kds):</pre><pre>Herr talman! ''Att ge bättre förutsättningar för\r\ntrygga familjer och för barnens uppväxt och\r\nomvårdnad i vårt moderna samhälle är en av de\r\nallra viktigaste uppgifterna för framtiden. Det är i\r\nde små nära gemenskaperna som de flesta individer\r\nfinner trygghet och förankring. Här möter de\r\nuppväxande generationerna kärlek och omtanke\r\noch fostras till ansvarstagande för sina\r\nmedmänniskor och sin omvärld.'' Detta inledande\r\nstycke i det familjepolitiska avsnittet i\r\nregeringsdeklarationen är som ljuv musik i\r\nkristdemokratiska öron. Avsnittet i sin helhet ger\r\nuttryck för en ny syn på familjepolitiken och en\r\npåtaglig förändring av familjepolitiken.</pre><pre>En omläggning av politiken på det här området är\r\nlika angelägen som inom den ekonomiska\r\npolitiken.</pre><pre>Få länder har som Sverige socialiserat familjens\r\nfunktioner. Stora statliga och kommunala insatser\r\nhar ensidigt satsats på de familjer som velat och\r\nkunnat få del av den offentliga barnomsorgen. De\r\nsom önskat satsa på egna alternativ har ställts utan\r\noffentligt stöd och har därför ofta haft mycket svårt\r\natt förverkliga sin önskan.</pre><pre>Trots allt fagert tal om att våra barn är det finaste\r\noch värdefullaste vi har, har barn inte sällan\r\nbetecknats som ''förvärvshinder''. Möjligheter för\r\nföräldrar att anpassa sitt yrkesarbete så att de själva\r\nfått tid och möjlighet att vårda och fostra sina barn\r\nhar snarast beskurits än skapats. Stat och kommun\r\nhar gett signalen att offentlig heltidsomsorg för\r\nbarnen är det normala och förväntade. Vissa\r\nkommuner har t.ex. bara erbjudit heltidsplatser\r\ninom den kommunala barnomsorgen.</pre><pre>Lyckligtvis har debatten kommit att svänga något\r\ntill förmån för barns och föräldrars ömsesidiga\r\nbehov av mer tid tillsammans. Men egentliga\r\nåtgärder som verkligen underlättar för föräldrar att\r\nfå tid tillsammans med sina barn har lyst med sin\r\nfrånvaro.</pre><pre>Herr talman! Det är inte särskilt märkligt om\r\nmånga föräldrar känner sig otillräckliga och\r\nupplever tidsbrist, när de förvärvsarbetar heltid.\r\nDe många skiftande kraven skapar lätt stress, som\r\nvarken föräldrarna eller barnen mår väl av.</pre><pre>Den hittills förda barnomsorgspolitiken utgör ett\r\nexempel på att det offentliga i alltför hög grad\r\ningripit på ett område som borde ha förbehållits\r\nfamiljen. Det mest naturliga måste vara att familjen\r\nsjälv får avgöra hur man vill ordna sin barnomsorg.</pre><pre>Statens och kommunernas uppgift är att på ett så\r\nflexibelt sätt som möjligt anpassa sig till familjernas\r\nönskemål.</pre><pre>Den nya familjepolitik som den nuvarande\r\nregeringen har aviserat uppfyller kraven på ökad\r\nvalfrihet för småbarnsföräldrar och ger en\r\nmöjlighet för mer tid åt barnen. Svenska föräldrar\r\nskall nu äntligen myndigförklaras!</pre><pre>Herr talman! För jämställdhetens skull måste vård\r\nav egna barn uppvärderas. Det arbetet måste få\r\nstatus, precis som bortaarbete har. Först då blir det\r\nmer attraktivt även för män, och det är oerhört\r\nangeläget. Kds-förslaget om en beskattad och ATP-\r\ngrundande vårdlön skulle onekligen bidra till det.</pre><pre>Föräldrarollen i sig behöver uppvärderas. Det\r\nmåste vara fint att vara förälder. Inget ansvar och\r\ningen uppgift kan vara större än att ge barn trygghet\r\noch en god fostran. Föräldrars engagemang och\r\nintresse för sina barn är av grundläggande betydelse\r\nför barnens utveckling och kan knappast ersättas av\r\nnågon offentlig instans.</pre><pre>En människas karaktär eller inre styrka kan ofta\r\nkopplas direkt till kvaliteten på relationerna i\r\nhennes närmiljö.</pre><pre>Herr talman! Utan fungerande hemmiljöer kan vi\r\ninte bygga ett samhälle, som präglas av omtanke\r\noch trygghet. Därför är familjepolitiken ett av de\r\nabsolut viktigaste områdena i samhällsarbetet.</pre><pre>Anf. 85 DORIS HÅVIK (s):</pre><pre>Herr talman! Jag vill inleda med att hälsa Bo\r\nKönberg välkommen på den post som han nu\r\ninnehar. Jag vet efter långvarigt utredningsarbete\r\ntillsammans med honom att han är kunnig och att\r\nhan är bra att ha att göra med.</pre><pre>Jag skall tala om det som inte står i\r\nregeringsdeklarationen. Jag skall börja med de två\r\nkarensdagarna. De fick ju inte plats där, men vi har\r\nnu under debatten tid att ta upp denna fråga.</pre><pre>De två karensdagarna har diskuterats här tidigare,\r\når 1982. Den gången skulle de drabba bara LOs\r\nprivatanställda, men man hade inga skrupler mot\r\ndet. De andra fick väl klara sig ändå. De hade\r\nträffat avtal, och det kunde man inte göra\r\nnågonting åt, sades det i debatten.</pre><pre>Jag trodde att man lärde något av det, men även\r\nden här gången har man hamnat i ett dilemma. Det\r\när ju faktiskt så, som Bo Könberg själv har sagt, att\r\nvi nu har infört en lagstadgad sjuklön under 14\r\ndagar. Där ryms inte två karensdagar, om man\r\nsamtidigt menar allvar med att man vill ha en snabb\r\nrehabilitering. Det är ju inte staten utan\r\narbetsgivaren som tjänar på införandet av två\r\nkarensdagar, och därför måste den lagstadgade\r\nsjuklönen förlängas, som det sägs med bortåt två\r\nmånader, och jag tror att det visar sig att det\r\nstämmer när man räknar på det. Jag tycker mig\r\nockså se att Bo Könberg nickar.</pre><pre>Hur är det då med den tidiga rehabiliteringen? Man\r\nskall efter 14 dagar göra upp en plan som skall\r\ndiskuteras mellan arbetsgivaren, försäkringskassan\r\noch patienten. Planen skall syfta till en snabb\r\nåteranpassning i arbetslivet på den tidigare platsen\r\neller kanske på en något omändrad plats.</pre><pre>Så i stället för de två karensdagarna börjar man väl\r\ndiskutera att kraftigt sänka kompensationsnivån\r\nnär det gäller sjukpenningen. Men skall vi ha en\r\nsamordning mellan arbetsskadeförsäkringen och\r\nsjukförsäkringen -- och det skall vi ju ha framöver,\r\ninnan man har tittat över det -- då innebär det, om\r\nman sänker sjukpenningen till lägre än 65 %, att\r\nman bryter mot ILO-konventionen nr 121, som\r\nsäger att det måste utgå två tredjedelar av lönen.</pre><pre>Vad kan man då fundera över -- jag ställer frågan --\r\nför att få in lika mycket pengar? Då måste man\r\nförlänga tiden då det utgår 65 %, inte till tre dagar\r\nutan till ett betydligt större antal dagar. Det är ett\r\nfaktum att så är fallet, och det är bara nu att välja\r\nvilken väg man vill gå.</pre><pre>Johan Lönnroth uttalade här förut att man vidgar\r\nklyftorna i pensionssystemet. Det är faktiskt värre\r\nän så. Man håller på att slå sönder\r\npensionssystemet. Jag har hört från denna talarstol\r\noch sett i motioner under en följd av år här i\r\nriksdagen att man vill höja taket när det gäller ATP.\r\nMen det har inte funnits utrymme för det då. Det\r\nhar inte funnits behov av det då.</pre><pre>Nu finns det ett förslag från centern om att man\r\nskall ta bort pensionstillskottet och det kommunala\r\nbostadstillägget och lägga in en grundpension\r\nframöver upp till 90 000 kr. Men hur blir det då med\r\ndem som har utgifter för hyra, och det är de flesta\r\npensionärer?</pre><pre>Det är inte så konstigt att det är centern som från\r\nbörjan har lagt fram förslaget: Ta bort\r\npensionstillskottet, ta bort det kommunala\r\nbostadstillägget och låt det gå ut ett belopp lika för\r\nalla! Nästa år skulle beloppet vara 76 000 kr., enligt\r\ndet förslag som finns från centern, och så skulle då\r\ndet beloppet beskattas. Vem är det som tjänar på\r\ndet? Självklart de som ingen hyra har.</pre><pre>Jag gör bedömningen att i dag får de som har en\r\nhyra på 2 500 kr. över 80 000 kr., och det är icke\r\nbeskattat. Med det fasta belopp som föreslås sker\r\ndet en höjning för dem som ingen hyra har men en\r\nminskning för dem som har en hyra att betala.</pre><pre>Numera vill man inte längre höja taket. Och vad är\r\ndet man håller på med då? Man urholkar\r\npensionssystemet från början upp till 90 000 kr.\r\nMan behåller taket där det är i dag, runt 241 000 kr.,\r\nvilket kan tyckas vara mycket pengar, och så får\r\nman en liten bit kvar, som ganska snart när åren går\r\nblir mindre värd.</pre><pre>Vi började betala ut ATP-pensioner 1963.\r\nBasbeloppet var då 4 200 kr., och taket låg vid\r\n31 500. Det var inte många som nådde upp till det,\r\nnär de första pensionerna betalades ut. Nu ligger\r\ndet vid 241 000, och det tycker vi just nu är högt.\r\nDet är ungefär 13 % av männen och 2,5 % av\r\nkvinnorna som berörs -- jag ser att statsrådet och\r\njag är överens om det.</pre><pre>Det är inte nödvändigt att höja taket, säger man i\r\ndag. Men när vi 10--15 år framåt i tiden jämför\r\n241 000 vid den tidpunkten med vad det är i dag,\r\nsäger vi: Det var ju fullständigt vansinnigt att lägga\r\nlocket på där!</pre><pre>Eller kommer man i diskussionerna fram till en\r\nannan modell? Uppenbart är, konstaterar jag, att\r\nman vidgar inte klyftor, utan man försöker krossa\r\nATP-systemet. Och det är alldeles följdriktigt. De\r\nborgerliga partierna ville inte ha ATP från början,\r\noch nu ser de sin chans.</pre><pre>Anf. 86 Statsrådet BO KÖNBERG (fp):</pre><pre>Herr talman! Först vill jag tacka Doris Håvik för\r\nde vänliga orden från talarstolen. De var oförtjänt\r\nvänliga. Å andra sidan tycker jag att man ibland får\r\nen del oförtjänt skäll också i den här typen av\r\narbetsuppgifter. Låt oss hoppas att de tar ut\r\nvarandra med tiden.</pre><pre>Det är lätt för mig att kvittera de vänliga orden med\r\natt säga att jag både har haft trevligt och lärt mig en\r\nhel del av Doris Håvik i de utredningssammanhang\r\nsom vi har umgåtts i och som skaffat mig en del\r\nkunskaper som jag hoppas kunna ha glädje av just\r\ni den fråga som Doris Håvik tog upp på slutet,\r\nnämligen pensionsfrågan.</pre><pre>Låt mig kommentera något litet de två angrepp som\r\njag har fått i dag från den socialistiska delen av\r\noppositionen, i ena fallet från Doris Håvik och\r\ntidigare från Johan Lönnroth. Det är två angrepp\r\nsom har rört sig om att vi har för avsikt att slå\r\nsönder pensionssystemet.</pre><pre>Jag vill då peka på att de två talarna, Johan\r\nLönnroth och Doris Håvik, uppenbarligen har helt\r\nmotsatta uppfattningar om hur vi skall lösa\r\nproblemen och anser att den som har den motsatta\r\nuppfattningen vill krossa systemet. Johan Lönnroth\r\nhar angripit i praktiken mig och regeringen för att\r\ninte vara för centermodellen, medan Doris Håvik\r\nangripit oss för att vara för centermodellen. Det\r\ngläder mig att notera att Johan Lönnroth har\r\nanmält sig för replik, och det skall bli intressant att\r\nlyssna på debatten inom den socialistiska delen av\r\noppositionen.</pre><pre>Frågan om karensdagarna är komplicerad, precis\r\nsom Doris Håvik nu var inne på. Moderaterna och\r\nfolkpartiet har i programmet Ny start för Sverige\r\nredovisat att vi vill ha ett par karensdagar. Vi gjorde\r\ndet tydligt och klart före valet. Det var inte något\r\nbudskap som vi trodde att vi skulle vinna några\r\nröster på, utan skälet till att vi har tagit upp det är\r\njust tron att de svenska transfereringssystemen\r\nmåste ses över, om de skall kunna bibehålla sina\r\nviktigaste egenskaper för framtiden och låta bli att\r\nhindra ekonomisk tillväxt i vårt land.</pre><pre>Det som vi har kommit överens om under\r\nregeringsförhandlingarna på den här punkten är\r\njust att utreda frågan noggrannare. En av de frågor\r\nsom har med detta att göra, precis som Doris Håvik\r\nvar inne på, är arbetsgivarperioden på ett par\r\nveckor. Vi kommer att se till att det snart tillkallas\r\nen särskild utredning om detta som kommer att\r\nbelysa både frågan om två karensdagar och\r\nalternativa metoder till att spara pengar i\r\nsjukförsäkringen.</pre><pre>För att något muntra upp Doris Håvik i den här\r\nfrågan kan jag kanske få påminna henne om den\r\ndebatt som tidigare förts om reglerna i\r\nsjukförsäkringssystemen. Då tänker jag på den\r\nsocialdemokratiska anstormningen inför valet\r\n1982, när den dåvarande Fälldinregeringen\r\nförsökte sig på att ge några bidrag till att få svensk\r\nekonomi på fötterna igen och där det bl.a. ingick\r\nett förslag om karensdagar. Då bemöttes det med\r\noerhört hårda angrepp från socialdemokraternas\r\nsida, och det spelade sannolikt inte en helt\r\nobetydlig roll för att vi fick ett regimskifte och en\r\nnioårig socialdemokratisk epok efter 1982 års val.</pre><pre>Samtidigt noterade jag i samband med\r\nkrisdiskussionerna i våras att just Doris Håvik\r\nuttalade att hon var mycket förvånad över att det\r\nblev så litet opposition mot de försämringar som\r\nsocialdemokraterna föreslog riksdagen att\r\ngenomföra från den 1 mars i år. Så det är möjligt att\r\ndiskussionsutrymmet är något större i de här\r\nfrågorna än vad man ibland tror.</pre><pre>Men framför allt, herr talman, ser jag fram emot att\r\nfå höra hur Johan Lönnroth och Doris Håvik reder\r\nut vad det är som innebär att någon krossar\r\npensionssystemet.</pre><pre></pre><pre>Anf. 87 JOHAN LÖNNROTH (v) replik:</pre><pre>Herr talman! Jag tror inte att Bo Könberg skall\r\nlyckas med att få mig i gräl med Doris Håvik. Men\r\njag kan väl säga så mycket att jag upplever det som\r\nlitet oroande, när socialdemokraterna med\r\ndåvarande statsministern Ingvar Carlsson i spetsen\r\ntalade mycket mera om att höja taket i ATP-\r\nsystemet än om nödvändigheten av att kortsiktigt\r\ngöra någonting för de pensionärer som låg på de\r\nlägsta inkomstnivåerna.</pre><pre>Jag tycker att man flirtade litet för mycket med\r\ntjänstemannagrupperna i de högre inkomstskikten,\r\ndär man naturligtvis började bli rädd för att allt fler\r\nskulle spränga ATP-taket.</pre><pre>Den skattereform som ju faktiskt Doris Håviks och\r\nBo Könbergs partier var överens om innebar att\r\nman något begränsade avdragsrätten för de privata\r\npensionsförsäkringarna, men fortfarande gäller\r\nden grundläggande orättvisan att en\r\nhöginkomsttagare kan få 10 % real avkastning efter\r\nskatt, medan en låginkomsttagare får praktiskt\r\ntaget plus minus noll.</pre><pre>Jag tror att det är en stor risk att man är\r\nopportunistisk i de här frågorna. Det måste slås fast\r\natt det kortsiktigt nu är nödvändigt att stärka KBT\r\noch pensionstillskottet. Det är där man måste lägga\r\npengar mycket snabbt. Eftersom vi har en\r\nbegränsad ekonomi -- det brukar Doris Håvik och\r\nhennes parti gärna tala om -- måste vi klara det här\r\ninom pensionssystemets ram.</pre><pre>Jag ser ingen annan möjlighet än att vi i första hand\r\nmåste klippa till mot de privata\r\npensionsförsäkringarna. Är Doris Håvik beredd att\r\ntillsammans med vänsterpartiet driva opposition på\r\njust denna punkt? Vi måste ta pengarna från de\r\nprivata pensionsförsäkringarna. Vi kanske får\r\nväcka frågan om engångsskatt igen. Från början\r\nhandlade det om realränteskatt. Jag vet att detta är\r\natt utmana stora grupper, men jag tror att det är\r\nnödvändigt i denna fråga. Situationen är så akut,\r\nframför allt för de många kvinnor -- jag har mött\r\nflera av dem under valrörelsen -- som har en\r\noerhört svår ekonomisk situation i dag.</pre><pre>Anf. 88 ROLAND LARSSON (c) replik:</pre><pre>Herr talman! Doris Håvik har tydligen helt missat\r\nsyftet med centerns förslag till höjda\r\ngrundpensioner. Syftet är att öka rättvisan mellan\r\nde ATP-pensionärer som i dag har det relativt bra\r\noch de pensionärer som i dag knappt klarar sig på\r\nsin pensionsinkomst. Det är alltså fråga om den\r\ngrupp som efter skatteomläggningen stod i kö\r\nutanför socialkontoren för att få pengar till mat och\r\nhyra när deras realinkomster på grund av\r\nomläggningen hade minskat. Vi menar att vi inte\r\nkan ta ansvar längre för att denna grupp måste leva\r\nunder så knappa omständigheter. Vi vill öka\r\nresurserna för dessa. Det är fråga om en\r\nrättvisereform som vi tycker är helt rimlig.</pre><pre>När det gäller KBT, det kommunala\r\nbostadstillägget, innebär vårt förslag att KBT som\r\nligger över grundpensionsnivå skall utgå även i\r\nframtiden. Kommunerna betalar KBT i dag, och vi\r\nutgår från att de skall stå för dessa kostnader även\r\nframdeles.</pre><pre>Anf. 89 DORIS HÅVIK (s) replik:</pre><pre>Herr talman! Jag skall snabbt replikera på Roland\r\nLarsson. Centern ville från början över huvud taget\r\ninte ha något kommunalt bostadstillägg. Centern\r\nvar det enda parti som röstade emot. Det styrker\r\nmig i min uppfattning att centern inte heller vill ha\r\npensionstillskott. Sedan talade centern litet diffust\r\nom KBT om pengarna inte skulle räcka, t.ex. om\r\nhyran är för dyr.</pre><pre>De två karensdagarna, Bo Könberg, som vi\r\nresonerade om, utgör en avsevärd skillnad mot vad\r\nsom händer nu. Det gällde bara 1,9 miljoner av\r\nLOs privatanställda. Vi vänder oss emot den\r\ninbyggda orättvisan i detta. Enligt god\r\nsocialdemokratisk modell accepterade vi inte när\r\ninte alla fick del av sänkningen. Men det svalde\r\nman från övrigt håll, och det var det vi beklagade\r\noss över. Nu är det hela generellt och gäller alla,\r\noch det fungerar bra. Jag har fått de senaste\r\nrapporterna från riksförsäkringsverket.</pre><pre>1,56 miljarder sparas för varje dag som ohälsotalet\r\nkan sänkas. I den beräkning som\r\nriksförsäkringsverket har lagt fram i sin\r\nanslagsframställan, som kom nu i dagarna, pekar\r\nverket på att ohälsotalet beräknas sänkas fram till\r\n1996 med sex dagar. Stora pengar tas in på detta.\r\nDå har inte den sänkning som gjordes den 1 mars\r\nräknats in. Det är en mycket intressant läsning.</pre><pre>Jag är glad över att Johan Lönnroth säger att hans\r\nparti vill ha KBT och pensionstillskott. De frågorna\r\nligger inom folkpensionsdelen och tar inte på ATP.\r\nMen om dessa delar tas bort, kan de som har\r\narbetat inom vårdyrken och tjänat in tre fyra poäng\r\nfråga sig vad de har haft för nytta av sina arbeten.\r\nATP är en uppskjuten lön. Vi löser inte\r\nlönebildningen på arbetsmarknaden genom att\r\ntrissla, trassla och krångla med ATP-systemet.</pre><pre>Anf. 90 ROLAND LARSSON (c) replik:</pre><pre>Herr talman! Vi har från centerns sida entydigt\r\nklartgjort att ingen pensionär i vårt system skall få\r\ndet sämre, dvs. en sänkning av sin inkomst på grund\r\nav KBT.</pre><pre>Jag har svårt att förstå, Doris Håvik, vad det är för\r\nen besynnerlig grupp av människor som inte har\r\nnågra bostadskostnader och som vi, enligt Doris\r\nHåvik, skulle lägga oss ut för speciellt. Jag har svårt\r\natt få grepp om vad Doris Håvik syftar på.</pre><pre>Anf. 91 DORIS HÅVIK (s) replik:</pre><pre>Herr talman! Det är inte så svårt. Visserligen kan\r\nman ha bränslekostnader osv. Men på landsbygden\r\noch andra ställen finns det helt betalda hus. Nu har\r\nman rätt att få KBT, oavsett taxeringsvärde. Det\r\nkunde man inte tidigare, eftersom det räknades\r\nsom en förmögenhet.</pre><pre>Det signifikativa är det motstånd som fanns när vi\r\nlagstiftade om ett kommunalt bostadstillägg. I den\r\ndebatten talade centern om vad de gamla bäst\r\nbehöver, vilket inte var KBT. Men av de människor\r\nsom har grundpension och det kommunala\r\nbostadstillägget, har de allra flesta ett boende som\r\nhar blivit mycket dyrbart. Därför finns det nu en\r\nsärskild utredningsman som ser över KBT. Det\r\nskulle glädja mig mycket om man i\r\ncenterkommuner kommer att ställa upp på de\r\nkraftigt ökade KBT som det kan bli fråga om. Vi\r\nfår se vad centern har att säga när den dagen\r\nkommer då ett förslag har lagts fram.</pre><pre>Jag utgår från, Bo Könberg, efter det\r\nutredningsarbete som har gjorts, att det är viktigt\r\nför denna grupp, som dock minskar, och som inte\r\ntar från ATP, att få pensionstillskott och KBT även\r\ni framtiden.</pre><pre>Anf. 92 LEIF BERGDAHL (nyd):</pre><pre>Herr talman! Ärade riksdagsledamöter. Jag skall\r\nförst tala om vårdgarantin. Man kan tycka att det är\r\nett ganska begränsat ämnesområde för den\r\nallmänpolitiska debatten. Så är dock inte fallet.</pre><pre>Bara en av de sjukdomsgrupper som omfattas av\r\nvårdgarantin, nämligen coronarsjukdomen,\r\ndrabbar nästan hälften av detta lands medborgare.\r\nMan undrar varför tillståndet är så eländigt för\r\ndessa kranskärlssjuka i Sverige. Naturligtvis finns\r\ndet som alltid flera anledningar till detta.</pre><pre>En anledning, kanske huvudanledningen, är de\r\ngravt felaktiga prognoser som socialstyrelsen sedan\r\n1975 har presenterat. Det har kommit tre sådana\r\nutredningar där man har gjort uppskattningar av\r\nbehovet av öppenhjärtkirurgi och\r\nkranskärlsdilatation. I den senaste utredningen,\r\nsom kom för några år sedan, värderades behovet av\r\nsådana åtgärder inför 90-talet. Utredningen utgick\r\nfrån att 5 % av dessa patienter skulle vara över 70\r\når på 90-talet.</pre><pre>Jag har roat mig med att räkna hur många av våra\r\npatienter på Karolinska sjukhuset som har varit\r\növer 70 år under år 1990. Jag fann att drygt 20 %\r\nredan det första året på 90-talet var över 70 år. Här\r\nhar vi verkligen en bomb som väntar oss med dessa\r\nåldringar som vi skall operera. Vi opererar nu\r\npatienter upp till 85--90 års ålder.</pre><pre>Landstingsförbundet och socialdepartementet har\r\nträffat en uppgörelse om ett statligt bidrag på 500\r\nmilj. kr. till de huvudmän som fr.o.m. den 1 januari\r\n1992 inför en vårdgaranti. Bl.a. höftleds-, gråstarr-\r\noch kranskärlsoperationer skall omfattas av denna\r\ngaranti. De patienter som garantin omfattar skall\r\nerbjudas operation inom tre månader från den dag\r\nbeslut fattats och patienten därvid placerats på\r\nväntelista.</pre><pre>Som underlag till denna vårdgaranti har\r\nLandstingsförbundet insamlat uppgifter om\r\noperationsköernas längd för tidigare nämnda\r\ningrepp. Observera att Landstingsförbundet inte\r\nhar samlat in uppgifter om utredningarnas längd,\r\ndvs. hur lång tid det tar att få en kranskärlsröntgen\r\ngjord -- vilket ofta tar längre tid än att bli opererad.\r\nFör att minska antalet personer som är berättigade\r\ntill operation har man även infört olika\r\nrestriktioner. För grå starr gäller att synen måste ha\r\nminskat med minst 50 % på båda ögonen innan en\r\noperation får utföras på ett öga, enligt garantin.</pre><pre>Vad beträffar kranskärlsoperationer gäller garantin\r\nförst från det datum då vederbörande satts upp på\r\nden kirurgiska väntelistan, och således ej från den\r\ntidpunkt då behovet uppstått. I Norrbottens län tar\r\ndet i dag minst sex veckor innan en patient som\r\nremitterats till kardiolog, dvs. hjärtspecialist, tas\r\nom hand. Beslutar sig kardiologen för utredning,\r\nvilket i regel innebär en kranskärlsröntgen, och den\r\nkan utföras vid närmaste regionsjukhus, dvs. i\r\nUmeå, så tar det tolv månader. Operationskön i\r\nUmeå är däremot bara fyra månader.</pre><pre>Vårdgarantin för en norrbottning innebär således\r\natt väntetiden för hjälp minskar från 17 1/2 till 16\r\n1/2 månad! För Karolinska sjukhusets del tar det i\r\ndag två månader att komma till en kardiolog.\r\nAngiografikön för oprioriterade patienter är nu sex\r\nmånader inom Karolinska sjukhusets område,\r\nmedan själva operationskön efter olika insatser\r\nunder 1991 minskat till knappt två månader. Jag vill\r\nhär nämna att vårdgarantin infördes i Stockholms\r\nlän den 1 juli 1991 för vissa sjukdomsgrupper,\r\ndäribland coronarsjukdom. Trots en fungerande\r\nvårdgaranti enligt papperet tar det fortfarande,\r\ninom Karolinskas upptagningsområde, tio månader\r\nfram till kranskärlsoperation.</pre><pre>Dessutom har förkortningen av kön för\r\nkranskärlsoperationer i Stockholms län delvis skett\r\ngenom omprioriteringar. Kranskärlssjuka har fått\r\ngå före andra grupper av hjärtsjuka som behöver\r\noperation, såsom personer med klaffsjukdomar,\r\nfrämst aortastenos. Aortastenos är en förträngning\r\ni klaffen mellan vänster kammare och den stora\r\nkroppspulsådern. Denna diagnosgrupp ökar\r\nkraftigt på grund av att vi nu har avancerade\r\nundersökningsmöjligheter med ultraljud. Det\r\ngäller främst patienter som är 70--90 år gamla. Det\r\när de som får vänta på operation i stället för de\r\nkranskärlssjuka.</pre><pre>Denna prioritering av kranskärlssjuka har skett på\r\ndirekt order av ansvariga politiker, och är oetisk på\r\ngrund av att patienter med aortastenos löper\r\nbetydligt större risk för plötslig död än patienter\r\nmed kranskärlssjukdom. Så går det när politiker\r\nprioriterar.</pre><pre>Med anledning av det anförda är det således\r\nväsentligt att man vid tillämpning av vårdgarantin\r\näven tar hänsyn till väntetiden för utredning. Den\r\noetiska prioriteringen av kranskärlssjuka framför\r\npatienter med ännu större behov av snar\r\nhjärtoperation måste upphöra. Det är även\r\nväsentligt att patienter som väntar på hjärt- eller\r\nhjärt- lungtransplantation omfattas av\r\nvårdgarantin.</pre><pre>På kort sikt kan man tillföra medel till detta genom\r\natt införa generiska preparat, dvs. blåvita varor,\r\ninom läkemedelsindustrin. Därigenom kan man\r\nspara minst 500 milj.kr., kanske uppemot 1 miljard,\r\nenligt beräkningar som gjorts. På längre sikt måste\r\nman ändra hela systemet. Man måste\r\navmonopolisera vården, så att kommuner,\r\nstiftelser, privata företag m.fl. ges möjlighet att\r\ndriva sjukhus. Inför en obligatorisk allmän\r\nsjukförsäkring, som ersätter den finansiering av\r\nvårdkostnaderna som hittills skett via\r\nlandstingsskatten! Landstingens sjukhus kommer\r\ndå att tvingas att på lika villkor konkurrera med\r\nandra vårdgivare. Jag är inte övertygad om att\r\nlandstingssjukhusen alltid vinner.</pre><pre>Vad beträffar vårdgarantin vill nydemokrati ha en\r\nverklig vårdgaranti, där man erbjuder hjälp högst\r\ntre månader efter det att behovet uppstått. När vi\r\nsäger tre månader menar vi inte 16 1/2 månad.</pre><pre>Anf. 93 GULLAN LINDLAD (m):</pre><pre>Herr talman! Även jag ber att få hälsa statsrådet\r\nKönberg välkommen i samarbete för social välfärd\r\ni hela vårt land.</pre><pre>Det har varit intressant att lyssna till den tidigare\r\ndebatten, och inte minst till mina\r\nsocialdemokratiska kolleger. Utöver den\r\nsedvanliga historieskrivningen rörande\r\nsocialförsäkringssystemen har vi fått oss till livs en\r\nrad fina klyschor om generell välfärd,\r\nmedmänsklighet, rättvisa och valfrihet. Hum, hum.\r\nNär den lede blir gammal blir han religiös -- finns\r\ndet ett gammalt uttryck som lyder, herr talman. Det\r\nlåter ungefär som om vi skulle leva i den tryggaste\r\nav världar.</pre><pre>Alla vet ju att tillvaron utanför detta hus inte ser ut\r\npå det sättet. Var och en som har någon kontakt\r\nmed verkligheten vet att det finns många\r\nmänniskor som står väntande i vårdköer, som har\r\ndet mycket besvärligt. Jag vill säga att det i dag i\r\nvårt land finns människor som lever under\r\ngammaldags fattigdom. Det är sanningen.</pre><pre>Svenska folket har valt en ny riksdag, och varför\r\nhar man gjort det? Jo, naturligtvis för att man vill\r\nha förändringar -- förändringar till det bättre. Det\r\när uppfordrande för oss, och särskilt för oss som är\r\ni majoritet.</pre><pre>Länge har det ju varit så att socialdemokratin har\r\nuppfattats som skapare av och garant för\r\nvälfärdspolitiken. Det gäller inte bara inom de egna\r\nleden, utan det har faktiskt varit en ganska klar\r\nuppfattning. ''Solidaritet'' och ''fördelningspolitik''\r\nhar varit honnörsord vid uppbyggnaden av de stora\r\nsocialförsäkringssystemen, som är en blandning,\r\nvill jag säga, av försäkrings- och fördelningssystem.\r\nDet är alltså inte någon helt generell välfärdspolitik\r\nvi talar om.</pre><pre>Under de senaste åren har det blivit helt uppenbart\r\nför människor att de sociala systemen inte håller\r\nlängre om det inte är tillväxt i ekonomin. Det gäller\r\nfrämst ATP-systemet, som herr statsrådet tidigare\r\nhar talat om och där vi behöver minst en\r\ntvåprocentig årlig tillväxt. Vi står i dag på minus.\r\nMen det gäller också den sociala tryggheten i ett\r\nvidare perspektiv. Social trygghet kräver nämligen\r\nen god samhällsekonomi. Det har människor\r\nutanför riksdagen förstått, och det är därför som vi\r\nhar en ny majoritet.</pre><pre>Det räcker inte att tala vackert om\r\nfördelningspolitik. Nu gäller det att skapa något att\r\nfördela. Grunden för detta är ett fungerande\r\nnäringsliv, som vi måste ge betydande\r\nskattelättnader för att vi andra skall kunna få njuta\r\nav frukterna och också skapa social välfärd. Vi\r\nmåste få en minskad offentlig sektor och ökat\r\nhushållssparande. Det behövs med andra ord den\r\nnya start för Sverige som ligger till grund för den\r\nnya regeringens politik. Det behövs också, vilket är\r\nmycket väsentligt, en skattepolitik som gör att\r\nmänniskor kan stå på egna ben, att man kan leva på\r\nsin lön när skatten är betald och att man inte tvingas\r\nin i bidragsberoende.</pre><pre>Det gamla honnörsorden ''solidaritet'' och\r\n''fördelningspolitik'' har fått en alltmer negativ\r\nklang på senare år. Människor har kunnat\r\nkonstatera att de som främst borde ha fått stöd och\r\nhjälp har blivit lämnade utanför, medan stora,\r\nmäktiga grupper t. o m. har blivit\r\növerkompenserade. Socialdemokratin som idé\r\nbygger ju på stora kollektiva lösningar, anpassade\r\nefter stora grupper. Där har vi gräddfilen, mina\r\nvänner, medan många enskilda individer kommer i\r\nkläm. Vi ser i dag resultatet. Jag kan ta ett par\r\nexempel.</pre><pre>Alltför länge höll socialdemokraterna fast vid det\r\ns. k. timsjukpenningssystemet, som t. o. m. gjorde\r\ndet mer lönsamt att sjukskriva sig än att gå och\r\njobba. Att knysta om att sjukförsäkringssystemet\r\nockså användes på ett negativt sätt, som ett\r\nstrejkvapen eller vid ''måndagssjuka'', var näst\r\nintill tabu i denna kammare. Därom kan jag ge\r\nbesked, ty jag var med. Inte förrän det blev total\r\nkris i ekonomin vågade regeringen föreslå några\r\nförändringar. Och vi vet nu att\r\nsjukskrivningsfrekvensen har gått ner med 20--\r\n25 % efter besparingen inom försäkringen. Var och\r\nen kan ju dra sina slutsatser av detta.</pre><pre>Arbetsskadeförsäkringen har tidigare berörts här.\r\nJag vill säga att det är uppfordrande för den nya\r\nregeringen att snabbt lägga fram ett förslag om\r\nförlängd samordningstid och också ett helt nytt\r\nsystem.</pre><pre>Ett par andra exempel som visar hur den s. k.\r\nfördelningspolitiken slår fel -- åt andra hållet, så att\r\nsäga:</pre><pre>Ca 80 % av pensionärerna har fått det sämre,\r\nfrämst genom dyrare varor, resor, fotvård, och\r\nframför allt bostäder. Är det rimligt att våra gamla\r\nbildligt talat skall stå med tiggarskålen framför\r\nsocialbyråerna? Jag anser att detta är en skamfläck\r\nför ett s. k. välfärdssamhälle. Förhoppningen är nu\r\natt regeringsförklaringens uttalanden verkligen\r\nskall få giltighet, så att vi kan förbättra situationen\r\nför de gamla. Frågan brådskar.</pre><pre>De handikappade har all anledning att vara\r\nmissnöjda med den förda politiken, men förväntar\r\nsig nu ''ökade möjligheter till ett gott liv'', som det\r\nstår i regeringsförklaringen.</pre><pre>De unga föräldrar som fortfarande får nöja sig med\r\n60 kr. om dagen därför att de aldrig har kunnat få\r\nnågot jobb förväntar sig nog också att vi ökar deras\r\nmöjligheter att leva ett värdigt liv. Vi kan jämföra\r\nmed situationen för oss som har höga inkomster och\r\nfår 595 kr. om dagen som grundersättning inom\r\nföräldraförsäkringen.</pre><pre>Jag vill till sist säga: Nog kunde du och jag som är\r\nrelativt friska ändå dela med oss och ta ett par extra\r\nkarensdagar eller minskad ersättning från\r\nsjukförsäkringen för att ge dem som bäst behöver\r\ndet en bättre tillvaro.</pre><pre>Anf. 94 DORIS HÅVIK (s) replik:</pre><pre>Herr talman! Jag kom just in i kammaren då jag\r\nfick höra om att man använder sjukförsäkringen\r\nsom ett strejkvapen. Det vet vi. Det var poliserna\r\nsom började, och det verkar ju nästan som om det\r\ndärigenom var sanktionerat. Det vände vi från alla\r\npartier oss mycket kraftigt emot, och vi uttalade\r\nockså detta i utskottet. Det tror jag att Gullan\r\nLindblad kan erinra sig. Sjukskrivning som ett\r\nvapen i en lönekonflikt kan icke och skall icke\r\naccepteras.</pre><pre>Sedan vill jag fråga Gullan Lindblad: Skall vi i\r\nfortsättningen ha en sjukpenning som är baserad på\r\ninkomsten eller skall vi inte ha det, eller är det bara\r\ninom föräldraförsäkringen det skall vara\r\nannorlunda? Det är byggt på\r\ninkomstbortfallsprincipen och inte på utfört arbete.</pre><pre>Det sista jag hörde sägas handlade om de två\r\nkarensdagarna. Det är mycket möjligt att två\r\nkarensdagar är underbart bra. Men för mig är det\r\nhelt avgörande att detta i så fall skall drabba alla\r\nmänniskor oberoende av var de arbetar. Det var\r\ninte så när förslaget presenterades i maj månad år\r\n1982, utan det var enbart fråga om LOs\r\nprivatanställda. Det var de som hade de tunga\r\njobben, byggnadsarbetare och andra som var ute i\r\ntungt arbete som fick karensdagarna, och inte de\r\nsom var tjänstemän. De fick inga karensdagar. Det\r\nvände vi oss emot, och därför fick vi ett system där\r\nalla får del av den sänkning som vi nödgades göra.</pre><pre>Anf. 95 GULLAN LINDBLAD (m) replik:</pre><pre>Herr talman! Det är bra att Doris Håvik gör en\r\nabsolut deklaration att sjukförsäkringssystemet\r\ninte skall användas på ett felaktigt sätt. Men jag har\r\nvarit med så pass många år att jag vet att det\r\ntidigare var näst intill tabu att tala om dessa frågor.\r\nDet är därför bra att Doris Håvik gör denna klara\r\noch koncisa förklaring. Men när det gäller\r\nmåndagssjuka och annat har jag fortfarande inte\r\nhört någon från socialdemokratiskt håll skarpt ta\r\navstånd från dessa fenomen som ju också är ett\r\nmissbruk och som är en allmän offentlig hemlighet\r\nsom man inte vill tala högt om.</pre><pre>Vi har ett sjukpenningssystem med en\r\ninkomstbortfallsprincip, och jag har inte för avsikt,\r\noch regeringen har heller inte haft för avsikt, att\r\nlägga fram något förslag om ändring i detta. Men\r\ndet finns, som jag tidigare sade, vissa\r\nfördelningspolitiska inslag i våra socialförsäkringar.\r\nJag anser faktiskt -- och det finns en del\r\nsocialdemokrater som delar min uppfattning, det\r\nvet jag genom motioner -- att man borde kunna\r\nhöja föräldraförsäkringens garantibelopp så att vi\r\ninte håller på sparlåga dem som aldrig har lyckats\r\nfå ett arbete eller inte hunnit ut i förvärvslivet innan\r\nde blivit föräldrar.</pre><pre>När det sedan gäller frågan om två karensdagar\r\ntalar vi faktiskt om framtiden, Doris Håvik, och\r\ninte om historieskrivning. Den nya regeringen och\r\nriksdagsmajoriteten blickar framåt. Nog bör det\r\nfinnas vägar att finna ett system som gör att vi kan\r\nspara in ytterligare i sjukförsäkringen. Vi som är\r\nganska friska och blir sjuka några dagar har den\r\nsolidaritetskänslan om vi därmed kan hjälpa de\r\nhandikappade, de svårast sjuka och de svaga. Så vill\r\njag se ett verkligt socialt socialförsäkringssystem.</pre><pre></pre><pre>Anf. 96 DORIS HÅVIK (s) replik:</pre><pre>Herr talman! Gullan Lindblad är litet oförsiktig i\r\nsin yvighet. Jag hoppas att Bo Könberg nu har tagit\r\ntill sig att grundbeloppet i föräldraförsäkringen bör\r\nhöjas så att denna orättvisa inte kvarstår längre.\r\nDet är en absolut beställning från Gullan Lindblad.\r\nJag kan inte göra någonting åt det, utan jag\r\növerlämnar detta med varm hand åt Bo Könberg.</pre><pre>Jag tycker att det närmast är en oförskämdhet,\r\nGullan Lindblad, att säga att vi socialdemokrater\r\npå något sätt har sanktionerat att sjukförsäkringen\r\när acceptabel som ett strejkvapen. Jag känner det\r\nsom en ren förolämpning. Självfallet tar vi avstånd\r\nfrån sådana saker.</pre><pre>Dessutom anser jag att det är oförsiktigt av Gullan\r\nLindblad att säga att hon vet att det är en offentlig\r\nhemlighet att det är alltför många måndagssjuka.\r\nTitta på statistiken från 1990 och se hur talen har\r\nfortsatt att gå ner! Då har man heller inte, vilket jag\r\nvill upprepa, redovisat vad som hänt efter\r\nsänkningen den 1 mars. Det är inte klart än. Det\r\nfinns i anslagsframställningen som\r\nriksförsäkringsverket nyligen har lagt fram.</pre><pre>Man gör också den bedömningen, vilket jag sade i\r\nmitt tidigare inlägg, att man fram till år 1996 har fått\r\nen minskning på ungefär sex dagar. Det s.k.\r\nohälsotalet sänks med detta till en kostnad av 1,56\r\nmiljarder kronor för varje dag. Därutöver vill jag\r\ngärna ha sagt att det är mycket viktigt att se på\r\nförtidspensioneringarna och vad rehabiliteringen\r\nger så att man kommer tillbaka i jobbet. Det tycker\r\njag är oerhört viktigt. Där har vi också möjlighet att\r\nse framtida besparingar. Något som är mycket\r\nviktigt att titta på är att långtidssjukfallen, sjukdom\r\növer 90 dagar, står för ungefär 80 % av\r\nkostnaderna.</pre><pre>Anf. 97 GULLAN LINDBLAD (m) replik:</pre><pre>Herr talman! Doris Håvik måste ha hört upp litet\r\ndåligt. Jag sade att jag var tacksam för att Doris\r\nHåvik så klart tog avstånd från att använda\r\nsjukförsäkringen som ett strejkvapen. Men\r\ndäremot bekräftar hon ju själv att man inte fått tala\r\nom att försäkringen använts felaktigt på andra sätt.\r\nDet har inte bara sagts här i dag utan har alltid sagts\r\nfrån socialdemokratiskt håll med stor indignation\r\natt så inte är fallet.</pre><pre>När det gäller ohälsotalet, dvs. antalet sjukskrivna,\r\nvet vi att det alltid går ner när det blir ont om jobb.\r\nNär det blir arbetslöshet i landet är människor\r\nrädda om jobbet, och då sjunker också det s.k.\r\nohälsotalet. Jag tror också att det nya systemet med\r\nen sjuklön kommer att förbättra läget eftersom\r\nman från arbetsgivarhåll får ett intresse av att\r\nverkligen förbättra arbetsmiljöerna. Jag vet också\r\natt man redan genom en minskad ersättning har\r\nminskat sjukskrivningarna med 20--25 % jämfört\r\nmed tidigare.</pre><pre>Jag tror att Doris Håvik och alla vi i denna\r\nkammare får vara beredda att slakta många heliga\r\nkor framöver när vi nu vet att svensk ekonomi är så\r\nurusel som den är i dag. Vi får nog inte vara rädda\r\nför att nalkas dessa system med ganska så stort mod\r\noch vilja till förändring. Det är det som behövs.</pre><pre>Anf. 98 BARBRO WESTERHOLM (fp)):</pre><pre>Herr talman! Mitt inlägg i den här debatten syftar\r\ntill att diskutera riksdagens insatser under den\r\nkommande treårsperioden för att allmänheten skall\r\nkunna åtnjuta en kvalitetsmässigt bra hälso- och\r\nsjukvård och socialtjänst på lika villkor. De andra\r\naktörerna på detta område är kommunerna,\r\nlandstingen och regeringskansliet.</pre><pre>Landstingens och kommunernas ansvar är att\r\nuppfylla gällande lagstiftningskrav rent praktiskt.\r\nRegeringskansliet arbetar med att verkställa\r\nriksdagens beslut, uppfylla regeringsdeklarationen\r\noch hantera opinionsyttringar av olika slag.</pre><pre>Såväl landsting, kommuner som regering blir lätt\r\nhändelsernas fånge. Tiden blir knapp för\r\nnytänkande.</pre><pre>Här i riksdagen, under de tre år jag suttit här, har\r\nvi dignat under mängder av motionsyrkanden där\r\nmerparten har varit av detaljkaraktär och\r\nupprepningar av föregående års motioner. Vi har\r\nendast i begränsad omfattning hunnit ägna oss åt de\r\nmer principiella frågorna.</pre><pre>Men utanför vårt riksdagshus går förändringarna\r\nsnabbt. Just nu genomgår hälso- och sjukvården i\r\nSverige vad man internationellt brukar kalla den\r\ntredje revolutionen. Den första ägde rum vid\r\nsekelskiftet, då vi började få moderna, effektiva\r\nmen också riskabla behandlingsmetoder. Den\r\nandra inträffade i mitten av 50-talet då vi fick en\r\nsolidarisk sjukförsäkring. Nu har vi den tredje som\r\ninnebär att sjukvården måste beskriva vad den gör\r\ni kostnads/nyttotermer och redovisa detta för\r\nbeställaren.</pre><pre>Riksdagens roll i detta skeende tycker jag är att litta\r\npå förkant och mer systematisk ta upp\r\nframtidsfrågorna till debatt och ställningstagande.</pre><pre>Ett exempel på principfrågor vi borde diskutera är\r\nde nya ekonomiska styrmodeller med köpa-\r\nsäljsystemet som nu tas i bruk. Här finns högt\r\nuppdrivna förväntningar på vad man kan spara i\r\npengar med sådana system. Men här lurar faror.\r\nTänk om köparen inte är kompetent nog att avgöra\r\nvad han behöver köpa, eller om han inte har råd?\r\nKvalitetssäkringen i dessa nya system är oerhört\r\nviktig och en fråga som vi borde diskutera.</pre><pre>Ett annat frågekomplex är patienternas\r\nrättssäkerhet i vården, tillsynen över vården,\r\nsocialstyrelsens och ansvarsnämndens roller. Vi har\r\nsignaler i media om försämrad situation för\r\npatienterna.</pre><pre>Datoriseringen av journalföringen och dess\r\nkonsekvenser för vårdtagare och personal är ett\r\nannat viktigt område att ta upp.</pre><pre>HIV-utvecklingen internationellt och i Sverige\r\nskulle behöva belysas mer ingående, liksom\r\nkonsekvenserna av den lagstiftning vi har här.</pre><pre>Egenvårdens möjligheter och betydelse för hälsan\r\när ett annat område att ta upp.</pre><pre>Etiken i vården och etiken i det politiska\r\nbeslutsfattandet är också ett stort frågekomplex.\r\nDe kvalitetssäkringssystem med intern och extern\r\nmedicinsk revision, som nu prövas, inrymmer såväl\r\netiska problem som integritetsfrågor som behöver\r\ntacklas.</pre><pre>Här, herr talman, vill jag inflika -- eftersom etik i\r\npolitiken var ett ämne som inte inrymdes i den\r\nallmänpolitiska debatten -- att jag vill hålla mitt\r\nlöfte från i våras och bilda en grupp med\r\nriksdagsledamöter som är intresserade av att\r\ndiskutera etik i politiken. Välkomna att lämna en\r\nintresseanmälan till mig.</pre><pre>Tillbaka till ämnet. Förra mandatperioden började\r\nvi försiktigt med utfrågningar, t.ex. om\r\nprioriteringar i hälso- och sjukvården. Det här är en\r\nlinje jag tycker vi skall gå vidare på. Medan\r\nregeringen ägnar sig åt att vara riksdagens\r\narbetsutskott och tid åt att verkställa riksdagens\r\nbeställningar skulle riksdagen kunna vara en\r\nspjutspets och fånga upp annalkande problem och\r\nfrågeställningar.</pre><pre>Riksdagsarbetet har ökat i betydelse under senare\r\når när vi fått minoritetsregeringar. Och då måste vi\r\nmodernisera riksdagsarbetet både i kammare och\r\nutskott.</pre><pre>För socialutskottets del skulle detta kunna innebära\r\natt vi för den kommande treårsperioden mer\r\nsystematiskt tog upp principiella diskussioner och\r\ninte lät oss fångas av detaljer och tillfälligheter.</pre><pre>Jag tror att ordföranden i socialutskottet är här och\r\nfångar upp dessa tankegångar.</pre><pre>Anf. 99 ROSA ÖSTH (c):</pre><pre>Herr talman! Välkommen, statsrådet Könberg, till\r\nsocialdebatten här i riksdagen.</pre><pre>I årets valrörelse kom sjukvården och\r\näldreomsorgen nästan helt bort, i varje fall på\r\nriksplanet. Ändå är det frågor som mycket\r\nengagerar väldigt många människor. Vi vet också\r\natt det inte är någon lätt uppgift som ligger framför\r\noss när det gäller att på ett bra sätt klara av\r\näldreomsorgen, som jag närmast tänker beröra här.\r\nDet är en stor utmaning med tanke på den\r\nförsämrade samhällsekonomin, och med tanke på\r\natt antalet mycket gamla människor kommer att\r\nöka starkt under det närmaste decenniet. Det finns\r\ningen generallösning på det här området.</pre><pre>Eftersom de äldre alla är olika individer med olika\r\nbehov och önskningar behövs det ett mångsidigt\r\nserviceutbud och det behövs inlevelseförmåga och\r\npersonlig omtanke.</pre><pre>Jag är förstås glad att den nya regeringen satt\r\näldreomsorgen högt på prioriteringslistan. I\r\nregeringsdeklarationen sägs bl.a. ''att förbättra och\r\nförändra vården blir en av de viktigaste uppgifterna\r\nnär det gäller välfärdspolitiken'', och det\r\nunderstryks att arbetet med att skapa värdiga\r\nvillkor för gamla och sjuka måste intensifieras. Jag\r\nvill särskilt ta fasta på värdigheten i vården.</pre><pre>Jag hör inte till dem, och det gör inte centern i\r\növrigt heller, som dömer ut offentlig verksamhet.\r\nKritiken mot vård i offentlig regi har ofta blivit\r\nmissriktad och kommit att slå mot vårdpersonalen\r\nsom i så stor utsträckning gör helt fantastiska\r\ninsatser.</pre><pre>Det som kan och skall kritiseras är den stelbenthet\r\noch byråkrati som lätt blir inhuman och som går ut\r\növer värdigheten. I all vår synliga välfärd och\r\nvälmening finns sådana effekter.</pre><pre>Jag vill bara ta ett helt aktuellt exempel bland\r\nmånga.</pre><pre>En 93-årig dam faller i sin lägenhet och gör sig illa,\r\nman befarar brott på lårbenshalsen och hon förs till\r\nlasarettets kirurgavdelning. Där konstateras att\r\nhon visserligen knappt kan gå, men något brott är\r\ndet inte fråga om. Därför bestämmer man sej för att\r\nhon inte behöver någon vård utan hon skickas hem\r\ntill sin lägenhet där hon bor ensam. En dotter\r\nkontaktas.</pre><pre>På morgonen efter ringer dottern till lasarettet och\r\nberättar att det här går inte, mamma kan inte gå ens\r\nmellan sängen och toaletten och hon mår inte bra.\r\nLugn blir svaret, vi har ordnat så att hon får\r\nhemhjälp någon timme varje dag. Inte i dag och\r\nkanske inte i morgon, men nästa dag. När\r\nhemtjänsten varit hos den gamla en dag meddelar\r\nman därifrån att det här fungerar absolut inte, hon\r\nmåste få komma till lasarettet åtminstone för några\r\ndagars gåträning.</pre><pre>Men till kirurgen får hon inte komma, det har man\r\nju redan tidigare bestämt. Till långvården då? Nej,\r\nde har inte fått någon beställning, och förresten har\r\nman ingen plats. Till medicinska avdelningen?\r\nAlldeles uteslutet, någon sådan åkomma har hon ju\r\ninte.</pre><pre>I sin förtvivlan och efter kontakt med kurator, åker\r\ndottern med sin mor till akutmottagningen. Efter\r\nflera timmars väntan får de beskedet att de åkt i\r\nonödan, någon ny undersökning anses inte\r\nbehövlig och skall inte göras. Först efter att båda\r\nbrutit samman undersöks den gamla varefter hon\r\nskickas till ett avlastningsrum på ett\r\nålderdomshem. Där får hon vård, men inte den\r\ngåträning som hon allra bäst behöver.</pre><pre>Tänk, så mycken oro och så mycket lidande som\r\nkunnat undvikas både för den gamla och hennes\r\nanhörig och så mycket egentligen onödigt arbete\r\nför en rad inblandade om den gamla damen direkt\r\nfått stanna några dagar på sjukhuset medan hennes\r\nhemresa förbereddes!</pre><pre>Ändå tror jag inte att det var av illvilja detta\r\nskedde! Nej, krångliga och bristfälliga regler och\r\nrutiner var förmodligen orsaken, och jag tror inte\r\ndet är möjligt att lagstifta bort sådana. Inte lär\r\nÄDEL-reformen hjälpa. Men om man på olika sätt\r\nunderlättar för privata vårdgivare att skapa\r\nalternativ som kan komplettera och konkurrera\r\nmed den offentliga vården tror och hoppas jag att\r\ndet kan leda till en större flexibilitet och till en\r\nvärdigare behandling, totalt sett.</pre><pre>Eftersom jag varit inne på äldres anhöriga vill jag\r\ntill slut helt kort beröra det området. Det har\r\nräknats med att tre fjärdedelar av all äldreomsorg\r\nutförs av anhöriga eller andra närstående. Det var\r\nlänge sedan man tittade på hur deras situation ser\r\nut. Kan vi, vågar vi och skall vi räkna med att\r\nsamma höga andel av vården också framöver\r\nkommer att utföras av närstående? Det lär ingen\r\nkunna ge svar på i dag. Det är därför min\r\nförhoppning att regeringen låter se över området,\r\nså att vi får ett begrepp om läget och om vad som\r\nkan behöva åtgärdas exempelvis i fråga om ökad\r\nsocial trygghet för anhörigvårdare.</pre><pre>Anf. 100 JOHAN BROHULT (nyd) replik:</pre><pre>Herr talman! Detta berör just det som jag tog upp\r\noch som jag inte hann med tillräckligt, eftersom\r\nmina bilder inte fungerade. Här finns mycket\r\nexplicita instruktioner till oss som arbetar inom\r\nsjukvården. Vi som arbetar inom den medicinska\r\nakutvården har fått instruktioner om att vi inte på\r\nsjukhusen får behålla patienter som är gamla och\r\nsom har ett huvudsakligen socialt betingat\r\nvårdbehov även om vi är medvetna om att någon\r\nannan omvårdnad icke går att skaffa. Det är därför\r\njag har blivit så upprörd över att en del sjukhus\r\nmåste arbeta under dessa former. Jag tycker därför\r\natt det är bra att man försöker utöka det privata,\r\nöppna det offentliga monopolet och släppa in\r\nprivata initiativ så att vi kan få fler ålderdomshem\r\nsom kan ta hand om dessa patienter. Det är alltså\r\nhär felet ligger.</pre><pre>Anf. 101 CHATRINE PÅLSSON (kds):</pre><pre>Herr talman! Jag vill inleda mitt första anförande\r\nhär i kammaren med synpunkter i en hjärtefråga för\r\nmig. Enligt min uppfattning och kännedom är det\r\nockså en majoritet av den svenska allmänheten som\r\nkänner vårdfrågorna som de viktigaste för\r\nframtiden.</pre><pre>Den kösituation vi i dag har i stora delar av landet\r\noch på många områden måste vi göra något åt. Det\r\när oacceptabelt att många människor dör i en\r\nvårdkö. Därför måste arbetet med att förkorta\r\nköerna intensifieras.</pre><pre>Vården av våra gamla och långvarigt sjuka är en\r\nstor utmaning för hela samhället. Några enkla\r\nlösningar finns inte, men jag vill dela med mig av\r\nnågra tankar och riktlinjer för hur vi som\r\nkristdemokrater ser på vårdfrågorna. Vården av\r\nvåra äldre kommer att bli en huvudfråga för oss\r\npolitiker under resten av 90-talet.</pre><pre>Herr talman! Den svenska vården och omsorgen\r\nhar byggts upp i stor politisk enighet och med\r\nambition att erbjuda alla ett heltäckande skydd vid\r\nsvår eller tillfällig sjukdom. Allt har varit gott och\r\nväl så länge ökade resurser kunde tillföras när\r\nbehoven växte. Under 80-talet har det\r\nstatsfinansiella läget tvingat fram ekonomiska\r\nrestriktioner. Resurserna har inte längre kunnat\r\nöka i takt med kraven.</pre><pre>Vid jämförelser med sjukvårdskostnader i andra\r\nländer måste beaktas att Sverige har världens äldsta\r\nbefolkning. Dessutom kan jag som representant för\r\nKalmar län konstatera att vårt län i procent räknat\r\nhar klart fler äldre personer än genomsnittet i\r\nlandet. I vårt län är hela 9,4 % över 75 år, medan\r\nriksgenomsnittet är 7,9 %.</pre><pre>Utvecklingen under den senaste tioårsperioden har\r\ninneburit att resurser för vården och omsorgen\r\nkrympt i förhållande till behoven. Till en början\r\nkunde besparingar mötas med effektiviseringar och\r\nutan större återverkningar på vårdens kvalitet.\r\nFortfarande är meningsfulla effektiviseringar\r\nmöjliga. Dessa kommer att underlättas genom\r\navreglering, mångfald och alternativa driftformer.\r\nMer av flexibilitet kommer också i andra avseenden\r\natt förbättra vården och ge patienten ett ökat\r\ninflytande på sjukvården.</pre><pre>Herr talman! I vården och omsorgen av svårt och\r\nlångvarigt sjuka människor och av de allra äldsta\r\nmåste alla erkänna att endast begränsade\r\neffektiviseringsvinster är möjliga. Dessutom\r\nkommer behoven att öka påtagligt inom dessa\r\nvårdformer fram till år 2000. Antalet 80-åringar\r\nberäknas öka med hela 28 % och 85-åringarna, de\r\nsom är i störst behov av vård och omsorg, med\r\n40 %. De äldre mår bättre, men omfattningen av\r\nkroniska ålderssjukdomar minskar inte. Detta\r\nfaktum, som ibland förtigs, leder till ett ökat behov\r\nav vårdplatser. Åldersutvecklingen visar på ett\r\nbehov av att öka antalet platser på exempelvis\r\nålderdomshem med 30 %, på långvården och\r\nsjukhemmen med 25 %, inom servicebostäder med\r\n20 %, inom den specialiserade vården med 13 %\r\noch inom hemsjukvården med 15 %.</pre><pre>Dessa siffror som jag redovisar är hämtade från en\r\nbilaga till Pensionsutredningen. Denna statistik är\r\ninte enbart siffror, utan bakom varje siffra finns det\r\nen människa av kött och blod med vårdbehov.\r\nPensionsutredningens uppgifter är en viktig faktor\r\nför oss som politiska beslutsfattare under 90-talet.\r\nDet har under 80-talet funnits en trend att minska\r\nantalet vårdplatser, eftersom det skulle höja\r\nkvaliteten inom sjukvård och äldreomsorg.\r\nVerkligheten är ofta den motsatta. Därför gäller\r\ndet att arbeta för en mångfald av vård och\r\nboendealternativ, så att den enskilde verkligen får\r\nvalmöjligheter.</pre><pre>Vi måste skapa valfrihet inom vård och omsorg. Låt\r\nvårdpengarna följa patienten. Låt nya\r\n''vårdproducenter'', privata och kooperativa, visa\r\nvad de kan erbjuda.</pre><pre>För att skapa trygghet och valfrihet måste de små\r\nakutsjukhusen med god geografisk spridning finnas\r\nkvar, medan den högspecialiserade vården ges vid\r\nregionsjukhusen.</pre><pre>Hälsohem och s.k. alternativ medicin är också\r\nviktiga komplement till den traditionella vården.</pre><pre>Full behovstäckning är något som vi av etiska skäl\r\nmåste se till att alla gamla kan få inom vård och\r\nomsorg.</pre><pre>Avslutningsvis, herr talman, vill jag stryka under\r\ndet regeringen har sagt i regeringsförklaringen,\r\nnämligen att välfärdspolitiken inte alltid fungerar\r\nbra och att staten måste ha det yttersta ansvaret för\r\natt alla skall ges en grundläggande trygghet vid\r\nsjukdom och ålderdom.</pre><pre>Jag vill avsluta med att önska Bo Könberg lycka till\r\ni ett viktigt arbete som statsråd.</pre><pre>Anf. 102 BO HOLMBERG (s):</pre><pre>Herr talman! I likhet med övriga riksdagskolleger\r\nvill jag önska Bo Könberg välkommen till ämbetet.\r\nMed en lätt travestering på vad Per Ahlmark sade\r\nnär han var i Olofström, nämligen det bevingade\r\n''Lycka till!'', skulle även jag vilja säga lycka till till\r\nde båda herrarna i socialdepartementet. Jag förstår\r\natt det inte är nedläggningshoten mot jobben ni\r\nskall arbeta med, men jag ser några\r\nnedläggningshot över den svenska socialpolitiken.\r\nJag tycker att regeringsförklaringen är oklar, och\r\njag tänkte därför begagna det här tillfället till att ta\r\nupp tre sakområden.</pre><pre>Det första gäller frågan om grundtrygghet eller\r\nstandardtrygghet. Vi som har läst socialpolitik och\r\ntenterat dessa ämnen vet att det går en viktig\r\nskiljelinje i svensk socialpolitik på denna punkt. Vi\r\nminns ATP-striden som ett klassiskt exempel från\r\n50-talet. Jag gör också den tolkningen att kärnan i\r\nden generella välfärdspolitiken bygger på\r\nstandardtryggheten.</pre><pre>Jag vill därför börja med att fråga: Skall detta hot\r\nhänga kvar över socialpolitiken och förverkligas?\r\nEller är det så att man har varit litet oförsiktig med\r\norden och inte tänkt sig att lämna begreppet\r\nstandardtrygghet och gå ner till en grundtrygghet?</pre><pre>Det är i så fall en värdekonservativ inställning i\r\nsocialpolitiken, någonting som fanns före\r\nvälfärdssamhället.</pre><pre>Den andra hotbilden gäller pengarna till\r\nsocialpolitiken -- frågan har också varit uppe till\r\ndebatt tidigare i dag. Bengt Westerberg har lovat\r\natt genomföra handikapputredningen. Folkpartiet\r\nhar under den tidigare perioden här i riksdagen\r\ndrivit frågan om det glömda Sverige, och Bengt\r\nWesterberg har i kammaren flera gånger talat om\r\nför Carl Bildt att man inte kan göra stora\r\nnedskärningar när det gäller pengarna och\r\nsamtidigt klara den generella välfärdspolitiken.</pre><pre>Jag har uppskattat det Bengt Westerberg har sagt\r\npå den här punkten, och under den period som jag\r\nhar varit med i socialutskottet har jag känt ett starkt\r\nengagemang för den sociala dimensionen. Detta\r\nhar också personifierats i arbetet av Daniel\r\nTarschys och Barbro Westerholm.</pre><pre>Jag ser det så att vi nu är inne i en tid då etiken\r\nblommar i tal och skrifter i sådana här lokaler, men\r\nute blåser högervind. Jag känner att etiken står svag\r\noch skuggad. Om vi ser till etikens grundpelare,\r\nnämligen det lika människovärdet, kräver detta\r\nsolidaritet och pengar -- det räcker inte med fina\r\nord från talarstolarna. Frågan är alltså: Kommer\r\ndessa besparingar på 10--15 miljarder att drabba\r\nsocialpolitikens område? Vill Bo Könberg vara\r\nmed och förverkliga nyliberalismens stora\r\nnedskärningar i socialpolitiken, eller är tanken att\r\ndessa nedskärningar skall göras på andra håll?</pre><pre>Jag hoppas att de båda socialministrarna kommer\r\ntill riksdagen med förslag som stämmer med\r\ngrundbultarna i den socialpolitik som hittills har\r\nförts, där vi trots all retorik har kunnat bilda rätt\r\nstabila majoriteter i riksdagen och varigenom vi har\r\nundvikit stora klasskillnader i Sverige, vilket har\r\nvarit till gagn för hela befolkningen.</pre><pre>Den tredje hotbilden i regeringsförklaringen gäller\r\nvalfrihetsrevolutionen. Vad gömmer sig bakom den\r\nformuleringen? Kan det vara sådana hårda attacker\r\nsom när SAF-chefen Laurin sade att jämlikheten\r\nnu skall slängas på sophögen och att vi får inse att\r\ntvåtredjedelssamhället är här. Är det den typen av\r\nvalfrihet som avses?</pre><pre>Var skall kds göra av sin etik? Kommer det någon\r\netisk ramlag, där man får inskränka viss forskning\r\ndärför att vissa principer inte stämmer? Eller\r\nkommer det någon etisk ramlag som inskränker\r\nden jämställdhet kvinnorna hittills har uppnått?</pre><pre>Jag är också litet intresserad av folkpartiets\r\nvalfrihet i fråga om egen husläkare. Om jag har\r\nförstått det hela rätt, skall vi bindas till en husläkare\r\nett år. Men om det visar sig att denne husläkare är\r\nen person som jag inte trivs med vill jag inte bindas\r\ntill den läkaren ett år. Frågan är: Skall man då gå\r\nfrån en enhetslösning till en annan? Skall inte jag\r\nsom medborgare i Sverige få gå till en\r\ndistriktsläkare om jag vill? Jag undrar om vi skall\r\nsnickra till sådana här enhetslösningar, som mäts ut\r\nefter en rikslinjal för hela landet, eller om det skall\r\nfå finnas variation i de olika landstingen, där de\r\nbestämmer att ge medborgarna större valfrihet.\r\nDet ser ut på olika sätt i Sverige, och ett problem är\r\natt vi envisas med att styra för mycket centralt utan\r\natt se till den mångfald som finns.</pre><pre>Socialdemokratin kommer i opposition att\r\nvidareutveckla socialpolitiken som alternativ till\r\nmarknadsanpassad välfärd. Vi har lång erfarenhet\r\nav praktiskt förnyelsearbete, och vi kommer att\r\nhämta kraften därifrån.</pre><pre>Allra sist, herr talman, tolkar jag det uteblivna\r\nbeskedet om ÄDEL-reformen i\r\nregeringsförklaringen så att den kommer att\r\nfullföljas, och därmed har alltså moderaterna och\r\ncentern ändrat åsikt, vilket i så fall är bra.</pre><pre></pre><pre>Anf. 103 Statsrådet BO KÖNBERG (fp):</pre><pre>Herr talman! Jag tackar även Bo Holmberg för de\r\nvänliga inledningsorden inkl. travestin. Vi som har\r\nfått förtroendet att arbeta inom\r\nsocialdepartementet skall göra vad vi kan för att\r\nmotsvara detta förtroende. Jag skall försöka\r\nvidareutveckla några punkter som jag antydde i\r\nmitt inledningsanförande.</pre><pre>Jag begärde ordet därför att Bo Holmberg ställde\r\nett antal frågor, och jag skall försöka besvara dem.</pre><pre>En fråga rörde grundtrygghet eller\r\nstandardtrygghet. Jag vidrörde den frågan något i\r\navslutningen på mitt inledningsanförande, där jag\r\nkonstaterade att välfärdsstaten bygger på att vi har\r\ntillgång, oavsett ekonomiska förhållanden, till\r\nsjukvård när vi behöver det, till utbildning för våra\r\nbarn när de behöver det, och på att det finns ett\r\nsystem på socialförsäkringsområdet som gör att\r\nmänniskor inte i stor skala lider ekonomiskt av att\r\nde har drabbats av sjukdom eller arbetslöshet eller\r\nhaft förmånen att bli att gamla.</pre><pre>Inom en av socialförsäkringarna, nämligen\r\nföräldraförsäkringen, har folkpartiet liberalerna i\r\nårets valrörelse pekat på att man nog har hamnat\r\nför långt åt standardtrygghetshållet, och vi har\r\nföreslagit mer av grundtrygghet. Det har inte varit\r\nnågon hemlighet, utan vi har pekat på att det kan\r\nbli mycket stora skillnader mellan dem som är med i\r\nförsäkringen. De som inte har hunnit få något jobb,\r\nsom har studerat eller som är arbetslösa kan räkna\r\nmed en ersättning på 60 kr. per dag, medan de som\r\nhar varit med på arbetsmarknaden och skaffat sig\r\nhyggliga inkomster kan räkna med upp emot 600 kr.\r\nper dag. Tiden mellan barnens födelse påverkar\r\nockså kraftigt den här nivån.</pre><pre>Jag tycker inte att vi kan förfalla till dogmatism på\r\nden här punkten. De grundläggande\r\ntankegångarna är någorlunda gemensamma för Bo\r\nHolmberg och mig, nämligen att man skall ha\r\nstandardtrygghet vid sjukdom, arbetslöshet och\r\npensionering. Jag nämnde också i\r\ninledningsanförandet att det skall vara självrisk i\r\ndessa system, och vi skall försöka utforma dem på\r\nett sådant sätt att de inte hindrar den ekonomiska\r\ntillväxten i samhället. Det har en hel del att göra\r\nmed pensionssystemet, vilket jag tror att Bo\r\nHolmberg förstår genom den markeringen.</pre><pre>Den andra frågan som Bo Holmberg tog upp gällde\r\npengarna. Jag har delvis svarat på frågan om\r\nhandikapputredningen i mitt inledningsanförande,\r\noch det innebär självfallet att folkpartiet\r\nliberalerna fortsätter sin kamp för det glömda\r\nSverige. Jag räknar med att vi nästa år under\r\nsocialministerns färla lägger fram förslag som\r\ngrundar sig på handikapputredningen.</pre><pre>I den delen avslutade Bo Holmberg med att hoppas\r\natt det inte skulle bli några besparingar på\r\nsocalpolitikens område. Jag måste något precisera\r\ndet jag sade i inledningsanförandet, nämligen att de\r\nbesparingar som måste göras under kommande år i\r\nden totala offentliga sektorn, inkl.\r\nsocialförsäkringarna, delvis kommer att falla på\r\nsocialförsäkringssidan. Det är inte möjligt att\r\npressa ner det svenska utgiftstrycket och på det\r\nsättet bana väg för en bättre tillväxt utan att vi ser\r\növer socialförsäkringarna. Regeringen\r\nåterkommer relativt snart i dessa frågor.</pre><pre>Fråga tre gällde valfrihetsrevolutionen, som\r\nomtalas i regeringsförklaringen, och Bo Holmberg\r\nvar orolig för att detta betydde att regeringen ville\r\ninföra ett tvåtredjedelssamhälle. Så är det\r\nnaturligtvis inte. Med valfrihetsrevolutionen har vi\r\nmenat att det på grundval av en gemensam\r\nsolidarisk finansiering skall finnas mycket större\r\nmöjligheter än hittills i Sverige att välja var barnen\r\nskall gå i skolan, var de skall tas om hand i\r\nförskolan, var jag vill ha min husläkare eller var jag\r\nvill få en operation utförd. I grunden ligger alltså\r\ntanken på en gemensam solidarisk finansiering --\r\nom man så vill, av var och en efter ekonomisk\r\nförmåga till var och en efter medicinska behov. Vi\r\nskall naturligtvis avskaffa det system som har\r\nfunnits länge, där patienterna har tillhört\r\nsjukvården i stället för att sjukvården har tillhört\r\npatienterna.</pre><pre>Inom ramen för den frågan tog Bo Holmberg också\r\nupp utformningen av husläkarsystemet. Den\r\nlösning som vi har pläderat för nu i snart 15 års tid\r\noch som får mer och mer gehör bland olika\r\nintresseorganisationer, politiska partier m. fl.,\r\nbygger på att man skall ha rätt till en egen\r\nhusläkare. Vi har pekat på att det i de flesta\r\nutländska system av den här typen är så att man kan\r\nbyta husläkare någon gång om året -- i det tyska\r\nsystemet t. o. m. någon gång i kvartalet i flertalet\r\ndelstater. Självfallet finns det inget intresse av att\r\nman skall bindas till en husläkare som man inte trivs\r\nmed. Däremot visar de utländska erfarenheterna\r\natt önskemålen om att byta läkare är mycket få. I\r\nDanmark rör det sig t. ex. om någon procent per år.\r\nVärdet av kontinuitet känner medborgarna alltså\r\nmycket tydligt.</pre><pre>Till sist nämnde Bo Holmberg ÄDEL-reformen.\r\nDet är ju en reform som är beslutad av riksdagen\r\noch som består av många delar. Bo Holmberg och\r\njag har haft nöjet att diskutera den några gånger\r\nunder gångna år. De delarna kvarstår naturligtvis\r\noch skall genomföras, inkl. sådana saker som att vi\r\nnu äntligen får ett statsbidrag till de kommuner och\r\nlandsting som ser till att det blir fler egna rum, att\r\ndet blir statsbidrag till dem som bygger upp\r\ngruppbostäder till åldersdementa, att vi ordnar ett\r\nbetalningssystem när det gäller de medicinskt\r\nfärdigbehandlade som vi hoppas och tror kommer\r\natt leda till att den gruppen minskar; kommunerna\r\nfår goda skäl att göra någonting som är bättre än att\r\nlåta färdigbehandlade patienter vistas på\r\nakutsjukhus, där de får en sämre vård än de\r\nbehöver och dessutom upptar platser, m.m. Bo\r\nHolmberg och jag kan väl vara nöjda över att\r\nÄDEL-reformen går vidare och förhoppningsvis\r\nkommer att leda till de goda resultat som de som\r\nstår bakom den såg framför sig.</pre><pre>Anf. 104 BO HOLMBERG (s) replik:</pre><pre>Herr talman! När det gäller trygghetsfrågan är jag\r\nnöjd med det svar jag fick, men jag är ändå en aning\r\nkonfunderad över att man i regeringsförklaringen\r\nså tydligt säger att man skall bygga en socialpolitik\r\nsom vilar på en grundtrygghet. Är det verkligen så\r\natt man har blandat ihop begreppen? Men jag\r\nmåste ju nu tro på Bo Könberg när han säger att\r\nman skall hålla fast vid begreppet\r\nstandardtrygghet.</pre><pre>Om man har skevheter i ett system som bygger på\r\nstandardtrygghet har jag inga svårigheter att förstå\r\natt man får lov att rätta till dem, men för mig är det\r\nen ideologisk förändring att gå från\r\nstandardtrygghet till grundtrygghet.</pre><pre>10--15 miljarder är jättemycket pengar när man går\r\nin och gnetar i budgetarbetet -- det vet jag av egen\r\nerfarenhet. Jag vet vad det kan innebära att ha\r\nansvar för de sociala frågorna och få oerhört svåra\r\nsparbeting från en finansminister. Svaret är nu att\r\ndet också skall drabba socialpolitiken. Vi får då se\r\nhur det kommer att slå mot socialförsäkring och\r\nandra saker.</pre><pre>Skall jag tolka Bo Könbergs uttalande om\r\nvalfriheten så att den enskilde kommer att få både\r\nett utbud av distriktsläkare och allt vad som hör till\r\nden organisationen -- jag tänker på\r\nbarnhälsovården, distriktssköterskorna och allt det\r\nandra som är kärnan i primärvården -- och chans att\r\nfå en husläkare? Jag vill försäkra mig om att det inte\r\nblir på det sättet att man raserar den nuvarande av\r\nprimärvården och distriktsläkeriet för att köra in en\r\nenhetslösning för husläkeriet utan att\r\ndistriktsläkarmaskineriet får fullföljas och\r\nutvecklas. Det fick jag inte riktigt klart för mig av\r\ndet svar som Bo Könberg lämnade.</pre><pre>Anf. 105 Statsrådet BO KÖNBERG (fp):</pre><pre>Herr talman! Jag återkommer då till frågan om\r\nhusläkarsystemet. Som vi har skissat i olika\r\nsammanhang -- och den modell som vi har fört fram\r\nhar Sveriges Läkarförbund i början av det här året\r\ni rätt stor utsträckning anslutit sig till, har jag sett;\r\njag tror att modellerna är lika till 80--85 % -- skulle\r\nsystemet bygga på varje individs rätt att välja sin\r\nhusläkare och på en rätt för utbildade läkare att\r\netablera sig som husläkare.</pre><pre>Vi har också tänkt oss att ersättningssystemet för\r\nläkarna skulle bygga på hur många patienter de har\r\npå sina listor, personer som har valt att registrera\r\nsig hos dem. Jag har i andra sammanhang pläderat\r\nför att 75--80 % av den ersättning er skilda\r\nhusläkare eller vårdcentraler skulle få skulle vara\r\nberoende av hur många patienter de tar ansvaret\r\nför på helårsbasis. Den andra delen av\r\nersättningen -- 20--25 % -- skulle vara beroende av\r\nhur många besök de har under året.</pre><pre>Tanken bakom denna ersättningsmodell har varit\r\natt den snarare skulle stimulera till förebyggande\r\ninsatser och till att försöka åstadkomma\r\nöppenvårdsinsatser än premiera många besök eller\r\nmånga återbesök. Från jämförelse med många\r\nandra länder vet vi att antalet besök per invånare\r\nkan skilja sig oerhört mellan länderna. Sverige är\r\nett av de länder som har relativt få besök. Det finns\r\nrätt litet som tyder på att folkhälsan eller ens egen\r\nhälsad skulle bli bättre om man går till doktorn tre\r\neller fyra gånger mer om året. -- Det har varit en av\r\ntankarna bakom ersättningssystemet. Det ligger väl\r\ni linje med utvecklingen inom andra europeiska\r\nländer, där man har system som liknar det här med\r\nhusläkare.</pre><pre>Om jag förstod Bo Holmberg rätt var han orolig för\r\natt distriktsläkarsystemet skulle raseras med ett\r\nhusläkarsystem. Jag har litet svårt att se\r\nskillnaderna på den punkten. I bägge fallen handlar\r\ndet i huvudsak om specialister i allmänmedicin --\r\nman brukar kalla dem för allmänläkare. Det\r\nhandlar om personer som i flertalet fall säkert\r\nkommer att ha distriktssköterskor, därför att det är\r\nen utmärkt kompetens som vi har i Sverige. I\r\nflertalet fall kommer säkert medborgarna att välja\r\natt gå till en husläkare som bor relativt nära deras\r\negen bostad, även om det finns möjlighet att välja\r\nandra lösningar.</pre><pre>Men det är klart att om vi genomför en ordning där\r\npatienten så att säga för pengarna med sig och varje\r\nläkare får ersättning efter hur många som finns\r\nregistrerade på hans lista kan det naturligtvis här\r\noch var bli så att patienter går från en läkare till en\r\nannan. I så fall får man dra konsekvenserna av\r\ndetta, exempelvis inom landstingen, genom att\r\nminska resurserna på de ställen vilkas patienter\r\nväljer att gå någon annanstans. Men jag har för min\r\ndel alltid sett distriktsläkarna som en av grunderna\r\nför det framtid husläkarsystemet.</pre><pre>Anf. 106 BO HOLMBERG (s) replik:</pre><pre>Herr talman! Den oro som vi från\r\nsocialdemokratins sida kände när vi läste\r\nregeringsförklaringen var att man i sitt nit att\r\nförändra skall kasta från det ena till det andra. Bo\r\nKönberg vet att det har tagit svensk sjukvård 10--15\r\når att få sjukhusvården att jobba ihop med\r\nprimärvården; från början var denna över huvud\r\ntaget inte accepterad. Vi vet också vad den har\r\nbetytt för barnhälsovården. Vi vet vad den kommer\r\natt betyda som plattform för hela\r\nfolkhälsoarbetet -- för hur vi lever, hur vi umgås\r\nmed alkohol och droger. Vi blev oroliga för att hela\r\ndetta fina som finns i vår primärvård skulle sättas\r\nmot ett husläkarsystem.</pre><pre>Vi vill alltså värna det fina som finns i\r\nprimärvården. Vi hade inte kunnat acceptera att\r\nman raserar de fina sakerna till förmån för en\r\nenhetslösning som gäller husläkare. Men om jag\r\nfattade Bo Könberg rätt finns det på nuvarande\r\nberedningsstadium en öppenhet för att ha en\r\nkombination av de här systemen. Vi får väl då\r\nåterkomma när regeringen kommer med förslag i\r\nden här frågan.</pre><pre>Anf. 107 MAUD BJÖRNEMALM (s):</pre><pre>Herr talman! Jag skall ta upp en något annorlunda\r\nvälfärdsfråga i den här debatten.</pre><pre>I Europa växer rasismen och\r\nfrämlingsfientligheten. Radio och TV rapporterar\r\nnumera dagligen om attentat mot\r\nflyktingförläggningar och brutala övergrepp mot\r\nenskilda flyktingar.</pre><pre>Även här i Sverige visar främlingsfientligheten\r\nöppet sitt ansikte. I valrörelsen fanns det partier\r\nsom fiskade i grumligt vatten.</pre><pre>I flera kommuner har Sverigedemokraterna och\r\nFramstegspartiet nu fullmäktigemandat. Ny\r\ndemokrati har också med framgång spelat på\r\nmänniskors misstänksamhet och fördomar mot\r\ninvandrare och flyktingar.</pre><pre>Resultaten av skolvalen visar att de\r\nfrämlingsfientliga partierna har haft framgång\r\nockså där. På Teknis i Örebro röstade var tionde\r\nelev på Sverigedemokraterna. Teknis i Örebro är\r\ntyvärr inget undantag, utan många skolor visade\r\nupp liknande resultat. Man måste fråga sig vad det\r\nkan bero på att svenska ungdomar, uppvuxna i vårt\r\ntrygga svenska välfärdssamhälle, låter sig lockas av\r\nextrempartierna och deras våldsideologi. Vad är\r\ndet som lockar vuxna människor?</pre><pre>Att acceptera förklaringar som att ''det är inne att\r\nhata invandrare och ballt att vara nazist'' som en\r\nStockholmselev uttryckte sig, är att ta alltför\r\nlättvindigt på den främlingfientlighet som\r\nuppenbarligen finns bland våra undgomar.</pre><pre>Vi kan inte heller, tycker jag, acceptera\r\nbortförklaringar som att det skulle vara ett\r\n''plojval'' och att resultatet inte behöver tas på\r\nallvar. Tvärtom -- valresultaten i skolorna är\r\nverkligen något att ta på allvar. Skolan har en\r\nmycket viktig roll när det gäller att sprida kunskap\r\nom främmande kulturer och religioner, eftersom\r\nden når praktiskt taget alla barn och tonåringar. I\r\nungdomsåren grundläggs många av våra\r\nvärderingar.</pre><pre>Efter att ha sett gårdagens Rapport finns det\r\nanledning att fundera över massmedias ansvar i den\r\nflyktingpolitiska debatten. I Rapport fick Bert\r\nKarlsson utgjuta sig över att slussförläggningen i\r\nTånga Hed tagit som han uttryckte det ''hans\r\nflyktingar'' utan att TV ifrågasätter vad som ligger\r\nbakom Bert Karlssons agerande i den här frågan.</pre><pre>Herr talman! Det finns anledning att också se\r\nallvarligt på tendenserna i valet i övrigt. Vad\r\nspeglar de för strömningar i vårt samhälle? Hur\r\nstark är främlingsfientligheten egentligen?</pre><pre>Det har uppenbarligen skett en attitydförändring\r\nhos svenska folket. År 1987 visade undersökningar\r\natt vi hade en tolerant inställning till invandrare och\r\nflyktingar.</pre><pre>En SIFO-undersökning från juni förra året visar att\r\nallmänheten nu har en mera skeptisk inställning.\r\nDrygt sex av tio svenskar tycker att\r\nbestämmelserna borde bli strängare. Varannan\r\nsvensk tycker att myndigheterna tillämpar\r\nbestämmelserna om uppehållstillstånd alltför\r\ngeneröst.</pre><pre>I regeringsförklaringen sägs att\r\n''främlingsfientligheten och tendenser till rasism\r\nskall bekämpas''. Det är ett mycket viktigt och\r\nangeläget problem att ta itu med. Men i debatten\r\nom regeringsförklaringen berörde statsministern\r\ninte den här frågan. Inte med ett enda ord berördes\r\nhur regeringen tänker möta de strömningar av\r\nfrämlingsfientlighet som nu drar genom landet. Jag\r\nfrågar därför: På vilket sätt tänker regeringen ta itu\r\nmed problemen? Det brådskar!</pre><pre>Sverige är ett mångkulturellt land och kommer så\r\natt vara även i framtiden. De människor som i dag\r\nkommer till Sverige som flyktingar kommer från\r\nandra kulturer med en annan bakgrund. Vi kan inte\r\nblunda för att invandringen, hos en del svenskar,\r\nväcker oro och rädsla. Det är känslor som vi måste\r\nta på allvar och försöka bemöta med kunskap och\r\ninformation.</pre><pre>De flyktingar som får stanna i vårt land har samma\r\nrättigheter och skyldigheter som vi andra. Man\r\nskall arbeta och försörja sig. Att ha ett jobb, att\r\nkunna försörja sig och att ha arbetskamrater är det\r\nbästa sättet att komma in i vårt svenska samhälle.\r\nMånga fördomar försvinner också när man arbetar\r\ntillsammans. Men det är inte lätt för invandrare\r\neller flyktingar att få ett jobb även om de är\r\nvälutbildade.</pre><pre>Det är klart att det sticker i många svenskars ögon\r\nnär de ute i bostadsområdena ser många flyktingar\r\nsom de tycker bara går och drar och inte vill arbeta.\r\nSanningen är ofta att de inte får något jobb hur\r\ngärna de än vill. Fördomar om invandrare och\r\nflyktingars utbildning och arbetsförmåga frodas\r\nockså hos svenska arbetsgivare.</pre><pre>Herr talman! Det sägs ofta att rasismens och\r\nfrämlingsfientlighetens grogrund kan sökas i\r\nmänniskors ekonomiska och sociala villkor.</pre><pre>I ett samhälle där människor vet att de kan få jobb,\r\nkan försörja sig, känna social trygghet och\r\ntillförsikt inför framtiden, har rasismen svårt att\r\nfinna fotfäste. Ansvaret vilar tungt på regeringen.</pre><pre>Anf. 108 Statsrådet BO KÖNBERG (fp)\r\nreplik:</pre><pre>Herr talman! Det är mycket lätt för mig att\r\ninstämma i de värderingar som nu kom till uttryck i\r\nvad gäller främlingsfientlighet och annat. Det är\r\nklart att regeringen har en viktig uppgift i det\r\nsammanhanget.</pre><pre>Som medlem av folkpartiet liberalerna kan jag inte\r\nundgå att notera att det hade varit möjligt för andra\r\npolitiker att under valrörelsen -- då\r\nuppmärksamheten är som störst på vad vi politiker\r\nsäger -- göra sådana insatser som folkpartiet\r\nliberalernas partiledare har gjort. De insatserna\r\ntror jag inte på något sätt har lett till att folkpartiet\r\nliberalerna har fått flera röster. Det var inte därför\r\nde gjordes. De gjordes därför att vi har dessa\r\nhumanitära värderingar på den här punkten.</pre><pre>Det går i och för sig bra att ställa krav på\r\nregeringen. Men det allra viktigaste tror jag är att\r\nvi alla, i våra olika funktioner, när vi har möjlighet\r\natt möta människor och nå människor genom\r\nmassmedia och på annat sätt för fram dessa\r\nvärderingar för att hålla tillbaka de strömningar av\r\nfrämlingsfientlighet som finns här och var. Det vore\r\nbra om vi kunde enas om att det är en gemensam\r\nuppgift och att alla är beredda att ta på sig den.</pre><pre>Anf. 109 MAUD BJÖRNEMALM (s)\r\nreplik:</pre><pre>Herr talman! Jag delar naturligtvis Bo Könbergs\r\nuppfattning att vi alla har ett ansvar för att ta den\r\nhär debatten. Jag tror och vet att många av oss ute\r\ni valrörelsen tog den här debatten, även om alla inte\r\nfick den massmediala uppmärksamhet som Bengt\r\nWesterberg fick. Jag högaktar och respekterar\r\nhonom för att han förde den debatten även\r\nmassmedialt.</pre><pre>Anf. 110 EVA ZETTERBERG (v):</pre><pre>Herr talman! Självfallet vill även jag börja med att\r\ngratulera min f.d. landstingskollega till upphöjelsen\r\ntill statsråd. Jag tyckte mig ett tag nästan försatt\r\ntillbaka i landstingssalen när husläkarsystemet kom\r\npå tal, men jag återfördes bryskt till den situation vi\r\nhar här.</pre><pre>Jag har en hel del frågor till statsrådet och den nya\r\nregeringen. Vart tog Sveriges barn och ungdom\r\nvägen? Jag tycker att de lyser med sin frånvaro i\r\nregeringsdeklarationen.</pre><pre>Sverige har undertecknat barnkonventionen och\r\nbidrog starkt till förra årets toppmöte för och om\r\nbarn i New York. Men åtagandet för världens barn,\r\neller i det här sammanhanget för svenska barn, är\r\ndock långt ifrån fullföljt.</pre><pre>Barnen anses ha det rätt så bra i Sverige. Varför\r\nbildas t.ex. ett nytt barnparti, av en företagsam 12-\r\nåring i Farsta, Erik Edman? Jo, Erik och många\r\nandra barn anser naturligtvis inte att det sätt som de\r\netablerade partierna driver sin politik är\r\ntillfredsställande vare sig det gäller de stora\r\nframtidsfrågorna, miljöfrågorna osv. eller frågor\r\nsom är närliggande för barn om skolmaten,\r\nböckerna i skolan osv.</pre><pre>Det finns också en nybildad kamporganisation,\r\nBarns Rätt till Barndom, som också tycker att de\r\npolitiska partierna är alltför passiva när det gäller\r\natt trygga barnens rätt till barndom. Den\r\norganisationen har liksom etablerade\r\norganisationer som Rädda barnen och BRIS\r\n''tyvärr'' ett mycket starkt existensberättigande.</pre><pre>I regeringsdeklarationen nämns kartläggningen av\r\nbarnens situation i missbrukarfamiljer. Det tycker\r\njag är mycket bra. Jag tycker också att det var\r\nmycket bra att Gullan Lindblad tog upp förslaget\r\nom att höja föräldrapenningen för de som bara har\r\n60 kr. om dagen. Jag hoppas få återse det förslaget\r\ni någon proposition från regeringen längre fram.</pre><pre>I regeringsdeklarationen sägs också att en ny\r\nfamiljepolitik skall ge mer tid åt barnen. Att\r\nsmåbarnsföräldrar vill ha mer tid för sina barn är\r\nsjälvklart. Just ''kampen om tiden'' är lysande\r\nskildrad av barnboksförfattaren Michel Ende i\r\nboken Momo eller Kampen om tiden. Där skildras\r\nhur en liga av vuxna tidstjuvar, slipade grå\r\nkostymherrar, ger sig ut och tar folks tid och ser till\r\natt folket inte får tid över till någonting som är\r\ntrevligt längre. Men barnen och de vuxna som\r\nhjälper dem avslöjar naturligtvis ligan och skänker\r\ntiden åter till människorna. Jag rekommenderar\r\nden boken till läsning för hela regeringen, och Bo\r\nKönberg har förhoppningsvis läst den.</pre><pre>Det finns ju faktiskt en hel del bra förslag, förutom\r\ni den här barnboken, om hur man skall få mer tid\r\ntill barnen: förlängd föräldraledighet, sex timmars\r\narbetsdag för alla, en bra barnomsorg, fria\r\nbesöksresor för barn, som har sina frånskilda\r\nföräldrar boende på annan ort, osv.</pre><pre>I regeringsprogrammet diskuteras skol- och\r\nutbildningspolitiken. Där talas det om kvaliteten på\r\nskolans alla stadier. Men hur skall elevernas\r\ninflytande stärkas? Hur skall vi få barn och\r\nungdomar att känna att skolan är till för dem? Skall\r\ndet ske genom minskade resurser till skolan, genom\r\nminskad personal på dagis eller neddragning av\r\nförebyggande insatser? Eller skall det ske genom\r\nsänkningen av arvsskatten och\r\nförmögenhetsskatten eller borttagandet av\r\nmomsen på aktieköp? Är det sådana åtgärder som\r\nskall få barnen i Fittja, i Angered eller i Rosengård\r\natt känna att vi politiker verkligen kämpar för att\r\nde skall få ett inflytande?</pre><pre>De enda investeringar som regeringen konkret har\r\ntalat om och som jag tycker innebär någonting för\r\nungdomar är införandet av en ny vårdform för unga\r\nbrottslingar, en ersättning för de s.k. § 12-hemmen.\r\nJag kan inte tolka det på annat sätt än att man skall\r\nbygga nya fängelser, ungdomsfängelser.</pre><pre>Herr talman och statsrådet Bo Könberg! Jag\r\nundrar: Var finns barnen i regeringsdeklarationen?\r\nVar finns de konkreta förslagen för att barnen skall\r\nfå mer tid? På vad sätt skall vi få barnen mer\r\ndelaktiga i vårt samhälle? Var finns de förstärkta\r\nresurserna för utsatta barn, flyktingbarn eller barn\r\nmed handikapp? Ett genomförande av\r\nhandikapputredningens förslag dröjer ju. På vad\r\nsätt kommer barnen att känna att deras möjligheter\r\ntill makt och inflytande stärks?</pre><pre>Kds-representanten Rose-Marie Frebran tog i sitt\r\nanförande upp frågan om barnens situation. I övrigt\r\nundrar jag: Var finns barnen i den allmänpolitiska\r\ndebatten? Vart tog barn och ungdom i Sverige\r\nvägen?</pre><pre></pre><pre>Anf. 111 KARIN WEGESTÅL (s):</pre><pre>Herr talman! Sveriges socialförsäkringssystem\r\nvisar att generella förmåner såsom folkpension och\r\nATP är en överlägsen metod att nå trygghet och\r\nekonomisk utjämning. Även den som inte har\r\ndeltagit i förvärvslivet är garanterad en ekonomisk\r\ntrygghet som pensionär genom folkpension,\r\npensionstillskott och kommunalt bostadstillägg.\r\nSärskilda skatteregler gör att denna ekonomiska\r\ntrygghet för pensionärer inte beskattas. I en\r\nkommun med ett anständigt kommunalt\r\nbostadstillägg har en pensionär utan ATP lika\r\nmycket att leva på som en fabriksarbetare med\r\nlägsta lön. En genomsnittlig ålderspensionär i\r\nSverige har en disponibel inkomst som i stort\r\nmotsvarar genomsnittet i landet om man tar hänsyn\r\ntill försörjningssituationen.</pre><pre>Internationella jämförelser visar att Sverige\r\ntillsammans med Norge nått längst när det gäller att\r\nge de äldre samma ekonomiska trygghet som\r\ngenomsnittsmedborgaren. England släpar långt\r\nefter, liksom Västtyskland. Andelen\r\nsocialbidragstagare i Sverige i förhållande till\r\nbefolkningen är lägst i åldrarna 65--74 år, bara 1 %.\r\nI Tyskland är pensionärerna den största gruppen\r\nsocialbidragstagare.</pre><pre>Det svenska pensionssystemet framstår som ett\r\nföredöme för många länder i Europa. Det upplevde\r\njag själv i en konferens i Wien, där man jämförde\r\nsocialförsäkringssystemen i Italien,\r\nNederländerna, Österrike och Sverige. Vi har all\r\nanledning att slå vakt om pensionssystemet.</pre><pre>Vi socialdemokrater ställer oss däremot skeptiska\r\ntill det förslag som förekommit i valrörelsen om en\r\nsammanslagning av de förekommande\r\ngrundförmånerna. Den valfrihet i boendet som\r\nhärigenom sägs bli följden betyder i klartext att\r\npensionärer med grundpension inte kan skaffa en\r\ndyrare bostad, eftersom bostadsbidraget inte längre\r\nblir anpassat till boendekostnaden. Vi vet att\r\ngraden av handikapp hos en person med\r\nrörelsehinder ofta är beroende av bostadens\r\ntillgänglighet. Det är oetiskt och oekonomiskt att\r\npruta på de äldres boendestandard.</pre><pre>Den ekonomiska bastryggheten i det svenska\r\npensionssystemet är speciellt gynnsam för de\r\nkvinnor som inte haft förvärvsarbete. Tidigare har\r\nmånga kvinnor fått sin första egna inkomst efter\r\npensioneringen. Nu har de unga kvinnorna\r\nförvärvsarbete i samma utsträckning som männen,\r\noch andelen pensionärer utan ATP minskar.</pre><pre>Ett stort problem är däremot de svåra\r\nmarginaleffekterna i skarven mellan de\r\ngrundläggande förmånerna och ATP-pensionen,\r\nvilka drabbar många pensionärer med låg ATP. Det\r\när mycket viktigt att undanröja dessa olägenheter,\r\neftersom det faktum att man bidragit till ATP-\r\nsystemet måste leda till att man också har nytta av\r\ndetta i form av högre pension. Den grupp som\r\ndrabbas består mest av kvinnor, men även\r\nlågavlönade män berörs.</pre><pre>ATP-pensionen är, i motsats till folkpensionen,\r\nkopplad till förvärvsinkomsten och bygger på\r\ninkomstbortfallsprincipen.</pre><pre>Systemet är utformat enligt fördelningsprincipen\r\noch innebär att pensionsförmånerna åt dem som är\r\npensionerade betalas av de samtida\r\nyrkesverksamma.</pre><pre>Systemet är inte ett renodlat fördelningssystem,\r\neftersom det förekommer fondering i AP-\r\nfonderna. Dessa har vuxit under den tid som\r\ninbetalningarna var större än utbetalningarna, då\r\nsystemet inte gav så stor effekt och då den\r\nekonomiska tillväxten var god. Under de senaste\r\nåren har utbetalningarna varit större än\r\ninkomsterna, och därför har en del av AP-\r\nfondernas avkastning använts som utfyllnad.</pre><pre>Att ATP-utbetalningarna nu stiger beror på att\r\ngenomsnittspensionen blir större i och med att\r\nsystemet utvecklas mot full utbyggnad.</pre><pre>Ett annat skäl är att andelen personer som är 65 år\r\neller äldre fram till år 2005 ökar från 17 till 21 % av\r\nbefolkningen. Samtidigt minskar antalet\r\nförvärvsarbetande. Belastningen på dessa kommer\r\natt öka när det gäller att finansiera pensionerna.\r\nFör att komma till rätta med detta problem skulle\r\nman under 1990-talet behöva ta ut en något högre\r\navgift till ATP-systemet och fondera överskottet i\r\nAP-fonderna. Med en sådan\r\ngenerationsutjämnande fondering skulle\r\nbelastningen på pensionssystemet efter 2005--2010\r\nkunna pareras helt eller delvis.</pre><pre>Hur AP-fondernas tillgångar placeras är också av\r\nstor betydelse för avkastningen och för ATP-\r\nsystemets inkomster. AP-fonderna borde få ökade\r\nmöjligheter till fri placering, dvs. samma\r\nhandlingsutrymme som försäkringsbolagen. Att slå\r\nsamman löntagarfondernas kapital med AP-\r\nfonderna borde vara en logisk lösning på\r\npensionssystemets finansieringsproblem. Tyvärr\r\nhar vi fått en regering för vilken politiska\r\nbindningar är viktigare än tryggheten för\r\npensionärerna i framtiden och de yrkesverksammas\r\nmöjlighet att betala pensionerna åt de samtida\r\npensionärerna.</pre><pre>Löntagarfonderna är lön som avståtts av löntagarna\r\nunder de år då aktieägarna gjorde\r\nuppseendeväckande stora vinster. Löntagarna höll\r\ntillbaka sina berättigade lönekrav för att Sveriges\r\nkonkurrenskraft skulle öka, eftersom\r\nlöntagarfonderna kopplades till pensionerna. Det\r\nverkar nu som om fyrpartiregeringen av\r\ndogmatiska skäl tänker omintetgöra möjligheten\r\natt klara de svårigheter som ATP-systemet i\r\nframtiden kommer att ställas inför. Nu är ju inte\r\nATP-pensionen någon hjärtefråga för den sittande\r\nregeringen -- snarare motsatsen. Pensionärerna fick\r\ndock inte oroas i valrörelsen, men hur blir det med\r\ndet förslag som skall läggas fram nästa höst, i god\r\ntid före nästa val? Och hur blir det med\r\npensionerna för den stora gruppen 40-talister?</pre><pre>Anf. 112 CHARLOTTE CEDERSCHIÖLD\r\n(m):</pre><pre>Herr talman! I stället för att gratulera statsrådet\r\nKönberg, som de flesta här har gjort, vill jag tacka\r\nBo Könberg för att han åtagit sig den här hårda\r\nuppgiften i den tid som vi nu befinner oss i.</pre><pre>Så till mitt ämne, som kommer att handla om\r\npensioner och andra socialförsäkringsfrågor ur\r\ncivilrättslig synpunkt, dvs. lagutskottets område.</pre><pre>Den nya tid av förändring, av frihet och av\r\nmöjligheter som vi nu går in i kommer att visa sig\r\npå många områden. Och det är nödvändigt.\r\nVarför?</pre><pre>Socialdemokraterna har fört oss in i ett samhälle\r\ndär tillväxten inte bara har stagnerat utan där\r\nvälståndet de facto minskar. Systemen är inte\r\nindividanpassade. Den trygghet som storebror har\r\nutlovat sviktar och blir för många i stället\r\narbetslöshet eller andra former av otrygghet.</pre><pre>I spåren följer personliga tragedier, skilsmässor och\r\nuppbrott -- detta för att socialdemokraterna inte\r\ntog hänsyn till den ekonomiska verkligheten. Olof\r\nPalme såg verkligheten som sin värsta fiende. Alf\r\nAhlberg varnade för konsekvenserna av att\r\nnonchalera den. Nu slår effekterna av den\r\nsocialdemokratiska politiken hårt mot\r\nmänniskorna, eftersom de socialdemokratiska\r\nlöftena i mycket var chimärer.</pre><pre>När samhällsekonomin inte håller, när\r\nskattebetalarna inte längre klarar de åligganden de\r\nsocialdemokratiska politikerna gett dem, när\r\narbetslösheten rakar i höjden och företag efter\r\nföretag tvingas lägga ned, då sviktar förtroendet.\r\nMånga frågar sig: Hur skall jag och min familj klara\r\noss när det vi byggde på var fel?</pre><pre>När människor då börjar fundera på vad de kan\r\ngöra själva, hur de ekonomiskt kan skydda sin\r\nålderdom och hur de kan skydda sig för att klara\r\nolika kriser som uppstår i livet, då visar det sig att\r\ndet ligger ett hårt lindat nät av förbud över många\r\nöppningar och möjligheter som människorna tror\r\nsig finna. Slutsatsen blir, som man så ofta hör i\r\nSverige: Det är ingen idé.</pre><pre>Men nu är den tiden över. Nu gäller nya villkor, nya\r\nvärderingar och normer, som börjar förändra och\r\nöppna det svenska samhället. Det civila samhället\r\nkommer att få ökad betydelse, liksom sannolikt den\r\ncivilrättsliga lagstiftningen.</pre><pre>Det skall löna sig att arbeta, spara och ta ansvar.\r\nDå måste det också skapas sådana möjligheter att\r\nmänniskor verkligen kan ta ansvar. De låsningar\r\nsom finns på t.ex. försäkringsområdet måste börja\r\nlösas upp. Det är orimligt att fortsättningsvis\r\nhämma människor från att skapa ekonomiska\r\nbuffertar för kristider. Det skall man i stället\r\nstimulera. I all synnerhet är det angeläget nu, när\r\ndet knakar i välfärdssystemen. Det har varit grymt\r\natt svika människorna genom att de stora kollektiva\r\nsocialförsäkringssystemen inte uppfyller sina\r\nåtagna uppgifter, samtidigt som man förvägrar eller\r\nförsvårar för den enskilde att skydda sig och sin\r\nfamilj. När det knakar i de kollektiva systemen,\r\nmåste det civila samhället få utvecklas i en bättre\r\njordmån. Det kräver förändringar, t.ex. i\r\nlagutskottet. Det var både ologiskt och grymt att\r\navskaffa änkepensionerna utan att öppna några nya\r\nmöjligheter för människor att skydda sina familjer\r\ni de civila systemen, t.ex. via de privata\r\npensionsförsäkringarna.</pre><pre>Det ansvar som människor faktiskt ofta vill ta för\r\nvarandra inom familjen bör få en chans att\r\nutvecklas. Avtalsrätten måste inte bara\r\ngrundlagsfästas, den måste också utvecklas. Den är\r\nt.ex. inskränkt när det gäller människors\r\nmöjligheter att avtala sinsemellan om sitt\r\nförsäkringssparande. Avtalsrätten bör gälla\r\npremieinbetalningen, men även det sedermera\r\nutfallande försäkringsbeloppet. Möjligheten att\r\nsjälv bestämma om sitt pensionssparande bör\r\nutvecklas i linje med den i Europa mer vanliga\r\nsynen på äganderätten. Den som sparar skall ha\r\nmöjlighet att besluta om vart sparbeloppet skall gå,\r\ni händelse av att spararen avlider.\r\nFörsäkringsbolagen har redovisat den snedvridning\r\nav sparandet som nuvarande förhållanden leder till.\r\nEn ändring kan också ha en stimulerande effekt på\r\nsparandet.</pre><pre>Förra perioden motionerade jag i detta ärende och\r\nall tänkbar försäkringsexpertis inbjöds till\r\nlagutskottet. Efter hearingen insåg inte bara de\r\nborgerliga partierna, utan även miljöpartiet\r\nangelägenhetsgraden i denna reform. Bara\r\nsocialistpartierna ville fortsätta att hindra, stoppa\r\noch förbjuda -- helt i linje med sin ideologiska\r\növertygelse. Statsrådet Laurén lovade i tisdags, vid\r\ndebatt här i kammaren, att genast ta initiativ till\r\nändring på detta område.</pre><pre>Det totala pensionsskyddet bör vägas in vid\r\nbodelning. Det är viktigt. Moderater och\r\nfolkpartister har därvid krävt att\r\npensionstryggheten i skilsmässosituationen ses\r\növer. Inte minst är det viktigt för de föräldrar som\r\nhar gjort en större tidsmässig insats och investering\r\ni barnens fostran än vad som är det gängse i vårt\r\nland. Om makar frivilligt får avtala i förväg om\r\nbehandlingen av sina pensionsrättigheter vid en\r\neventuell framtida bodelning, öppnas fler\r\nmöjligheter för människor att skapa ett gemensamt\r\nekonomiskt familjeskydd. Jag motionerade om\r\ndetta förra perioden och fick stöd av\r\nförsäkringsexpertisen. Skulle dessutom frågan om\r\nmöjligheterna att inkludera ATP och\r\navtalspensioner i 10 kap. 3 § äktenskapsbalken,\r\ndvs. en utvidgning av tillämpningsområdet för\r\njämkningsregeln, nå en slutlig lösning -- något som\r\nmoderater och folkpartister föreslagit utredning\r\nav -- kommer familjeskyddet att väsentligt kunna\r\nstärkas.</pre><pre>Jag syftar till att vi skall få ett större civilt samhälle\r\npå frihetens, på familjens, på rättssäkerhetens och\r\npå humanismens grund.</pre><pre>Anf. 113 HANS KARLSSON (s):</pre><pre>Herr talman! Välfärdsfrågorna rymmer en oerhört\r\nstor del av det som utgör vårt samhälle. Jag skall,\r\npå den korta tid som jag har till mitt förfogande, ta\r\nupp en del frågor som rör löntagarna, och som\r\nhandlar om att ha en bra tillvaro på jobbet och ett\r\nbra liv på fritiden.</pre><pre>Arbetslivets förnyelse är en process som pågått\r\nunder lång tid. Tack vare det pionjärarbete som\r\nmånga inom arbetarrörelsen utfört, har det i vårt\r\nsamhälle kunnat genomföras ett antal åtgärder,\r\nsom betytt stora förbättringar för landets löntagare.</pre><pre>Det är dessa framsteg för löntagarna som inte\r\nlämnat valda delar av borgerligheten någon ro.\r\nKrafter har satts i gång som vill föra utvecklingen\r\ntillbaka flera årtionden, krafter som uppenbarligen\r\nåter vill göra löntagarna livegna.</pre><pre>Arbetsrättslagstiftningen, som var 70-talets stora\r\nlyft för löntagarna, har varit utsatt för en formlig\r\nstormeld från borgerligheten. Ökad\r\nanställningstrygghet för löntagarna har inte lämnat\r\nhögerkrafterna någon ro. Möjligheten till\r\ninflytande över sitt arbete, arbetets organisation\r\noch arbetsledning har inte accepterats av dem som\r\nfortfarande vill ha envälde i arbetslivet.</pre><pre>Men processen för ökad trygghet och ökat\r\ninflytande, som fick en ordentlig skjuts i början av\r\n70-talet, går nu in i en ny fas. Efter omfattande\r\nutbildnings- och informationsinsatser, där staten\r\nbidragit med pengar för att ge alla löntagare samma\r\nmöjligheter, händer nu stora saker i arbetslivet.\r\nDen ena arbetsplatsen efter den andra sjösätter nu\r\nprojekt, som växt fram under ett antal år. Det som\r\ngjort att även många arbetsgivare nu ger klartecken\r\när arbetslivsfondens resurser.</pre><pre>Givetvis betyder pengar mycket, men också den\r\npersonal som fonderna har utgör en mycket viktig\r\nresurs för att stödja och utveckla de idéer som\r\nanställda och arbetsgivare tar fram.</pre><pre>Aktiva rehabiliteringsåtgärder för människor som\r\ndrabbats av arbetsskador är oerhört angelägna.\r\nMånga värdefulla projekt inom detta område står\r\nnu också inför sitt förverkligande. Människor som\r\nblivit utslagna från arbetslivet kan på nytt bli\r\ndelaktiga.</pre><pre>Det som nu händer på många arbetsplatser är\r\noerhört betydelsefullt då det gäller att ge\r\nlöntagarna en bättre arbetsmiljö, ökad\r\ntillfredsställelse i arbetet och därmed ett bättre liv.</pre><pre>Ett annat område som betyder mycket för landets\r\nlöntagare är de sociala trygghetssystem som har\r\nbyggts upp och som ger människor möjlighet att\r\nfortsätta att leva ett någorlunda bra liv, även om\r\nman drabbats av sjukdom, arbetsskador eller\r\narbetslöshet. Drabbas man av en skada i arbetet är\r\ndet självklart att man inte skall behöva lida också\r\nekonomiskt för det. Det är dock tveksamt om detta\r\nsynsätt har någon utbredning i regeringskansliet.</pre><pre>Av olika uttalanden från regeringsföreträdare\r\nframgår att det finns skäl för landets löntagare att\r\nvara oroliga. Hoten om försämrade\r\narbetsskadeersättning, karensdagar vid sjukdom\r\noch försämrade villkor för arbetslösa betyder att\r\nrättvisa och solidaritet inte har några förespråkare\r\ni det borgerliga regeringskansliet.</pre><pre>Landets löntagare kommer givetvis att uppfatta\r\nvarje försämring av sina villkor som en provokation\r\nfrån den borgerliga regeringen.</pre><pre>Landets löntagare och deras fackliga företrädare\r\nhar tagit ett mycket stort ansvar för att lindra\r\neffekterna av kapitalets höjningar. Rehnberg-\r\navtalet har inneburit att många avstått från att ta ut\r\nmesta möjliga lön, och detta i solidaritet med\r\nanställda i branscher som inte haft något stort\r\nutrymme. I och med att landets löntagare har ställt\r\nupp på detta sätt krävs en motprestation från\r\nregeringen.</pre><pre>Herr talman! Jag vill avsluta mitt inlägg med en\r\nuppmaning till regeringen: Tafsa inte på\r\nlöntagarnas skyddsnät och på deras möjlighet att få\r\nutveckla sitt arbete och sina arbetsplatser!</pre><pre>Anf. 114 INGEGERD SAHLSTRÖM (s):</pre><pre>Herr talman! Birgitta Dahl nämnde i sin inledning\r\nde för oss socialdemokrater så viktiga bergreppen\r\nsom jämlikhet och jämställdhet, och jag vill under\r\nnågra minuter göra en del jämställdhetsreflexioner.</pre><pre>''Politiker ersätts av kvinna'' var den\r\nuppseendeväckande nyheten på en av\r\nlandsortstidningarnas löpsedlar för ett antal år\r\nsedan. Denna text har naturligtvis lockat till många\r\ngoda skratt och åtskilliga muntrationer. Men, herr\r\ntalman, just nu fastnar skrattet i halsen. Efter årets\r\nval kan vi konstatera att det är kvinnorna som är\r\nförlorarna.</pre><pre>Politiker -- skall det vara män i framtiden? Det\r\nfaktum som en gång i tidningen Sveriges riksdag\r\nbeskrevs som historia -- ''Riksdagsman blir man om\r\nman är man'' -- tycks åter vara en sanning. I år är\r\ndet första gången under 1900-talet som kvinnornas\r\npolitiska makt i riksdagen minskar. Herr talman må\r\nförlåta mig för uttrycket, men gubbväldet har ökat\r\ni parlamentet. Detta är ett bakslag för\r\njämställdheten i Sverige!</pre><pre>Med ljus och lyckta sökte jag i\r\nregeringsförklaringen efter deklarationer som\r\ngällde jämställdhetens område. Med ljus och lyckta\r\nfick man också, när ministerlistan presenterades,\r\nleta efter en jämställdhetsminister. Jag hittade\r\nhenne. Men ännu i dag har jag inte hört Birgit\r\nFriggebo säga någonting om det kommande\r\njämställdhetsarbetet. Bostadsdepartementet skall\r\nläggas ner, och kulturens betydelse tycks minska.\r\nJag är litet ängslig för att Birgit Friggebo är en\r\nnedläggningsminister. Finns det i den nya\r\nregeringen några planer på ett fungerande och\r\nutvecklande jämställdhetsarbete?</pre><pre>Sverige och övriga nordiska länder är i ett\r\ninternationellt perspektiv föregångsländer när det\r\ngäller jämställdhet mellan kvinnor och män.\r\nJämfört med de flesta länder har vi i Sverige en hög\r\nkvinnlig förvärvsfrekvens, en väl utbyggd\r\nbarnomsorg, ett föräldrarförsäkringssystem som är\r\nunikt i världen.</pre><pre>Nu måste vi fråga oss hur det blir med dessa\r\nförutsättningar som gjort det möjligt för svenska\r\nkvinnor att vara självständiga och självförsörjande?\r\nFör mig är den borgerliga valfrihetstanken svår att\r\nkombinera med kravet på jämställdhet mellan\r\nkvinnor och män. För den borgerliga valfriheten är\r\nen valfrihet för dem som har pengar, och i det\r\nsammanhanget drar oftast kvinnorna det kortaste\r\nstrået.</pre><pre>I det socialdemokratiska kvinnoförbundet har vi\r\nunder många år arbetat för kvinnors rätt till\r\nsjälvständighet och oberoende. Vi har arbetat för\r\nkvinnors rätt till makt och inflytande. Det har varit\r\nett tufft och många gånger ganska otacksamt\r\narbete, men med tiden har vi fått gehör för våra\r\nåsikter. Jag är i dag mycket stolt över att vi i det\r\nsocialdemokratiska partiet är det parti som här i\r\nriksdagen -- trots gubbväldet -- kan redovisa en\r\nökning då det gäller kvinnorepresentationen. Med\r\n41 % kvinnor i den socialdemokratiska\r\nriksdagsgruppen visar vi socialdemokrater att vi\r\nmenar någonting när vi anser att både kvinnor och\r\nmän behövs i beslutande församlingar. Kvinnor och\r\nmän har olika erfarenheter, och dessa erfarenheter\r\nbehövs då beslut skall fattas som berör kvinnor och\r\nmän i hela vårt land.</pre><pre>Hur kommer kvinnoperspektiven på politiska\r\nfrågor att fungera i partier som nydemokrati och\r\nkds? Här i riksdagen är de representerade med tre\r\nkvinnor i nydemokrati och sju kvinnor i kds\r\npartigrupp. Jag kan försäkra att det inte bara är\r\nturism, kärnfamiljen och stöd för att förhindra\r\naborter som är frågor som påverkar kvinnors\r\nvardagssituation.</pre><pre>''Varannan damernas'' bjöd socialdemokrater upp\r\ntill för ett antal år sedan. Ett huvudargument till\r\ndenna invit var att utan en jämn könsfördelning i\r\nbeslutande församlingar blir såväl demokratin som\r\nbesluten ofullständiga. Det är något att tänka på, så\r\natt det nya gubbväldet bryts. Jag skulle ha velat\r\nställa en fråga till jämställdhetsministern, men jag\r\nkanske kan få den medskickat: Är vår nya\r\njämställdhetsminister villig att delta i ett arbete för\r\nökad jämställdhet? För mig och andra i det\r\nsocialdemokratiska kvinnoförbundet är det en\r\nutmaning att under det kommande riskdagsåret få\r\nföra fram de frågor som vi arbetat för -- kvinnors\r\nrätt till arbete, kvinnors villkor i arbetslivet, lika lön\r\nför likvärdigt arbete, en bra barnomsorg, en god\r\npension, kvinnofrid -- och pröva dem i ett\r\njämställdhetsperspektiv.</pre><pre>Olika men på lika villkor -- det är en god\r\nmålsättning för oss socialdemokrater. Frågan är om\r\ndet är för de övriga ledamöterna i Sveriges riksdag.</pre><pre></pre><pre>Anf. 115 Statsrådet BO KÖNBERG (fp)\r\nreplik:</pre><pre>Fru talman! Ingegerd Sahlström beklagade den\r\nförändring av kvinnorepresentationen i årets\r\nriksdagsval som har inträffat jämfört med den\r\ntidigare. Det är lätt att ställa sig bakom detta\r\nbeklagande. Jag tycker också att det är tråkigt att\r\ndet har blivit ett av resultaten av årets val. Dock\r\ninnehöll det en hel del andra poäng i och för sig.\r\nDäremot är det väl inte så oerhört slående med\r\ngubbväldet i själva riksdagslokalen, eftersom en\r\nmanlig talman ersatts med en kvinnlig. Det är väl\r\nen förändring till det bättre som jag hoppas att\r\nIngegerd Sahlström välkomnar.</pre><pre>Om jag har räknat rätt på\r\nregeringssammansättningen är det väl så att vi\r\naldrig tidigare har haft en regering där andelen\r\nkvinnor har varit så stor som nu. Jag säger inte att\r\nden är tillräckligt stor, men den har aldrig, såvitt jag\r\nförstår, varit så stor som för närvarande.</pre><pre>Jag blev litet förvånad över frågan om huruvida\r\nBirgit Friggebo som jämställdhetsminister skulle\r\nvilja arbeta för ökad jämställdhet. Jag trodde att\r\nsvaret var självklart, inte minst med tanke på\r\nfolkpartiet liberalernas och liberalismens historia\r\nvad gäller jämställdhet. Jag behöver kanske inte gå\r\nin på den historiebeskrivningen i detalj. Med tanke\r\npå det intresse som Ingegerd Sahlström har i dessa\r\nfrågor är den historiebeskrivningen förmodligen väl\r\nbekant. Med anledning av det faktum att Birgit\r\nFriggebo med sin stora arbetskapacitet också på sin\r\nlott har fått att göra en del förändringar i\r\nregeringsarbetet, t.ex. när det gäller\r\nbostadspolitiken, verkar det litet långsökt att tro att\r\ndetsamma skulle gälla jämställdheten. Det är\r\nsamma sak med jämställdheten som med kulturen:\r\nBirgit Friggebo kommer, med all den kraft som hon\r\nbesitter, att ägna sig åt dessa frågor.</pre><pre>Anf. 116 INGEGERD SAHLSTRÖM (s)\r\nreplik:</pre><pre>Fru talman! Det var positivt att höra statsrådets\r\nsvar på mina frågor. Jag tycker att min ängslan ändå\r\nkan vara begriplig, därför att i\r\nregeringsförklaringen hittar man inte mycket om\r\njämställdhet. Jag tror att ordet finns på ett enda\r\nställe. Det är viktigt att vi fortsätter\r\njämställdhetsarbetet. För även om vi har fått en\r\nkvinnlig talman och ett antal kvinnor i regeringen,\r\nfattas det kvinnor i Sveriges riksdag.</pre><pre>Anf. 117 KARIN ISRAELSSON (c):</pre><pre>Fru talman! Jag kan till Ingegerd Sahlströms glädje\r\ntala om att i och med regeringsbildningen fick\r\ncenterpartiet en riksdagsgrupp med 44 % kvinnor.\r\nDet var väl inte dumt.</pre><pre>Jag tänkte tala om pensioner. Det är litet rörligt och\r\nrörigt i debatten. Vi går om vartannat, men jag har\r\nnågot visst att säga om det som tidigare har sagts.</pre><pre>Våra äldre, förtidspensionerade och\r\nhandikappade, dvs. de som uppbär någon form av\r\npension, har blivit de största förlorarna på grund av\r\nden socialdemokratiska regeringens brist på en väl\r\nfungerande fördelningspolitik. Med\r\nbrandkårsutryckningar försökte man skyla de\r\nstörsta orättvisorna och jämställde den levnadsnivå\r\nde äldre skall nöja sig med socialbidragsnormen.\r\nFrämst de äldre kvinnorna har blivit de stora\r\nförlorarna genom detta sätt att driva politik.</pre><pre>I regeringsförklaringen finns ett förslag om samråd\r\nnär det gäller pensionssystemet. Detta skall följas\r\nupp med en parlamentarisk arbetsgrupp. Den skall\r\nbehandla ATP-systemets framtid på grundval av\r\nremissvaren med anledning av\r\npensionsberedningens förslag. Samtidigt skall en\r\nbred kartläggning ske av pensionärernas\r\nlevnadsvillkor. I samband härmed skall\r\ncenterpartiets förslag om en höjd grundpension\r\nutredas. Vi centerpartister är naturligtvis mycket\r\nnöjda med att också den delen finns med i\r\nregeringsförklaringen.</pre><pre>Det är sällan som politiker möts av bifall över de\r\nförslag som väcks i riksdagen. Det har under de\r\nsenaste åren i de flesta fall varit motsatta\r\nreaktioner. Men när det gäller centerpartiets\r\nförslag till en förstärkt grundpension, har\r\npensionärer och andra intresserade verkligen sett\r\ndetta som en möjlighet att få rättvis och trygg\r\npension.</pre><pre>Genom att slå ihop de olika delar som i dag utgör\r\ngrundpensionen med de särskilda skattereglerna,\r\nkommunala bostadstillägget och med den första\r\ndelen av ATP-pensionen uppnås en sådan\r\nförstärkning. Det är naturligtvis inte omöjligt att\r\nändå utbetala KBT, om hyreskostnaderna\r\nfortsätter att stiga på det sätt som de hittills har\r\ngjort. Med detta vill jag bemöta Karin Wegestål\r\nsom i sitt inlägg förutsatte att denna möjlighet inte\r\nskulle ges.</pre><pre>En sådan grundpension skulle tillförsäkra alla äldre\r\nen trygg levnadsnivå. I dag är det kvinnorna som är\r\nde stora förlorarna i ATP-systemet. Många har fått\r\ninformationen att med ATP-poäng är ålderdomen\r\ntryggad. Så stora besvikelser dessa kvinnor utsatts\r\nför när de erhållit sitt första pensionsbesked! I\r\nmånga fall får de ut mindre pengar än om de bara\r\nerhållit folkpension och pensionstillskott. Med de\r\nstora hyreshöjningar som har inträffat under det\r\nsenaste året har dessa kvinnors ekonomi starkt\r\nförsämrats. Allt fler har fått söka sig till\r\nsocialtjänsten, och pantbankerna har fått ett ökat\r\nantal äldre i sin kundkrets.</pre><pre>Detta är ovärdigt ett välfärdsland som Sverige.\r\nMed de stora nedläggningarna av ålderdomshem\r\nhar också vårdmöjligheterna för äldre kvinnor\r\nförsämrats. Nu kommer denna utveckling att\r\nförändras med en ny regering som har en annan\r\nsyn. Här behövs stora insatser under den närmaste\r\nperioden. Det är bara att starkt beklaga att svensk\r\nekonomi inte räcker till annat än till akuta åtgärder\r\nför att rädda bankerna från kollaps när statens\r\nföreträdare i bankstyrelserna handskats ovarsamt\r\nmed tillgångarna. Hade dessa medel kunnat\r\nanvändas för insatser för våra äldre, skulle många\r\nav de svagas situation ha förbättrats. Hade vi i ett\r\nsådant läge tillåtit spekulation med AP-fonderna?\r\nNej, Karin Wegestål, det finns många skäl till att vi\r\nanser att AP-fonderna inte skall användas på detta\r\nsätt.</pre><pre>Det är alltså ett eländes elände som lämnats över\r\ntill den nya regeringen. Det tar tid att reparera alla\r\nde skador detta åstadkommit. Som vanligt är det de\r\nsvagaste människorna som offras.</pre><pre>Köerna i sjukvården -- 11 000 personer i kö för\r\nhörapparat -- drabbar äldre. Få ålderdomshem\r\nminskar akutsjukvårdens möjligheter att ge hjälp i\r\nakuta lägen. Köerna är långa, och situationen är\r\ninte acceptabel. Nu pågår en del arbeten för att\r\nförbättra situationen, men det krävs också\r\nekonomiska insatser för att göra det möjligt för\r\nkommunerna att klara sina nya ålägganden.</pre><pre>Införandet av rätten att erhålla vårdår inom ATP-\r\nsystemet bidrar till att flera kvinnor blir berättigade\r\ntill alla de ATP-år som krävs för erhållande av\r\ndenna pension.</pre><pre>Nu behöver dessa regler ses över. Centerpartiets\r\nkrav på retroaktivitet i vårdårssystemet blir\r\nalltmera berättigat i skenet av diskussionen rörande\r\nförändrade regler för intjänandepoäng inom ATP-\r\nsystemet. I dag räknas 30 intjänande år och de 15\r\nbästa utgör grunden för pensionen. För många\r\nkvinnor skulle en höjning till 40 år innebära stora\r\npensionsförluster. Detta får inte ske om inte ett\r\nskyddsnät införs. Det gäller inte minst kvinnor som\r\nstuderar och sedan väljer att vårda sina barn. De\r\nkommer att få stora svårigheter att få de\r\nintjänandeår som då krävs.</pre><pre>Centerpartiet håller fast vid nuvarande regler. Vi\r\nser det inte heller som mest angeläget att höja taket\r\ninom pensionssystemet. Det viktigaste nu är att\r\ntrygga den framtida pensionen för dem som i dag\r\nbara har folkpension, pensionstillskott, KBT och\r\nlåg ATP, och det gör man genom att införa en\r\ngrundpension enligt den modell som centerpartiet\r\nhar skisserat.</pre><pre>En sådan fördelningspolitik ger rättvisa och stöd till\r\nden grupp av äldre som med rätta kan sägas ha\r\nbyggt dagens välfärdssamhälle. För att man skall\r\nklara detta krävs en god ekonomi i vårt land. Det\r\nmåste till en tillväxt för att man skall kunna trygga\r\nframtidens pensioner, och det är regeringens\r\nuppgift att se till att denna tillväxt kommer till\r\nstånd. Då kan framtidens kvinnor i detta\r\npensionssystem känna en trygghet. Det är bristen\r\npå trygghet som har varit synnerligen\r\nanmärkningsvärd i socialdemokraternas sätt att\r\ndriva regeringspolitik.</pre><pre>Anf. 118 INGEGERD SAHLSTRÖM (s)\r\nreplik:</pre><pre>Fru talman! Jag vill gratulera Karin Israelsson och\r\ncenterpartiet till att man nu efter\r\nregeringsbildningen har ökat\r\nkvinnorepresentationen. Men jämställdhetsarbetet\r\nskulle bli än mer trovärdigt om kvinnorna redan\r\nfrån början fick en ordinarie plats. Det är ju inte\r\nomöjligt att toppa en lista med ett kvinnonamn.</pre><pre>Anf. 119 Statsrådet BO KÖNBERG (fp)\r\nreplik:</pre><pre>Fru talman! Jag vill något kommentera det som\r\nKarin Israelsson tog upp angående det förslag om\r\nhöjd grundpension som bl.a. centerpartiet har\r\nframfört i olika sammanhang.</pre><pre>Som Karin Israelsson sade är det förstås rätt att det\r\ni regeringsdeklarationen finns en utfästelse om att\r\nundersöka denna metod och se efter vad den kan\r\nåstadkomma och vilka för- och nackdelar den har,\r\nvilket också kommer att förverkligas.</pre><pre>Anledningen till att jag begärde ordet var närmast\r\ndet samband mellan olika åtgärder som ändå finns\r\ninom pensionssystemet. Om man höjer\r\ngrundpensionen innebär detta naturligtvis att den\r\nsom har tjänat in ATP-poäng under ett mindre\r\nantal år -- t.ex. om man har haft inkomster\r\nmotsvarande ett par, tre basbelopp -- inte får någon\r\nglädje av sina poäng jämfört med andra. Att det\r\nblir på det viset är naturligtvis en självklar\r\nkonsekvens av förslaget om att höja grundnivån.</pre><pre>Jag blev därför något förvånad när Karin Israelsson\r\nsåväl pläderade för en grundpension höjd till en\r\nnivå som -- såvitt jag förstår -- rör sig kring ca\r\n100 000 kr., samtidigt som hon berättade att många\r\nkvinnor redan i dagsläget känner sig besvikna över\r\natt de inte får ut mer av de ATP-poäng som de har\r\ntjänat in jämfört med de pensionärer som inte har\r\nnågon ATP-pension och bara får folkpension och\r\npensionstillskott.</pre><pre>Jag fick nästan det intrycket att Karin Israelsson\r\nförsökte rida på två hästar samtidigt, och det är inte\r\nalltid så hälsosamt.</pre><pre>Det ingår en mängd svåra tekniska frågor i\r\npensionssystemet, frågor som vi under kommande\r\når måste ta ställning till. I vissa fall blir det intresse-\r\neller målkonflikter och dessa konflikter måste vi\r\nvara beredda att ta tag i. Vi kan inte bara önska\r\nbort deras existens. Ett ögonblick föreföll det som\r\natt Karin Israelsson försökte önska bort den nyss\r\nnämnda konflikten.</pre><pre>Anf. 120 KARIN ISRAELSSON (c) replik:</pre><pre>Fru talman! Jag vill först till Ingegerd Sahlström\r\nsäga att det är riktigt att kvinnorna skall toppa\r\nlistorna. Det är vår ambition, men ibland når man\r\ninte ända fram. Ambitionen finns dock kvar.</pre><pre>Till socialministern vill jag säga att när det gäller de\r\nlägsta ATP-pensionerna finns det i dag väldiga\r\nmarginaleffekter inom detta system. ATP-\r\npensionerna beskattas, och det är därför som\r\nkvinnornas besvikelse blir så stor, eftersom de får\r\nmindre än om de bara skulle ha haft folkpension,\r\npensionstillskott och KBT.</pre><pre>Med vårt förslag om grundpension menar vi att\r\ndessa marginaleffekter försvinner. Det är ingen\r\nsom får det sämre med en grundpension, utan alla\r\nfår en tillräcklig grundpension som gör det möjligt\r\natt leva på den. Man slipper då alla\r\nmarginaleffekter som uppstår med de\r\nbeskattningsregler som finns om t.ex.\r\nränteinkomster, vilka innebär att vissa\r\nränteinkomster beskattas upp till 80 %. Där kan\r\nman tala om marginaleffekter som är betydligt\r\nstarkare i högre inkomstlägen!</pre><pre>Att vissa människor inte får mera för sitt lönearbete\r\nkan naturligtvis te sig som en orättvisa. Enligt vår\r\nuppfattning har det arbete som många av dessa\r\nkvinnor med låga inkomster har utfört ofta\r\nkombinerats med vård av hem, barn och anhöriga.\r\nI dag får dessa kvinnor ingen som helst ersättning.\r\nDet är rimligt att de också skall tillerkännas denna\r\nersättning.</pre><pre>Denna reform är inte byråkratisk och den är enkel\r\ni sin grundkonstruktion. Men jag håller med Bo\r\nKönberg om att vi måste se efter vilka effekterna\r\nblir. Det kostar naturligtvis att införa en sådan här\r\nreform.</pre><pre>Det har för mig påtalats att när folkpensionen\r\ninfördes förbjöd man att över huvud taget räkna på\r\nkostnaden. Det var viljan att göra en förändring\r\nsom räknades. Vi skall i dag redovisa alla totala\r\nkostnader. Viljan och visionen om att förändra ett\r\nsystem har på något vis dött bort i den politiska\r\ndebatten. Detta är centerpartiets vision som vi med\r\nall kraft driver fram, eftersom det rör sig om en\r\nrättvisereform. Vi vill också tona ned ATP-\r\nsystemet, som står för en del av alla de\r\npensionsförmåner som utbetalas, men det är inte\r\nden största delen utan den återfinns ofta inom det\r\nprivata fältet eller inom de avtalsbundna\r\npensionerna.</pre><pre>Anf. 121 Statsrådet BO KÖNBERG (fp)\r\nreplik:</pre><pre>Fru talman! Jag skall inte mera fördjupa mig i\r\ndenna frågeställning, annat än att jag vill göra en\r\nrandanmärkning.</pre><pre>Såvitt jag förstår blir marginaleffekterna för dessa\r\ninkomstlägen större med det förslag som centern\r\nhar presenterat än vad de är i dagsläget. Men det är\r\nen sak som en framtida utredning närmare får visa.</pre><pre>Anf. 122 KARIN ISRAELSSON (c) replik:</pre><pre>Fru talman! Jag förstår inte hur Bo Könberg\r\nräknar, men det är möjligt att vi i lugn och ro kan\r\nsätta oss ned och titta på pensionssystemet litet\r\nlängre fram. Vad vi slipper är de marginaleffekter\r\nsom finns i de lägre inkomstlägen, där man behöver\r\nupp till en pensionspoäng för att få en krona i vinst\r\ni ATP-systemet. Det är marginaleffekter!\r\nMarginaleffekterna är också oerhört stora när det\r\ngäller beskattningen av ränteinkomster. Får man\r\nett normalt skattesystem som också täcker\r\npensionsinkomsterna och de ränteinkomster som\r\nman kan ha såsom pensionär kommer man ifrån de\r\nsvåra marginaleffekter som finns i dag. Det tycker\r\njag är väldigt viktigt. Sedan får man ett ganska\r\nnormalt steg mellan grundpension och nästa\r\ninkomstgräns när det gäller ATP-pensionen.</pre><pre>Anf. 123 RINALDO KARLSSON (s):</pre><pre>Fru talman! Den nya fyrpartiregeringen vill\r\nåterupprätta Sverige som tillväxt- och\r\nföretagarnation. Det tycker vi låter bra, men vem\r\nskall betala notan för den medicinen. Det skulle\r\nkosta människorna här i landet 10--15 miljarder\r\nkronor om året. Utöver slopande av\r\nomsättningsskatt på aktier och borttagande av\r\nförmögenhetsskatten, kommer, enligt uppgift,\r\näven kapitalskatten att sänkas. Sociala avgifter på\r\nvinstandelar avskaffas. Löntagarfonderna skrotas\r\noch löntagarnas pengar delas ut. Hur allt detta skall\r\nbetalas är oklart, men förmodligen kommer det att\r\nhandla om SAFs önskelista om karensdagar och\r\ndessutom om sänkt ersättning vid sjukdom.</pre><pre>Man kan fundera över hur det skall gå med\r\narbetslivsfonden, som vi var överens med en del av\r\nde borgerliga partier om före valet. Gäller den\r\nåsikten än? Arbetsgivarföreningen har länge krävt\r\natt kriterierna vid arbetsskador skall skärpas.\r\nHöjda egenavgifter till arbetslöshetsförsäkringen\r\när ett krav från SAF.</pre><pre>Den nya regeringen talar om sänkta skatter.\r\nSamtidigt vill man ta bort avdragsrätten för\r\nfackföreningsavgiften. Detta måste väl ändå vara\r\nen skattehöjning. Men det ligger väl också en\r\nbaktanke i att ekonomiskt försvaga\r\nfackföreningarna. Detta kan vara en strategi som\r\nkan vara en katastrof för landet. Här i Sverige är vi\r\nvana vid starka parter som förhandlar på\r\narbetsmarknaden, eller vill den nya regeringen att\r\ngatans parlament skall råda?</pre><pre>En annan fråga som diskuterades under valet var\r\ncenterns förslag om olika avtal på\r\narbetsmarknaden, där företag med mindre än\r\nfemton anställda skulle särskiljas, ja, kanske rent\r\nav stå utanför lagen om anställningsskydd. Gäller\r\ndetta även nu efter valet?</pre><pre>När det gäller skattesänkningar skyller regeringen\r\npå att ett närmande till EG kräver detta. Det är inte\r\nsant. EG lägger sig inte i vilken skattesats vi har i\r\nSverige. Man lägger sig inte heller i vilken\r\nmomssats vi har. Däremot kommer naturligtvis\r\nmarknaden att påverka såväl skatter som\r\nmomssatser. Det är ett beställningsverk av de s.k.\r\nmarknadskrafterna.</pre><pre>Den stora frågan är, om vi skall ha en\r\nvälfärdspolitik som bygger på att vi alla tillsammans\r\när med och finansierar den, eller om vi även på den\r\npunkten skall förlita oss på de s.k.\r\nmarknadskrafterna.</pre><pre>Man säger i regeringsförklaringen att ''Hela Sverige\r\nskall leva''. Det förutsätter en aktiv regionalpolitik.\r\nÄr det Börje Hörnlunds eller Per Westerbergs\r\nregionalpolitik som skall gälla? Det är en viktig\r\nfråga för Norrlands inland. Om marknadskrafterna\r\näven här skall styra regionalpolitiken, kommer en\r\ndöd hand att läggas över en stor del av Sverige.</pre><pre>I dag uttalar sig alla partier för att bekämpa\r\narbetslösheten. Det tycker vi är mycket bra, men\r\nvisst känner man en viss oro när bl.a. Bengt\r\nWesterberg den 10 januari i fjol sade, att det enligt\r\nhans uppfattning bara var att acceptera en ökad\r\narbetslöshet. I detta kan man uppfatta att\r\nskillnaden mellan hans och Ulf Laurins på SAF\r\nuppfattning inte var särskilt stor. Framtiden får\r\nutvisa var sanningen ligger. Ett verkar då helt klart,\r\nnämligen att det på endera sättet blir löntagarna\r\nsom skall betala skattesänkningen för de\r\nvälbeställda. Enligt de demokratiska spelregler\r\nsom finns måste man leva under den regering som\r\när vald. Det är bara att acceptera, och det är helt\r\nriktigt. Men att man helt syniskt vältrar över\r\nkostnaderna på dem som har det sämst ställt kan\r\naldrig accepteras. Anne Wibble uttryckte det så, att\r\nom man inför karensdagar blir svenskarna ännu\r\nfriskare. Detta är syniskt. Vi vet att det inom\r\nregeringen finns partier som fortfarande har en viss\r\nsolidaritetskänsla. Jag hoppas att de får ett\r\ninflytande i politiken, annars kan det leda till en\r\nkatastrof både för individer och för regioner.</pre><pre>Socialdemokratin har alltid ansett att\r\nvälfärdspolitiken måste vara generell och omfatta\r\nalla. Alla måste ha rätt att känna en grundtrygghet.\r\nGrundtryggheten får inte kännas som en nådegåva,\r\nsom enbart riktar sig till och pekar ut en viss grupp.\r\nRegeringsförklaringen är mycket luddig i denna\r\nfråga. Man får hoppas att den inte innebär en ny\r\ninriktning av grundtryggheten.</pre><pre>I dessa tider, som onekligen innehåller många stora\r\nproblem, sätts solidariteten på prov. Vi får se hur\r\nhållbar den är. Det är därför skrämmande, när de,\r\nsom arbetat ihop välståndet genom sitt arbete och\r\ngett andra trygghet, skall bli först drabbade med\r\nolika pålagor.</pre><pre>Fru talman! Ett gott råd till den nya regeringen:\r\nArbeta för löntagarna, inte mot löntagarna.</pre><pre></pre><pre>Anf. 124 Statsrådet BO KÖNBERG (fp)\r\nreplik:</pre><pre>Fru talman! Jag skall inte fördjupa mig i alla de\r\nanklagelser mot den nya regeringen som nu har\r\nframförts, utan bara konstatera att regeringen\r\nsjälvfallet arbetar för att vi alla i Sverige skall få det\r\nbättre, självfallet också de många svenskar som är\r\nlöntagare. Ibland låter det som om de skulle vara\r\nnågon förtryckt minoritet i landet, men går det bra\r\nför Sverige går det självklart också bra för Sveriges\r\nlöntagare. Jag var kanske något förvånad över att\r\nman kunde beskriva, som Rinaldo Karlsson gjorde,\r\nen borttagen avdragsrätt för fackföreningsavgifter\r\nsom att man överlämnar lönebildningen till ''gatans\r\nparlament''.</pre><pre>Till sist vill jag bara notera att det citat av Bengt\r\nWesterberg som Rinaldo Karlsson åberopade är\r\noerhört missvisande. Det har påvisats ett antal\r\ngånger under valrörelsen att uttalandet var\r\nmissvisande. Undrar man hur det har gått med\r\narbetslösheten kan man studera AMS senaste\r\npressmeddelande om vad den socialdemokratiska\r\nregeringen har lämnat efter sig.</pre><pre>Anf. 125 RINALDO KARLSSON (s) replik:</pre><pre>Fru talman! Det är helt klart att om man\r\nekonomiskt situationen för de fattiga\r\norganisationerna på arbetsmarknaden blir de\r\nförsvagade. Det är väl ingenting att sticka under\r\nstol med. Speciellt den kapitalistisk regering borde\r\nkunna förstå det.</pre><pre>Anf. 126 CARIN LUNDBERG (s):</pre><pre>Fru talman! Det känns högtidligt och ansvarsfullt\r\natt få ta plats i Sveriges riksdag. Det känns också\r\novant och osäkert. Osäkerheten och ovanan gäller\r\ninte bara det nya för en ny ledamot utan även\r\nregeringen och dess politik. Jag har därför en del\r\nfunderingar kring familjepolitiken. Jag tror att\r\ndenna debatt inleddes med just detta, men då var\r\njag på introduktionsutbildning.</pre><pre>I regeringsförklaringen sägs att ''familjepolitiken\r\nskall främja både valfrihet och jämställdhet mellan\r\nkvinnor och män''. Småbarnsföräldrarna skall alltså\r\nges ökad valfrihet. Vad menar då regeringen med\r\nvalfrihet? För mig förutsätter ''valfrihet'' att man\r\nhar en reell möjlighet att välja. Det krävs att man\r\nhar ekonomiska förutsättningar och det har inte\r\nalla. Det krävs också verkliga alternativ, t.ex.\r\ntomma dagisplatser att välja på. I dag finns inte\r\ndenna överproduktion och jag tvivlar på att den\r\nkommer att finnas. Detta gör att jag har svårt att se\r\natt det verkligen kan finnas en verklig valfrihet för\r\nalla småbarnsföräldrar.</pre><pre>Målet för regeringens familjepolitik är\r\nvårdnadsbidrag. Man vill införa ett bättre\r\nekonomiskt stöd för barnfamiljerna för att öka\r\nderas valfrihet och rättvisan mellan dem. Jag\r\nundrar då: Vilka förutsättningar finns för att\r\ngenomföra en vårdnadsersättning som\r\nkompenserar föräldrarnas inkomstbortfall? Utan\r\nfull kompensation blir det ju ingen riktig valfrihet,\r\ninga riktigt alternativ. Hur skall förslaget om\r\nvårdnadsbidrag kunna främja jämställdheten?</pre><pre>''Den som väljer att förvärvsarbeta skall också ha\r\nekonomiskt utbyte av detta säger man vidare. ''Den\r\nsom väljer att förvärvsarbeta'' -- med det måste\r\nman mena kvinnor. Det är i alla fall vad Bengt\r\nWesterberg menar om man skall tro Dagens\r\nNyheter i går. ''Barnomsorgen är ingen belastning\r\nför samhället den är självfinansierande. De skatter\r\nsmåbarnsmammorna betalar in när de\r\nförvärvsarbetar räcker för att betala\r\nsubventionerna till daghemmen.</pre><pre>Får jag på alla förvärvsarbetande mammors vägnar\r\ntacka socialministern för de vänliga orden.\r\nDessutom är subventionerna till barnomsorgen\r\ningen orättvisa för de mammor som väljer att\r\nstanna hemma -- fortfarande enligt DN.</pre><pre>För oss socialdemokratiska kvinnor är det en\r\nsjälvklarhet att ha rätt till både arbete och barn.\r\nDet är inte ett val mellan det ena eller det andra. Vi\r\ntycker dessutom att barnen har rätt till papporna\r\noch att papporna har rätt till barnen. Bygg ut\r\nföräldraförsäkringen och barnomsorgen i stället för\r\natt införa vårdnadsbidrag.</pre><pre>I avvaktan på vårdnadsbidraget skall existerande\r\nhinder för fri etablering tas bort. Statsbidrag skall\r\nutgå till privata dagis. Marknaden, konkurrensen\r\noch föräldrarnas fria val skall styra. Men var finns\r\nbarnen? Var finns kvaliteten, barnens behov och\r\nförskolepedagogiken? Föräldrarna kan ju välja\r\ndåliga alternativ av ekonomiska skäl eller av andra\r\nskäl. Skall alla alternativ få statsbidrag? Det värsta\r\nalternativet jag kan tänka mig är en nazistisk\r\norganisation som vill starta ett Hitlerjugend. Skall\r\nden få statsbidrag? Jag har inget emot alternativ\r\ninom barnomsorgen. Alternativa\r\nbarnomsorgsformer som föräldrakooperativ och\r\ndaghem med alternativ pedagogik bör stimuleras,\r\nmen de måste stå under den kommunala tillsynen\r\nså att den höga kvaliteten garanteras också i\r\nfortsättningen.</pre><pre>''Om familjen får välja själv, skapas större\r\ntrygghet.'' Har regeringen inte läst\r\nbarnomsorgsundersökningen, som säger att 92 %\r\nav småbarnsföräldrarna vill ha dagis och att få vill\r\nha andra alternativ.</pre><pre>Föräldrarna vet vad som är bra för deras barn. Det\r\nvar också detta som låg till grund för riksdagens\r\nbeslut 1985 om barnens rätt till barnomsorg --\r\nomsorgen om barnens emotionella, sociala och\r\nintellektuella utveckling.</pre><pre>För oss socialdemokrater är det av avgörande\r\nbetydelse att barnomsorgen finansieras solidariskt\r\nså att alla barn, oavsett föräldrarnas inkomst, kan\r\nefterfråga plats i omsorgen och att den styrs\r\ndemokratiskt så att verksamheten planeras för alla\r\nbarn och fördelas efter behov, så att också barn\r\nmed behov av särskilt stöd kan ges lika rätt till\r\nomsorg.</pre><pre>I avvaktan på vårdnadsbidraget skall\r\ndagbarnvårdare få ersättning också för egna barn.</pre><pre>I Skellefteå kommun som jag kommer ifrån har vi\r\nca 400 dagbarnvårdare. Dessa 400 har totalt 625\r\negna barn i åldrarna 1--6 år. Om man räknar med\r\natt en dagbarnvårdare har 3,5 barn för en\r\nheltidsanställning, skulle behovet av\r\ndagbarnvårdare öka med ca 180 enbart för att\r\nkompensera de platser som går förlorade till\r\ndagbarnvårdarnas egna barn. Lägg sedan till de 300\r\nbarn som de 180 nya dagbarnvårdarna har. Då\r\nkrävs ytterligare 85 vårdare.</pre><pre>Om hela behovet av nya platser skall täckas av nya\r\nplatser i familjedaghem krävs ca 265 nya\r\nfamiljedaghem. Bruttokostnaderna för en\r\ndagbarnvårdare uppgår till ca 200 000 kr.\r\nBruttokostnaden för Skellefteå skulle alltså öka\r\nmed ca 53 milj.kr. Min fråga blir då: Varifrån skall\r\ndessa 53 miljoner till enbart Skellefteå kommun\r\ntas?</pre><pre>Barnomsorgsfrågan handlar inte bara om valet av\r\nomsorgsformer, sade Alf Svensson i\r\npartiledardebatten. Han sade vidare att det ytterst\r\nhandlar om vilken syn vi har på familjen.</pre><pre>Just det. Det handlar om vilken syn vi har på\r\nbarnen. Kds driver en individualisering av barnen,\r\nbarnen är en del av föräldrarna. Men barn har vi\r\nbara till låns. Vi har alla ett ansvar för barnen. Det\r\nansvaret kräver att föräldraförsäkringen byggs ut\r\ntill 18 månader. Det kräver också att barnomsorgen\r\nbyggs ut så att alla barn över ett och ett halvt år får\r\nbarnomsorg om de behöver.</pre><pre>Anf. 127 ULRICA MESSING (s):</pre><pre>Fru talman! Barn och ungdomar är framtiden,\r\nframtiden som erbjuder och som står för så mycket.</pre><pre>Under olika perioder i livet har vi olika intressen,\r\npå samma sätt som vi under olika perioder i livet\r\nengagerar oss på olika områden. Kraven och\r\nintressena varierar beroende på i vilken ålder vi är,\r\noch allt fler ungdomar har svårt att känna någon\r\nspeciell tillhörighet till det ena eller det andra i\r\nsamhället. Många följer helt obehindrat med olika\r\nströmmar som kommer och går. Att en del trender\r\när väldigt negativa, t.ex. rasismen som vi tydligt\r\nkänner av nu, måste vi ta tag i på allvar.</pre><pre>Trots många försök att jämna ut klass- och\r\ninkomstskillnaderna i samhället kan vi ännu se att\r\ndet på många områden är tydligt avgörande vilken\r\nbakgrund man kommer ifrån. Enligt mig är det\r\nalldeles för tydligt. Det finns nämligen bland oss\r\nstora kulturella och ekonomiska skillnader som\r\nspelar en större roll än vad vi vill låtsas om.</pre><pre>Jag har funderat litet över om det på ett enkelt sätt\r\ngår att se under vilken eller vilka perioder i\r\nuppväxten som riskerna för barn är som störst att\r\ninte bli hörda eller att inte bli sedda av oss som finns\r\nrunt omkring. Jag vill här ta upp en viktig del av det\r\nskyddsnät som samhället skall representera.</pre><pre>När ett barn upplever sina allra första levnadsår,\r\nfinns det ett socialt nätverk via barnavårdscentral,\r\ndagisverksamhet, dagmamma eller andra\r\nkontaktpersoner som gör att problem i familjer\r\nupptäcks ganska snabbt. Jag tänker på incest eller\r\npå barn som inte får den omsorg och omvårdnad\r\nsom de behöver på grund av föräldrars omognad,\r\nmissbruk eller andra problem. Förmodligen är\r\nskyddsnätet här ändå ganska grovmaskigt, så då jag\r\nsäger att det fungerar relativt bra, menar jag inte att\r\ndet fungerar tillräckligt bra.</pre><pre>En annan grupp barn och ungdomar är de som via\r\negna problem eller eget missbruk eller kriminalitet\r\nblir uppmärksammade av skola, polis, socialtjänst\r\neller föreningsledare. För dem finns också ett\r\nnågorlunda bra skyddsnät, men tyvärr ett\r\nskyddsnät som också det släpper igenom alltför\r\nmånga människor.</pre><pre>Vi vet alla om de här barnen, och vi ser\r\nungdomarna runt omkring oss. I bland tycker vi\r\nsynd om dem, och ibland så förskräcks vi eller blir\r\nrent av rädda. Vi gör en del för att minska riskerna\r\nför utslagning, men vi kunde göra så mycket mer.</pre><pre>För mig som är ung är det viktigt att vi inte blundar\r\nför problemen, utan att vi faktiskt konstaterar att\r\nde finns.</pre><pre>De barn som jag vill lyfta fram alldeles extra är de\r\nsom alltför ofta hamnar i skymundan och som på\r\nmånga områden i samhället har blivit så gott som\r\nosynliga. Det handlar om de barn som är mitt\r\nemellan dagiset och tonårens aktiva uteliv,\r\nnämligen de som är mellan 5 och 13 år.</pre><pre>Efter att ha talat med socialtjänsten hemma och\r\nsocialstyrelsen vet jag att båda saknar en hel del\r\nkunskap då det gäller just den här åldersgruppen.\r\nUtan att överdriva kan man säga att det finns ett\r\nstort antal glömda barn som förmodligen lever\r\nunder ganska dåliga förhållanden utifrån våra\r\nperspektiv. Incest upphör inte och föräldrar nykrar\r\ninte till då barnen är i precis den här åldern, för att\r\nsedan när barnen har blivit tonåringar återgå till\r\nmissbruket.</pre><pre>Inom socialtjänsten menar man därför att det i dag\r\nfinns ett stort behov av insatser för just de här\r\nbarnen. Men när problemen ännu inte är så tydliga\r\neller så påtagliga, och inte heller besvärande för\r\nandra, väntar man helt enkelt med insatserna tills\r\nproblemen är mer utåtriktade. Det är dumt,\r\neftersom problemen då självklart är mycket större\r\nän vad de var till en början.</pre><pre>Jag undrar om vi skall koncentrera oss på s.k.\r\nambulansutryckningar, eller om vi skall se livet i ett\r\nhelhetsperspektiv där det förebyggande arbetet\r\nspelar en större roll. Jag undrar också vad som\r\nhänder med alla barn och ungdomar som ensamma\r\ngår och lider, de som kanske redan i 10--13 års ålder\r\ntagit över modersrollen i familjen, eller de som\r\nsjälva tagit på sig skulden för incest.</pre><pre>Därför tyckte jag att det var mycket bra då kds i\r\nvalrörelsen talade mycket om de 100 000\r\nalkoholistbarnen. De utgör en viktig grupp. Jag\r\ntror också att kds fick en hel del röster tack vare att\r\nman lyfte fram den här frågan.</pre><pre>Nu är kds i regeringsställning, och då förväntar jag\r\nmig också att kds väljare tillsammans med alla oss\r\nandra, som också tycker att den här frågan är\r\nviktig, skall få se konkreta insatser och riktad hjälp\r\njust mot de här barnen.</pre><pre>Bristen på information från regeringen hittills om\r\ndetta gör mig litet orolig, och jag kan inte låta bli\r\natt fundera över om det endast var ett bra\r\ndragplåster att plocka fram i en viktig valrörelse.\r\nMen jag hoppas verkligen att kds sätter\r\nmänniskovärdet mycket högre än så. Mina\r\nförhoppningar är att regeringen under vintern\r\nsätter sig ner och ordentligt inventerar vilka\r\ninsatser som görs utifrån de förusättningar som\r\nfinns. Utredningen måste utgå från ett lokalt\r\nperspektiv och inte ett centralt utifrån\r\nsocialstyrelsen. Det skulle ta alldeles för lång tid.</pre><pre>Jag föreslår därför att regeringen plockar fram ett\r\nlän, gärna Gävleborg som är mitt eget. Jag tror inte\r\natt vi är varken bättre eller sämre än andra län, och\r\natt ni låter socialstyrelsen eller\r\nKommmunförbundet göra en ordentlig\r\nsnabbutredning för att uppskatta behoven och\r\njämföra de kommunala skillnaderna i länen.\r\nBredden på insatserna kommer att vara avgörande i\r\nframtiden. Det handlar om kompetenta fosterhem,\r\nkontaktfamiljer, institutioner, hur skolan kan agera\r\nupptäckare och många andra områden. Att det är\r\nviktigt vet vi, inte bara utifrån det jag har sagt här,\r\ninte heller bara utifrån de fagra löften som regnade\r\növer oss under valrörelsen, utan just utifrån det jag\r\nsade allra först i mitt inlägg, nämligen att barn och\r\nungdomar är framtiden.</pre><pre>Anf. 128 LENA ÖHRSVIK (s):</pre><pre>Fru talman! Normalisering och integrering är\r\ncentrala mål på handikappområdet. Det innebär att\r\nde handikappade så långt som möjligt skall ha\r\nsamma levnadsvillkor som andra människor och\r\nkunna delta i samhällslivet tillsammans med andra.</pre><pre>Jämlikhet och full delaktighet när det gäller de\r\nhandikappade förutsätter att dessa kan påverka sin\r\negen situation och utvecklingen i samhället samt\r\ndärvid använda sig av en rad grundläggande fri- och\r\nrättigheter utan att hindras av\r\nfunktionsnedsättning. Det är alltså en demokratisk\r\nnödvändighet att handikappaspekterna beaktas vid\r\nutveckling och samhällsplanering för att därmed\r\nskapa tillgänglighet för alla.</pre><pre>I Världshälsoorganisationens Europaprogram\r\n''Hälsa för alla år 2000'' står det att ''år 2000 skall\r\nmänniskor med funktionshämningar ha fysiska,\r\nsociala och ekonomiska möjligheter som tillåter\r\ndem att leva ett kreativt, socialt och ekonomiskt\r\ntillfredsställande liv''. Detta program bildar\r\ngrundvalen för det nya nordiska hälso- och\r\nsocialprogrammet. Häri uttalas att det nordiska\r\nsamarbetet bör bidra till att förverkliga detta mål\r\nbl.a. med hänsyn till integrering av\r\nfunktionshämmade i bomiljö, skola och arbetsliv.</pre><pre>Ett svenskt resolutionsförslag med syftet att inom\r\nFN-systemets ram skapa bättre möjligheter att\r\ngenomföra världsaktionsprogrammet har antagits i\r\nFNs ekonomiska och sociala råd. Det här initiativet\r\ngick ut på att man skulle tillsätta en internationell\r\narbetsgrupp som skulle ha i uppgift att utarbeta\r\nstandardregler för de handikappades fulla\r\nintegrering i samhället. En sådan arbetsgrupp finns\r\nnu.</pre><pre>Detta arbete innebär en uppföljning och en\r\navslutning av handikappårtiondet med siktet\r\ninställt på åtgärder som skall genomföras därefter.\r\nMan skall alltså lägga fram förslag inför FNs\r\ngeneralförsamling hösten 1993.</pre><pre>På det nordiska planet har vidare ett seminarium\r\nhållits om de handikappades levnadsvillkor.\r\nAvsikten var att åstadkomma en översikt över\r\nlevnadsvillkoren i Norden samt att redovisa hur\r\nlångt man har kommit när det gäller att förverkliga\r\nmålsättningar och hur mycket som återstår. Ett\r\ninternt handlingsprogram har utarbetats på\r\ngrundval av de förslag som lades fram under\r\nseminariet. Det syftar framför allt till att sprida\r\nkunskap och att bevaka handikappfrågornas\r\nbehandling i olika nordiska organ, i\r\nhandlingsplaner osv.</pre><pre>I anslutning till handikappåret 1981 utarbetades i\r\nSverige ett nationellt program. Det kom till under\r\nstor politisk enighet och under medverkan från\r\nhandikapporganisationerna. Detta är en viktig\r\nutgångspunkt för det fortsatta arbetet på\r\nhandikappområdet.</pre><pre>Men det är inte möjligt att under den tioårsperiod\r\nsom programmet var tänkt för undanröja alla\r\nhinder som försvårar för handikappade att uppnå\r\nmålet full delaktighet och jämlikhet i samhället.</pre><pre>Flera av programmets åtgärder är så\r\ngenomgripande att det krävs en väldigt lång tid.</pre><pre>I vissa andra avseenden behöver positionerna\r\nflyttas fram.</pre><pre>Den snabba medicinska utvecklingen och\r\nframstegen på läkemedelsområdet t.ex. har ökat\r\nmöjligheterna att förebygga och bota sjukdomar\r\nsom bl.a. leder till funktionsnedsättningar.</pre><pre>Den moderna tekniken, särskilt landvinningar\r\ninom elektronik och teleteknik, utgör en öppning\r\nför stora möjligheter för människor med\r\nfunktionsnedsättning. Förenklad\r\nhjälpmedelshantering och nya rön inom\r\nhabilitering och rehabilitering har tillkommit.\r\nDagens tekniska möjligheter att utveckla nya\r\nhjälpmedel måste målmedvetet tas till vara.</pre><pre>Sedan det förra handlingsprogrammet kom har en\r\nny plan- och bygglag antagits. Det är viktigt att\r\ndiskussioner om byggnaders och miljöers\r\ntillgänglighet fortsätter. Kanske behöver vi här en\r\nmer tvingande lagstiftning.</pre><pre>Nya risker och handikappskapande faktorer samt\r\nnya skador och sjukdomar tillkommer både inom\r\narbetslivet och på andra områden.</pre><pre>En decentralisering är också på gång på många av\r\nde områden som är väldigt viktiga för människor\r\nmed funktionsnedsättning. Vi vet inte vad det kan\r\ninnebära i form av minskad detaljstyrning och risk\r\nför olika bedömningar.</pre><pre>Handikapputredningen har föreslagit förbättringar\r\ninom socialtjänstens område samt inom\r\nhabiliterings-/rehabiliteringsområdet. Men enligt\r\nmin uppfattning finns det i dag skäl att göra en\r\nprincipiell översyn och omarbetning av vårt\r\nnationella handlingsprogram för handikappfrågor.\r\nHandlingsprogrammet måste förnyas för att kunna\r\nfölja med utvecklingen. Inför år 2000 krävs det en\r\nvidareutveckling beträffande uppsatta mål och\r\nmedlen på handikappområdet. Det handlar alltså\r\nom en framflyttning av positionerna för att svara\r\nmot de krav och behov samt den hjälp och de\r\nmöjligheter som samhällsutvecklingen erbjuder.</pre><pre>Därför har jag tillsammans med några andra i en\r\nmotion som väcktes i januari sagt att man som en\r\nuppföljning av handlingsprogrammet i\r\nhandikappfrågor bör utarbeta ett nytt sådant\r\nprogram med siktet inställt på år 2000. Jag räknar\r\nmed övriga ledamöters stöd senare i höst när den\r\nhär motionen behandlas. Kanske blir det rent av så,\r\natt också regeringen tycker att det är bra att vi lyfter\r\nblicken något och tänker framåt mot år 2000. Det\r\ngäller ju att flytta fram positionerna. Vi får inte\r\nnöja oss med de små steg som vi hela tiden måste ta\r\ni det vardagliga arbetet.</pre><pre>Anf. 129 INGVAR BJÖRK (s):</pre><pre>Fru talman! Jag tänker i detta anförande ta upp de\r\nsvårigheter som de handikappade står inför. Det är\r\nproblem som samhället i stor utsträckning kan\r\nhjälpa till med att lösa, men det krävs en vilja att\r\nlösa problemen.</pre><pre>Man brukar säga att 10 % av befolkningen är\r\nhandikappad, dvs. 800 000 personer.</pre><pre>I den utredning som sysslar med de handikappades\r\nproblem, nämligen 1989 års handikapputredning,\r\ntar man fasta på dem som är mest handikappade,\r\noch då kommer man fram till ett betydligt lägre\r\nantal.</pre><pre>Dessa människor har det emellertid sämre ställt än\r\nandra. Låt mig citera några rader ur skriften ''På\r\nlika villkor -- handikapprogram för rättvisa och\r\ndelaktighet''. Denna skrift är det\r\nsocialdemokratiska partiets program för politiken\r\nbeträffande de handikappade. Jag citerar alltså:</pre><pre>''Trots dessa reformer, som har byggts upp i\r\nmedvetande om att handikappade mer än andra är\r\nberoende av ett solidariskt samhälle och en väl\r\nfungerande samhällsservice, kvarstår klyftor\r\nmänniskor emellan.</pre><pre>Handikappade är eftersatta på praktiskt taget alla\r\nområden. Handikappade bor sämre, är oftare sjuka\r\noch mer socialt isolerade än andra människor.</pre><pre>För arbetarrörelsen är det därför självklart att\r\nreformarbetet på handikappområdet måste\r\nfortsätta med kraft. Arbetet med att förbättra\r\nhandikappades levnadsvillkor måste bedrivas\r\nintensivt, oberoende av svängningar i\r\nsamhällsekonomin.''</pre><pre>I sina direktiv till handikapputredningen framför\r\nf.d. statsrådet Bengt Lindqvist samma uppfattning\r\nsom jag nyss har återgett.</pre><pre>Han talar om alla människors lika värde och lika\r\nrätt, och han menar att de människor som är\r\nhandikappade måste få en god utbildning, delta i\r\narbetslivet, ha ett tryggt och värdigt boende, kunna\r\ndelta i olika fritids- och kulturaktiviteter och i övrigt\r\nleva ett aktivt och självständigt liv.</pre><pre>Målet är, enligt Bengt Lindqvist, att dessa\r\nmänniskor skall uppnå full delaktighet och\r\njämlikhet.</pre><pre>Vi som är med i handikapputredningen har försökt\r\natt arbeta och lägga fram förslag i enlighet med\r\nBengt Lindqvists syn. Vi menar att alla människors\r\nvärde är lika och att alla skall ha samma rättigheter.</pre><pre>Vi i handikapputredningen har funnit -- och det\r\nframgår såväl av vårt kartläggningsbetänkande\r\n''Handikapp och välfärd'' som av vårt senaste\r\navlämnade betänkande ''Handikapp, välfärd,\r\nrättvisa'' -- att den enskildes ekonomi i stor\r\nutsträckning hänger samman med den enskilda\r\nkommunens politik.</pre><pre>Det finns väsentliga skillnader i fråga om den\r\nenskildes ekonomi, och det hänger samman med\r\nolika nivåer på KBT och med variationer i avgifter\r\nför färdtjänst och hemtjänst.</pre><pre>Skillnaden är så stor, det framkom då vi jämförde\r\ntio olika kommuner, som 1 317 kr. i månaden, eller\r\nmer än 15 800 kr. per år.</pre><pre>Det är faktiskt så här, och nu citerar jag ur vårt\r\nsenast avlämnade betänkande: ''Personer med\r\nknappa resurser kan tvingas försaka delar av det\r\nstöd från offentliga verksamheter som de behöver.\r\nDet kan avse omfattningen av färdtjänst eller\r\nhemtjänst likaväl som primärvårdsbesök.</pre><pre>Det kan också gälla tjänster/varor som köps över\r\nmarknaden till exempel utrustning för hobbies eller\r\nsemesterresor.''</pre><pre>Vi i handikapputredningen kan självfallet aldrig\r\nacceptera så stora skillander mellan kommunerna.\r\nBostadsorten får inte avgöra den standard som en\r\nhandikappad skall ha.</pre><pre>Fru talman! Låt mig beskriva t.ex. hur den\r\nkommunala politiken verkar för människor som\r\nhar handikapp. Låt oss då se på färdtjänsten.</pre><pre>Den som är berättigad till färdtjänst får betala en\r\nsumma som kraftigt varierar beroende på vilken\r\nkommun vederbörande bor i.</pre><pre>I en del kommuner får man betala enligt\r\nkollektivtrafiktaxan. I andra kommuner får man\r\nbetala en annan avgift, som är relaterad till\r\nreslängden.</pre><pre>I de allra flesta kommuner får man betala en viss\r\nprocentandel av taxameterbeloppet. Man kan\r\nnämligen ta ut mindre än 20 % av vad taxametern\r\nvisar. Men man kan också ta ut 20 % eller mer än\r\n20 %. Sammanfattningsvis kan man beträffande\r\nutvecklingen under 1980-talet säga att allt färre\r\nkommuner har en fast avgift medan\r\nprocentavgifterna blir allt vanligare och dessutom\r\nallt högre. I handikapputredningen har vi i full\r\nenighet fastslagit att avgiften för den som är\r\nhandikappad inte skall överstiga\r\nkollektivtrafiktaxan i lokal- och länstrafik.</pre><pre>Fru talman! Jag har i detta mitt inlägg i den\r\nallmänpolitiska debatten bara pekat på några\r\nproblem som de handikappade har i dag. Det är\r\nemellertid min förhoppning att vi snart skall lösa\r\ndessa problem och på så sätt göra samhället till ett\r\nbättre samhälle för de handikappade.</pre><pre>Anf. 130 BO NILSSON (s):</pre><pre>Herr talman! Jag måste tyvärr ta upp kammarens\r\ntid med ett för riksdag och regering litet ärende.\r\nFör de neurosedynskadade är det emellertid ett\r\nstort och betydelsefullt ärende, då det påverkar\r\nderas möjligheter att leva ett drägligt liv, trots sina\r\nsvåra handikapp. Det påverkar i högsta grad deras\r\nmöjligheter att skaffa en god bostad, en egentligen\r\nsjälvklar rättighet.</pre><pre>Frågan gäller sättet att beräkna bostadstillägget för\r\nde neurosedynskadade. Man bör därvid inte räkna\r\nersättningen från neurosedynskadefonden, eller\r\nAstra om ni så vill, som inkomst när man beräknar\r\nbostadstillägget.</pre><pre>Detta ärende väcktes i riksdagen första gången\r\ngenom en motion av mig och en kollega\r\nriksdagesåret 1987/88. Det är alltså snart fem år\r\nsedan. Socialförsäkringsutskottet och riksdagen\r\nhar sedan dess avslagit mina motioner. Skälet har\r\nvarit att det pågått en process i olika\r\nförsäkringsrätter. Detta förstår jag, även om det\r\nhar tagit lång tid. Det har emellertid inneburit en\r\npåfrestning för de neurosedynskadade och deras\r\nekonomi.</pre><pre>Jag har i riksdagens allmänpolitiska debatt den 12\r\noktober 1989 beskrivit situationen för en\r\nneurosedynskadad och hennes familj. Mona\r\nLandgren är ett tragiskt exempel på hur detta\r\nhandikapp drabbar en familj och deras livsvillkor\r\noch ekonomi. Jag skall inte trötta er med att\r\nupprepa mig.</pre><pre>Men låt mig då i stället gå över till det direkta skälet\r\ntill att jag begärt ordet. I våras kom det sista\r\nbeskedet från försäkringsöverdomstolen att Mona\r\nmåste räkna in ersättningen från Astra då man\r\nräknar fram bostadsbidraget. Efter detta besked\r\noch min redan lagda motion, beslöt\r\nsocialförsäkringsutskottet, och glädjande nog\r\nockså riksdagen den 17 april, att enhälligt bifalla\r\nmin motion. Utskottet skrev: ''Utskottet anser mot\r\nbakgrund av vad som framhölls i proposition\r\n1971:66 att man bör bortse från ersättningar från\r\nneurosedynskadefonden vid beräkning av inkomst\r\nsom skall reducera KBT. Regeringen bör därför\r\nsnarast, jag upprepar snarast, återkomma med ett\r\nförslag till riksdagen i frågan.''</pre><pre>Detta var, som jag sade tidigare, ett mycket\r\nglädjande belut. Expressen skrev den 18 april:\r\n''Äntligen får Mona en chans''. Men så var det ju\r\ninte. Det är ju först då Mona får sitt högre\r\nbostadsbidrag som hon får den eventuella chansen.\r\nDet räcker alltså inte med bifall i riksdagen till en\r\nmotion. Det är ju först efter att en proposition lagts\r\noch bifallits av riksdagen som den här naturliga\r\nförbättringen kommer till Monas och andra\r\nneurosedynskadades hjälp.</pre><pre>Till sist vill jag komma med ett krav till\r\nsocialministern och socialdepartementet. Det här\r\nbör vara ett enkelt ärende. Lägg, som riksdagen sa\r\ni sitt bifall till min motion Sf212, snarast, och jag vill\r\npoängtera snarast, fram en proposition och ge\r\nriksdagen möjlighet att hjälpa Mona och de andra\r\nneurosedynskadade till ett bättre liv och en god\r\nbostad.</pre><pre>Herr talman! Se till att som Expressen skrev --\r\nMona äntligen får en chans.</pre><pre>Anf. 131 Statsrådet BO KÖNBERG (fp)\r\nreplik:</pre><pre>Herr talman! Jag vill bara avslutningsvis be att få\r\ntacka för alla synpunkter som har kommit fram\r\nunder den här debatten. Som framgått har jag inte\r\ndelat dem alla. På några punkter t.o.m. haft\r\nmotsatt uppfattning, men jag har haft glädje av\r\ndebatten. Det vill jag gärna ha sagt.</pre><pre>När det gäller det allra sista, som Bo Nilsson tog\r\nupp, är det en frågeställning som jag inte känner\r\nnärmare till. Uppenbarligen har inte den regering\r\nsom partimässigt har stått Bo Nilsson nära,\r\nuppfattat snarast som att det skulle ske inom några\r\nmånader. I så fall hade förslaget redan varit lagt.\r\nJag tar med mig det här tillbaka till departementet.</pre><pre>När det gäller den handikapputredning och dess\r\ndirektiv, som nämndes på slutet i den allmänna\r\ndebatten om de handikappade, kanske jag bara får\r\ntillfoga att de begränsningar som ursprungligen\r\nfanns i direktiven vad gällde möjlighet att lägga\r\nfram förslag som kostade pengar, hävdes i\r\npraktiken efter en långvarig kampanj från\r\nfolkpartiet liberalerna. De förslag som\r\nhandikapputredningen sedan lade fram i sitt\r\nhuvudbetänkande fick stöd redan före valet från\r\nfolkpartiet liberalerna som också har pekat ut ett\r\nsätt att finansiera det hela. Såvitt jag kunde se var\r\ndet det enda parti som gjorde det under\r\nvalrörelsen.</pre><pre>I övrigt är det mycket som har sagts om\r\nhandikappfrågorna som jag för min del vill\r\ninstämma i.</pre><pre>Anf. 132 BO NILSSON (s) replik:</pre><pre>Herr talman! Jag anklagar ingen. Jag tycker bara\r\natt den här frågan borde lösas så snabbt som\r\nmöjligt. Jag har förhoppningar om att så blir fallet.</pre><pre></pre><pre>Rättstrygghet</pre><pre>Anf. 133 KARL GUSTAF SJÖDIN (nyd):</pre><pre>Herr talman! Jag kan konstatera att rättstrygghet\r\när ett angeläget ämne för vårt parti. Av fem\r\nanmälda talare är vi tre från nydemokrati som tar\r\nupp frågorna i denna kammare och vid detta\r\ntillfälle. Det är inte så konstigt att vi anser att ämnet\r\när angeläget. Vi tycker nämligen att det är så många\r\nsaker som ryms inom begreppet rättstrygghet. Det\r\nhandlar bl.a. om att värna den enskilda människan,\r\nså att man skall kunna känna sig trygg ute på gator\r\noch torg och på våra vägar. Därför är jag förvånad\r\növer att det är så få talare i ämnet. Är inte\r\nrättstrygghet ett viktigt område att debattera för\r\nkammarens ledamöter? Är det inte det, ja, då blir\r\njag förskräckt, för att inte tala om hur brottsoffren\r\nkänner sig inför detta faktum.</pre><pre>Herr talman! Jag vill därefter gå tillbaka några år,\r\ntill 70-talet då jag själv patrullerade gatorna på\r\nNorrmalm och i City. På den tiden var det vanligt\r\natt polisen gjorde detta. Det upplevdes som mycket\r\ntryggt för de människor som flanerade på dessa\r\ngator, särskilt under kvällstid. Nu då jag har\r\nåtervänt till Stockholm och dessa kvarter alldeles i\r\nnärheten av riksdagsbyggnaderna, kan jag\r\nkonstatera att det inte finns fotpatrullerande polis\r\nute på våra gator här i Stockholm. Det finns inte\r\nheller i övriga större städer.</pre><pre>Avsaknaden av fotpatrullerande polis utnyttjas\r\nmedvetet av det klientel som frekventerar gatorna\r\noch stör ordningen genom att antasta, bråka med\r\noch ibland misshandla människor mitt på ljusa\r\ndagen. Fotpatrullerande polis är ur preventiv\r\nsynvinkel en trygghet för människorna och ett hot\r\nmot buset, för att tala polisspråk.</pre><pre>Tyvärr är det inte bara gatufriden som är störd.\r\nVåldsbrotten och framför allt råheten i dessa brott,\r\nhar ökat på ett otäckt och fullständigt oacceptabelt\r\nsätt att döma av anmälningarna till\r\nkriminalavdelningens våldsrotel och reportagen i\r\nmassmedia.</pre><pre>För att inte tala om kvinnornas situation. Magnus\r\nLadulås på sin tid införde kvinnofrid. Det är\r\nnödvändigt att återinföra denna i modern tappning\r\noch att med kraftfulla åtgärder markera att\r\nsamhället inte accepterar dagens förhållanden. Det\r\ngäller också att vidta åtgärder mot att kvinnor\r\nexponeras som mer eller mindre villiga offer.</pre><pre>Jag kan med tillfredsställelse konstatera att\r\nregeringsförklaringen innehåller särskilda\r\nsatsningar mot vålds- och narkotikabrott. Vad jag\r\nsaknar, och som jag vill passa på tillfället att ta upp,\r\när att regeringen måste ge polisen mer resurser att\r\nkartlägga och förebygga så att inte de fascistiska\r\noch nynazistiska tendenser som är på frammarsch i\r\nEuropa får större fotfäste i vårt samhälle. Vi får\r\ninte heller glömma bort att förebygga rasism.</pre><pre>Jag har några frågor till vår nya justitieminister Gun\r\nHellsvik, vilken jag kommer att få många\r\nangenäma tillfällen att diskutera frågor inom\r\nrättsområdet med. Jag vet att justitieministern på\r\ngrund av regeringsöverläggningar inte kan närvara\r\nnu, men jag är säker på att hon läser protokollet.</pre><pre>Jag vill fråga om justitieministern kommer att\r\nmedverka till att intagningen till polishögskolan\r\nökas så att man kan använda sig av fotpatrullerande\r\npolis när så behövs. I Stockholm finns i dag bara\r\narbetsledande poliser samt poliser för\r\nutryckningsverksamhet i den yttre verksamheten.</pre><pre>Min andra fråga är om justitieministern kommer att\r\nse över lagstiftning och regler som gör det möjligt\r\natt tillämpa andra spaningsmetoder vid\r\nuppdagandet av narkotikabrott innan vi går med i\r\nEG. Ett medlemskap i EG kommer förmodligen att\r\ninnebära att denna typ av brottslighet ökar.</pre><pre>Vad ämnar justitieministern göra för att komma till\r\nrätta med kvinnornas situation som brottsoffer?\r\nJustitieministern som själv är kvinna kan säkert\r\nbättre än jag sätta sig in i dessa brottsoffers\r\nnuvarande läge.</pre><pre>Till sist: Vill justitieministern bidra till ökade\r\nresurser mot nynazism, nyfascistiska grupper och\r\nliknande i vårt samhälle?</pre><pre>Herr talman! Jag vill passa på att här i kammaren\r\ntala om hur upprörd jag och mina partikamrater\r\nblir, när man från ledamöter, även i\r\nregeringsställning, får höra insinuationer att vårt\r\nparti skulle höra hemma längst ut på högerkanten\r\noch placeras bland de grupper jag nyss nämnde. För\r\nmig känns det fullkomligt främmande att ens\r\nomnämnas bland dessa. Jag har personliga\r\nerfarenheter av denna kategori av människor. Vi\r\ntar fullständigt avstånd från dessa grupper.</pre><pre>Jag vill, herr talman, på detta sätt markera att varje\r\nförsök att jämföra oss med fascistiska, nynazistiska\r\neller rasistiska extremister är en personlig\r\nförolämpning av medlemmar i vårt parti. Jag\r\nhoppas härmed att slutgiltigt ha avfört vidare\r\ndiskussioner i ämnet.</pre><pre>Till sist, herr talman! Eftersom det har varit litet\r\nmagert med kultur i debatten, vill jag avsluta med\r\natt deklamera en dikt, som skrevs av en kollega till\r\nmig en natt i arrestavdelningen på Norrmalms\r\npolisstation, ''Gata regerings''. Den är lika aktuell\r\nnu som den var då i mitten på 1970-talet. Den heter\r\nEtt brev.</pre><pre>Till vederbörande minister ifrån en sakligt sett\r\nnovis.</pre><pre>Mitt yrke har fått brister, fast än är jag polis.</pre><pre>Min roll har blivit stjälparens.</pre><pre>Den är mig ovan än, för nyss så var den hjälparens,\r\nSvea rikes vän.</pre><pre>Jag ser mig själv på Sergels torg bland sociala\r\nvårdproblem.</pre><pre>Mitt hjärta gråter åt den sorg som drabbat mitt\r\nemblem.</pre><pre>Jag kan ej hjälpa far och mor, som fostrat mig till\r\närlighet.</pre><pre>Ty busens vassa inbrottsklor får statens tack och\r\nhärlighet.</pre><pre>Nu skall det goda straffas hårt. Det onda har all\r\nrätt.</pre><pre>Då må du tro att det känns svårt för yrket på nå't\r\nsätt.</pre><pre>Det finns ej längre hut och vett, ej heller hänsyn till\r\nvarann.</pre><pre>Det är ju så att det som skett ryckt bottnen ur min\r\nheders spann.</pre><pre>(Applåder)</pre><pre>Anf. 134 JERRY MARTINGER (m):</pre><pre>Herr talman! Det är illa ställt i nationen. Det är\r\ninte bara ekonomin som är körd i botten. Under det\r\nsenaste decenniet har också rättstryggheten\r\nförsämrats kraftigt.</pre><pre>Människor vågar inte vistas ute på gator och torg i\r\nsamma utsträckning som tidigare. Är man ute och\r\nkommer hem så går Öman de sista stegen mot sin\r\nbostad med stor oro för att någon skall ha brutit sig\r\nin och vandaliserat eller stulit.</pre><pre>Människor som råkat ut för brott kan inte längre\r\nräkna med det snabba ingripande från polisen som\r\nen gång var självklart. Polisens resurser har\r\nurgröpts så kraftigt att man varit tvungen att\r\nprioritera bort stora delar av sin traditionella\r\nverksamhet.</pre><pre>År 1986 förfogade polisväsendet över 16 986 poliser\r\nräknat i årsarbetskrafter. Motsvarande siffra för\r\n1990 var 15 871. Eftersom det i siffrorna ingår 917\r\nresp. 1 250 årsarbetskrafter i betald övertid, har\r\npolisresurserna under de senaste fem åren alltså\r\nminskat med inte mindre än 1 448 årsarbetskrafter\r\neller 8,5 %.</pre><pre>Polisväsendet har naturligtvis inte kunnat bära en\r\nsådan resursförsvagning utan att det fått mycket\r\nallvarliga konsekvenser för möjligheterna att\r\nbekämpa brott och garantera medborgarna ordning\r\noch säkerhet.</pre><pre>Brottsligheten ligger nu på en avsevärt högre nivå\r\nän för fem år sedan. Ännu värre blir jämförelsen\r\nom man ser tio år tillbaka i tiden.</pre><pre>Brottslighetens utveckling är självfallet inte enbart\r\nberoende av polisiära resurser. En mängd andra\r\nfaktorer speglar också in. Men det står ändå klart\r\natt polisens möjligheter att ingripa i samband med\r\nbrott har en betydande inverkan på\r\nbrottsutvecklingen. Om upptäcktsrisken är hög\r\nminskar benägenheten att begå brott. Detta\r\nsamband tycks socialdemokraterna aldrig riktigt ha\r\nförstått.</pre><pre>Från moderat sida har vi år efter år föreslagit\r\nresursförstärkningar i form av bl.a. ökad\r\nnyrekrytering av yngre poliser. Men\r\nsocialdemokraterna har envist hållit fast vid sin\r\nlinje, som tycks vara ''ju fler brott desto färre\r\npoliser''.</pre><pre>Det har nu gått så långt att inte ens en regering som\r\ninser hur allvarligt läget är har möjlighet att snabbt\r\njustera det som socialdemokraterna har ställt till.\r\nUttalanden från rikspolisstyrelsen tyder på att det\r\ninte ens med maximal rekrytering till\r\npolishögskolan under de närmaste åren är möjligt\r\natt uppnå en tillfredsställande personalsituation\r\ninom polisväsendet förrän i slutet av detta\r\nårhundrade. Därmed får man nog också räkna med\r\natt brottsligheten kommer att ligga på en hög nivå\r\nunder ganska lång tid framöver.</pre><pre>Neddragningen av polisens resurser under 1980-\r\ntalet har varit en katastrof för\r\nnarkotikabekämpningen i Sverige, vilket i sin tur\r\nspätt på brottsligheten ytterligare. Narkotikan\r\ngenererar ju en mängd brott, t.ex. rån och inbrott.\r\nDetta är ett annat förhållande som\r\nsocialdemokraterna tycks blunda för.</pre><pre>Den nyligen avgångna socialdemokratiska\r\nregeringen har länge bagatelliserat omfattningen av\r\nnarkotikamissbruket i vårt land. Detta har skett\r\ntrots att rapporter från fältet gång på gång visat att\r\nproblemet hela tiden ökat.</pre><pre>Nu har utvecklingen blivit så entydig att\r\nsocialstyrelsen funnit för gott att ompröva sina\r\ntidigare lugnande uttalanden. I en färsk rapport\r\nfrån styrelsen uppges bl.a. att antalet missbrukare i\r\nvårt land nu uppgår till närmare 30 000. Den\r\ntidigare officiella uppgiften som hängt med\r\nalltsedan den s.k. UNO-undersökningen 1979 löd\r\npå 14 000 personer.</pre><pre>Frånvaron av socialdemokratiskt engagemang i\r\nnarkotikafrågan har varit en bidragande orsak till\r\natt antalet missbrukare ökat.</pre><pre>Socialdemokraterna har gång på gång förkastat\r\nborgerliga förslag på narkotikaområdet. Man har\r\nexempelvis envist hållit fast vid sitt motstånd mot\r\ninförande av fängelse i straffskalan för eget bruk av\r\nnarkotika, vilket inneburit att man också motsatt\r\nsig att polisen skall få tillstånd att ta blodprov och\r\nurinprov på misstänkta missbrukare.</pre><pre>Anledningen till socialdemokraternas inställning är\r\nnaturligtvis att man lever kvar i 60-talets\r\nföreställning att kontrollpolitik och humant\r\nomhändertagande står i ett motsatsförhållande.\r\nSocialdemokraterna har ännu inte gjort upp med\r\n60-talets vanföreställningar, vilket gjort dem\r\noförmögna att slutgiltigt komplettera lagstiftningen\r\nmed de restriktiva inslag som är en förutsättning för\r\nen effektiv kamp mot narkotikan.</pre><pre>Man kan bara beklaga att socialdemokraterna, som\r\ni början av 1980-talet ryckte fram under stridsropet\r\n''Rent hus med knarket'', under sina senaste nio år\r\ni regeringen så totalt misslyckats med att föra en\r\nframgångsrik narkotikapolitik.</pre><pre>I värsta fall har det nu gått så långt att en stor del av\r\nkampen mot narkotikan redan är förlorad. Sveriges\r\nnya regering har ingen lätt uppgift när den skall\r\nförsöka reparera de skador som uppstått på grund\r\nav den socialdemokratiska passiviteten i\r\nnarkotikafrågan under det senaste decenniet.</pre><pre>Anf. 135 BIRTHE SÖRESTEDT (s):</pre><pre>Herr talman! Att alla skall leva i ett tryggt samhälle\r\när utgångspunkten när det gäller att utveckla och\r\nförändra den framtida kriminalpolitiken. Det\r\nprimära måste då vara att lägga tyngdpunkten på\r\natt förebygga och förhindra brott.</pre><pre>Att halvtidsfrigivningen skall avskaffas är vi\r\növerens om, men längre sträcker sig inte\r\nsamstämmigheten. Vi menar att man inte generellt\r\nkan öka strafftiden. Det måste kombineras med\r\nandra åtgärder.</pre><pre>Den i regeringsförklaringen uttalade meningen att\r\ndet skall finnas möjlighet till frigivning efter två\r\ntredjedelar av strafftiden kan lika gärna tolkas som\r\ni linje med moderaternas och Jerry Martingers\r\nuttalanden om att i princip hela strafftiden skall\r\navtjänas i fängelse.</pre><pre>Detta skulle innebära att vi i Sverige utmärker oss\r\nalldeles särskilt. Och skall vi dessutom, som\r\nmoderaterna förordat, avskaffa skyddstillsynen och\r\ndärmed frivården innebär det en straffskärpning av\r\nstora mått.</pre><pre>Frihetsstraffen avskräcker inte utan bidrager till att\r\nskapa fler brott. En sådan ensidig åtgärd innebär\r\ninte att det tas några ''krafttag mot brottsligheten''\r\nutan måste ha helt andra syften.</pre><pre>Jag undrar hur detta kan stämma överens med\r\nfolkpartiets syn på den framtida kriminalpolitiken.\r\nModeraterna, folkpartiet och centern var oense när\r\nfrågan i våras behandlades.</pre><pre>Vi är överens om att alternativa åtgärder såsom\r\nkontraktsvård och samhällstjänst skall utvecklas,\r\nmen det motsvarar inte på långt när det behov av\r\nfängelseplatser som anges i regeringsförslaget.</pre><pre>Det räcker inte ens med 500 nya fängelseplatser\r\nutan det behövs kanske 1 300. Varje plats kostar\r\nmellan 1 1/2 och 2 miljoner att bygga. Till detta\r\nkommer en driftskostnad om i genomsnitt 1 300\r\nkr./dygn. Vi kommer upp i kostnader långt över vad\r\nhela kriminalvården kostar i dag -- 3 miljarder.</pre><pre>Det får kosta, har jutstitieministern uttalat. Men\r\nman måste ställa sig frågan om det är rätt sätt att\r\nanvända pengar när det gäller att bekämpa\r\nbrottsligheten. Det finns ingen forskning eller\r\ninternationell erfarenhet som visar att\r\nfängelsestraff förhindrar brottslighet, utan det är\r\nsnarare tvärtom.</pre><pre>Det har tidigare funnits en samstämmighet i linje\r\nmed fängelsestraffkommitténs uppdrag, som gavs\r\nav en moderat justitieminister, att minska\r\nfrihetsberövande påföljder och att minska tiden för\r\nde frihetsberövanden som måste göras. Men detta\r\nhar helt förkastats, utan någon som helst\r\nvetenskaplig grund.</pre><pre>Ett sätt att lösa behovet av fängelseplatser är\r\növerbeläggningar på fängelserna, flera intagna i\r\nvarje cell. En sådan tanke inger oro. Vi har varit i\r\nstort sett förskonade från våldsamheter och\r\nupplopp i våra fängelser. Men de länder som prövat\r\nen sådan metod har fått problem med fångrevolter.\r\nEn sådan åtgärd skulle också innebära att vi skulle\r\ngå emot Europarådets rekommendation om en\r\nintagen i varje cell.</pre><pre>Inte minst kommer det att innebära att\r\ngrundtankarna i kriminalvårdsreformen överges,\r\natt arbetet inom kriminalvården inte inriktas på att\r\nmotverka de negativa konsekvenserna som ett\r\nfrihetsberövande innebär och att kriminalvårdens\r\nresurser att medverka i den dömdes anpassning i\r\nsamhället försämras.</pre><pre>Dessutom skulle möjligheterna minska till\r\ndifferentiering av de intagna till olika anstalter och\r\navdelningar med olika behandlingsprogram och\r\ninnehåll. Det innebär att man minskar\r\nkriminalvårdens möjligheter när det gäller att\r\nbekämpa narkotikaproblemen.</pre><pre>Våra ambitioner är precis lika starka att minska\r\nbrottsligheten, men vi tror på helt andra metoder.\r\nDet är inte så enkelt att man kan använda ensidiga\r\nstraffskärpningar, utan insatser måste göras i\r\nskolan, i bostadsområden, på arbetsplatser där\r\nproblem uppstår som utvecklas till utanförskap,\r\nutslagning och missbruk.</pre><pre>Herr talman! En fortsatt human kriminalpolitik är\r\nvad vi socialdemokrater vill ha, en kriminalpolitik\r\ndär insatserna i första hand går till att förhindra och\r\nförebygga brott och som syftar till att anpassa dem\r\nsom begått brott till samhället. Det tjänar vi alla på.</pre><pre>Anf. 136 JERRY MARTINGER (m) replik:</pre><pre>Herr talman! Det är riktigt tolkat av Birthe\r\nSörestedt att regeringsförklaringen innebär att i\r\nprincip hela strafftiden skall avtjänas. Men den\r\ninnebär också att det skall finnas en möjlighet till\r\navkortning på slutet för den som har skött sig under\r\nanstaltstiden.</pre><pre>Birthe Sörestedt frågar hur man skall få plats med\r\nden större beläggning som längre strafftider\r\nallmänt sett kommer att innebära. Man skall då ha\r\nklart för sig att vi har inte full beläggning på\r\nanstalterna i dag. Det är i många fall en väldigt dålig\r\nbeläggning.</pre><pre>De enskilda fångarna får i väldigt stor utsträckning\r\nsjälva bestämma när de vill krypa in och avtjäna sitt\r\nstraff. Det gör att vi har en mycket låg beläggning\r\npå sommaren och en mycket hög beläggning, i\r\nmånga fall överbeläggning, på vintern när det är\r\nkallt och ruggigt ute. Möjligheten för fångarna att\r\nsjälva välja måste vi naturligtvis ta bort, och i och\r\nmed det kommer vi att få en hel del ytterligare\r\nplatser till vårt förfogande.</pre><pre>Sedan finns det ingen anledning att, som\r\nsocialdemokraterna förespråkat och drivit fram,\r\nlägga ner fängelser som är nyrenoverade och i\r\nväldigt god funktion, t.ex. Karlskronafängelset.\r\nVarför skall man lägga ner det fängelset? Det finns\r\ndet ingen anledning till, så det beslutet skulle jag\r\nvilja se till att vi river upp.</pre><pre>Undersökningar från brottsförebyggande rådet har\r\nockså visat att ju längre fångarna sitter inne, desto\r\nmindre blir brottsligheten. Den som sitter inne kan\r\nju inte begå brott under den tiden. Genom att vi då\r\nfår färre brott, inte minst på sikt, kommer det att\r\nkosta mindre pengar för polisen att leta efter\r\nbrottslingar. Man behöver köra färre mil med sina\r\nbilar och slita mindre på däcken, osv. Där kan man\r\nalltså göra besparingar och få fram pengar den\r\nvägen. Så nog skall vi ordna det här, Birthe\r\nSörestedt. Det är inga problem. Vår paroll är\r\nfortfarande att brottslingar skall sitta inne så att\r\nmänniskor vågar vara ute.</pre><pre>Anf. 137 KARL GUSTAF SJÖDIN (nyd)\r\nreplik:</pre><pre>Herr talman! Till Birthe Sörestedt vill jag säga\r\nspontant att man måste hävda allmänpreventionen.\r\nStraffet skall vara avskräckande för att avhålla från\r\nbrott. Alternativet får ej vara frivård i form av\r\nseglatser till fjärran länder.</pre><pre>Anf. 138 BIRTHE SÖRESTEDT (s) replik:</pre><pre>Herr talman! Till Jerry Martinger måste jag säga\r\natt han har nog inte satt sig in ordentligt i\r\nbeläggningssiffror o.d. Det finns i dag redan en\r\nförskjuten beläggning, så att man kan klara\r\ntopparna och jämna ut under året. Jag trodde att vi\r\nvar överens om att vi ville komma åt de problem,\r\nbl.a. med narkotika, som finns på anstalterna och\r\ndärför inte gå över 85 % beläggning som är normen.</pre><pre>Nu ankommer det ju inte bara på antalet fängelser,\r\nutan det blir också fråga om driftskostnader. Att\r\nlängre strafftider kommer att kosta pengar är man\r\nhelt medveten om.</pre><pre>Fakultativ frigivning vill Jerry Martinger införa. Då\r\nkan man fråga sig: Vem kommer det att gynna?\r\nVilka kommer då att släppas ut tidigare? Jo, det blir\r\nde grova brottslingarna, de som har gjort sig\r\nskyldiga till ekonomisk brottslighet eller\r\nnarkotikabrottslighet, för de är ofta skötsamma.\r\nDet är inte strulputtarna som åker in och ut och har\r\nsociala problem som kommer att sköta sig, utan det\r\nblir de grova brottslingarna som gynnas.</pre><pre>Om jag var övertygad om att Jerry Martinger hade\r\nrätt, skulle jag böja mig för hans resonemang, men\r\ndet finns inte stöd någonstans för att\r\nstraffskärpningar minskar brottsligheten.\r\nPromemorian från BRÅ visar på vad som sker på\r\nkort sikt, för jag kan hålla med Jerry Martinger om\r\natt under den tid en person sitter i fängelse begår\r\nhan inga brott. Men det finns betydligt fler\r\nforskningsresultat som visar vad som händer den\r\ndagen brottslingen kommer ut från fängelset. En\r\nsådan dag kommer alltid, om man inte har fångarna\r\ni fängelset hela livet.</pre><pre>Anf. 139 JERRY MARTINGER (m) replik:</pre><pre>Herr talman! Birthe Sörestedt och jag har haft\r\nmånga debatter genom årens lopp. Birthe\r\nSörestedt talar fortfarande varmt för brottslingarna\r\nmen inget om brottsoffren.</pre><pre>Ett av de grundläggande skälen till den moderata\r\nkriminalpolitiken är ju att vi menar att det nu är\r\ndags att värna mer om brottsoffren än om\r\nbrottslingarna. Jag kan hålla med om att visst är det\r\nsynd om brottslingarna, men det är ännu mer synd\r\nom brottsoffren.</pre><pre>Av någon anledning påstår Birthe Sörestedt också\r\natt med vårt system kommer de grova\r\nbrottslingarna att släppas ut tidigare. Nej, det är det\r\nvi skall försöka undvika. Det är ju så i dag, att\r\nmånga grova brottslingar släpps ut väldigt tidigt.\r\nMed vårt system kommer det icke att ske.</pre><pre>Visst finns det driftskostnader också på\r\nfängelserna. Dem har jag naturligtvis inte glömt\r\nbort. Det är just av det skälet, Birthe Sörestedt,\r\nsom jag menar att vi måste göra något åt att\r\nfångarna får välja att slippa sitta inne på sommaren\r\nnär det är varmt och skönt att vara ute och krypa in\r\npå vintern när det är kallt och ruggigt att vara ute.\r\nDet är just av den anledningen att vi har höga\r\ndriftskostnader och få fångar inne under sommaren\r\nsom vi måste göra någonting åt det system som\r\nråder i dag. Det är därför som jag menar att man\r\nmåste minska valfriheten för fångarna på det här\r\nområdet.</pre><pre>I detta anförande instämde Karl Gustaf Sjödin\r\n(nyd).</pre><pre>Anf. 140 BIRTHE SÖRESTEDT (s) replik:</pre><pre>Herr talman! Jag vill uppmana Jerry Martinger att\r\nmera sätta sig in i beläggningssituationen, så kan vi\r\nföra en debatt om det vid ett senare tillfälle.</pre><pre>Det råder inga delade meningar om att det är\r\nviktigt att på olika sätt förbättra för brottsoffren. Vi\r\nstår på brottsoffrens sida. Där finns inga delade\r\nmeningar.</pre><pre>Men vi ser inte att Jerry Martingers och regeringens\r\nförslag om ökade fängelsestraff ger mindre\r\nbrottslighet. Vi tror att man måste lyfta fram helt\r\nandra åtgärder. Avsikten är nu att använda en\r\nmassa miljoner och miljarder till att bygga ut\r\nfängelserna och för drift av fängelseplatser. Vi\r\nmenar att pengarna skulle kunna användas bättre i\r\nandra former, där vi kan se att det blir en minskad\r\nbrottslighet.</pre><pre>Förste vice talmannen anmälde att Jerry Martinger\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 141 STEN SÖDERBERG (nyd):</pre><pre>Herr talman! Regeringspartierna har under\r\nvalrörelsen lovat krafttag mot brottsligheten.\r\nNydemokrati kräver upprättelse för brottsoffren.\r\nDet som binder oss samman i kriminalpolitiken är\r\ndjupare än det som skiljer oss åt. Låt oss\r\ngemensamt uträtta något bra!</pre><pre>Jag har som polis i 26 år dagligen tagit del av den\r\nhårda verklighet som råder i hela vårt avlånga land,\r\ndär mord, våldtäkter, överfall och misshandel\r\nständigt pågår utan att några lagliga åtgärder sker\r\ntill det bättre. Orsakerna till den ökade\r\nbrottsstatistiken kan vara svåra att precisera, men\r\nnågra exempel torde vara relevanta.</pre><pre>Missbruket av narkotika och alkohol i allt lägre\r\nåldrar bidrar med allra största säkerhet till ökad\r\nbrottslighet. Ingen landsdel i Sverige kan påstå sig\r\nvara ren från narkotika i dag. Samhällets resurser i\r\nbrottsförebyggande syfte har under en lång följd av\r\når trappats ned. Polisen klarar inte av den ökade\r\nbrottsligheten.</pre><pre>Rikets lagar verkar ibland drabba brottsoffren\r\nhårdare än brottslingen. Anledningen till de ökade\r\növerfallen är som regel penningbegär för inköp av\r\nnarkotika. Jag hemställer att regeringen verkar för\r\nvettiga resursförstärkningar till polisen.</pre><pre>Att det behövs ökade resurser till polisen är bara en\r\ndel av det problem som beskrivs. Vad som är minst\r\nlika viktigt är att polisen använder sina resurser på\r\nett effektivare sätt. Den nuvarande organisationen\r\nav svensk polis med en stor central och lokal\r\nbyråkrati som tar resurser, kan med rätta\r\nifrågasättas. Detta ger som resultat att resurserna\r\ninte räcker till förebyggande, direkt utredande eller\r\növervakande verksamhet. Polisverksamheten i\r\nSverige kostar i år 8--9 miljarder.</pre><pre>Jag hemställer att regeringen verkar för större\r\nrättssäkerhet för oskyldiga medborgare som\r\ndrabbas av rån, överfall, våldtäkt och misshandel.</pre><pre>Vidare har vi narkotikabekämpningen. Missbruket\r\nav narkotika är, som jag anfört, orsak till en stor del\r\nav den svåra brottsligheten i samhället. Det är\r\ndärför av mycket stor vikt att knarket bekämpas på\r\nalla nivåer. Tullen i Helsingborg har fått mindre\r\nresurser för narkotikaspaning för att i stället ägna\r\nsig åt att spåra import från Sydafrika. Det är en\r\nunderlig prioritering.</pre><pre>I dag uppgår antalet narkotikaberoende på våra\r\nfängelser till minst 50 %, och siffran stiger. Vad\r\nhänder när de kommer i majoritet? Vi måste agera\r\nnu innan gränsen överskrids. Vi måste spåra dem\r\nsom börjat med knark och alltså lätt kan föras\r\ntillbaka till ett speciellt väl anpassat liv. En kamp\r\nmot narkotika kostar i dag pengar, men sparar\r\npengar och lidande i framtiden.</pre><pre>Jag hemställer att regeringen tillser att tullens\r\nnarkotikabekämpning förstärks, att polisen\r\nförstärks med narkotikabekämpande grupper och\r\natt det utreds om skolornas hälsoundersökningar\r\nkan utökas med prov som kan påvisa ett\r\nbegynnande narkotikabruk.</pre><pre>Vidare har vi frågan om kvinnomisshandel. Varje\r\nvecka misshandlas en kvinna till döds av en\r\nnärstående. Dagligen präglas barn av den\r\nmisshandel som de blir vittne till -- och ofta själva\r\noffer för. Den som har respekt för andra brukar inte\r\nvåld. Respekten för individen måste därför öka.\r\nFamiljen måste återupprättas. För de män som slår\r\nmåste det klart och tydligt markeras att detta är ett\r\nbrott som ej kan accepteras. Förövaren skall\r\navtjäna sitt straff samt erhålla behandling.</pre><pre>Misshandlade kvinnor tvingas ofta flytta, ibland\r\nfrån kommun till kommun, byta personnummer\r\nosv. -- endast för att finna att mannen flyttat efter\r\ndem. Kvinnan skall inte behöva tillbringa resten av\r\nsitt liv gömd och alltid med rädsla för att mannen\r\nskall hitta henne! Lagen om besöksförbud måste i\r\ndessa fall även kunna innebära förbud för mannen\r\natt vistas i kvinnans nya hemkommun.</pre><pre>Den aktuella statistiken i Stockholm visar att\r\nendast en av drygt 200 kvinnor som varje månad\r\nanmäler att de misshandlats får polisskydd i form\r\nav regelbunden övervakning. Om fler kvinnor fick\r\npolisskydd skulle många män bli avskräckta.\r\nLagstiftningen bör skärpas så att polisen kan gripa\r\nin på ett tidigare stadium.</pre><pre>Regeringen måste verka för att straffen för\r\nmisshandel skärps samt förenas med behandling,\r\natt tröskeln för ingripande för utfärdande av\r\nbesöksförbud sänks och att besöksförbudet i vissa\r\nfall skall kunna innebära förbud för en förföljande\r\nman att vistas i kvinnans hemkommun.\r\nMisshandlade kvinnor skall alltid ha rätt till\r\njuridiskt biträde, och lagen om målsägandebiträde\r\nmåste utvidgas. Det ekonomiska stödet till\r\nkvinnohus och kvinnojourer, liksom\r\nbrottsofferjourer, måste förstärkas. Polisen skall\r\nkunna omdisponera sina resurser för att kunna\r\nutreda och följa upp misshandelsfall.</pre><pre>Jag anser att vi har en bra justitieminister, men jag\r\nsaknar henne mycket här i kammaren.</pre><pre></pre><pre>Anf. 142 JOHN BOUVIN (nyd):</pre><pre>Herr talman! Ärade ledamöter. Det är ganska\r\nfestligt att stå här i det allra heligaste i Sverige --\r\nförhoppningsvis borde det vara så.</pre><pre>Men, tyvärr, Sverige är en byråkratisk diktatur, där\r\nlag och rätt har satts ur spel. Det är vad den vanliga\r\nmänniskan tycker och tänker om Sverige i dag.\r\nTyvärr har även utländsk massmedia börjat\r\nanvända detta begrepp. Vi i Sverige måste börja\r\nvakna till.</pre><pre>Mina damer och herrar! Vi måste ändra på detta\r\nförhållande omedelbart. Människor på\r\ngräsrotsnivå i vårt land ser alltmer hur illa ställt det\r\när med rättssäkerheten. Alvgard är bara en av\r\nsystemets offer. Tyvärr har tiotusentals medsystrar\r\noch medbröder årligen drabbats av\r\nmyndighetsmissbruk på grund av godtycklighet och\r\noacceptabla vänskapsband i rättsapparaten.</pre><pre>Herr talman! Nu har vi chansen. Glöm\r\npartitillhörigheten. Nu gäller det den lille mannen.\r\nVi är över 100 nya ledamöter i denna kammare. Ett\r\ngammalt uttryck säger att nya kvastar sopar bättre.\r\nLåt oss utnyttja dessa krafter innan vi blir ett med\r\netablissemanget. Kom ihåg det!</pre><pre>Bristerna i rättssystemet kännetecknas av nitiskt,\r\nformalistiskt fögderi och förmynderi mot de små,\r\nensamma och svaga i samhället. Det gränsar ibland\r\ntill rena, rama trakasserierna och det har dessutom\r\ngjort oärlighet och förljugenhet till dygd och\r\neliminerat personligt ansvar.</pre><pre>Ämbetsmannaansvaret, mina damer och herrar!\r\nSocialdemokraterna visste nog vad de gjorde, för\r\nde visste vad som skulle komma.</pre><pre>I spåren följer det ekonomiska och etiska förfallet --\r\näven här i Sverige. Vi ser vad som händer med t.ex.\r\nbankerna. Landet behöver en moralisk\r\nupprustning. Det är inte fråga om krav på utökade\r\nresurser, utan i stället handlar det om riktig\r\nresursdisponering baserad på förnuft, hänsyn,\r\närlighet, dvs. på nydemokratis grundvärderingar.</pre><pre>Inom nydemokrati och i riksdagen vill jag verka för\r\nbättre rättssäkerhet. Under min mandatperiod\r\nkommer jag att med exempel ur verkligheten\r\nföreslå och påkalla de åtgärder som behövs och som\r\nriksdagen kan fatta beslut om. Kan -- det är ganska\r\nlöjligt -- måste fatta beslut om. Jag hoppas på och\r\nber om ert stöd i detta tvärs över alla partigränser.\r\nDet är viktiga frågor för den lille, lille mannen.</pre><pre>Här har talats mycket vackert om den svaga\r\nmänniskan överallt på denna runda jord -- det har\r\nvi också lärt oss i dag. Men hur kan vi få ett\r\nförtroende, när vi glömmer bort den svaga\r\nmänniskan i vårt eget land. Jag kommer direkt från\r\nverkligheten, från stålverket i Halmstad. Jag vet\r\nvad jag pratar om. Jag kan debattera med vem som\r\nhelst om detta. Men jag lägger ett stort ansvar på\r\nsamtliga som sitter här. Vi måste börja sopa först.\r\nNu är vi över 100 nya kvastar. Låt oss köra så det\r\nryker!</pre><pre>Trafikfrågor</pre><pre>Anf. 143 BIRGER ROSQVIST (s):</pre><pre>Herr talman! Mycket av gårdagens debatt\r\nhandlade till följd av debattuppläggningen om\r\nekonomisk tillväxt, arbetsmarknadspolitik,\r\nregionalpolitik och näringspolitik, miljö- och\r\nenergifrågor. En viktig del i ett sådant tema är\r\ntrafikpolitiken, och kommunikationssektorn. Men\r\ndet ämnet kommer nu lösryckt från\r\nsammanhanget.</pre><pre>Riksdagen hade annars i våras, baserat på\r\ndåvarande regerings förslag, att ta ställning till en\r\nproposition kallad Näringspolitik för tillväxt. Där\r\nbetonades bl.a. att en ändamålsenlig infrastruktur\r\nmed satsningar och vidareutveckling av\r\nkommunikationer spelar en viktig roll för\r\nproduktionsutvecklingen.</pre><pre>Investeringar inom kommunikationssektorn får\r\nverkningsfulla, positiva effekter. Det gäller i hög\r\ngrad vägsektorn, det gäller moderniserade och\r\nrationella järnvägssatsningar, det gäller goda\r\nförutsättningar för flyget, det gäller effektiv sjöfart\r\nmed tillgång till rationell hamnservice och goda\r\nväg- eller järnvägsförbindelser för godsets\r\ntransport till och från transportköparen, hamnen\r\noch fartyget. Det gäller också\r\ntelekommunikationer.</pre><pre>Ökade medel för infrastrukturinvesteringar\r\ninnebär inte att andra investeringar i näringslivet\r\nmissgynnas, tvärtom. Snabbare utbyggnad och\r\nbättre förutsättningar för transportsektorn höjer\r\nproduktiviteten inom tillverkningssektorn och\r\nstimulerar investeringarna där. Sammantaget leder\r\ndetta till en högre investeringsaktivitet inom hela\r\nsamhället och därmed till en högre ekonomisk\r\ntillväxttakt. En väl utbyggd infrastruktur, som\r\nbefrämjar aktivitet i näringslivet ger en god\r\nproduktivitetsutveckling och leder också till en\r\nförbättrad inkomstutveckling inom samhället.\r\nDetta var en viktig utgångspunkt för\r\nsocialdemokratins politik för att tillfredsställa nya\r\nbehov inom olika områden och trygga välfärden\r\näven på lång sikt.</pre><pre>Vi fattade i maj i år ett beslut som innebar att mer\r\nän 100 miljarder kronor skulle investeras i\r\njärnvägar, vägar och kollektivtrafikanläggningar\r\nunder resten av 1990-talet. Det betyder att\r\ninvesteringarna i det närmaste fördubblas. Nu och\r\ndå fattas historiska beslut. Det här var ett sådant.\r\nVi socialdemokrater ser mycket positivt på den\r\nambitionshöjning som den dåvarande regeringens\r\nprogram innebar. Vi har inte låst oss för högst 100\r\nmiljarder, vi har sagt minst 100 miljarder, och\r\ndessutom i 1991 års prisläge. Sedan står det ju varje\r\nriksdag fritt att späda på ytterligare, inte bara efter\r\nbehovens storlek utan också förhoppningsvis efter\r\nråd och tillgång till ytterligare miljarder.</pre><pre>Regeringen begärde för finansieringen till att börja\r\nmed en planeringsram på 20 miljarder kronor.\r\nDetta tillstyrkte riksdagen, men från borgerligt håll\r\nföreslogs och beslöts att pengarna skulle anslås\r\ndirekt över statsbudgeten och inte via en fond som\r\nden socialdemokratiska regeringen tänkt sig. Jag\r\nutgår ifrån att det inte nu skall behöva bli några\r\nproblem med finansieringen av den redan\r\nbeslutade, välmotiverade satsningen på landets\r\nvägar, järnvägar och kommunikationer i övrigt.\r\nFörutom vi socialdemokrater var dåvarande\r\nborgerliga partier men nu också nyblivna\r\nborgerliga regeringspartier helt med om dessa\r\nbeslut våren 1991, och jag utgår ifrån att det blir\r\nminst 100 miljarder under 1990-talet.</pre><pre>Jag hälsar kommunikationsminister Odell\r\nvälkommen i statsrådsstolen. Förre\r\nkommunikationsministern och riksdagens\r\ntrafikutskott har inte bara stakat ut för väg- och\r\njärnvägssatsningarna utan också redan röjt och\r\nsprängt och dragit i gång på riktigt här och var, och\r\nkommer inget grus i regeringsmaskineriet så kan\r\nden nye kommunikationsministern börja planera\r\nför att klippa band vid kommande invigningar.</pre><pre>Betydande insatser har också beslutats för\r\nförbättring av framkomlighet och trafikmiljö i våra\r\nstorstadsregioner.</pre><pre>Alla problem är naturligtvis inte lösta. Många delar\r\nav vårt land ropar på insatser för vägar, järnvägar\r\noch bättre trafikutbud. Riksdagen har i stor enighet\r\noch med tyngd krävt ökade anslag för vägunderhåll\r\nsamt ökade insatser i skogslän och sydöstra Sverige.\r\nVi ser fram emot regeringens fullföljande av de\r\nkrav som riksdagen ställt. Jag ser också fram emot\r\nvad som kanske är en detalj, nämligen hur ett\r\nregeringspartis, folkpartiets glesbygdsdelegations,\r\nförslag om en kostnadsgaranti för att en\r\nGotlandsresa skall kosta maximalt 100 kr. skall\r\nbetalas. Det blir intressant att följa uppföljningen\r\nav detta.</pre><pre>Slutligen: För sjöfart under svensk flagg, med\r\nbesättning som lyder under svenska avtal och\r\nsvensk arbetsrätt, har nu under ett antal år\r\ntillämpats en svensk modell, en svensk lösning med\r\nspeciell skatte- och socialavgiftsåterbetalning. Det\r\nhar gett mer likvärdig konkurrenskraft åt\r\nsvenskflaggad sjöfart. Modellen har fungerat bra,\r\nmen den kan behöva justeras.</pre><pre>Nu krävs från vissa håll regeringsåtgärder för\r\nradikalt andra möjligheter till billigare fartygsdrift\r\nmed bibehållen svensk flagg. Det gäller inrättande\r\nav ett särskilt fartygsregister där svenska avtal och\r\nsvensk lag endast skall gälla för ett tänkt fåtal\r\nsvenskar ombord, men där det skall vara avtalslöst\r\neller fritt fram för fjärranösternavtal för de asiater\r\nsom utgör huvuddelen av besättningen men med\r\nlöner på låg nivå och minimerad lagfäst arbetsrätt\r\npå samma fartyg, allt för att minska\r\ndriftskostnader.</pre><pre>Jag vill fråga kommunikationsministern om han\r\nanser att det vore förenligt med etik och moral att\r\nlämna nuvarande svenska modell för sjöfart under\r\nsvensk flagg till förmån för ett system som faktiskt\r\nluktar en aning av apartheid. Jag tror att detta är en\r\nfråga som är intressant inte enbart för svensk\r\narbetarrörelse.</pre><pre>Anf. 144 KENNETH ATTEFORS (nyd):</pre><pre>Herr talman! Vi från nydemokrati vill ta tillfället i\r\nakt så här i början av riksmötet att redogöra för\r\ndelar av vårt kommunikationspolitiska\r\nhandlingsprogram och vår grundinställning i vissa\r\nfrågor.</pre><pre>När det gäller postverket och televerket är vår\r\ninställning att dessa båda verk bör bli\r\nkonkurrensutsatta. Dessa båda verk bör också få\r\nkunna lämna ut sin verksamhet på koncession till\r\nprivata bolag i konkurrens. Staten bör emellertid\r\ngarantera att alla svenskar var de än bor i Sverige\r\nhar tillgång till grundservice vad gäller post- och\r\nteletjänster på lika villkor.</pre><pre>Vad gäller banverk, vägverk och sjöfartsverk vill vi\r\nslå samman dessa tre verk till ett verk, nämligen\r\ntransportverket. Om vi gör detta uppstår ingen\r\nkonkurrens mellan de statliga verken, utan de för\r\ninvånarna och skattebetalarna bästa\r\ninvesteringarna i infrastruktur kommer att ske.</pre><pre>Vi vill skynda på motorvägsutbyggnaden i Sverige\r\ngenom att låta konsortier överta vissa byggnationer\r\nav motorvägar och ta ut s.k. bomavgifter. När\r\nvägen är betald skall bommarna bort, och\r\nunderhållet skall betalas via skatten. Detta system\r\nskulle snabbt få i gång vägbyggen, vilket\r\nnaturligtvis stimulerar sysselsättningen i den för\r\nnärvarande krisdrabbade byggbranschen.</pre><pre>Vi vill satsa på järnväg och snabbtåg. Större\r\nansträngningar för att finansiera\r\njärnvägsutbyggnaden skall göras. Där delar vi\r\nindustriministerns åsikt att av de pengar som\r\nerhålles vid försäljning av statlig egendom skall\r\nbetydande summor gå till just järnvägen.</pre><pre>Inlandsbanan skall om möjligt få leva vidare.\r\nNydemokrati har idéer om hur detta kan ske i privat\r\nregi.</pre><pre>Transportstödet till Gotland blir ej nödvändigt om\r\ntax free-försäljning tillåts ombord på\r\nGotlandsbåtarna. Vi kan inte inse varför det skall\r\nvara mer skadligt med sprit vid färd till ön Gotland\r\nän till ön Åland. Dessutom skulle\r\nGotlandsindustrin kunna konkurrera på mer lika\r\nvillkor. Mindre AMS-pengar behövs, m.m.</pre><pre>Nydemokrati är för ett svenskt internationellt\r\nfartygsregister under vissa omständigheter som\r\nkommer att redovisas senare.</pre><pre>Vi vill sänka bensinpriset ned till tysk nivå, eller\r\nmed ca 1 kr. Tidigare beslut i kammaren har gjort\r\nden arbetande befolkningen beroende av bilen.\r\nDärför tycker vi att det är på gränsen till skamligt,\r\natt när man väl har fått in bilisterna i ett hörn\r\nbeskattar man bilägarfamiljerna orimligt hårt utan\r\natt se till de sociala konsekvenserna.</pre><pre>Dagens bilar och motorvägar är byggda för högre\r\nfarter än vad som är tillåtet i dag. Vi vill föreslå en\r\nhöjning av hastigheten på motorväg till 130 km/tim,\r\n110 km/tim på motortrafikled och ner till 30 km/tim\r\ni trafikfarliga områden i innerstäder.</pre><pre>Vi anser att en fast kommunikationsled mellan\r\nDanmark och Sverige skall byggas.</pre><pre>Vi anser att luftfarten snarast skall avregleras.</pre><pre>Herr talman! Detta var ett sammandrag av\r\nnydemokratisk trafikpolitik och jag hoppas att våra\r\nåsikter skall få genomslag i Sveriges riksdag.</pre><pre>Anf. 145 JAN JENNEHAG (v):</pre><pre>Herr talman! Om den nye\r\nkommunikationsministern vet jag egentligen\r\ningenting, men jag vill naturligtvis önska Mats\r\nOdell lycka till i det nya arbetet. Jag hoppas att\r\nMats Odell har, vilket kristdemokraterna\r\nåtminstone tidigare har haft, radikala åsikter om\r\nmiljön och att det är ett miljöperspektiv som\r\nkommer att karakterisera\r\nkommunikationsministerns arbete framöver.\r\nDäremot kan sägas att av det vi kan anta om den\r\nnya regeringens trafikpolitik med utgångspunkt\r\nfrån vad som har sagts från moderaterna och från\r\nfolkpartiet i dessa frågor, lär den troliga\r\nutvecklingen i stort sett bli en fortsättning på den\r\ntidigare politiken.</pre><pre>Vad är det då som har styrt den politiken? Om vi\r\nser på det hela utifrån ett slags maktperspektiv\r\nmåste sägas att det är marknaden och marknadens\r\nbehov som, åtminstone enligt min mening, inte har\r\nlett till en utveckling i önskvärd riktning. Det har\r\nbetytt en stor satsning på landsvägar och på\r\nbiltrafiken. I det sammanhanget är det naturligtvis\r\ninte oväsentligt att Sverige inte har en av Europas\r\noch världens största tillverkare av tunga fordon på\r\nväg. Det maktperspektivet tror jag har betytt\r\noerhört mycket för den utveckling som skett.</pre><pre>EG-anpassningen är en följd av att marknaden har\r\ntillåtits att agera. Vad det har betytt i form\r\nuteblivna satsningar på järnvägsområdet är mycket\r\nlätt att förstå. Investeringar inom järnvägen har\r\ninte skett på samma sätt som för den vägbundna\r\ntrafiken. En liten markering från den nya\r\nregeringen är nu att inlandsbanan skall få\r\nytterligare ett år på sig. Men det är naturligtvis inte\r\nytterligare ett år av trafik där behövs. Vi vet hur\r\ntrafiken fungerar. Vad vi vill ha är naturligtvis en\r\nmedveten satsning så att detta system skall kunna\r\nverka på ett bättre sätt än tidigare, och då är det\r\ninvesteringar som behövs. Vi behöver styrformer\r\nsom gynnar det trafikslag som vi lagt\r\ninvesteringarna och som missgynnar\r\nlandsvägstrafiken.</pre><pre>Det måste till en viljeinriktning som får\r\nkonsekvenser. En vilja att investera och att\r\nrangordna järnvägen på första plats har naturligtvis\r\nkonsekvenser också på andra områden. För mig\r\nsom kommer från Västernorrland är naturligtvis\r\nden första frågan: När kommer snabbtåg på\r\nostkustbanan?</pre><pre>Det finns naturligtvis också, när det gäller en\r\nutvecklad industrination, en inriktning som innebär\r\natt man forskar och utvecklar inom\r\nkrigsmaterielindustrin. Det är ett område som\r\nSveriges skattebetalare har accepterat. Tyvärr\r\nkonstaterar jag att svenska folket accepterar att ett\r\ninte oväsentligt antal miljarder satsas på JAS-\r\nprojektet, men folkviljan har inte tagit sig uttrycket\r\natt man satsat utvecklingspengar på\r\nsnabbtågsprojekt. Även där skulle vi finna\r\nutmaningar inom metallurgi, hydraulik -- allt det\r\nsom nu går till krigsmateriel.</pre><pre>Det finns naturligtvis också andra sätt att\r\nomfördela medel till andra nödvändiga forsknings-\r\noch utvecklingsuppgifter. Det har sagts tidigare den\r\nhär veckan, när man talar om vad man skall göra\r\nmed löntagarfondernas pengar, att det skulle delas\r\nut till allemansspararna. Men varför det, när vi\r\nbehöver massiva satsningar inom miljöteknik och\r\nkommunikationsområdet. Jag tycker naturligtvis\r\natt det är helt galet.</pre><pre>Min förhoppning är att Mats Odell kommer att\r\ndriva miljöperspektivet och att detta skall bli\r\nstyrande. Det betyder mer till järnvägen och\r\nsjötransporter och mindre till biltrafiken och flyget.\r\nDet betyder också att vi måste ge tekniker och\r\nekonomer en miljökunskap, som gör att de kan\r\nifrågasätta de tidigare strukturerna och inte bara bli\r\nden tidigare utvecklingens stavar och villiga\r\nredskap.</pre><pre>Marknaden har inte ett miljöperspektiv och\r\nkommer aldrig att få det. Som jag sade tidigare\r\ntycker jag kristdemokraterna har haft radikala\r\nåsikter om miljön. Min fråga är: Kommer\r\nregeringen att fortsätta den tidigare utvecklingen,\r\nledd av socialdemokraterna, stödd av moderaterna\r\noch folkpartiet, eller kommer det en omsvängning?</pre><pre></pre><pre>Anf. 146 Kommunikationsminister MATS\r\nODELL (kds):</pre><pre>Herr talman! Först vill jag tacka de tidigare talarna\r\nför de trevliga välkomst- och lyckönskningarna.</pre><pre>Utvecklingen inom kommunikationssektorn\r\nkommer att spela en central roll i regeringens\r\nsträvan att förändra och förnya Sverige.</pre><pre>Det gäller vårt arbete att fullt ut föra Sverige in i det\r\neuropeiska samarbetet. Förbättrade\r\nkommunikationer blir då en nödvändighet för att\r\nsvenskt näringsliv skall klara sig i det nya och öppna\r\nEuropa.</pre><pre>Utbyggnad av eftersatt infrastruktur skapar\r\nförutsättningar för nya investeringar inom\r\nnäringslivet och en utveckling som bryter den\r\nindustriella stagnationen, som vi har upplevt under\r\nde senaste åren. Kommunikationssektorn har\r\nfaktiskt något av en nyckelroll i detta sammanhang.</pre><pre>Ett tredje område gäller vår välfärdspolitik. Jag vill\r\nhävda att goda kommunikationer är ett väsentligt\r\ninslag i välfärden. Resor till arbete, service eller på\r\nfritiden måste kunna fungera i vårt vardagsliv. Det\r\ngäller inte minst för handikappade som har lika\r\nstora resbehov som alla andra, men som ofta möter\r\nstora förflyttningsproblem väldigt handfast. Det är\r\ninte en tillfällighet att handikapputredningen\r\nnämns i regeringsförklaringen och att den nya\r\nregeringen är beredd att satsa fullt ut på de förslag\r\nsom framställts i denna utredning.</pre><pre>I välfärdspolitiken ingår också att mildra den nu\r\nstarkt ökande arbetslösheten.\r\nArbetsmarknadsstyrelsen kommer redan under\r\nhösten att tillföras ytterligare resurser. Möjligheten\r\natt tidigarelägga nödvändiga investeringar i vägar\r\noch järnvägar kommer då att tillvaratas. Sådana\r\ninvesteringar har ju inte bara en kortsiktig\r\nsysselsättningseffekt, utan skapar också bättre\r\nkonkurrensförutsättningar för svenskt näringsliv i\r\nlängre perspektiv.</pre><pre>Den fjärde huvuduppgiften för regeringens politik\r\nberör också i allra högsta grad transportsektorn,\r\nnämligen vår rätt att leva i en god miljö, som Jan\r\nJennehag var inne på här tidigare. En långsiktig och\r\nhållbar utveckling uppnås i ett samhälle med frisk\r\nluft, rent vatten, levande sjöar och skogar.</pre><pre>Allt detta förutsätter att utvecklings- och\r\ntillväxtkraften i näringslivet kan tillvaratas. Den\r\nsvenska ekonomins fortskridande\r\ninternationalisering skärper kraven på\r\ntransportsektorn. Stora delar av svensk industri\r\nintegreras alltmer i internationella\r\nproduktionskedjor. Det har vi kunnat erfara inte\r\nminst på sysselsättningsområdet, där ca 100 000\r\nindustriarbeten redan flyttat ut ur landet. Vi måste\r\nse till att flytta Sverige närmare Europa och göra\r\nSverige rundare. Det är huvudmålsättningen för\r\nden nya regeringens transportpolitik.</pre><pre>För svensk industri är det av stor betydelse att\r\nkommunikationerna mot övriga Europa utvecklas\r\npå ett sätt som minimerar det avståndshandikapp\r\nsom Sveriges geografiska läge ger. Det är en av de\r\nsaker vi inte kan ändra på med politiska beslut.\r\nMed övriga Europa inbegriper jag även\r\nCentraleuropa och de baltiska republikerna. Till\r\nmin personliga glädje kommer svenska televerket\r\nnu att gå in som en väsentlig delägare i det estniska\r\ntelebolaget i syfte att på detta område medverka till\r\nen uppbyggnad av en för Estland betydelsefull\r\ninfrastruktur. Jag tror rent allmänt att det är en\r\nmycket bra modell för samarbete med våra östra\r\ngrannländer att gå in i denna typ av joint ventures.</pre><pre>Jag ser också fram emot de program för\r\ninvesteringar i den nordiska infrastrukturen för\r\nväg- och järnvägstrafik som nu håller på att\r\nfärdigställas. Det gäller sådana investeringar som i\r\nett nordiskt perspektiv är särskilt betydelsefulla,\r\nmen som i den rent nationella planeringen tenderar\r\natt nedprioriteras.</pre><pre>Herr talman! Det måste emellertid också\r\nunderstrykas att det finns starka krav på\r\nåterhållsamhet med offentliga utgifter. Vi går mot\r\nett gigantiskt budgetunderskott, som den avgående\r\nregeringen nu lämnar efter sig. Det kommer att\r\nvara nödvändigt med omfattande besparingar\r\nunder de kommande åren. Strategin är att\r\nutgifterna skall minska såsom andel av landets\r\nsamlade produktion i syfte att återvinna\r\nutvecklingskraften i ekonomin. För\r\nkommunikationssektorn gäller detta dock inte\r\ninvesteringarna i infrastrukturen. Jag nämnde\r\ntidigare regeringens avsikt att använda\r\ninvesteringar i vägar och järnvägar som ett\r\narbetsmarknadspolitiskt instrument. Även i övrigt\r\nkommer investeringarna i infrastruktursektorn att\r\nvara höga.</pre><pre>Nya förutsättningar och en förändrad omvärld\r\nställer dock krav på förnyelse vad avser trafikens\r\ndriftsförhållanden. Regeringen kommer att i\r\nbudgetpropositionen lägga förslag på ett slopande\r\nav det sista regleringsmomentet inom den\r\nyrkesmässiga trafiken. Jag avser då den något\r\nkrångliga skadlighetsprövning som nu drabbar de\r\nbussföretag som vill öppna busslinjer över\r\nlänsgränserna. Den tillståndsprövning som\r\nhittintills tillämpats har sannerligen inte varit till\r\ngagn för resenärerna, något som jag tycker borde\r\nvara självklart. Jag har också för avsikt att i övrigt\r\nse över förutsättningarna att öka inslaget av\r\nkonkurrens inom transport- och\r\nkommunikationssektorn.</pre><pre>I regeringens omläggning av den ekonomiska\r\npolitiken ingår också en omfattande spridning av\r\nägandet i sådana företag som i dag är statliga. Det\r\när en fantastiskt fin strategi att öka ägandet och\r\nförsöka engagera svenska folket som ägare i deras\r\negna infrastrukturföretag. Vi återkommer inom en\r\nganska snar framtid med detaljerade förslag om\r\ndetta.</pre><pre>Herr talman! Bland de allra viktigaste\r\nvälfärdsfrågor som regeringen står inför är att\r\nskydda och förbättra miljön. Detta är en\r\nframtidsutmaning i allas intresse. Transportsektorn\r\nstår här i fokus även om en hel del faktiskt gjorts i\r\nsyfte att begränsa skadorna på hälsa och miljö.\r\nÄnda sedan 1970-talet har Sverige arbetat med för\r\nEuropa unikt hårda avgaskrav för bensinbilar.</pre><pre>Enligt färsk statistik från CEMT -- den europeiska\r\ntransportministerkonferensen -- är Sverige jämte\r\nSchweiz det land i Europa som har högst andel\r\npersonbilar som är försedda med katalysator.\r\nAndelen bilar som drivs med oblyad bensin är\r\nockså hög i Sverige, dock är vi inte bäst.</pre><pre>Ett intensivt arbete pågår också med utveckling av\r\nalternativa drivmedel och nya typer av motorer.\r\nDetta arbete måste i hög grad drivas\r\ninternationellt. Över huvud taget har miljöfrågorna\r\nen internationell dimension som inte nog kan\r\nbetonas. Endast genom samarbete mellan länderna\r\nkan vi nå en lösning på det allt besvärligare\r\nkoldioxidproblemet. Just inom transportsektorn\r\nhar de europeiska länderna möjlighet att arbeta\r\ninom en vidare krets än enbart inom EG och\r\nEFTA. Jag tänker då på samarbetet inom CEMT.</pre><pre>Regeringen kommer också aktivt att delta i\r\nförberedelserna för och genomförandet av FN-\r\nkonferensen om miljö och utveckling nästa år,\r\n1992. Det europeiska samarbetet får en avgörande\r\nbetydelse för möjligheterna att lösa de svåra\r\nmiljöproblemen, inte minst i Central- och\r\nÖsteuropa. I regeringsförklaringen framhålls att en\r\neuropeisk luftvårdsfond bör etableras i detta syfte.</pre><pre>Även om miljöfrågorna alltså är något som i mycket\r\nhög grad måste lösas inom ramen för\r\ninternationella fora gäller det också att hålla rent på\r\nhemmaplan. För Sveriges del är miljöproblemen\r\nsärskilt stora i våra storstadsregioner. Jag noterar\r\natt den förra regeringen ännu inte anslagit en enda\r\nkrona till dessa regioner ur anslaget Investeringar i\r\ntrafikens infrastruktur, trots att 5,5 miljarder\r\nfaktiskt reserverats för ändamålet. Storstädernas\r\ntrafik- och miljöproblem har varit kända under lång\r\ntid men har förvärrats under senare år.\r\nStorstadsförhandlarnas avtal om trafik och miljö är\r\nnaturligtvis något som måste leda till resultat, och\r\njag är beredd att verka för att så också sker.</pre><pre>När det gäller trafiksäkerhetsområdet vill jag för\r\nnärvarande bara säga att en särskild utredare,\r\ngeneraldirektör Ingemar Mundebo, har sett över\r\ndet offentliga trafiksäkerhetsarbetets framtida\r\ninriktning och organisation. Han har nyligen lagt\r\nfram en rapport om detta. Utredningsförslagen\r\nkommer att remissbehandlas i vanlig ordning, och\r\njag kommer sedan att föreslå regeringen att\r\nåterkomma till riksdagen med förslag till åtgärder.\r\nVi ser alltså att effektivitetsvinster och besparingar\r\nkan uppnås genom att man för över TSVs uppgifter\r\ntill andra organ.</pre><pre>Den ekonomiska och tekniska utvecklingen skapar\r\nnya möjligheter för transportsektorn, liksom för\r\nandra samhällssektorer. Det ger unikt goda\r\nmöjligheter för en omställning till mindre\r\nresurskrävande och miljöbelastande energi- och\r\ntransportsystem.</pre><pre>Anf. 147 JAN JENNEHAG (v) replik:</pre><pre>Herr talman! Jag försökte att positivt lyssna till\r\nkommunikationsministern. En av de positiva\r\nsignalerna avser en tidigareläggning av\r\ninvesteringarna, och det verkar ju hoppfullt när det\r\ngäller snabbtåg på ostkustbanan.</pre><pre>I fråga om miljöperspektivet talar\r\nkommunikationsministern om utvecklings- och\r\ntillväxtkrafterna, om ett ökat inslag av konkurrens\r\noch om att det statliga ägandet skall minska.\r\nKommunikationsministern talar om närmandet till\r\nEuropa och om det europeiska samarbetet. Det\r\nbetyder rimligtvis att det blir ett ja till\r\nÖresundsbron. Jag tror dess värre inte att\r\nkommunikationsministern kommer att driva\r\nmiljöperspektivet i den frågan.</pre><pre>När det gäller miljön och förhållandet mellan\r\njärnväg, flyg och bil ser jag heller inga nya signaler.\r\nDet är tekniken som skall lösa detta. Sverige har,\r\nsäger kommunikationsministern, stränga\r\navgasbestämmelser. Den linjen skall enligt\r\nkommunikationsministern fortsätta att utvecklas,\r\noch det är gott och väl, men det är naturligtvis inte\r\nett byte av system som på lång sikt kan ge någon\r\nordning i fråga om biltrafikens miljökonsekvenser.</pre><pre>Arbetet med storstädernas problem måste ge\r\nresultat, säger Mats Odell. Men hur, med vilka\r\nstyrmedel skall vi få de resultaten? Det är det som\r\ngör mig bekymrad när det gäller den nya\r\nregeringens trafikpolitik.</pre><pre>Anf. 148 Kommunikationsminister MATS\r\nODELL (kds) replik:</pre><pre>Herr talman! Jan Jennehag fortsätter att ställa ett\r\nantal frågor på saker som jag har tagit upp. Han\r\ntror inte att jag kommer att ha något\r\nmiljöengagemang när det gäller\r\nÖresundsförbindelsen. Jag kan bara konstatera,\r\nJan Jennehag, att vi i det sammanhanget har en\r\nmycket tydlig lagstiftning att följa. Det projekt\r\nkring vilket vi har ett bindande folkrättsligt avtal\r\nmed Danmark kommer att prövas enligt gällande\r\nlag, oavsett vilka ambitioner jag som\r\nkommunikationsminister har. Jag kan emellertid\r\nförsäkra Jan Jennehag om att jag tillsammans med\r\nmiljöministern skall se till att den miljöprövningen\r\nsker i enlighet med den lag vi har stiftat i den här\r\nkammaren.</pre><pre>Anf. 149 JAN JENNEHAG (v) replik:</pre><pre>Herr talman! Kommunikationsministerns åsikt i\r\nden här frågan stämmer helt med den politik som\r\ntidigare har förts. De lagar som Sverige har är,\r\nenligt mitt sätt att se, inte tillräckliga styrmedel för\r\natt vi skall kunna förhindra de negativa\r\nverkningarna av Öresundsbron. Jag tror alltså att vi\r\när inne på en väg där Öresundsbron bara är ett\r\nexempel men ändå en mycket tydlig symbolfråga\r\nför vilka drivkrafter som är viktiga för den svenska\r\nutvecklingen framöver. Här kommer vi nog tyvärr\r\ninte längre, utan vi har olika åsikter i den frågan.</pre><pre>Anf. 150 Kommunikationsminister MATS\r\nODELL (kds) replik:</pre><pre>Herr talman! Jan Jennehag tycker inte att lagarna\r\nger tillräckliga styrmedel. Jag vet inte om Jan\r\nJennehag var inne här i kammaren för en stund\r\nsedan när man talade om rättstrygghet. Om Jan\r\nJennehag inte kan acceptera de lagar som har\r\nstiftats här, har han möjlighet att väcka motioner\r\noch försöka förbättra lagarna. Jag är övertygad om\r\natt han kommer att få stöd från många andra. Men\r\ndet är nu de lagar vi har som gäller. Det kan varken\r\nJan Jennehag eller jag göra någonting åt. Jag skall\r\nför min del se till att denna miljöprövning blir så\r\nseriös som möjligt.</pre><pre>Förste vice talmannen anmälde att Jan Jennehag\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 151 ROLF CLARKSON (m):</pre><pre>Herr talman! Jag börjar med att hälsa\r\nkommunikationsminister Mats Odell välkommen i\r\nsitt ämbete, detta för de svenska\r\nkommunikationerna betydelsefulla ämbete.</pre><pre>Jag har en lång erfarenhet från arbetet i\r\ntrafikutskottet bakom mig. Detta arbete har under\r\nde senaste 20 åren präglats av ett liv under\r\nknapphetens kalla stjärna. Har det varit goda\r\nkonjunkturer under dessa decennier har pengarna\r\nhuvudsakligen gått till transfereringsobjekt, och\r\nhar det varit dåliga tider har\r\nkommunikationsområdet varit det första som fått\r\ndra in på svångremmen. Jag bortser då från det som\r\nhänt under de allra senaste åren, när vi för ett par\r\når sedan fick en kraftig höjning av anslaget för\r\nnyinvesteringar i järnvägar, vilket faktiskt berodde\r\npå ett moderat initiativ i trafikutskottet.</pre><pre>Man har alltså så småningom kommit till insikt om\r\natt kommunikationer är någonting som är oerhört\r\nviktigt för tillväxten i samhället. Detta insåg man\r\ninte förr, men som väl är har den insikten nu vunnit\r\nburskap. Utskottets alla ledamöter och partier\r\nknyter nu de största förhoppningar till att den nya\r\nregeringen verkligen skall kunna mobilisera\r\nresurser som gör att vi får ökade satsningar på\r\nvägar, järnvägar och annan infrastruktur i landet.</pre><pre>Det är klart att jag också skall bagagna detta\r\ntillfälle till att nämna några av de punkter som\r\nligger oss moderater nära hjärtat när det gäller\r\ntrafikpolitikens praktiska utformning. Vi står\r\nsjälvfallet, som de flesta här, bakom tesen att det\r\nskall råda fri och likvärdig konkurrens inom och\r\nmellan de olika transportsektorerna. Det betyder\r\natt de olika affärsverken får räkna med att det blir\r\nen ändrad konkurrenstillvaro för vart och ett av\r\ndem.</pre><pre>Jag tänker på luftfarten, som sedan sin tillkomst har\r\nfört en monopoliserad koncessionstillvaro men som\r\nnu skall utsättas för konkurrens. När den förre\r\nkommunikationsministern föreslog att man skulle\r\nstarta med att låta Linjeflyg och SAS konkurrera på\r\nde primära linjerna tyckte vi från moderat sida att\r\ndet var ett stympat förslag. Men det finns kanske\r\nanledning att göra införandet av konkurrensen\r\ninom luftfarten i mer än ett steg, med tanke på den\r\nsvåra konjunkturnedgång som dessa företag lider\r\nav just nu.</pre><pre>Även järnvägstrafiken, som i decennier, under hela\r\nefterkrigstiden, har varit Sveriges riksdags stora\r\nbekymmer inom kommunikationssektorn, behöver\r\ngranskas i fråga om möjligheterna att utsättas för\r\nkonkurrens. Det är helt självklart att statens\r\njärnvägar, som är ett stort, hierarkiskt uppbyggt\r\nföretag, inte utan vidare kan utsättas för fullständig\r\nkonkurrens, men jag tror att det skall kunna\r\ngenomföras steg för steg.</pre><pre>När det gäller sjöfarten lade jag märke till att\r\nutskottets ordförande begagnade detta första\r\ntillfälle till en dialog med\r\nkommunikationsministern till att plädera för den\r\nrådande ordningen för svensk rederinäring, som\r\ninnebär att ett rederistöd på drygt 500 milj.kr. utgår\r\nårligen. Jag vill tala om för\r\nkommunikationsministern, att när detta stöd på sin\r\ntid infördes -- även det delvis på grund av ett\r\nmoderat initiativ, var avsikten att det bara skulle\r\nutgå tills man så snart som möjligt hade organiserat\r\nett internationellt register för den svenska\r\nfjärrsjöfarten. Sverige är nu det enda landet i\r\nNorden som inte har något internationellt register.</pre><pre>Jag föreställer mig att det kommer att bli ganska\r\nsvårt för kommunikationsministern att få\r\nfinansministern att fortsätta att betala ut dessa mer\r\nän 500 milj.kr. årligen till svensk rederinäring, när\r\ndet finns möjligheter att låta den stå på egna ben,\r\npå ett likartat sätt som dess konkurrenter.</pre><pre>Innan jag slutar vill jag säga någonting om det som\r\när den viktigaste delen av\r\nkommunikationsutvecklingen i landet, nämligen\r\nbilismen. Det är därför som vägnätet i landet är\r\nstommen i kommunikationerna i landet. Bilismen\r\nhar i åratal varit strykpojke för finansministerns\r\nolika pålagor. Det är viktigt att bilismen får en\r\nkänsla av att vara en värdefull transporttillgång i\r\nlandet. En detalj inom densamma är\r\nhastighetsbestämmelserna, och jag hoppas att\r\nkommunikationsministern mycket snart kommer\r\natt befria landets bilister från tvånget att köra 90 km\r\npå vissa motorvägssträckor där man annars får köra\r\n110 km. Man upplever det som omotiverat och\r\nonödigt.</pre><pre>Jag vill understryka ännu en gång att alla sektorer i\r\nlandet måste få en positiv utveckling under de\r\nnärmaste åren och att de satsningar på infrastruktur\r\nsom utlovades i regeringsdeklarationen verkligen\r\ninfrias, så att inte de besparingskrav som\r\nkommunikationsministern nämnde blir ett hot mot\r\nden utbyggnad av infrastrukturen som är alldeles\r\nnödvändig om landet skall komma ur sin\r\nkonjunktursvacka.</pre><pre>Anf. 152 ULLA ORRING (fp):</pre><pre>Herr talman! Förbättrade kommunikationer är\r\nnyckeln till utveckling av vårt land och särskilt för\r\nNorrlandslänens näringsliv, arbetsmarknad och\r\nkulturliv. Det måste därför nu tillkomma resurser\r\nför att förbättra standarden på järnväg, vägar och\r\ntelekommunikationer och för att utveckla\r\nsjöfarten.</pre><pre>Den socialdemokratiskt förda politiken har även\r\nhär misslyckats. Ett rundare Sverige måste\r\nförverkligas särskilt nu, när vägen till\r\nEuropasamarbete har öppnats och Sverige går in i\r\nEG-gemenskapen.</pre><pre>Herr talman! Samtidigt som även jag vill hälsa vår\r\nnye kommunikationsminister välkommen hit till\r\nkammaren, vill jag också konstatera att statsrådet i\r\nsitt anförande klart talade om att han ville verka för\r\nett rundare Sverige.</pre><pre>Av regeringsförklaringen framgår tydligt och klart\r\ninsikten om behovet av att bryta den ekonomiska\r\nstagnationen och att under 90-talet ånyo lägga\r\ngrunden för en ny period av tillväxt, företagande\r\noch utveckling i vårt land. Här vill vi norrlänningar\r\nmedverka och med våra naturresurser bidra till\r\nexportinkomster och säkra vår välfärd.</pre><pre>Herr talman! Det kan förtjäna att framhållas att\r\nnäringsliv och människor i de fem Norrlandslänen,\r\nenligt rapporten Norrland, en närande del av\r\nSverige, i högsta grad bidrar till välfärden --\r\nsammanlagt 46,6 miljarder av landets\r\nexportöverskott kommer från det norrländska\r\nnäringslivet. Tyvärr förs den allmänna debatten på\r\nett sådant sätt att det verkar som om Norrland vore\r\nden tärande regionen. Den debatten rimmar illa\r\nmed verkligheten.</pre><pre>Det blir då av största vikt att det allmännas resurser\r\nfördelas över hela vårt land. Jag tänker särskilt på\r\nde angelägna satsningar som nu måste tillkomma,\r\nframför allt för infrastrukturen och därmed\r\nkommunikationerna i norr.</pre><pre>Utan samhällets gemensamma investeringar i\r\njärnvägar, vägar och andra kommunikationer i norr\r\nkan dock den situationen uppstå att höga\r\ntransportkostnader och bristande tillgänglighet till\r\nkommunikationer slår ut lönsamheten för\r\nnäringslivet i norr. Lyckligtvis stoppade en\r\nmajoritet i riksdagen den förra regeringens förslag\r\ntill försämring av transportstödet, vilket allvarligt\r\nskulle ha skadat norrländskt näringsliv. Norrland\r\nutgör trots allt 58 % av Sveriges yta. Geografin kan\r\ninte vi politiker göra om, men de allmänna\r\nförutsättningarna -- ett rundare Sverige -- måste bli\r\nvår modell för överlevnad och därmed utveckling.</pre><pre>Ständigt upprepas dock i ett antal rapporter den\r\nnegativa inställningen till en satsning på\r\nkommunikationer norr om Sundsvall. Vägverket\r\nhar t.o.m. förmedlat budskapet att vi i norr får\r\ntolerera en lägre standard på vägarna.</pre><pre>Detta är slutsatser som vi i norr inte kan acceptera.\r\nI Västerbotten bor t.ex. cirka 6 000 människor\r\nutefter 400 mil grusväg. Underhållet är minst sagt\r\neftersatt. Slitaget på bilar och människor är stort.\r\nDessa människor måste dock för sitt levebröd varje\r\ndag åka på dessa urusla vägar. Jag hoppas att\r\nkommunikationsministern kan ge dessa människor\r\nen tro på bättre tider och bättre vägar.</pre><pre>Den inflammerade debatten om inlandsbanan har\r\nblottat en inlandsfientlig politik från\r\nsocialdemokraternas sida. Nu satsar den borgerliga\r\nregeringen på att hela Sverige skall leva.\r\nInlandsbanan får i första hand ytterligare ett år på\r\nsig för persontrafiken, i överensstämmelse med vad\r\nvi i folkpartiet liberalerna röstade för i riksdagen i\r\nvåras. Rättvisan skall segra. Vi är glada över den\r\nframgången, inte minst för den injektion som detta\r\ninnebär för den bofasta befolkningen utefter\r\nbanan -- det har blivit en symbolfråga för\r\növerlevnad.</pre><pre>När järnvägen introducerades på 1800-talet\r\nöppnades en ny värld i vårt land; de tidsmässiga\r\navstånden krymptes, det banades väg för nya\r\nföretag och det satsades för framtiden. Folkpartiet\r\nliberalerna vill nu fortsätta en satsning för\r\nframtiden. Vi behöver en Botniabana, som binder\r\nsamman kuststäderna i övre Norrland. Det finns\r\nredan undersökningar som bekräftar den\r\nsamhällsekonomiska betydelsen av banan.\r\nBotniabanan kan bli lika lönsam som banor i\r\nMälarregionen som nu planeras.</pre><pre>Länsarbetsdirektören i Västerbotten sade\r\nhäromdagen vid en sammankomst här i riksdagen,\r\natt vi behöver ett stort projekt i Norrland, vi\r\nbehöver varaktiga jobb för att stoppa\r\narbetslösheten. Vi behöver en Botniabana.</pre><pre>Vi i folkpartiet liberalerna prioriterar\r\ninfrastrukturen och därmed vägar och järnvägar. Vi\r\nsatsar för framtiden. Vi sätter vår tillit till vår nye\r\nkommunikationsminister om en rättvis fördelning\r\nav de resurser som skall komma landet till godo.</pre><pre>Anf. 153 ELVING ANDERSSON (c):</pre><pre>Herr talman! Även jag vill hälsa Mats Odell\r\nvälkommen som kommunikationsminister och\r\nönska honom lycka till i detta mycket viktiga värv.</pre><pre>Trafikpolitiken är en central del av många viktiga\r\nområden -- det gäller näringspolitiken,\r\nregionalpolitiken och miljöpolitiken.</pre><pre>Tillgången till bra kommunikationer är en\r\nförutsättning för att hela Sverige skall leva. En\r\nutbyggnad av kollektivtrafiken och ett väl utbyggt\r\nväg- och järnvägsnät ökar möjligheterna för ett\r\ndecentraliserat samhälle med boende och\r\narbetstillfällen spridda över hela landet.\r\nInvesteringar inom området person- och\r\ngodstransporter är en avgörande förutsättning för\r\natt skapa tillväxtmöjligheter i alla delar av vårt\r\nland. Inte minst för de företag som har långa\r\navstånd till sina marknader är beroendet av goda\r\nkommunikationer stort för att kunna hävda sig\r\nnationellt och internationellt.</pre><pre>Man kan säga att ett lands utveckling och välstånd\r\nstår i direkt proportion till utbyggnaden av\r\ninfrastrukturen. Centern har därför under en lång\r\nföljd av år här i riksdagen föreslagit ökade resurser\r\ntill infrastrukturen, både vägar och järnvägar. I\r\nvåras föreslog vi totalt 10 miljarder ytterligare i ett\r\ns.k. program för att modernisera Sverige. Att i\r\nlågkonjunktur göra stora satsningar på\r\ninfrastrukturen är klokt. Dels skapar det jobb i det\r\nkorta perspektivet inom den viktiga bygg- och\r\nanläggningsbranschen, dels ger det bra\r\nförutsättningar för svenskt näringsliv att bättre\r\nutnyttja den högkonjunktur som vi vet kommer.</pre><pre>Centerns utgångspunkt för investeringar i\r\ntrafikanläggningar är att de skall göras\r\nsamhällsekonomiskt och miljömässigt optimala.\r\nDet måste ske utifrån varje regions specifika\r\nförutsättningar och behov. Det innebär att i\r\nregioner och områden där vägtrafiken är det enda\r\nrealistiska alternativet -- där skall vägar prioriteras.\r\nI tätbefolkade områden, där det finns underlag för\r\nen effektiv kollektivtrafik skall däremot\r\nkollektivtrafiken prioriteras. För långväga person-\r\noch godstransporter skall i första hand järnväg och\r\nsjöfart och i vissa fall flyget prioriteras. Det handlar\r\nenligt vår mening inte om antingen/eller, utan om\r\natt investeringarna sammantaget skall leda till en\r\nutveckling av hela landet och till förbättrad miljö.</pre><pre>Herr talman! Trafikpolitiken är ett strategiskt\r\nområde för att klara miljöpolitiken i stort.\r\nTrafiksektorn svarar för en mycket stor del av de\r\nmiljöskadliga utsläppen både i vårt land och\r\ninternationellt.</pre><pre>Samtidigt som samhället och näringslivet ställer\r\nhöga krav på snabba och effektiva\r\nkommunikationer utgör trafiken ett stort\r\nmiljöproblem. Under senare år har industrins\r\nmiljöförstörande utsläpp minskat. För trafiken\r\ntyder prognoserna tyvärr på att utsläppen ökar,\r\ntrots skärpta krav på avgasrening. De positiva\r\neffekterna av reningen äts till ganska stor del upp av\r\nden totala trafikökningen. Därför är en miljövänlig\r\ntrafik en förutsättning för att samhällets miljömål i\r\nstort skall kunna uppnås.</pre><pre>Bilen ger stora möjligheter till transporter på ett\r\nlätt och smidigt sätt. Den är för många människor\r\ndet enda realistiska alternativet, den enda\r\nmöjligheten att transportera sig mellan olika\r\nplatser. Hundratusentals människor saknar\r\nalternativa möjligheter att ta sig till sitt arbete, sin\r\nfritidssysselsättning eller till släktingar och vänner.\r\nBilen kan också medverka till att bryta isoleringen\r\nför enskilda eller grupper av människor. Vi måste\r\nalltså försöka hitta en lösning på bilismens negativa\r\nmiljöpåverkan.</pre><pre>Vägtrafiken, dvs. lastbilar, bussar och bilar, står för\r\nen mycket betydande del av dagens\r\nmiljöförstöring. 40 % av koldioxidutsläppen och\r\n60 % av kväveoxidutsläppen kommer från\r\nvägtrafiken. I storstädernas gatumiljöer svarar\r\ntrafiken för ca 90 % av luftföroreningarna.</pre><pre>Vi måste alltså lägga om trafikpolitiken för att klara\r\nmiljömålen. Principerna för en sådan ny\r\ntrafikpolitik skall enligt centern vara: utbyggnad av\r\nkollektivtrafiken med kraftig satsning på\r\njärnvägen, utveckling av den s.k. kombitrafiken för\r\ngodstransporter, satsning på sjöfarten, utveckling\r\nav miljövänliga motorer och biobaserade bränslen\r\nsamt krav på bättre reningsteknik och bilfria\r\nstadskärnor. Med en sådan grund för transport- och\r\nmiljöpolitiken kan vi -- det är vi övertygade -- lösa\r\nmånga av problemen. Vi måste dessutom, som flera\r\ntalare, inte minst kommunikationsministern,\r\ntidigare varit inne på, verka för att dessa principer\r\nslår igenom på det internationella planet, så att vi\r\nfår större effekt av den här typen av åtgärder.</pre><pre></pre><pre>Anf. 154 LARS SVENSK (kds):</pre><pre>Herr talman! Sverige är ett förhållandevis stort och\r\navlångt land. Det ligger dessutom i ett nordligt hörn\r\nav det Europa som vi nu söker gemenskap med.\r\nDet betyder att bra kommunikationer är mycket\r\nviktiga. Det understryks också i\r\nregeringsförklaringen, där man är beredd att satsa\r\npå utbyggnad av bl.a. järnvägen.</pre><pre>Järnvägen är ett utmärkt kommunikationsmedel,\r\nsom tidigare blev undanträngt när bilen gjorde sitt\r\nintåg.</pre><pre>I dag är situationen en annan. Den spårbundna\r\ntrafiken ges hög prioritet, inte minst av miljöskäl.\r\nDet finns ett klart politiskt intresse i att folk väljer\r\ntåget i stället för bilen.</pre><pre>Det går naturligtvis att styra ett sådant val på olika\r\nsätt, exempelvis genom att göra det mer eller\r\nmindre omöjligt att åka bil. Skatter och\r\nrestriktioner kan vara effektiva styrmedel. Men det\r\nkan också vara orättvisa och betungande styrmedel\r\ni ett land som, med europeiska mått mätt, har långa\r\ntransportavstånd och där den s.k.\r\nurbaniseringsprocessen har gjort att arbetsort inte\r\nnödvändigtvis är detsamma som bostadsort och den\r\nort där man har sina anhöriga och sina rötter. Vi\r\nmåste ha som målsättning att folk skall kunna\r\nförflytta sig till en rimlig kostnad.</pre><pre>Ett annat och skall vi säga mer begåvat sätt att få\r\nfolk att välja tåget är att skapa de naturliga\r\nförutsättningar som krävs och då framför allt se till\r\natt optimera transportbehovet, från dörr till dörr.</pre><pre>Vad jag förstår kan det i dag vara upp till sex\r\nintressenter i form av kommun, verk eller\r\ndivisioner som direkt eller indirekt påverkar vårt\r\nresande. Jag tänker då på lokaltrafiken, som\r\nansvarar för busstransportern till stationen, SJs\r\nfastighetsförvaltning, som har hand om\r\nstationsbyggnaderna där vi köper biljett och väntar\r\npå tåget, kommunen, som kanske ansvarar för\r\nparkeringen vid stationen och persontrafiken, som\r\nkonkurrerar med godstrafiken om att få trafikera\r\nbanverkets räls. Varje intressent är naturligtvis\r\nålagd och intresserad av att driva sin verksamhet\r\nmed bästa möjliga avkastning.</pre><pre>Herr talman! Frågan är bara om intressenterna\r\nsamverkar till att optimera möjligheterna för en\r\nresenär så att han eller hon väljer tåget i stället för\r\nbilen.</pre><pre>Jag tror att vi alla har varit med om situationer där\r\nvi har prioriterat bort möjligheterna att resa\r\nkollektivt och valt bilen i stället bara för att det har\r\nfunnits en liten störning i transportkedjan från dörr\r\ntill dörr. Det kan vara så enkelt som att busstider\r\noch tågtider inte stämmer, att väntsalarna inte har\r\nöppet på rätta tider osv. Här kan vi alla säkert bidra\r\nmed egna små logistiska störningsexempel.</pre><pre>I regeringsförklaringen sägs bl.a.: ''Att skilja på\r\noffentlig kontroll och finasiering å den ena sidan\r\noch en fri produktion med enskilda, kooperativa\r\noch offentliga producenter å den andra blir därför\r\nden grundläggande principen för förnyelse av de\r\nolika välfärdssystemen.''</pre><pre>Detta, herr talman, måste också gälla Sveriges\r\nframtida kommunikationer. Vi kommer att få en\r\nökad avreglering inom transportsektorn, i vällovligt\r\nsyfte att effektivisera verksamheten. Men i den\r\noffentliga kontrollen måste det ligga att man ser till\r\natt de olika verksamhetsgrenarna och\r\nintressenterna samverkar på optimalt bästa sätt för\r\nresenären.</pre><pre>Herr talman! Då kan vi lyckas skapa en god\r\ntransportpolitik som är till gagn både för människa\r\noch miljö.</pre><pre>Anf. 155 GEORG ANDERSSON (s):</pre><pre>Herr talman! Först vill jag gratulera min\r\nefterträdare kommunikationsminister Mats Odell\r\ntill ett mycket intressant arbete med många\r\nspännande frågor i ett departement med många\r\nkunniga, engagerade och trevliga medarbetare.</pre><pre>År 1991 kommer att gå till historien som ett mycket\r\nviktigt år när det gäller den transportpolitiska\r\nutvecklingen. Det är jag övertygad om. Orsakerna\r\när flera.</pre><pre>För det första igångsattes en omfattande utbyggnad\r\nav järnvägssystemet. En utbyggnadsepok inleddes.\r\nNågot jämförbart har inte skett under hela\r\nefterkrigstiden.</pre><pre>För det andra tecknades äntligen ett bindande avtal\r\nmed den danska regeringen om en bro över\r\nÖresund för tåg- och landsvägstrafik.</pre><pre>För det tredje tecknades en\r\nprincipöverenskommelse för trafiklösningar i\r\nstorstadsregionerna Stockholm, Göteborg och\r\nMalmö.</pre><pre>För det fjärde togs viktiga initiativ för att öka\r\nkonkurrensen inom kommunikationssystemen.\r\nInternationaliseringen har stimulerats.</pre><pre>Av ryktesspridningen kring regeringsbildningen\r\nhar framgått att frågan om Öresundsbron har vållat\r\nbekymmer. Det var väntat. Centern motsatte sig ju\r\nmed hetta det beslut som riksdagens majoritet\r\nfattade den 12 juni i år. Centern gick till val med\r\nutfästelse att stoppa bron.</pre><pre>Regeringsförklaringen ger ett besked om att\r\ncentern har övergett detta vallöfte. Miljöprövning\r\nskall ske -- men det hade den socialdemokratiska\r\nregeringen redan beslutat, och det fanns inskrivet i\r\navtal och riksdagsbeslut.</pre><pre>Men prövningen enligt naturresurslagen som nu\r\nsker av regeringen själv, bör inte ske i syfte att\r\nstoppa projektet. Ambitionen måste ju tvärtom\r\nvara att vid byggandet utforma projektet så att\r\nmiljökraven kan uppfyllas. Jag är övertygad om att\r\ndet är möjligt.</pre><pre>I regeringsdeklarationen och i de kommentarer\r\nsom miljöministern har gjort i skilda sammanhang\r\ntalas om en ''fast förbindelse'' över Öresund. Det\r\nsägs ingenting om en bro. Jag utgår ifrån att detta\r\nuttryckssätt inte döljer en ambition att frångå\r\nbroprojektet till förmån för en annan alternativ\r\nlösning, exempelvis en tunnel. Det ratificerade\r\navtalet gäller faktiskt en bro -- inget annat. Några\r\nytterligare fördröjande utredningar om alternativ\r\nkan rimligen inte komma i fråga. Jag skulle därför\r\nuppskatta om kommunikationsministern här ville\r\nbekräfta att regeringen nu med kraft kommer att\r\ndriva detta projekt vidare så att avtalets utfästelse\r\nom att inleda brobygget under 1993 kan\r\nförverkligas.</pre><pre>De s.k. storstadsförhandlingarna lade en god grund\r\nför trafiklösningar i Stockholm, Göteborg och\r\nMalmö. Syftet är att förbättra miljön och öka\r\nframkomligheten genom satsning på\r\nkringfartsleder och spårbunden trafik.\r\nPrincipöverenskommelserna måste nu följas upp\r\nmed beslut som möjliggör avgiftsfinansiering av\r\nstorstadsbilismen. Här noterade jag att\r\nkommunikationsministern visar litet irritation över\r\natt vi inte hade anvisat pengar för det här. Men det\r\ngäller en förhandling mellan flera parter, och\r\nförhandlingarna måste ju leda till ett avslut där alla\r\nparters åliggande klargörs. Innan dess har vi inte\r\nbedömt det vara rimligt att börja förskottera\r\npengar. Men kommunikationsministern har nu\r\nbollen att snabbt driva frågan vidare. Naturligtvis\r\när även de övriga parternas ambitioner avgörande.</pre><pre>I propositionen om näringspolitik för tillväxt\r\nangavs riktlinjer och skapades förutsättningar för\r\nfinansiering av ett omfattande utbyggnadsprogram\r\nför vägar och järnvägar. Riksdagen fattade beslut i\r\nmaj, och den socialdemokratiska regeringen har\r\nmed stor kraft drivit detta arbete vidare.</pre><pre>Vi kunde därför under sommaren och hösten fatta\r\nbeslut om en rad stora satsningar. De besluten\r\nomfattar bl.a. norra stambanan och ostkustbanan\r\nmed en anpassning för snabbtåg till Sundsvall. Jan\r\nJennehag bör uppmärksamma att vi redan den 29\r\naugusti fattade det första beslutet om att anvisa 300\r\nmiljoner till detta. Besluten omfattar vidare\r\nvästkustbanan med tunnel genom Hallandsåsen,\r\nMälarbanan, Svealandsbanan och Arlandabanan.</pre><pre>I fråga om väginvesteringar har ett antal projekt\r\nbeslutats som gäller E 4. De projekten gäller Höga\r\nkusten-bron över Ångermanälven och förbifart\r\nVaggeryd. Stora satstningar har också inletts på E 6\r\noch E 3. Det talas om behov att tidigarelägga väg-\r\noch järnvägsinvesteringar i syfte att stimulera\r\nkonjunkturen, och det är bra. Men jag vill i\r\nsammanhanget erinra om att den\r\nsocialdemokratiska regeringen redan den 5\r\nseptember fattade beslut om sådana insatser utöver\r\nde här redan nämnda stora projekten.</pre><pre>Beslutet den 5 september gällde byggen till en\r\nkostnad av 1,7 miljarder kronor. Det gällde en rad\r\nprojekt med spridning över hela landet med särskilt\r\nsikte på att stimulera sysselsättningen där\r\narbetslösheten är störst. Däri ingår också ett antal\r\njärnvägsprojekt, bl.a. Bergslagspendeln och\r\njärnvägen Hällnäs--Storuman. Det är viktigt att\r\ndessa arbeten snarast kommer i gång, i de fall där\r\nde inte redan har startat.</pre><pre>Jag välkomnar naturligtvis ytterligare satsningar.\r\nMen min enträgna vädjan är nu att\r\nkommunikationsministern driver på så att de\r\nfattade besluten om väg- och järnvägsbyggen leder\r\ntill att spadarna sätts i jorden och att det leder till\r\narbete. Vi behöver nu komma i gång med detta.</pre><pre>Anf. 156 ULLA ORRING (fp) replik:</pre><pre>Herr talman! Jag höll på att säga herr\r\nkommunikationsminister Georg Andersson, men\r\nså är ju inte fallet nu. Jag tycker att Georg\r\nAndersson gjorde en alltför glättig beskrivning av\r\nde insatser som den förra regeringen gjorde under\r\nsin regeringsperiod. De uppräkningar som Georg\r\nAndersson gjorde berör inte särskilt mycket den\r\nregion som Georg Andersson själv kommer från,\r\nnorra Norrland. Den satsning som gjordes på\r\nvägar, E 4, stannade vid Sundsvall. Det skedde en\r\nmindre ombyggnad uppe vid Piteå. Man fick inte\r\nett öre till E 4 genom Västerbotten.</pre><pre>Jag väntade mig faktiskt att Georg Andersson\r\nskulle ta upp frågan om Botniabanan och\r\ninställningen till den. Jag har haft många debatter\r\nmed Georg Andersson under dessa år som har gällt\r\ntrafiken och järnvägstrafiken i Västerbotten och\r\nsatsningarna på Botniabanan och inlandsbanan.\r\nDet har även gällt satsningar på snabbtåg till\r\nSundsvall. Jag vet att Georg Anderssons\r\nutredningsman, Kaj Janérius, sade att det inte skall\r\ngå några persontåg norr om Sundsvall. Vi har fått\r\nkämpa med näbbar och klor för att upprätthålla den\r\ntrafik vi har.</pre><pre>Nu nämner Georg Andersson upprustningen av\r\nstambanan. Den upprustningen hade varit\r\nförsummad i många år, så det var inte en dag för\r\ntidigt att den kom till stånd.</pre><pre>Min fråga till Georg Andersson är: Vad anser\r\nGeorg Andersson om Botniabanan och om\r\ninlandsbanan.</pre><pre>Anf. 157 GEORG ANDERSSON (s) replik:</pre><pre>Herr talman! Ulla Orring fortsätter som tidigare,\r\noch vi kan för all del hålla på med det här, både här\r\noch på hemmaplan.</pre><pre>Vad var det för fel i min uppräkning? Ulla Orring\r\nsade att jag gav en glättat bild. Vad jag sade var\r\nsakligt och riktigt, och det vittnade om en mycket\r\nambitiös politik, som jag vågar påstå saknar\r\nmotstycke under efterkrigstiden.</pre><pre>Detta har mycket liten betydelse för Västerbotten,\r\npåstår Ulla Orring.</pre><pre>Det var en rad olika projekt som fick pengar under\r\nmin tid som kommunikationsminister, i synnerhet\r\nunder det senaste halvåret. 30 extra miljoner\r\nanslogs till bäringshöjande åtgärder, 43 miljoner till\r\nextra insatser för väginvesteringar i inlandet, 60\r\nmiljoner till Storuman, 80 miljoner kr. i\r\ninvesteringar på inlandsbanan, osv.</pre><pre>Det är ett väldigt insnävt och inkrökt\r\nbetraktelsesätt när Ulla Orring säger att de pengar\r\nsom anslogs till E 4 inte hamnade inom\r\nVästerbottens gränser. Men det är faktiskt så att de\r\nstora satsningarna norr om Västerbotten och\r\nframför allt söder om Västerbotten har\r\nutomordentligt stor betydelse för Västerbottens\r\nnäringsliv. En ny bro över Ångermanälven\r\nförkortade avståndet mellan övre Norrland och det\r\növriga landet med 8,5 km. Det betyder enormt\r\nmycket för näringslivet också i Västerbotten. De\r\nstora satsningar som pågår på norra stambanan och\r\nsom även de saknar motstycke under\r\nefterkrigstiden faller huvudsakligen inom\r\nVästerbottens gränser. De handlar om projekt som\r\njust nu pågår och som har storleksordningen en\r\nkvarts miljard kronor.</pre><pre>Den falska beskrivning som Ulla Orring försöker\r\nföra vidare i sin buskpropaganda skall inte ha\r\nframgång i den här kammaren.</pre><pre>Anf. 158 ULLA ORRING (fp) replik:</pre><pre>Herr talman! Det hjälper, Georg Andersson inte\r\nmed brösttoner. Detta är inte någon falsk\r\nbeskrivning, utan det är en beskrivning av\r\nverkligheten. Det har inte satsats ett öre på E 4\r\ngenom Västerbotten. Standarden på E 4 är inte\r\nvärdig en Europaväg. Den är smal, och den har\r\ndåliga vägrenar, och detta förorsakar olyckstillbud\r\ni stor mängd. 400 mil grusvägar fick inte tillräckligt\r\nmycket medel för att kunna rustas upp, utan\r\nvägverket har t.o.m. sagt att man skall tolerera en\r\nlägre standard på dessa vägar.</pre><pre>Så till järnvägsprojekten. Ett faktum var, Georg\r\nAndersson, att norra stambanan var så nedgången,\r\natt man inte kunde transportera det gods som\r\nbehövde transporteras på norra stambanan genom\r\nVästerbotten.</pre><pre>Den här debatten kommer vi säkerligen att\r\nfortsätta. Jag önskar den nya\r\nkommunikationsministern lycka till. Den gamla\r\npolitiken var dålig.</pre><pre>Anf. 159 GEORG ANDERSSON (s) replik:</pre><pre>Herr talman! Det är riktigt att stora delar av\r\njärnvägsnätet är nedkört, men jag tycker att det är\r\nnågot orättvist att belasta mig för detta. Detta har\r\nuppkommit under hela efterkrigstiden. Såvitt jag\r\nkommer ihåg gjordes det inga stora satsningar\r\nunder de sex år som de borgerliga regerade i det här\r\nlandet. Nu har vi satt i gång satsningar på norra\r\nstambanan, i Västerbotten och i andra delar av\r\nlandet. Detta bör väl ändå i rättvisans namn\r\nerkännas. Vi är överens om att detta har\r\nförsummats under årens lopp, men under senare år\r\nhar det äntligen skett satsningar, och jag är stolt\r\növer att ha varit kommunikationsminister under\r\nden tiden.</pre><pre>Förste vice talmannen anmälde att Ulla Orring\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 160 ROLAND LÉBEN (kds):</pre><pre>Herr talman! Först ett tack till\r\nkommunikationsministern, Mats Odell, för det\r\noffensiva sättet att närma sig\r\nkommunikationsfrågorna.</pre><pre>Jag vill ägna några minuter till att lyfta fram några\r\ntankar om den fysiska infrastrukturens betydelse.\r\nMin framställning kommer delvis att likna ett inlägg\r\nunder det regionalpolitiska avsnittet, men som\r\ntidigare har sagts hör dessa båda områden faktiskt\r\nihop. Jag anmälde mig också till ett inlägg i den\r\ndebatten, men blev av ''fördelningspolitiska'' skäl\r\nflyttad till ämnet Trafik.</pre><pre>''Hela Sverige skall leva'' är välkända ord från\r\nregeringsdeklarationen och även från andra\r\nsammanhang. Dessa ord uttrycker en samstämmig\r\nkänsla, förankrad i den svenska folksjälen, och de\r\norden i regeringsdeklarationen har noterats i hela\r\nlandet.</pre><pre>Utan en målmedveten satsning på bevarande och\r\nutvecklande av infrastrukturen kan inte hela\r\nSverige leva. De mindre tätbefolkade områdena\r\nkan då inte bestå som en fullvärdig del av landet.\r\nEn sådan situation skulle i sin tur vara förödande\r\nför de stora tätbefolkade regionerna och därmed\r\nför hela landet och dess välfärd.</pre><pre>En fungerande infrastruktur är lika viktig i alla\r\ndelar av landet. Situationen i det som kallas\r\nglesbygd, i inlandet och Norrland, är den att\r\nunderhållet av vägar och transportleder är kraftigt\r\neftersatt. Det finns även behov av helt nya vägar för\r\natt öka tillgänglighet och knyta ihop samhällen på\r\nett i dagsläget lämpligt sätt.</pre><pre>Det senaste riksmötet antog, som vi också hört i\r\ndag, i maj det som i dagligt tal kallas\r\ntillväxtpropositionen, Näringsproposition för\r\ntillväxt. Det var ett stort och i långa stycken mycket\r\nbra beslut. Vi kristdemokrater tog emot\r\npropositionen med glädje. Vi konstaterade, trots\r\ndet positiva, att den ändå var alltför mycket präglad\r\nav omsorgen om befolkningstätaste regionerna på\r\nviss bekostnad av glesbygden.</pre><pre>Vi kristdemokrater framförde då önskemål om 10\r\nà 15 miljarder kronor utöver de i propositionen\r\nanvisade medlen, medel som bör kunna frigöras i\r\nsamband med utförsäljning av statliga företag.</pre><pre>Jag vill med bilden av ett träd illustrera relationen\r\nmellan de stora tätorterna och glesbygden. De\r\nbefolkningsrika delarna av landet är som det resliga\r\noch livskraftiga trädet. Kom ihåg bara, att inget\r\nresligt träd finns utan sin motsvarighet i ett\r\nrotsystem! Rotsystemet är för trädet lika viktigt\r\nsom landsbygden är för tätortsregionerna. Lika\r\nlitet som trädet kan leva utan rotsystemet, kan\r\ntätorterna leva utan det som kallas landsbygd. De\r\nmindre och medelstora samhällena, tillsammans\r\nmed den utpräglade landsbygden, är en omistlig del\r\nav Sverige som också har tillfört landet stora\r\nvärden. Dessa regioner kommer även i framtiden\r\natt behövas i arbetet att göra ett bra land bättre.</pre><pre>Herr talman! Såsom vattnet tas upp genom\r\nrotsystemet och tillför näring till hela trädet, så\r\nmåste resurserna som ställs till förfogande för\r\nupprustning av infrastrukturen komma även\r\nglesbygden till del.</pre><pre>Låt mig få återvända till tillväxtpropositionen och\r\ndet beslut som fattades. När man talar om snabba\r\ntågförbindelser i Mälardalen, då stannar tåget i\r\nÖrebro!</pre><pre>Bältet genom Mellansverige går faktiskt över\r\nKarlstad och mot Oslo. Det värmländska Karlstad\r\när i hög grad levande i en nyckelposition. Värmland\r\nformligen ropar efter snabbtåg. Högskolan,\r\nindustrin, servicenäringen m.fl. är i stort behov av\r\natt vi satsar på infrastrukturen. Värmlands\r\nglesbygd har stora problem och är i stort behov\r\nbl.a. av upprustning av nergångna vägar. Det finns\r\nbelagda samband mellan ökning av\r\nvägflödeskapacitet och ökning av\r\narbetsproduktivitet i en region.</pre><pre>Europa är inne i en tid då man satsar på järnvägens\r\nförnyelse och även på vattenvägarnas förnyelse.\r\nDet finns anledning att se till att vi inte hamnar\r\nalltför långt på efterkälken. Det är hög tid att vi i\r\nSverige accelererar arbetet på en järnvägens\r\nrenässans.</pre><pre>Omsorgen om vår miljö kräver också att sträckan\r\nStockholm -- Karlstad får en stärkt konkurrenskraft\r\ngentemot flyget.</pre><pre>Det borde inte vara så, att flyget för många är\r\nsjälvklart när det gäller att förflytta sig de futtiga 30\r\nmil det handlar om mellan Karlstad och Stockholm.\r\nJärnvägen behövs både för person- och för\r\ngodstransporter. Vi kristdemokrater kommer med\r\nstort intresse att följa\r\nkommunikationsdepartementets agerande i dessa\r\nfrågor.</pre><pre>Herr talman! Avslutningsvis vill jag påminna om att\r\nSverige i jämförelse med EG-länderna är en enda\r\nstor glesbygd. Vi skall in i EG och konkurrera med\r\nländer som har korta och effektiva transporter från\r\nproducent till konsument.</pre><pre>Jag konstaterar att den nya regeringen har ett bra\r\nprogram för att vitalisera näringslivet, och det sker\r\ni grevens tid -- om uttrycket tillåts numera -- med\r\ntanke på situationen i det svenska näringslivet. Mot\r\nden bakgrunden vädjar jag till\r\nkommunikationsminister Mats Odell att noggrant\r\növerväga det som här har anförts.</pre><pre>Anf. 161 YNGVE WERNERSSON (s):</pre><pre>Herr talman! Kraftfulla satsningar på\r\ninfrastrukturen är den bästa regionalpolitiska\r\nåtgärd som kan vidtas. Att öka insatserna under en\r\nlågkonjunktur är både av resursskäl och av\r\narbetsmarknadsmässiga skäl en riktig åtgärd.</pre><pre>Den tidigare socialdemokratiska regeringen har,\r\nsom framförts i debatten, beslutat om och avsatt\r\npengar till infrastruktursatsningar i en\r\nstorleksordning som aldrig tidigare skådats.</pre><pre>Västmanland är ett län som i mycket stor\r\nutsträckning berörs av dessa\r\ninfrastruktursatsningar. Det är nu den nya\r\nborgerliga regeringens ansvar att fullfölja och\r\nförverkliga dessa viktiga projekt. Den ökande\r\narbetslösheten i länet gör det särskilt angeläget att\r\nomedelbart sätta i gång med en rad åtgärder, av\r\nvilka jag skall nämna de viktigaste.</pre><pre>Det gäller främst Mälarbanan, som är\r\nbenämningen på tågförbindelsen Örebro--\r\nVästerås--</pre><pre>Stockholm. Dagsläget är att ett samarbetsavtal med\r\nMIAB (Mälarbaneintressenternas aktiebolag) och\r\nbanverket håller på att utformas.\r\nPersonalresurserna på banverket är dock hårt\r\nansträngda. Här har regeringen ett ansvar för att\r\nverket har tillräckliga personalresurser, så att\r\nprojektet inte riskerar att försenas.</pre><pre>Bergslagspendeln, som är av stor betydelse för\r\nBergslagen, måste förverkligas enligt tidigare\r\nregeringsbeslut.</pre><pre>Tågförbindelsen mellan Gävle och Örebro har\r\nstora möjligheter att utvecklas och bli lönsam, om\r\nnuvarande stöd till upphandling av olönsam\r\ninterregional trafik används på ett annat sätt. I\r\nstället för ett årligt köp av trafik kan pengarna\r\nanvändas till inköp av mer ändamålsenligt\r\nvagnmaterial. För att möjliggöra denna nya\r\ninriktning är ett regeringsinitiativ nödvändigt, och\r\njag förväntar mig att det tas så snart som möjligt.</pre><pre>Framkomligheten i Södertälje kanal är av\r\navgörande betydelse för den viktiga\r\nMälarsjöfarten. Genom olika insatser har kanalens\r\nkapacitet kunnat ökas under årens lopp. Den\r\nsenaste stora insatsen gjordes i mitten av 1970-talet,\r\ndå också farlederna i Mälaren förbättrades. Då\r\nkunde båtstorleken i det närmaste fördubblas till ca\r\n8 000 ton.</pre><pre>Nu är det aktuellt med ytterligare förbättringar i\r\nkanalen. Genom att satsa ca 20 milj.kr. skulle\r\nkanalens kapacitet -- Mälarmaximum -- kunna ökas\r\ntill 11 000--12 000 ton.</pre><pre>Sjöfartsverket är mycket intresserat av en\r\nutbyggnad och har lovat sin medverkan. Tyvärr\r\nsaknas en del av finansieringen. Staten skulle med\r\nandra regler för infrastrukturfonden än de nu\r\ngällande kunna lämna ett värdefullt bidrag till en\r\nrejäl förbättring av näringslivsförutsättningarna i\r\nMälarområdet. Jag anser därför att reglerna för\r\ninfrastrukturfonden borde ändras, så att dessa\r\npengar kunde användas för sjöfartens främjande.</pre><pre>Väganslagen till Västmanlands län har använts till\r\natt klara utbyggnaden av Bergslagspendeln. Några\r\nresurser till angelägna vägprojekt har därför inte\r\nfunnits. Det finns därför ett stort uppdämt behov av\r\nunderhåll, upprustning och nybyggnader av\r\nvägnätet i länet. Trafiksäkerhet, miljö och snabbhet\r\nskulle förbättras om länsstyrelsens vägplaner kunde\r\ngenomföras.</pre><pre>Ett stort, viktigt projekt, som ligger allt för långt\r\nfram i tiden, är en utbyggnad av E 18 Köping--\r\nArbåga. Genom ett positivt beslut nu skulle arbetet\r\nkomma i gång hösten 1992.</pre><pre>Genom ökat väganslag eller beredskapsarbeten får\r\narbetslösa bygg- och anläggningsarbetare\r\nmeningsfull sysselsättning, och angelägna\r\nvägprojekt kan förverkligas. Det här gäller verkliga\r\njobb, inte bara förhoppningar om effekterna av\r\nskattesänkningar för företag.</pre><pre>Anf. 162 Kommunikationsminister MATS\r\nODELL (kds):</pre><pre>Herr talman! Först vill jag än en gång tacka de\r\ntidigare talarna för de välgångs- och lyckönskningar\r\nsom jag har fått.</pre><pre>Jag har fått en del frågor och synpunkter som jag\r\nkort tänker kommentera. Först vänder jag mig till\r\nRolf Clarkson som tog upp rederistödet. Jag vill\r\nbara säga att vi inom\r\nkommunikationsdepartementet håller på att se\r\növer den subventionen. Utgångspunkten är att vi\r\nskall kunna avveckla den under sådana former att\r\nde företag som det är fråga om kan leva vidare och\r\nutvecklas. Därför krävs det att man ser över den\r\nganska komplicerade bild som vi har framför oss.</pre><pre>Ulla Orring och även Roland Lében tar upp frågor\r\nom kommunikationerna i glesbygd, framför allt i\r\nNorrland. Jag kan berätta att det AMS-paket som\r\nregeringen nu håller på att förbereda med all\r\nsannolikhet kommer att innehålla en hel del pengar\r\nför mindre objekt i de här områdena. Bl.a. är det\r\nmycket troligt att det blir ytterligare\r\ntidigareläggning av det ''paket'' som riksdagen\r\nantog 1987. Det kommer både sysselsättningen i de\r\nvärst drabbade regionerna och näringarna i\r\nskogslänen till godo. Det handlar om de mindre\r\nvägarna från Värmland och uppåt.</pre><pre>Lars Svensk tog upp en mycket viktig aspekt,\r\nnämligen att försöka få ett systemtänkande i\r\nkollektivtrafiken. Detta är något som vi skall ta till\r\noss. Jag vet att detta tänkande finns, men jag tror\r\natt det behöver utvecklas ännu mer. Det hjälper\r\ninte att ha en mycket väl fungerande del i kedjan.\r\nOm inte hela kedjan fungerar är satsningen delvis\r\nförgäves.</pre><pre>Georg Andersson, min företrädare, tog upp frågan\r\nom vad som menas med en fast förbindelse. Jag tror\r\natt både Georg Andersson och jag i och för sig\r\ntycker att fasta förbindelser i alla sammanhang är\r\nbra. I det här fallet är det väl ingen hemlighet att\r\nregeringen inte i första hand ägnar sig åt semantik,\r\nutan det handlar här i allra högsta grad om politik.\r\nOrdet förbindelse motiveras faktiskt av att det är\r\nfråga om både en bro och en tunnel. Det kan inte\r\nvara någon hemlighet för Georg Andersson heller.\r\nJag kan också försäkra honom att det inte finns\r\nnågra resonemang i regeringen om att frångå det\r\nfolkrättsligt bindande avtal som Sverige har ingått\r\nmed Danmark om just en fast förbindelse över\r\nÖresund.</pre><pre>(forts. prot. 13)</pre><pre></pre><pre>4 § Hänvisning av ärenden till utskott</pre><pre>Föredrogs och hänvisades</pre><pre>Redogörelse</pre><pre>1991/92:2 till finansutskottet</pre><pre></pre><pre>Motionerna</pre><pre>1991/92:Sk1 till skatteutskottet</pre><pre>1991/92:K1 till konstitutionsutskottet</pre><pre>1991/92:U1 till utrikesutskottet</pre><pre>1991/92:Jo5--Jo15 till jordbruksutskottet</pre><pre>1991/92:T1 till trafikutskottet</pre><pre>1991/92:Fi1 och Fi2 till finansutskottet</pre><pre>1991/92:Ju1 och Ju2 till justitieutskottet</pre><pre>1991/92:Sf1--Sf3 till socialförsäkringsutskottet</pre><pre>5 § Bordläggning</pre><pre>Föredrogs och bordlades</pre><pre>Proposition</pre><pre>1991/92:30 En särskild nämnd för\r\nutlänningsärenden</pre><pre></pre><pre>Motionerna</pre><pre>med anledning av prop. 1991/92:10 Statsbidrag till\r\nförbättringar av den fysiska miljön i skolan</pre><pre>1991/92:Ub1 av Larz Johansson (c)</pre><pre>med anledning av prop. 1991/92:13\r\nFrikommunförsöket</pre><pre>1991/92:K2 av Ylva Annerstedt (fp)</pre><pre>6 § Anmälan om interpellationer</pre><pre>Anmäldes att följande interpellationer framställts</pre><pre>den 16 oktober</pre><pre>1991/92:13 av Birger Andersson (c) till statsrådet\r\nBo Könberg om legitimation av naprapater:</pre><pre>Intresset för och tilltron till naprapatin, som är en\r\ns.k. manuell medicin, har blivit allt större under de\r\nsenaste årtiondena.</pre><pre>År 1985 tillsattes alternativmedicinkommittén med\r\nuppgift att utreda den alternativa medicinens\r\nställning i vårt land. Kommittén föreslog\r\nlegitimering av Dr's of Chiropractic, men ej av Dr's\r\nof Naprapathy. På grundval av kommittéförslaget\r\nbeslöt riksdagen våren 1989 om legitimation för de\r\nförstnämnda. I flera år har motioner väckts bl.a. av\r\nmig om legitimation av naprapater.</pre><pre>Utbildningen av naprapater sker i Sverige sedan\r\n1971 vid Naprapatic School i Stockholm.\r\nUtbildningstiden är fyra års heltidsstudier.\r\nInträdeskravet är gymnasiekompetens. Kursplanen\r\nupptar en rad medicinska och andra\r\nämnesområden. Av 150--175 sökande intas 65 varje\r\når.</pre><pre>Utbildningen är anpassad efter svenska\r\nförhållanden. Svenska myndigheter har möjlighet\r\ntill påverkan och kontroll av utbildningen.</pre><pre>Alternativmedicinkommittén kom med sitt\r\nslutbetänkande 1989. Det är synnerligen\r\nanmärkningsvärt att alternativmedicinkommittén\r\ninte såg som sin uppgift att göra erforderliga\r\nkartläggningar av naprapaternas utbildning, deras\r\nkompetens, naprapatins ställning och inriktning\r\nm.m., som kan anses krävas som underlag för ett\r\nbeslut om legitimation.</pre><pre>Ovan har i korthet redovisats utbildningen av\r\nnaprapater. Det är angeläget att frågan om\r\nlegitimation av naprapater får en snabb och positiv\r\nlösning. Det är viktigt ur samhällets synpunkt att\r\nbåde kunna påverka utbildning och till fullo kunna\r\nutnyttja landets sjukvårdsresurser i form av\r\nutbildade personer. Det ger också trygghet för alla\r\nsom vänder sig till en naprapat, att veta att det är\r\nen av samhället legitimerad naprapat. Det är också\r\nav stor betydelse för gruppen naprapater att få en\r\nofficiell legitimation och i högre grad kunna\r\nsamverka med övriga i sjukvården.</pre><pre>Våren 1990 beslöt en majoritet i riksdagen om\r\nbreddat underlag för mervärdeskatt. Genom detta\r\nbeslut momsbelades från årsskiftet 1990/91\r\nsjukvård, som ges av utövare utan legitimation.\r\nNaprapaterna och deras patienter drabbades i\r\nprincip av en 25-procentig moms jämfört med\r\nbehandling utförd av legitimerad yrkesgrupp.</pre><pre>Mot bakgrund av ovanstående vill jag fråga\r\nstatsrådet:</pre><pre>När avser regeringen att lägga fram förslag om\r\nlegitimation av Doctors of Naprapathy?</pre><pre>den 16 oktober</pre><pre>1991/92:14 av Birgit Henriksson (m) till\r\njustitieministern om skadeståndsansvaret vid\r\nanvändning av polishund:</pre><pre>Enligt en mycket gammal lagstiftning (prop.\r\n1943:191) gäller strikt ansvar även för polisens\r\növervakningshundar när dessa är i tjänst. Frågan\r\nom skador orsakade av tjänstehundar har inte\r\nbehandlats i de snart halvsekelgamla förarbetena\r\ntill lagen.</pre><pre>Den 10 januari 1991 tillställdes den dåvarande\r\nregeringen en skrivelse från Rikspolisstyrelsen.\r\nInget har hänt, utom att skrivelsen sänts vidare till\r\n''Kommissionen för skadegörelse''. Jag anser att\r\nman måste ifrågasätta att staten skall bära strikt\r\nskadeståndsansvar i fall då polisen på ett korrekt\r\nsätt använder sina tjänstehundar vid\r\nmyndighetsutövning.</pre><pre>Även om man inte kan ingripa i pågående fall vill\r\njag dock relatera bakgrunden till att jag återigen tar\r\nupp denna fråga.</pre><pre>I somras kunde vi följa spaningsarbetet efter\r\nrymligen Ursut och hand medfånge. Alla viste att\r\nUrsut var beväpnad. Det har även framkommit att\r\nhan vid ett par tillfällen använt vapnet -- om än inte\r\nmed personskada som följd denna gång. Alla som\r\ndeltog i spaningsarbetet visste att de hade att göra\r\nmed en desperat rymling. Människor vågade inte\r\nbo i sina sommarstugor, de vågade inte gå ut,\r\nmånga äldre ensamstående levde i skräck under en\r\nlång tid.</pre><pre>När Ursut greps var han ensam och hade lagt ifrån\r\nsig vapnet. Han greps av en hundförande polisman.\r\nDenne uppfattade snabbt situationen och gav\r\nhunden order att ingripa. I dag har Ursut begärt\r\nskadestånd. En hel bygd är i uppror. Det strider\r\nmot den allmänna rättsuppfattningen att\r\nskadestånd skall kunna utbetalas i ett fall som det\r\novan relaterade.</pre><pre>Det är ofrånkomligt att skador ibland uppstår vid\r\növervakningshundarnas arbete. Försöker någon gå\r\ntill anfall eller avvika från platsen, är hunden\r\ndresserad att gå till attack -- med åtföljande risk för\r\nskada på person och egendom. Frågan om skador\r\nav vapen som används vid tjänsteutövning har\r\nbeaktats i förarbetena till skadeståndslagen (prop.\r\n1972:5) och har bedömts icke böra omfattas av\r\nstrikt ansvar. Jag anser -- liksom RPS -- att\r\nskadeståndsfrågan inte skall bedömas annorlunda\r\nnär polisman använder sig av tjänstehund än när\r\ndenne använder sig av tjänstevapen.</pre><pre>Med anledning av ovan anförda vill jag fråga\r\njustitieministern följande:</pre><pre>1.  Delar justitieminisern denna min uppfattning\r\ngällande strikt ansvar för övervakningshund?</pre><pre>2.  Avser justitieministern med stor skyndsamhet\r\nbehandla ärendet så att polishundar kan fullt\r\nutnyttjas under det ansvar som bör gälla?</pre><pre>7 § Anmälan om frågor</pre><pre>Anmäldes att följande frågor framställts</pre><pre>den 15 oktober</pre><pre>1991/92:34 av Sten Svensson (m) till socialministern\r\nom standardkraven på gruppbostäder för\r\nåldersdementa:</pre><pre>Den förra regeringen beslöt den 12 september 1991\r\natt efterkomma riksdagens begäran om\r\nförändringar av bostadslåneförordningen vad gäller\r\ngrupbostäder för åldersdementa. Den förra\r\nregeringens förordning går dock inte så långt som\r\nen borgerlig avvikande mening med anledning av\r\nÄDEL-beslutet i riksdagen den 13 december 1991\r\nönskade. I den avvikande meningen konstaterades\r\ndet att planering och byggande av gruppbostäder\r\nför åldersdementa borde präglas av flexibilitet när\r\ndet gällde standardkraven för dessa bostäder. Bl.a.\r\nvar det inte sällan motiverat att efterge kravet på att\r\nbostäderna skall ha kokmöjlighet (1990/91:SoU9\r\ns. 167).</pre><pre>Jag vill därför ställa följande fråga:</pre><pre>När ämnar regeringen efterkomma den borgerliga\r\navvikande meningen om standardkraven på\r\nbostäder för åldersdementa?</pre><pre>den 16 oktober</pre><pre>1991/92:35 av Fredrik Reinfeldt (m) till statsrådet\r\nBo Lundgren om gränsen för tullfri införsel:</pre><pre>En person som återvänder till Sverige efter en\r\nutlandsresa har rätt att föra med sig varor inköpta\r\nutomlands till ett värde motsvarande högst 1 000 kr.\r\nÄr värdet högre än detta är personen tvingad att\r\nförtulla varorna. Beloppet 1 000 har varit\r\noförändrat under många år. Att inköpa varor för\r\nmer än 1 000 kr. under en utlandsvistelse är nog mer\r\nregel än undantag. Att höja denna gräns -- och det\r\nrejält -- synes definitivt befogat. Den borde också\r\nkunna variera beroende på resans längd och/eller\r\navståndet: t.ex. en högre nivå om resan skett\r\nutanför Europa.</pre><pre>Min fråga blir därför:</pre><pre>Är statsrådet beredd att föreslå en högre gräns av\r\ntullfri införsel anpassad till den allmänna\r\nkostnadsutvecklingen?</pre><pre>1991/92:36 av Sten-Ove Sundström (s) till\r\nstatsrådet Bo Lundgren om skatten på bensin:</pre><pre>I regeringsförklaringen avgavs bl.a. att skatten på\r\ninrikes persontrafik kommer att sänkas från\r\nårsskiftet.</pre><pre>Diskussionen om vägtrafiken och bilismens\r\nkostnader har varit intensiv under de senaste åren.\r\nFrämst gäller det glesbygdsbilismens ökade\r\nkostnader. Med det geografiskt spridda boende\r\nsom finns i t.ex. Norrlands inland är det svårt att\r\nskapa en effektiv kollektivtrafik. I\r\nstorstadsområdena möjliggör\r\nbefolkningsunderlaget bättre förutsättningar för en\r\nväl utvecklad kollektivtrafik. Det är därför viktigt\r\natt kostnaderna för privatbilismen i glesbygden kan\r\nhållas nere, eftersom det ofta är den enda\r\nmöjligheten till persontransporter.</pre><pre>Jag vill därför ställa följande fråga till statsrådet:</pre><pre>Innebär regeringsförklaringen att även\r\nglesbygdsbilisten kommer att få del av\r\nmomssänkningen på persontrafiken t.ex. genom en\r\nskattesänkning på bensinpriset?</pre><pre>1991/92:37 av Sten Andersson i Malmö (m) till\r\nsocialministern om alkohollagstiftningen:</pre><pre>''Åldern för att få dricka alkohol på krogen bör\r\nhöjas från 18 till 20 år.'' Det anser den nye\r\nbiträdande socialministern Bo Könberg (fp). Han\r\nframhåller att ståndpunkten är personlig och att\r\nfrågan ännu inte har diskuterats inom regeringen.\r\nAllt detta enligt text-TV den 15 oktober.</pre><pre>Hur överensstämmer dessa personliga åsikter med\r\nregeringens löfte att se över onödigt och\r\nbyråkratiskt krångel i den nuvarande\r\nalkohollagstiftningen?</pre><pre>1991/92:38 av Fredrik Reinfeldt (m) till statsrådet\r\nBo Lundgren om det privata pensionssparandet:</pre><pre>Många arbetsverksamma, inte minst unga, oroar\r\nsig för ATP-systemets framtid. Pensionspengarna\r\nkan vara slut den dag som de födda på 50- resp. 60-\r\ntalet går i pension. Samtidigt är det privata\r\nsparandet i kris.</pre><pre>Ett sätt att åtgärda båda dessa problem är att\r\nuppmuntra det privata pensionssparandet. Den\r\ntidigare regeringen införde en löneskatt på 22,2 %\r\npå frivilligt pensionssparande, vilket motverkar det\r\nprivata sparandet.</pre><pre>Min fråga blir därför:</pre><pre>Vilka åtgärder vill statsrådet vidta för att stimulera\r\ndet privata pensionssparandet?</pre><pre>8 § Kammaren åtskildes kl. 20.10.</pre><pre>Förhandlingarna leddes</pre><pre>av talmannen från sammanträdets början t.o.m. 3 §\r\nanf. 21 (delvis),</pre><pre>av förste vice talmannen därefter t.o.m. anf. 45,</pre><pre>av andre vice talmannen därefter t.o.m. anf.78\r\n(delvis),</pre><pre>av tredje vice talmannen därefter t.o.m. anf. 114\r\n(delvis),</pre><pre>av talmannen därefter t.o.m. anf. 129,</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}