{"dokumentstatus":{"dokument":{"hangar_id":"2387642","dok_id":"GF0923","rm":"1991/92","beteckning":"23","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"23","slutnummer":"0","datum":"1991-11-12 00:00:00","systemdatum":"2005-10-27 13:52:14","publicerad":"1991-11-12 00:00:00","titel":"Riksdagens snabbprotokoll 1991/92:23 Tisdagen den 12 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{1CA46FCD-5101-4F5E-AA54-4C6BF37DD9BF}","dokument_url_text":"http://data.riksdagen.se/dokument/GF0923/text","dokument_url_html":"http://data.riksdagen.se/dokument/GF0923","dokumentstatus_url_xml":"http://data.riksdagen.se/dokumentstatus/GF0923","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:23</div>\r\n<div class=\"sidhuvud_datum\">Tisdagen den 12 november</div>\r\n<div class=\"sidhuvud_klockslag\">Kl. 14.30</div>\r\n<hr class=\"sidhuvud_linje\">\r\n<pre>1 § Anmälan om återtagande av plats i\r\nriksdagen</pre><pre>Talmannen meddelande att Karl-Göran Biörsmark\r\n(fp) denna dag återtagit sin plats i riksdagen,\r\nvarigenom tjänstgöringen som ersättare upphört\r\nför Lola Björkquist.</pre><pre>2 § Justering av protokoll</pre><pre>Justerades protokollet för den 6 november.</pre><pre>3 § Svar på fråga  1991/92:76 om\r\nhandläggningen av investeringsfondsärenden</pre><pre>Anf. 1 Näringsminister PER WESTERBERG\r\n(m):</pre><pre>Fru talman! Göte Jonsson har frågat statsrådet Bo\r\nLundgren vilka åtgärder han ämnar vidta för att få\r\nsnabba beslut om ianspråktagande av medel ur\r\nallmän investeringsfond. Frågan har överlämnats\r\ntill mig för besvarande.</pre><pre>Sedan den 10 januari 1991 gäller ett frisläpp av de\r\nallmänna investeringsfonderna som väsentligt\r\nutökar företagens möjligheter att utnyttja sina\r\nfondavsättningar. Därefter har vid två olika\r\ntillfällen frisläppet av investeringsfonderna utökats\r\nytterligare. Detta har medfört att anhopningen av\r\nansökningar till närings- och\r\nteknikutvecklingsverket, NUTEK, har mer än\r\nfördubblats jämfört med föregående år, från ca\r\n5 000 ärenden 1990/91 till beräknat ca 10 000\r\närenden 1991/92.</pre><pre>Enligt vad jag inhämtat från NUTEK var\r\nhandläggningstiden under en kort period\r\noacceptabel beroende på bl.a. omläggning av\r\nsystemet och bildandet av NUTEK. En\r\nkraftsamling på NUTEK har gjort att\r\nhandläggningstiden nu är ungefär 3--4 veckor.</pre><pre>Anf. 2 GÖTE JONSSON (m):</pre><pre>Fru talman! Jag ber att få tacka näringsministern\r\nför svaret på frågan. Orsaken till att jag ställde\r\nfrågan är att väldigt många företag och även\r\nnäringslivsorganisationer har varit mycket\r\nirriterade över de långa handläggningstiderna när\r\ndet gäller möjligheten att ta i anspråk medel ur\r\nallmänna investeringsfonder.</pre><pre>Ett företag som ansökte i mitten av juli månad fick\r\nbesked i mitten av oktober månad när det gällde\r\nmöjligheten att ianspråkta pengar som i princip är\r\nderas egna pengar, detta i ett läge då vi vet att vi av\r\nsysselsättnings-, konjunktur- och andra skäl vill ha\r\nnäringslivsinvesteringar igångsatta så snart som\r\nmöjligt.</pre><pre>Jag hoppas nu att handläggningstiderna förkortas\r\nmycket kraftigt. Personligen ställer jag mig frågan\r\nvarför NUTEK över huvud taget skall behöva göra\r\nnågra mer ingående analyser i samband med att\r\nbeslut fattas i dessa frågor. Man kan göra\r\nefterkontroller, och jag menar att en rimlig\r\nhandläggningstid skulle vara maximalt 14 dagar för\r\natt ''få loss'' pengar ur allmänna investeringsfonder.</pre><pre>Jag tackar för beskedet och räknar med att det blir\r\npå det sätt som näringsministern säger: kraftigt\r\nförkortade tider. Min önskan är också att man skall\r\nförsöka få ned tiderna ytterligare i förhållande till\r\nvad som sägs i svaret.</pre><pre>Anf. 3 Näringsminister PER WESTERBERG\r\n(m):</pre><pre>Fru talman! Jag delar uppfattningen att\r\nhandläggningstiderna har varit oacceptabelt långa.\r\nJag kan försäkra att min uppfattning är den att det\r\nskall vara så kort handläggningstid som möjligt.\r\nSamtidigt måste man dock ha klart för sig att\r\nbildandet av det nya NUTEK har medfört\r\nbetydande problem under just själva bildandet.</pre><pre>4 § Svar på frågorna 1991/92:81, 118 och 119 om\r\nturismen m.m.</pre><pre>Anf. 4 Näringsminister PER WESTERBERG\r\n(m):</pre><pre>Fru talman! Lennart Nilsson har frågat mig om vad\r\nregeringen avser att vidta för åtgärder för att främja\r\nturismen i Sverige. Sigge Godin har frågat mig om\r\nvilka åtgärder som regeringen tänker vidta så att\r\nturismens betydelse för regionalpolitiken och\r\narbetskraften inte ytterligare undergrävs. Vidare\r\nhar Tage Påhlsson frågat mig om på vilket sätt jag\r\nhar för avsikt att stödja svensk turistnäring efter\r\nnästa budgetårs utgång. Jag besvarar dessa tre\r\nfrågor i ett sammanhang.</pre><pre>Regeringen redovisade i förra veckan sin\r\nekonomisk-politiska proposition som utgör\r\ngrunden också för den nya näringspolitik\r\nregeringen avser att föra. Även propositioner om\r\ninriktningen av regeringens skattepolitik och\r\nsmåföretagspolitik har förelagts riksdagen i\r\ndagarna. De åtgärder som föreslås innebär att\r\nförutsättningarna för all näringsverksamhet stärks\r\nväsentligt bl.a. genom lindringar i beskattningen\r\noch avgiftsuttag. Utöver dessa åtgärder, som\r\nsåledes också omfattar turistföretagen, kommer\r\nturistnäringen att ytterligare främjas genom\r\nregeringens förslag om en sänkt mervärdeskatt på\r\nhotell- och restaurangtjänster samt inrikes\r\npersontransporter fr.o.m. 1 januari 1992. Det är\r\nregeringens uppfattning att de redovisade\r\nåtgärderna med utgångspunkt i en ny ekonomisk\r\npolitik är det enda sättet att skapa tillväxt och\r\ndärmed varaktiga arbeten.</pre><pre>Inom regeringskansliet förbereds vidare ett förslag\r\nom utvidgning av systemet med nedsättning av\r\nsociala avgifter inom delar av det regionalpolitiska\r\nstödområdet som även kommer att gagna\r\nturistföretagen. Under ett års tid kommer\r\npersontrafiken på inlandsbanan att garanteras.\r\nUnder året kommer regeringen, med hänsyn inte\r\nminst till turismen, att pröva olika långsiktiga\r\nlösningar för personbefordran längs aktuella\r\nsträckor, dvs. Mora--Östersund--Gällivare.\r\nTurismen i de regionalpolitiska stödområden som\r\nberörs med dessa förslag ges förbättrade\r\nförutsättningar.</pre><pre>Det är vidare regeringens uppfattning att det i\r\nförsta hand är turistbranschens eget ansvar att driva\r\nsina gemensamma informations- och\r\nmarknadsföringsaktiviteter, utöver de förbättrade\r\ngenerella förutsättningar regeringens politik\r\nskapar. Sveriges turistråd föreslås bli avvecklat\r\nunder nästa år och branschens egna organisationer\r\nges möjligheter att överta för dem angelägna\r\nverksamheter med stöd av en statlig grundinsats om\r\n50 milj.kr., detta förutsatt att branschen är beredd\r\natt bidra med samma belopp samt att stå för\r\nframtida kostnader. En motiverad näring med goda\r\ngenerella verksamhetsförutsättningar ger ökade\r\nmöjligheter till främjad turism i Sverige. Jag\r\nförutsätter att turistnäringen och dess\r\norganisationer nu samordnar sina resurser för bl.a.\r\nmarknadsföring och också koordinerar sina\r\ninsatser. Min bedömning är att branschen själv\r\nborde vara bäst skickad för uppgiften snarare än ett\r\nstatligt finansierat turistråd.</pre><pre>Anf. 5 LENNART NILSSON (s):</pre><pre>Fru talman! Jag ber att få tacka för svaret. Om man\r\nskall säga någonting om svaret, kan man säga att\r\ndet i varje fall ger ganska raka besked. Marknaden\r\nskall klara allting, och man skall inte bry sig om\r\nnågonting. Det är litet märkligt, därför att Sverige\r\nnog blir det enda land i Europa -- bortsett från\r\nAlbanien -- som inte har ett statligt organ som\r\nfrämjar turism.</pre><pre>I dag satsar vi skattebetalare tillsammans ungefär\r\n120 miljoner. Därtill kommer en del medfinansiärer\r\nsom bidrar med 50 miljoner för att sälja Sverige. År\r\n1990 besöktes Sverige ungefär av 1,5 miljoner\r\ntyskar. För varje krona en tysk ger ut går mellan\r\n60--70 öre tillbaka till staten i form av skatter och\r\navgifter. Man kan då fråga sig om inte staten har\r\nnågot ansvar för att utveckla den här\r\nverksamheten -- inte minst utomlands -- för att få\r\nhit turister.</pre><pre>Det finns småföretagare inom en rad olika områden\r\ni den här branschen som behöver hjälp med de\r\ndelar som handlar om kunskap, information och\r\nsom handlar om samordning och koordination av\r\nverksamheter som ingen egentligen vill betala för.\r\nEftersom en stor del av skatter och avgifter dras in\r\nfrån turism, är det alltså en god affär för samhället\r\natt svara för en del av dessa kostnader. Jag hoppas\r\ndärför -- även om det är litet tunt i den här\r\npropositionen -- att det finns möjligheter att ändra\r\nuppfattning, så att staten får ett ansvar för att få hit\r\nfler turister.</pre><pre>Vi vet att vi har ett underskott i valutareserven när\r\ndet gäller framför allt turister, och vi behöver göra\r\nkraftansträngningar för att komma till rätta med de\r\nhär problemen. Därför frågar jag än en gång\r\nministern om inte staten har något ansvar för att\r\nbidra till just de ekonomiska förutsättningar som\r\nkan skapas genom ett nationellt turistorgan.</pre><pre>Anf. 6 TAGE PÅHLSSON (c):</pre><pre>Fru talman! Jag tackar näringsministern för svaret,\r\nsom väl var ungefär vad jag hade väntat mig. Som\r\nsades tidigare andas svaret storskalighet. Det var\r\nraka puckar.</pre><pre>Jag vill också påstå att näringsministern i någon\r\nmån har missuppfattat frågorna. Han har i varje fall\r\ninte uppfattat min fråga riktigt.</pre><pre>De uppräknade åtgärderna är i och för sig okej,\r\nmen det är inte tillräckligt för att få en samlad insats\r\ni vårt land beträffande den typiskt småskaliga men\r\nexportinriktade industri som turistnäringen i alla\r\nfall är. Beroende på hur man räknar kan man säga\r\natt turismen är en av våra allra största\r\nnäringsgrenar. Ute i världen säger man att det är\r\nvärldens största näringsgren.</pre><pre>Jag sade att svaret andas storskalighet. Det är väl\r\nokej att man skall lösa problemen genom en\r\nsänkning av momsen, billiga transporter osv. Men\r\ndet är en väldig spännvidd mellan de stora rese- och\r\nturistföretagen och de små familjeföretagen, som\r\nkanske framför allt arbetar ute i våra glesbygder. Vi\r\nmåste göra något slags samordningsinsats och ha en\r\ninstans som samlar och samordnar resurserna. Här\r\nhar turistrådet sin uppgift. Jag får tydligen tolka\r\nstatsrådets svar som att regeringen inte kommer att\r\ngöra någonting för branschen i fortsättningen. Kan\r\ndetta verkligen vara en riktig tolkning? Tidigare\r\nsades det att det i Europa var bara Albanien som\r\ninte ger statliga pengar åt verksamheten. I hela\r\nvärlden är det bara ett fåtal länder som inte satsar\r\nstatliga pengar för en samordning när det gäller\r\nturismen. Jag vill än en gång fråga statsrådet:\r\nTänker regeringen inte stödja turistnäringen med\r\nnågon form av samordningsinsatser?</pre><pre>Anf. 7 SIGGE GODIN (fp):</pre><pre>Fru talman! Även jag vill tacka statsrådet för\r\nsvaret.</pre><pre>När man läser ett så intressant svar, där det bl.a.\r\ntalas om en sänkning av skatterna och\r\narbetsgivaravgifterna och om inlandsbanans\r\nfortlevnad, blir man som regionalpolitiker mycket\r\nglad. Det finns faktiskt mycket goda\r\nförutsättningar för svensk turism, inte bara i\r\nNorrlands inland utan också på andra håll. Då\r\ngäller det att intressera nya grupper, komma ut till\r\nnya länder och visa vilka möjligheter vi har. En före\r\ndetta riksdagsman sade: Visa mörkret, kylan och\r\neländet och exploatera det. Det är många som inte\r\nhar upplevt detta. När jag ser på svaret tänker jag\r\natt det är osäkert om det är rätt tillfälle just nu att\r\navveckla turistrådet.</pre><pre>Dels bör man se på det tillskott som herrarna före\r\nmig har talat om. Dels bör man också se vad EG\r\noch närmandet till den regionen kan innebära för\r\nSverige. Dels bör vi se hur vi skall kunna utnyttja\r\növerkapaciteten inom turistnäringen på bästa sätt\r\nför att skapa inkomster åt staten. Dels måste man\r\nse på vad det hela har kostat i form av\r\nregionalpolitiska satsningar. Man borde på det\r\nsättet få tillbaka pengar till staten.</pre><pre>Jag tror att det finns många sätt att resonera på. Jag\r\nskulle helt enkelt vilja fråga statsrådet: Har\r\nstatsrådet inte övervägt några andra insatser, innan\r\nni klippte till med det här förslaget? Enligt mitt sätt\r\natt se borde åtgärderna komma senare.</pre><pre>Anf. 8 Näringsminister PER WESTERBERG\r\n(m):</pre><pre>Fru talman! Vi har övervägt andra insatser och vi\r\nhar tittat på vad det finns för förutsättningar. Men\r\nvi tror inte att det i första hand bör vara ett statligt\r\norgan som skall främja turismen. Enligt vår åsikt\r\nfinns det andra metoder att ta sig fram. Vi noterar\r\nockså att det finns ett antal olika organ som redan i\r\ndag arbetar med Sverigebilden, den generella\r\nmarknadsföringen av Sverige som nation. Det är\r\ninte bara ambassaderna och turistrådet som har\r\narbetat med detta. Även Svenska institutet och\r\nSveriges exportråd har gjort insatser. Vi har\r\nsjälvfallet för avsikt att fortsätta med att arbeta för\r\nen positiv Sverigebild utomlands. Vi tror att vi väl\r\nklarar detta inom de organisationer som blir kvar.\r\nDet behövs en rensning i den organisationsstruktur\r\nsom vi har.</pre><pre>På torsdageftermiddag i denna vecka träffar jag\r\nrepresenterar för olika turistorganisationer och\r\nbranschorganisationer för att med dem diskutera\r\nkonstruktiva lösningar, hur man skall kunna klara\r\nden interna marknadsföringen av denna bransch\r\ninternt i landet. Jag tror att det är viktigt att\r\nbranschen själv, som är målinriktad och som\r\narbetar med de här frågorna, inte överlastar\r\nproblemen på ett statligt organ som har blivit\r\nutomordentligt hårt kritiserat för sitt agerande\r\ntidigare.</pre><pre></pre><pre>Anf. 9 LENNART NILSSON (s):</pre><pre>Fru talman! Jag tycker att det är viktigt att man\r\ndiskuterar på vilket sätt ett nationellt turistorgan\r\nskall arbeta. Det märkliga är ju att det har varit en\r\nenmansutredning beträffande de här frågorna.\r\nVidare har det varit en remissomgång.\r\nNäringsministern har ju haft chansen att ta del av\r\nde synpunkter som har kommit fram. Jag utgår\r\nifrån, att om näringsministern lyssnar ordentligt på\r\nde branschföreträdare som han skall träffa på\r\ntorsdag, kommer företrädarnas utgångspunkt att\r\nvisa sig vara att det behövs något slags samlat\r\norgan; det ställs krav på att staten tar sin del av det\r\nekonomiska ansvaret.</pre><pre>För att gå tillbaka till Tyskland vill jag säga att det\r\nfinns en mängd saker som konsumenterna frågar\r\nom. Oavsett om det blir en ambassad eller ett\r\nturistråd i Tyskland som handhar frågorna kostar\r\ndet pengar. Tar man bort ett expertorgan, måste\r\nman förstärka på exempelvis ambassader. I\r\nTyskland förekommer det åtskilliga tusental\r\nförfrågningar på ett kontor.</pre><pre>Anf. 10 TAGE PÅHLSSON (c):</pre><pre>Fru talman! Näringsministern sade att turistrådet\r\nhar blivit utomordentligt starkt kritiserat. Jag kan\r\nhålla med om att det har förekommit en viss kritik.\r\nDet råder inget tvivel om den saken. Men kritiken\r\nhar absolut inte kommit från de små företagen utan\r\nfrån de större drakarna i branschen. Det kan ha\r\nsina skäl det också.</pre><pre>I svaret står det för första gången på pränt att man\r\nföreslår avveckling. Detta har alltså inte sagts förut.\r\nMan har talat om att bidragen skall dras in, varefter\r\ndet hela skulle få sköta sig självt.</pre><pre>Det var intressant att höra att statsrådet på torsdag\r\nskall träffa representanter för turistbranschen.\r\nSkulle man kunna tänka sig att tillsätta en ny\r\nutredning? Enmansutredningen har kanske inte\r\nresulterat i någon riktigt bra lösning. I varje fall\r\nkunde det bli en ny översyn med ett försök att\r\nsamordna de olika insatserna. Jag håller med om att\r\ndet är fler än turistrådet som arbetar med att sälja\r\nSverige. Hur ställer sig statsrådet till det som jag nu\r\nsagt?</pre><pre>Anf. 11 SIGGE GODIN (fp):</pre><pre>Fru talman! Det kan mycket väl diskuteras om\r\nstaten skall driva turistrådet eller inte. Man kan\r\nockså diskutera på vilket sätt verksamheten kan\r\neffektiviseras. Jag tror också att det är nödvändigt\r\nmed en effektivisering. Man kan exempelvis\r\nombilda turistrådet till ett aktiebolag, varvid staten\r\nkan vara delägare och kanske också på sikt lämna\r\ndet hela när läget blivit bättre. I den här situationen\r\nmåste man se till att vi får tillbaka de turister som\r\nvi förlorar, enligt vad några har sagt tidigare. När\r\nstatsrådet nu skall träffa företrädarna för branschen\r\ntycker jag att det är väsentligt att statsrådet\r\nverkligen poängterar att det här inte handlar om\r\nsärintressena, att de skall styra det här. Här handlar\r\ndet om en marknadsföring som är viktig för\r\nSverige. Vi måste kunna knyta till oss nya\r\nintressenter, som också får uppleva den natur, miljö\r\noch de rekreationsmöjligheter som vi verkligen har\r\ni det här landet och som saknas i det övriga Europa.</pre><pre>Anf. 12 Näringsminister PER WESTERBERG\r\n(m):</pre><pre>Fru talman! Jag delar uppfattningen att\r\nsärintressena inte skall få fritt spelrum. Detta är\r\ninte alls avsikten. Vi tror dock inte att det är ett\r\nstatligt turistorgan som skall klara den här typen av\r\nmarknadsföring. Som jag sade tidigare tycker vi att\r\ndet finns andra organ som på ett förtjänstfullt sätt\r\nkan klara att föra ut Sverigebilden på marknaderna\r\noch detta till en någorlunda hygglig kostnad. Vad\r\nvi vill ha är en generell politik internt i landet som\r\nskapar bättre konkurrensförutsättningar för\r\nturistnäringen. Detta har också gjorts genom\r\nförändringar i beskattningen, bl.a. av\r\nmervärdeskatten.</pre><pre>Varje bransch, nästan oavsett vilken, får sköta sin\r\negen marknadsföring. Vi är beredda att\r\nmarknadsföra Sverige. Vi är beredda att ge\r\ngrundplåten till att branschen själv får\r\nförutsättningar att målinriktat söka möjligheter att\r\nstärka turisttillströmningen till Sverige. Men vi tror\r\natt branschen själv har de bästa förutsättningarna\r\natt klara detta.</pre><pre>Anf. 13 LENNART NILSSON (s):</pre><pre>Fru talman! Jag tror också att branschen har de\r\nstörsta förutsättningarna att klara detta bäst. Men\r\nvad det nu handlar om är branschen Sverige, därför\r\natt staten och vi som medborgare har ju nytta av att\r\ntyskar, engelsmän och amerikaner kommer hit. Då\r\nhar naturligtvis staten ett ansvar för att få hit dessa\r\nmänniskor, bl.a. för att förbättra valutabalansen i\r\nvårt samhälle.</pre><pre>Det märkliga är det som nämndes här, nämligen att\r\nman i EG-länderna satsar mycket mer pengar än vi\r\ni Sverige någonsin har gjort på att utveckla\r\nsamordnande organ för att främja turismen.</pre><pre>Jag vill bara konstatera att med den inställning som\r\nministern har hoppas jag att jag nu kan få stöd av\r\nbåde folkpartiet och centern när det gäller att vi\r\nmåste ha ett nationellt organ. Sedan kan man ju\r\ndiskutera på vilket sätt man skall jobba. Men de\r\nsom jublar i detta sammanhang är ju våra\r\nkonkurrenter, danskarna och norrmännen, när vi i\r\nSverige avvecklar.</pre><pre>Anf. 14 TAGE PÅHLSSON (c):</pre><pre>Fru talman! Jag fick inte något svar på min fråga\r\nom statsrådet kan tänka sig att tillsätta någon ny\r\nutredning eller i varje fall medverka till en sådan. I\r\nåtminstone detta sammanhang borde staten kunna\r\ngöra en insats tillsammans med branschen för att\r\nförsöka åstadkomma någon form av\r\nsamordningsinsats, ett turistråd eller något annat,\r\nförhoppningsvis också med någon form av statligt\r\nstöd till administration och annat. Men det\r\nväsentliga i min fråga var: Finner statsrådet denna\r\nbransch så pass intressant att det finns ett sådant\r\nbehov av samordning att detta kan vara av intresse\r\noch att det kan vara en plikt för staten att\r\nåtminstone leda en utredning?</pre><pre>Anf. 15 SIGGE GODIN (fp):</pre><pre>Herr talman! Jag delar statsrådets uppfattning att\r\nnäringen och branschen själv på sikt kan klara\r\ndetta, men inte i dag. I dag finns inte några andra\r\ntillräckligt bra organ som kan fixa detta. När vi då\r\nbefinner oss i ett brytningsläge, när det gäller att\r\nfylla våra anläggningar och att nå nya marknader\r\nosv., borde staten se till att denna verkliga\r\ngrundplåt finns och att detta kommer i gång, att det\r\nfungerar bra och att marknaden och branschen kan\r\nta över detta själva. Men jag tror att man i dag\r\nlångsiktigt måste stötta denna näring annars\r\nförlorar staten massor av pengar som redan har\r\ninvesterats i denna näring och som är väsentliga,\r\nframför allt för våra glesbygder och kustbygder.\r\nDärför tycker jag att det var litet olyckligt att vi just\r\ni dag fick detta besked, även om jag, vilket Lennart\r\nNilsson bör få besked om, delar statsrådets\r\nuppfattning att näringen på sikt säkert klarar detta\r\nsjälv.</pre><pre>Anf. 16 Näringsminister PER WESTERBERG\r\n(m):</pre><pre>Fru talman! Lennart Nilsson säger att staten har ett\r\nansvar för att se till att det kommer turister till\r\nSverige. Staten har, som jag ser det, ett ansvar att\r\nföra fram Sverigebilden utomlands. Detta gäller\r\ninte bara turismen utan alla andra branscher när vi\r\nskall försöka se till att Sverige får en positiv bild,\r\nbåde när det gäller att besöka och att investera i.</pre><pre>Jag är inte beredd att tillsätta någon ny statlig\r\nutredning när det gäller turistnäringen. Jag är\r\ndäremot beredd att diskutera med turistnäringens\r\nbranschorganisationer för att försöka hitta en bra\r\nlösning för de samordningsinsatser som kan\r\nbehövas inom landet. Då skall vi dock inte glömma\r\natt det redan finns sådana på lokal och regional\r\nnivå. Det är därför som vi har avsatt ett\r\nengångsbelopp på 50 milj.kr. som vi är beredda att\r\nanvända för att få i gång denna samordning av\r\nturistinsatserna.</pre><pre>Vi i regeringen har valt att satsa statens medel på\r\natt generellt sett sänka turistmomsen och momsen\r\npå inrikes transporter, vilket innebär att alla\r\nturistföretag gynnas och att de har förutsättningar\r\natt bli mer konkurrenskraftiga. Det tror vi är ett\r\nbättre sätt än riktat branschstöd.</pre><pre>Anf. 17 LENNART NILSSON (s):</pre><pre>Fru talman! Jag tycker inte heller att det behövs\r\nnågon ny utredning om detta. Men jag tycker att\r\ndet är fel utgångspunkt att man först talar om att\r\nman skall avveckla något och sedan resonerar med\r\nbranschen hur man vill att det skall se ut.\r\nEgentligen borde näringsministern ha gjort\r\ntvärtom, nämligen att samla ihop\r\nnäringsföreträdarna och resonera om hur man\r\ntillsammans skall kunna medverka till och förändra\r\ndenna Sverigebild utomlands.</pre><pre>När näringsministern nu har kallat ihop dessa\r\nföreträdare hoppas jag att han grundligt lyssnar på\r\nvad de har att säga. Jag utgår nämligen från att de\r\nanser att staten har ett ansvar bl.a. ekonomiskt med\r\nde kunskaper som finns, bl.a. i Sveriges turistråd,\r\natt bidra till att förändra denna Sverigebild. Då får\r\nman inte göra sig av med denna kunskap. Det finns\r\nnämligen en bred kunskap, oavsett vad man tycker\r\nom Sveriges turistråd, om turismen, dess\r\nförutsättningar och utvecklingsmöjligheter som\r\nman måste ta till vara och som ministern nu bränner\r\nom han inte tar chansen att lyssna på dessa\r\nnäringsföreträdare.</pre><pre>Anf. 18 TAGE PÅHLSSON (c):</pre><pre>Fru talman! Jag tolkar näringsministerns svar som\r\natt han vill se till att Sverige blir ett av de få länder\r\ni världen som inte har en samlande nationell och\r\nobjektivt arbetande kraft som skall agera för\r\nkonsumenter, press, återförsäljare och andra\r\nintressenter världen över. Det tycker jag är tråkigt,\r\neftersom det vittnar om att man egentligen inte har\r\ninsett vad denna bransch betyder för det breda och\r\nsmåskaliga näringslivet i vårt land, inte bara för de\r\nstora turistdrakarna.</pre><pre>Fru talman! Jag konstaterar att jag inte torde kunna\r\nfå något mer vettigt svar, och jag ber därför att få\r\ntacka för mig.</pre><pre>Anf. 19 Näringsminister PER WESTERBERG\r\n(m):</pre><pre>Fru talman! Vi har lagt fram ett förslag om\r\navveckling av turistrådet. Då får vi en diskussion\r\nom vad vi vill och vart vi syftar. Vi tror inte på ett\r\nstatligt turistråd. Vi tror på ett turistråd eller en\r\nturistsamordning som skall grundas på branschens\r\negna organisationer och som skall arbeta\r\nmålinriktat utifrån branschen. Vi tror att det ger det\r\nbästa resultatet och de bästa förutsättningarna att\r\nkostnadseffektivt lyckas.</pre><pre>Jag delar inte heller Tage Påhlssons bild av vad jag\r\nsade om Sverigebilden. Vi kommer att jobba med\r\nen positiv Sverigebild för att locka turister till\r\nSverige. Det kan vi göra genom de organisationer\r\nsom kvarstår. Både svenska institutet, exportrådet\r\noch ambassaderna kan skapa en positiv\r\nSverigebild. Vi tror inte att denna ganska vildvuxna\r\nflora av organisationer behövs, utan vi tror att vi\r\nkan klara oss med denna koncentration, dvs. inget\r\nbranschstöd utan generella förbättringar för alla de\r\nföretag som jobbar. Det tror vi är den bästa\r\nlösningen.</pre><pre>Anf. 20 LENNART NILSSON (s):</pre><pre>Fru talman! Jag har förstått att hela\r\nutgångspunkten för ministern är av ideologisk\r\nkaraktär. Bara för att Sveriges turistråd är ett\r\nstatligt organ är ministern motståndare till det. Men\r\npoängen är ju att oavsett om det är statligt eller\r\ninte -- om det skall vara det kan man alltid\r\ndiskutera -- är det min uppfattning att det behövs\r\nstatliga pengar för att klara viktiga basuppgifter\r\nsom Sveriges nation har för att klara denna\r\nSverigebild. Då blir det intressant att diskutera hur\r\ndetta skall utformas. Och även om det står att man\r\nskall skjuta till 50 milj.kr. som en engångssumma\r\nbudgetåret 1992/93, utgår jag från att ministern\r\nkommer att ändra sig på den punkten och se till att\r\ndet finns medel för att klara de viktiga uppgifter\r\nsom Sverige tillsammans med näringen har. Jag är\r\ninte så övertygad om att ministern kan få ihop den\r\nhär näringen, eftersom campingägare och\r\nhotellägare är konkurrenter. Man vill ha tyskar till\r\ncampingplatserna, och man vill ha tyskar till\r\nhotellen. Under de år som jag har arbetat med\r\ndessa frågor har jag lärt mig att det finns stora\r\nmotsättningar mellan olika grupper inom denna\r\nbransch. Därför har vi som skattebetalare ett\r\nansvar för att detta samordnas på ett riktigt sätt och\r\natt det skjuts till medel.</pre><pre>Anf. 21 Näringsminister PER WESTERBERG\r\n(m):</pre><pre>Fru talman! I detta sammanhang har vi delade\r\nuppfattningar. Det är inte statens och\r\nskattebetalarnas ansvar att för varje bransch sköta\r\nsamordningen. Vi arbetar med generella\r\nekonomiska medel för att skapa bra förutsättningar\r\nför att alla Sveriges företagare skall kunna\r\nexpandera och bli livskraftiga. Vi jobbar med en\r\npositiv Sverigebild utomlands för att locka både\r\ninvesterare och turister till Sverige. Det tror jag är\r\nden bästa modellen. Sedan skall vi gärna, som jag\r\nhar sagt, hjälpa till med en engångssumma för att\r\nförsöka få i gång branschens egna organisationer,\r\npå samma sätt som inom andra branscher, att jobba\r\nmed turistfrågorna och branschspecifika frågor.</pre><pre>Överläggningen var härmed avslutad.</pre><pre>5 § Svar på fråga  1991/92:104 om\r\nsysselsättningen i Västerås</pre><pre>Anf. 22 Näringsminister PER WESTERBERG\r\n(m):</pre><pre>Fru talman! Yngve Wernersson har frågat mig om\r\njag ämnar vidta några åtgärder för att förhindra ett\r\ngenomförande av beslut inom Outokumpu Copper,\r\nsom uppges medföra nedläggning av vissa\r\nverksamheter, och att därigenom trygga\r\nsysselsättningen i Västerås.</pre><pre>Regeringens politik är att de enskilda företagen\r\nskall ta ansvar för och besluta om företagens\r\nutveckling. Staten skall inte styra utvecklingen i\r\nenskilda företag eller branscher. Uppgiften för\r\nstaten är att ange de ramar och regler som behövs\r\nför att få till stånd en effektiv marknadsekonomi.</pre><pre>Givetvis utgår jag i detta sammanhang ifrån att\r\nutlandsägda företag tar ansvar för utveckling och\r\nsysselsättning i samma utsträckning som andra\r\nföretag vid genomförande av nyinvesteringar och\r\nvid struktureringar och neddragningar.</pre><pre>Den nya regeringens ekonomiska politik och\r\nnäringspolitik syftar till att skapa ett bättre\r\nnäringsklimat och tillväxtförutsättningar som\r\nfrämjar landets utveckling. Samtidigt måste\r\nproduktionsförmågan i olika regioner tas till vara\r\noch utvecklas. Goda förutsättningar för företagen\r\när därför av avgörande betydelse för att främja\r\nsysselsättningen och säkra välfärden.</pre><pre>Anf. 23 YNGVE WERNERSSON (s):</pre><pre>Fru talman! Jag vill tacka näringsministern för\r\nsvaret även om jag är långt ifrån nöjd. Statsrådet\r\nutgår från att utlandsägda företag tar ansvar för\r\nsysselsättning och utveckling i Sverige. När det\r\ngäller Outokumpu Copper kan konstateras att så\r\ninte är fallet.</pre><pre>Företagets egna kalkyler visar att man väljer det\r\nsämsta ekonomiska alternativet. Ett skäl är att man\r\nskall rädda bolaget i Spanien från konkurs genom\r\natt flytta moderna maskiner från Sverige till\r\nSpanien. T.o.m. september i år gick valsverket i\r\nVästerås med vinst. Förutsättningarna är de bästa\r\ni Sverige. Det är av andra skäl som verksamheten\r\nflyttas. Därför behövs det aktiva åtgärder från\r\nregeringen, och det förväntar sig de anställda.</pre><pre>Anf. 24 Näringsminister PER WESTERBERG\r\n(m):</pre><pre>Fru talman! Outokumpu Copper är ett utlandsägt\r\nföretag med ett dominerande ägande från finska\r\nstaten. Vi förutsätter att ägaren tar det ansvar som\r\nden anser vara riktigt och gör de ekonomiska\r\növerväganden som är riktiga för företaget och som\r\nkan trygga sysselsättning och utveckling i\r\nföretagsgruppen totalt sett. Jag har inte någon\r\nanledning att tro att ägaren har något horn i sidan\r\ntill just Västerås och på det sättet skulle vilja\r\ngenomföra nedläggning just där av några mycket\r\nunderliga skäl. Jag förutsätter att ägaren fattar\r\nerforderliga och riktiga företagsekonomiska beslut\r\nsom tryggar företagets utveckling på bästa sätt.</pre><pre>Anf. 25 YNGVE WERNERSSON (s):</pre><pre>Fru talman! Jag vill fråga statsrådet vilka åtgärder\r\nhan tänker vidta om Outokumpu Copper inte fattar\r\nsina beslut i enlighet med företagsekonomiska\r\nkalkyler utan fattar dem av andra skäl.</pre><pre>Chefen i den finska koncernledningen sade i ett\r\nTV-program i lördags att medbestämmandeavtal i\r\nSverige inte har något att tillföra utan bara\r\nfördröjer besluten. Med den inställningen behöver\r\nde anställda stöd av politiker för att tillvarata sina\r\nintressen.</pre><pre>Facket har fått nej till att träffa koncernledningen i\r\nFinland. De har också fått nej till en förfrågan att få\r\nen resa betald till en sådan träff i Finland. Ett bättre\r\nnäringsklimat i Sverige löser inte dessa problem.</pre><pre>Anf. 26  Näringsminister PER WESTERBERG\r\n(m):</pre><pre>Fru talman! Ett bättre ekonomiskt klimat ger\r\nväsentligt bättre förutsättningar för företag att\r\nkonkurrera. Vi är inte betjänta av att starta någon\r\nindustristödspolitik, och vi kommer inte att fatta\r\nbeslut om att det behövs ett politiskt medgivande\r\nför nedläggning av en verksamhet som\r\nföretagsledningen icke anser det vara värt att driva\r\nvidare.</pre><pre>Överläggningen var härmed avslutad.</pre><pre>6 §  Svar på fråga 1991/92:101 om\r\nsmåföretagssatsningen i Tanzania</pre><pre>Anf. 27  Statsrådet ALF SVENSSON (kds):</pre><pre>Fru talman! Birgit Henriksson har frågat mig vilka\r\nslutsatser jag drar av en utvärderingsrapport,\r\nnyligen publicerad av SIDA, angående det svenska\r\nsmåindustristödet till Tanzania.</pre><pre>Rapporten utvärderar hela det svenska\r\nsmåindustristödet till Tanzania, som startade år\r\n1975, och jämför de tre kanaler som funnits för\r\nstödet. Dessa är ett systerindustristöd, ett hyr-\r\n/köpsystem för utrustning samt ett kreditsystem för\r\nsmåföretagare. Det totala svenska stödet har\r\nuppgått till 400 milj.kr. i löpande priser, varav\r\n260 milj.kr. har gått till systerindustristödet.\r\nSysterindustristödet har omfattat 34 tanzaniska\r\nföretag, medan småindustristödet i stort har gått till\r\n1 300 företag i Tanzania!</pre><pre>Frågeställaren påstår att 90 % av biståndsmedlen\r\nutgjort ett återflöde till Sverige. Om man läser\r\nrapporten finner man att konsulterna säger att de\r\n''gissar att 80--90 %'' av biståndet till hela\r\nsmåindustristödet gått tillbaka till Sverige.</pre><pre>Rapporten är intressant, så till vida att man\r\nförsöker mäta kostnadseffektiviteten av\r\nsmåindustristödet till Tanzania. Det är dock en\r\nrelativ rapport i bemärkelsen att man drar\r\nslutsatser om systerindustristödets effektivitet i\r\njämförelse med hyr-/köpsystemet resp.\r\nkreditsystemet. De två sistnämnda anses vara\r\nkostnadseffektiva i jämförelse med\r\nsysterindustriprogrammet.</pre><pre>Småindustristödet har haft flera positiva effekter\r\nför Tanzania. Stödet har medfört ökad\r\nsysselsättning, skapat en entreprenöranda och\r\ninneburit överföring av kunskap och teknologi.\r\nGenuina kontakter har skapats mellan tanzaniska\r\nföretag och svenskt näringsliv. Systerindustristödet\r\nmedförde också att man bröt igenom den\r\ninneboende skepsis mot privat ägande som fanns i\r\nTanzania i slutet av 1970-talet och i början av 1980-\r\ntalet.</pre><pre>Min slutsats är dock att systerindustristödet har\r\nvarit kostsamt. En oberoende heltäckande\r\nutvärdering av stödet borde ha gjorts på ett tidigare\r\nstadium i början av 1980-talet, som grund för ett\r\nställningstagande om eventuellt fortsatt stöd.</pre><pre>Man kan med rätta ifrågasätta om gåvobistånd bör\r\nanvändas för att starta företag. En satsning på\r\nsamriskföretag, vilket redan skett för två av de\r\n34 företagen, vore att föredra.</pre><pre>Min slutsats är därför att denna typ av bistånd bör\r\ngå över till SWEDECORP, den nya\r\nbiståndsmyndigheten för näringslivsbistånd, och att\r\ninsatserna, förutom särskild kunskapsöverföring,\r\nfår formen av riskkapitalsatsningar.</pre><pre>Det faktum att Tanzania sedan fem år tillbaka\r\ngenomför ett ekonomiskt reformprogram i rörelse\r\nmot marknadsekonomi innebär att\r\nförutsättningarna för stöd till näringslivsutveckling\r\navsevärt förbättras.</pre><pre>Anf. 28  BIRGIT HENRIKSSON (m):</pre><pre>Fru talman! Jag vill börja med att tacka\r\nbiståndsminister Alf Svensson för svaret.</pre><pre>Sedan jag ställde min fråga har även riksdagens\r\nrevisorer riktat viss kritik mot att riksdagen har för\r\nliten kontroll eller styrförmåga vad gäller\r\nbiståndsinriktningen.</pre><pre>Det är oerhört viktigt att biståndsfrågorna\r\nbehandlas på rätt sätt. Svenskar, som i dag anmodas\r\ndra åt svångremmen, får inte bibringas\r\nuppfattningen att det hela går slentrianmässigt eller\r\natt vi inte följer upp, utvärderar och reviderar\r\nbiståndsprojekt om vi anser att det behövs.</pre><pre>Jag är mycket medveten om att man när det gäller\r\nfrågor om bistånd av så här skilda slag och som går\r\ntill så vitt skilda länder ibland hamnar fel. Men det\r\ngäller att snabbt, betydligt snabbare än som i dag är\r\nfallet, kunna göra korrigeringar och lägga om\r\nkursen. I det avseendet är vi tydligen helt överens.</pre><pre>Nyligen var en del av riksdagens ledamöter\r\ninbjudna till SIDA för att bli informerade om\r\nverksamheten förklarade man faktiskt att man inte\r\nhade uppfattat några nya signaler över huvud taget\r\nangående biståndsinriktning m.m. Det gjorde mig\r\npåmind om systerindustriprogrammet. Flera\r\ngånger har brister påtalats, men SIDA har bara kört\r\nvidare. Jag tycker att det vore tragiskt om man\r\nskulle behöva lägga ner programmet. Ja, det är den\r\nenda kommentar som vi har hört. Då kan man fråga\r\nsig för vem det vore tragiskt -- för dem som arbetar\r\nmed detta eller för vilka?</pre><pre>Därför vill jag fråga statsrådet Alf Svensson om han\r\när beredd att agera, och då naturligtvis inom de\r\nramar som gäller, för att t.ex. överföra verksamhet\r\nav dylikt slag till SWEDECORP. Jag vill dock\r\nockså säga att jag anser att det är positivt att man\r\nhar lyckats bryta igenom den skepsis mot privat\r\nägande som byggts upp under en lång tid av\r\nsocialism. På många punkter är vi således överens.</pre><pre>Anf. 29  Statsrådet ALF SVENSSON (kds):</pre><pre>Fru talman! Det gläder mig att höra detta. Jag är\r\nnaturligtvis mycket angelägen om att vi gör vårt\r\nyttersta för att man på u-avdelningen inte uppfattar\r\noss så, att vi struntar i alla impulser och all den\r\nkritik som kommer. Jag tror att det är väldigt\r\nbetydelsefullt att vi tar åt oss när det gäller sådan\r\nkritik. Vi måste lyssna till vad som sägs. Dessutom\r\nmåste vi göra vad vi kan när det gäller att komma\r\ntill rätta med de fel som finns.</pre><pre>Vidare är jag glad över det som sägs här om att\r\ninsikten finns om att fel kommer att begås och om\r\natt vi kommer att misslyckas. Men vi skall inte låta\r\nfelen passera under en så lång period som i detta\r\nfall utan att reagera. Meningen är, som jag sagt i\r\nmitt svar, att vi skall försöka få över den här typen\r\nav verksamhet till SWEDECORP.</pre><pre>Sedan vill jag ännu en gång understryka att det\r\nfinns ett värde i att få sagt att det händer en del\r\nockså i Tanzania. Nyereres politik med\r\n''ujamabyar'' låste fast landet i ett planekonomiskt\r\nsystem, vilket naturligtvis omöjliggjort vad vi i den\r\nnya regeringen strävar efter. Jag tänker då bl.a. på\r\nde impulser och, skulle jag vilja säga, mycket klara\r\nsignaler som vi har skickat vidare och som jag\r\nhoppas också har nått SIDA.</pre><pre>Nu är en annan tingens ordning på gång också i\r\nTanzania. Låt oss glädjas över det!</pre><pre>Anf. 30  BIRGIT HENRIKSSON (m):</pre><pre>Fru talman! Jag är glad över och tacksam för detta\r\nsvar, biståndsministern, och jag hoppas mycket på\r\natt man snabbare skall gå in med åtgärder. Jag\r\nhoppas alltså att man, när man ser att det blir fel,\r\nsnabbare rättar till det hela. Jag tar det som ett löfte\r\nför framtiden att så blir fallet.</pre><pre>Jag är, som sagt, helt och fullt på det klara med att\r\nmisstag begås. Det ligger nästan i sakens natur att\r\ndet blir så när man kommer ut på okänd mark. Det\r\nvar också problemet med det tidigare låsta landet.\r\nEn fungerande by eller grundstruktur förstördes ju.\r\nOm det som här gjorts har bidragit något är det\r\nokej. Men låt oss se till att inriktningen för\r\nframtiden förändras! Jag tackar alltså för svaret.</pre><pre>Anf. 31  Statsrådet ALF SVENSSON (kds):</pre><pre>Fru talman! Jag frågade mig naturligtvis också\r\nomgående varför ingenting har skett under tiden\r\nfrån 1975 och fram tills nu. Jag vill ha sagt här i\r\nkammaren att det har gjorts utvärderingar, dock\r\ninte så specifika sådana som just den här. Det har\r\ngällt hela småindustrisatsningen, från många olika\r\nländers sida till förmån för Tanzania. Det utgör i\r\noch för sig inte något försvar för att det här arbetet\r\ninte har gjorts tidigare. Men det kanske något\r\nförklarar varför det har tagit så lång tid som det har\r\ngjort. Heltäckande utvärderingar har alltså gjorts\r\navseende hela småindustrisatsningen när det gäller\r\nTanzania. Det var bra att den här aktuella åtgärden\r\nvidtogs. Sedan skall vi komma ihåg att det var\r\nSIDA som tog initiativ i det sammanhanget -- det\r\nhar kanske inte alltid framgått.</pre><pre>Vidare gladde mig just formuleringen att det ligger\r\ni sakens natur att misstag begås.</pre><pre>Anf. 32  BIRGIT HENRIKSSON (m):</pre><pre>Fru talman! Jo, det måste vi ändå sägas vara\r\növerens om. Men just det faktum att det tidigare\r\nförekommit flera signaler -- det gäller då många\r\nsmå utvärderingar och överslag -- som hela tiden\r\nhar pekat mot att det hela håller på att gå galet och\r\natt pengarna inte har avsedd effekt. Det som jag\r\ntycker är tragiskt är att man då inte snabbt har\r\nkunnat, eller velat, gå in med åtgärder. I stället har\r\nman haft inställningen att det är synd att bryta ett\r\nprojekt som man tycker är bra.</pre><pre>Anf. 33  Statsrådet ALF SVENSSON (kds):</pre><pre>Fru talman! Jag vill bara säga att jag tror att man\r\nhar haft insikt här. Men man har hoppats och\r\nönskat, och det tror jag att vi gör litet till mans och\r\nlitet för länge ibland.</pre><pre>Överläggningen var härmed avslutad.</pre><pre></pre><pre>7 § Svar på fråga  1991/92:109 om distributionen\r\nav hjälpsändningar till Baltikum</pre><pre>Anf. 34 Statsrådet ALF SVENSSON (kds):</pre><pre>Fru talman! Bengt Dalström har frågat mig om\r\nregeringen omgående kan lösgöra biståndspengar\r\nför att hjälpa till med de transportproblem som\r\nfinns i Baltikum.</pre><pre>Det svenska biståndet till Central- och Östeuropa\r\nsyftar till att stödja demokratiseringsprocessen,\r\nunderlätta övergången till marknadsekonomi samt\r\nbidra till en förbättring av miljön. Merparten av det\r\nbilaterala biståndet handläggs av BITS och ges\r\nfrämst i form av kunskapsöverföring. SIDA stödjer\r\nenskilda organisationers insatser. Jag vill också\r\nnämna möjligheterna till näringslivsbistånd genom\r\nSWEDECORP, som kan främja investeringar i\r\nCentral- och Östeuropa.</pre><pre>Utöver detta mer långsiktiga bistånd finns det en\r\nberedskap för att ge katastrofhjälp till länderna i\r\nCentral- och Östeuropa om en akut nödsituation\r\nskulle uppstå. Humanitära insatser har redan gjorts\r\ni Rumänien, Albanien och Jugoslavien.\r\nUtvecklingen i vårt närområde följs noggrant.\r\nHittills har en direkt katastrofsituation i Baltikum\r\nkunnat undvikas.</pre><pre>Låt mig så gå till Bengt Dalströms fråga om\r\nproblemen i hamnarna i Baltikum, som försvårar\r\ndistributionen av hjälpsändningar. Enligt den\r\ninformation som vi fått kan problem uppkomma i\r\nsamband med brister i tullhanteringen av gods,\r\ndålig säkerhet i hamnarna, begränsade\r\nlagermöjligheter m.m. Jag vill här särskilt påpeka\r\natt vi har goda kontakter med regeringarna i\r\nBaltikum. Om det i dessa kontakter skulle visa sig\r\natt det behövs insatser för att förbättra\r\ndistributionssystemet kan sådana projekt\r\növervägas. BITS har redan bistått de baltiska\r\nstaterna på transportområdet.</pre><pre>Anf. 35 BENGT DALSTRÖM (nyd):</pre><pre>Fru talman! Jag tackar statsrådet för svaret. Men\r\njag måste nog uttrycka en viss besvikelse över att\r\nregeringen i nuläget trots allt inte är beredd att\r\nhjälpa Baltikum med tanke på det nödläge som är.\r\nEn mängd livsmedel och andra förnödenheter\r\nligger uppenbarligen kvar och förstörs i\r\nhamnarna -- detta sagt på basis av information som\r\nregeringen i dag säger sig ha fått.</pre><pre>Mot den bakgrunden vill jag anknyta till vad som\r\nstår i en ledarartikel i Svenska Dagbladet i dag:</pre><pre>''Däremot är det troligt att ett renodlat och i tiden\r\nbegränsat katastrofbistånd skulle fungera. Det\r\nskulle fylla en viktig funktion genom att brygga\r\növer perioden fram tills dess de baltiska\r\nregeringarna har försörjningsläget under\r\nnågorlunda kontroll.</pre><pre>För det är just nu, och något år framåt i tiden, som\r\nde baltiska staterna är i ett verkligt behov av utifrån\r\nkommande hjälp. Får de inte den hjälpen, är risken\r\nstor för att den politiska och ekonomiska\r\nsituationen blir så pass instabil att utvecklingen på\r\nsikt hotas.''</pre><pre>Med anledning härav och med anledning av min\r\ntidigare framställda fråga vill jag ge uttryck för\r\nförhoppningen att statsrådet är beredd att\r\nytterligare informera sig om läget genom att ta\r\nemot en representant från transportministeriet i\r\nLettland, vilken avser att komma hit nästa vecka\r\ntillsammans med den aktuelle\r\nnäringslivsrepresentanten i Sverige. Det är mitt\r\nönskemål, och jag undrar om statsrådet är beredd\r\natt göra detta.</pre><pre>Anf. 36 Statsrådet ALF SVENSSON (kds):</pre><pre>Fru talman! Jag kan försäkra Bengt Dalström om\r\natt vi, när vi fick den här frågan, informerade oss\r\ngrundligt om situationen i Estland och, i synnerhet,\r\ni Lettland. Vad man där har påtalat är onekligen\r\nvissa bekymmer i hamnarna, som främst beror på\r\natt de som tidigare var vana vid att förtulla och\r\nklarera varor, alltså sovjetiska medborgare, nu har\r\nlämnat området. De här båda länderna har ännu\r\ninte så att säga egna utbildade tullkontrollörer.\r\nDessutom har man bekymmer, enligt information\r\nsom vi har fått, med bl.a. kriminaliteten.</pre><pre>Men viljan från vår sida att ställa upp är helt\r\nentydig. Erforderliga kanaler finns också. Det är\r\ndock inte detsamma som att det inte skulle finnas\r\nnågra svårigheter, och då från både svensk och\r\nbaltisk sida -- från baltisk sida när det gäller att\r\nadministrera just den problemsituation som har\r\nuppkommit med tanke på att de Sovjetmedborgare\r\nsom tidigare hade hand om dessa saker nu, som\r\nsagt, har lämnat landet.</pre><pre>Anf. 37 BENGT DALSTRÖM (nyd):</pre><pre>Fru talman! Jag har, herr statsråd, fått information\r\nfrån en företagare som personligen har besökt\r\nhamnarna i området, och då i synnerhet i Lettland,\r\nför att konstatera hur läget är. Den här mannen har\r\nkontakter med transportministeriet och\r\nkonstaterar att liggande hjälpsändningar och\r\nförnödenheter i högsta grad är beroende av\r\nmöjligheterna att transportera dessa varor i landet.\r\nDet saknas alltså transportfordon, släpvagnar,\r\ntrailrar osv. -- saker som det svenska näringslivet\r\nskulle kunna bistå med. Det är den sortens hjälp\r\nsom man vill diskutera och möjliggöra genom\r\nkontakter med herr statsrådet.</pre><pre>Anf. 38 Statsrådet ALF SVENSSON (kds):</pre><pre>Fru talman! Jag menar att det går att hjälpa till här,\r\nom det nu är just nämnda hjälpbehov som är mest\r\nakuta. Vi har från de här ländernas regeringar fått\r\nbeskedet att det i första hand kanske är andra\r\ninsatser som behöver göras. Man klarar alltså inte\r\nav att tullklarera varor. Men det viktiga, Bengt\r\nDalström är att vi är överens om att hjälpa till, och\r\ndet är vi uppenbarligen.</pre><pre>Anf. 39 BENGT DALSTRÖM (nyd):</pre><pre>Fru talman! Jag tackar för svaret.</pre><pre>Överläggningen var härmed avslutad.</pre><pre>8 § Svar på fråga  1991/92:113 om Iran och de\r\nmänskliga rättigheterna</pre><pre>Anf. 40 Statsrådet ALF SVENSSON (kds):</pre><pre>Fru talman! Bengt Hurtig har frågat\r\nutrikesministern om regeringen avser att i FN-\r\nsammanhang agera i fråga om de mänskliga\r\nrättigheterna i Iran.</pre><pre>Frågan har överlämnats till mig för besvarande.</pre><pre>Inledningsvis vill jag klargöra att den iranska\r\nregeringen inte har vänt sig till den svenska\r\nregeringen och begärt att den skall stoppa den\r\niranska motståndsrörelsen Mujahedins aktiviteter i\r\nSverige.</pre><pre>Främjandet av mänskliga rättigheter och kritik av\r\nbrott mot dessa är en viktig del av svensk\r\nutrikespolitik. Regeringen hävdar Sveriges\r\nståndpunkt i fråga om mänskliga rättigheter i\r\nbilaterala kontakter, i internationella fora och på\r\nsätt som övrigt befinns lämpligt. Så är även fallet\r\nmed Iran.</pre><pre>FNs kommission för de mänskliga rättigheterna\r\nbehandlar MR-situationen i Iran sedan år 1982.\r\nKommissionen beslöt år 1984 att tillsätta en särskild\r\nrepresentant för att granska Iran. Denne avger\r\nvarje år en rapport till kommissionens möte i\r\nfebruari--mars.</pre><pre>Som nybliven medlem av kommissionen gick\r\nSverige i början av år 1989 för första gången in som\r\nmedförslagsställare beträffande kommissionens\r\nIran-resolution, som gav uttryck för kritik\r\nbeträffande MR-situationen i landet.</pre><pre>Den särskilde representanten har besökt Iran två\r\ngånger under år 1990 för att rapportera om MR-\r\nsituationen där. Av den senaste rapporten som\r\nlades fram vid kommissionens möte februari--mars\r\n1991 framgår att situationen i Iran kräver fortsatt\r\nFN-granskning. Den särskilde representanten\r\npekar särskilt på det stora antalet avrättningar.\r\nOmständigheterna kring dessa är ibland att\r\nbetrakta som tortyr. Den iranska strafflagen\r\nbehöver reformeras och då främst när det gäller\r\ndödsstraffets tillämpning. Allvarliga ingrepp i\r\nyttrande- och församlingsfriheten består.</pre><pre>Eftersom regeringen i Iran ansåg att fortsatt\r\ngranskning inte var nödvändig gjordes från iransk\r\nsida under kommissionsmötet starka försök att\r\navsluta den särskilde representantens uppdrag.\r\nEfter intensiva förhandlingar mellan Iran och den\r\ntraditionella förslagsställargruppen, inkl. Sverige,\r\nantog dock kommissionen en resolution med\r\ninnebörden att representantens mandat förlängdes\r\nmed ytterligare ett år.</pre><pre>Sverige är fr.o.m. år 1992 inte längre medlem av\r\nFNs kommission för de mänskliga rättigheterna.\r\nDen svenska regeringen avser icke desto mindre att\r\naktivt verka för att situationen på de mänskliga\r\nrättigheternas område i Iran även i fortsättningen\r\nkomer att uppmärksammas i FN.</pre><pre>Anf. 41 BENGT HURTIG (v):</pre><pre>Fru talman! Jag får tacka för svaret. Det är mitt i\r\nallt mörkret något glädjande att det i alla fall inte\r\nfinns någon formell framställan om att man skall\r\nvidta åtgärder i Sverige mot den iranska\r\nmotståndsrörelsens eventuella aktiviteter. Men\r\nhela andan i de utspel som förmodligen sker via\r\npresskonferenser är en fortsättning på det\r\narbetssätt som man använde när man utfärdade\r\ndödsdomen över Salman Rushdie. Det är en, enligt\r\ninternationell rätt, oacceptabel arbetsstil.</pre><pre>Vi har en lång rad rapporter, från Amnesty och\r\nandra folkrättsorganisationer, som pekar på att\r\nIran är det land där flest avrättningar sker. Det är\r\nfler än i Kina, som har en mycket större befolkning,\r\noch där man också flitigt använder avrättningar.\r\nMan har under rättegångar inte tillgång till\r\nförsvarsadvokater. Man får inte använda vittnen för\r\nsin sak. Anhöriga underrättas ej osv.</pre><pre>I fjol greps 20 framstående regimkritiker, som\r\nskrivit brev till regeringen och klagat på situationen\r\nsamt framhållit de mänskliga rättigheterna. Nyligen\r\nhar nio av dessa dömts till fortsatt fängelse. Många\r\när äldre och svaga och skulle egentligen ha frigivits\r\nav hälsoskäl om inte annat. Naturligtvis är detta en\r\nfullständigt oacceptabel situation.</pre><pre>Jag hade hoppats att det av svaret skulle ha\r\nframgått att regeringen nu har instruerat den\r\nsvenska delegationen i FN att kraftfullt göra en sista\r\ninsats för de mänskliga rättigheterna i Iran, nu när\r\nSverige går in på slutvarvet av sitt medlemskap i\r\nkommissionen för de mänskliga rättigheterna.</pre><pre>Anf. 42 Statsrådet ALF SVENSSON (kds):</pre><pre>Fru talman! Bengt Hurtig och jag är helt överens\r\nom att situationen i Iran är outhärdlig för många.\r\nDet är alldeles korrekt att avrättningarna är många.\r\nJag har statistik med mig här som, om man jämför\r\nde första sju månaderna 1990 med de första sju\r\nmånaderna 1991, visar en dramatisk ökning av\r\navrättningarna. 1990 handlade det om 203\r\navrättningar, 1991 om 647. Bengt Hurtig kan få\r\ndenna statistik av mig efteråt.</pre><pre>Men jag vill också säga att den svenska regeringen\r\ntar upp detta gång på gång och är ivrig när det gäller\r\natt tala om för den iranska regeringen att vi inte\r\naccepterar deras sätt att hantera MR-frågor. Senast\r\nett sådant åsiktsutbyte ägde rum var när chefen för\r\nrättsavdelningen i iranska utrikesministeriet\r\nbesökte Sverige i början av oktober i år. Då togs\r\ndetta upp, och vi kommer att fortsätta. Var\r\nförvissad om det.</pre><pre>Anf. 43 BENGT HURTIG (v):</pre><pre>Fru talman! Jag kan ändå konstatera att någon\r\nsärskild instruktion om att agera kraftfullt under\r\ndet nu pågående mötet i generalförsamlingen inte\r\nhar getts. Om jag förstår saken rätt utvecklar vi\r\nvåra kommersiella och ekonomiska förbindelser\r\nmed Iran. I andra sammanhang har det från\r\nregeringens sida betonats att det ibland kan vara ett\r\nriktigt initiativ att hålla tillbaka det ekonomiska och\r\nkommersiella utbytet med regimer som kraftfullt\r\nförgriper sig på de mänskliga rättigheterna. Men\r\nnågra sådana initiativ från regeringen har jag inte\r\nheller kunnat notera.</pre><pre>Avser regeringen att ta något initiativ i dessa\r\navseenden?</pre><pre>Anf. 44 Statsrådet ALF SVENSSON (kds):</pre><pre>Fru talman! Det här är en principfråga som vi kan\r\nresonera mycket länge runt. Om vi håller oss till\r\nIran, kan vi trots allt konstatera att man öppnat sig\r\nför kontakter på ett helt annat sätt på sistone än vad\r\nsom var fallet för några få år sedan. Det är, som\r\nnågon uttryckte det, en intensiv besöksdiplomati.</pre><pre>Iranierna själva har faktiskt också anordnat ett\r\nseminarium om mänskliga rättigheter. Vad det nu\r\nhade för verkan kan vi naturligtvis ha olika\r\nuppfattning om. Men det finns en spänning mellan\r\nolika grupper inom den iranska regeringen och\r\nstaten. Personligen tror jag att det vore fel av oss att\r\ndra oss därifrån. I stället bör vi finnas där och\r\nförsöka påverka.</pre><pre>Anf. 45 BENGT HURTIG (v):</pre><pre>Fru talman! Vi må ha delade meningar om detta. I\r\nvissa sammanhang tror jag att en återhållsamhet i\r\nde kommersiella relationerna kan vara en värdefull\r\nmarkering.</pre><pre>Ibland säger man att utvecklingen går åt rätt håll,\r\ndet blir bättre och bättre, man blir mer öppen.\r\nSamtidigt växer oppositionen inne i Iran. Det\r\nförekommer demonstrationer och öppen kritik,\r\nsom jag tidigare nämnde. Det ger en tendens till att\r\nregimen blir brutalare och brutalare av rädsla för\r\noppositionen. Det är naturligtvis förklaringen till\r\natt förtrycket, enligt många bedömare, har ökat\r\nunder 1991. Därför anser jag att det skulle vara\r\nangeläget om regeringen gjorde en kraftfull\r\nmarkering när det gäller de kommersiella\r\nförbindelserna.</pre><pre>Anf. 46 Statsrådet ALF SVENSSON (kds):</pre><pre>Fru talman! Vår bedömning är den att det klokaste\r\noch mest effektiva vi kan göra är att rakryggat\r\nfortsätta påtryckningarna inom FNs kommission\r\nför de mänskliga rättigheterna och där försöka ena\r\nnationer i ställningstaganden för MR-frågor, bl.a. i\r\nIran. Det enhetsarbetet har inte alltid varit så lätt.\r\nMen det är trots allt nödvändigt för att man skall nå\r\nresultat. Det är, fru talman, min uppfattning att vi\r\ndär inte får svikta.</pre><pre>Anf. 47 BENGT HURTIG (v):</pre><pre>Fru talman! Det är naturligtvis ett oerhört\r\nväsentligt arbete man bedriver via FN och dess MR-\r\nkommission. Jag vill naturligtvis att man om möjligt\r\nskall öka intensiteten i det arbetet.</pre><pre>Men oppositionen i Iran har riktat kritik mot det\r\nresultat som den här observatören har kommit fram\r\ntill. Man anser att han delvis har blivit manipulerad\r\nav de iranska myndigheterna. En breddning av\r\naktiviteterna när det gäller Iran, som är ett särskilt\r\nsvårt fall, tycker jag vore välkommet.</pre><pre>Anf. 48 Statsrådet ALF SVENSSON (kds):</pre><pre>Fru talman! Låt mig säga att jag har mycket stor\r\nförståelse för att oppositionen inte är nöjd. Hur\r\nskulle den kunna vara det. Men vi får heller inte\r\nglömma att de officiella myndigheterna i Iran stred\r\ntappert för att bli av med observatören. Det är\r\nockså ett tecken, Bengt Hurtig.</pre><pre>Överläggningen var härmed avslutad.</pre><pre>9 § Svar på fråga  1991/92:99 om\r\nförsäkringsbolaget Njords konkurs, m.m.</pre><pre>Anf. 49 Statsrådet BO LUNDGREN (m):</pre><pre>Fru talman! Birger Andersson har frågat mig\r\nvarför jag inte är beredd att ingripa för att lindra\r\nverkningarna för skadedrabbade\r\nsakförsäkringstagare hos försäkringsbolaget Njord\r\noch vilka långsiktiga åtgärder regeringen är beredd\r\natt vidta för att förhindra ett upprepande.</pre><pre>Den främsta orsaken till Njords konkurs tycks vara\r\natt bolaget underlåtit att teckna återförsäkring för\r\nstörre kreditgarantiåtaganden som bolaget\r\ntvingades infria.</pre><pre>Omedelbart efter Njords konkurs tillsatte\r\nregeringen en utredningsman (Fi 1991:05) som\r\nskall utreda vissa frågor om kreditförsäkring och\r\nåterförsäkring av kreditförsäkring. Utredningen\r\nskall redovisas före utgången av februari 1992.\r\nVidare utreder finansinspektionen vad som har\r\nhänt i det aktuella fallet. Finansinspektionens\r\nutredning beräknas vara klar i slutet av november\r\n1991.</pre><pre>Det är oundvikligt att ett företags konkurs leder till\r\nnegativa verkningar för fordringsägarna. Det gäller\r\nlika väl vid denna konkurs som vid andra\r\nkonkurser.</pre><pre>Jag beklagar självfallet de enskilda\r\nförsäkringstagare som drabbats av Njords konkurs,\r\nmen det har hittills inte framkommit några\r\nomständigheter som talar för att staten bör ersätta\r\ndem för förluster i anledning av Njords konkurs.</pre><pre>Birger Andersson har också frågat vilka åtgärder\r\nregeringen är beredd att vidta för att förhindra att\r\nnågot liknande inträffar i framtiden. Såvitt avser\r\nkreditförsäkring ingår frågor av det slaget i det\r\nuppdrag som lämnats den av regeringen tillsatta\r\nutredningsmannen. Mera allmänt kan det\r\nkonstateras att det i många medlemsstater inom\r\nEG finns garantisystem av olika slag till förmån för\r\nförsäkringstagare i händelse av ett\r\nförsäkringsbolags konkurs. I betraktande av vad\r\nsom nu inträffat med försäkringsbolaget Njord kan\r\nman överväga om inte ett liknande system skulle ha\r\nen funktion att fylla även i Sverige. Jag är dock inte\r\nberedd att nu ta ställning till vilka åtgärder som kan\r\nbehöva vidtas för att förstärka försäkringstagarnas\r\nställning. Det kan finnas anledning att återkomma\r\ntill frågan när resultatet av finansinspektionens och\r\nden särskilda utredningsmannens arbete föreligger.</pre><pre></pre><pre>Anf. 50 BIRGER ANDERSSON (c):</pre><pre>Fru talman! Jag ber att få tacka statsrådet för\r\nsvaret.</pre><pre>Min fråga berör det aktuella problemet med Njords\r\nkonkurs. Den gäller också, som statsrådet mycket\r\nriktigt sade, vad vi kan göra för att förhindra ett\r\nupprepande.</pre><pre>Försäkringsbolaget Njord var ett ungt\r\nförsäkringsbolag med tre separata avdelningar:\r\nsakförsäkringar, borgens- och kreditförsäkringar\r\noch den tredje avdelningen var internationell\r\nåterförsäkring. Det är alltså sakförsäkringarna som\r\njag har tagit upp i min fråga.</pre><pre>Det finns exempel på företagare som har tecknat\r\nförsäkring. De har betalat sina premier i laga\r\nordning. De har trott sig ha ett fullgott skadeskydd.\r\nDet har inträffat bränder, svåra bränder i vissa fall.\r\nFörsäkringsbolaget har gått i konkurs, och de som\r\när försäkringstagare har alltså inte fått ut någon\r\nersättning för inträffade skador.</pre><pre>Statsrådet och jag är säkert överens om att det är\r\nde små och medelstora företagen som vi måste\r\nbygga den ekonomiska utvecklingen på i Sverige.\r\nJag skulle inledningsvis vilja fråga statsrådet om\r\nhan anser att de sakförsäkringar som företagen har\r\ntecknat har gett ett fullgott skydd. Dessutom skulle\r\njag vilja ställa ytterligare en fråga: Hur skulle de\r\ndrabbade sakförsäkringstagarna ha kunnat gardera\r\nsig mot denna utomordentligt ovanliga händelse?\r\nEtt försäkringsbolags konkurs -- det var 70 år sedan\r\nen liknande händelse inträffade.</pre><pre>Anf. 51 Statsrådet BO LUNDGREN (m):</pre><pre>Fru talman! Jag är överens med Birger Andersson\r\nom att småföretagen är en ryggrad i svensk\r\nekonomi redan i dag. De är en utvecklingsfaktor\r\nsom vi måste skapa bättre arbetsvillkor för. Det är\r\nett av skälen till regeringens förslag på olika\r\nområden.</pre><pre>Här är det fråga om ett enskilt företag som har gått\r\ni konkurs. Liksom i olika sammanhang när företag\r\ngår i konkurs kan fordringsägare av olika slag\r\nkomma att bli skadelidande. Det är en ofrånkomlig\r\noch beklaglig följd av konkurser.</pre><pre>Frågan är om staten har något ansvar i det här\r\nsammanhanget. Den slutsats som jag och\r\nregeringen har dragit är att det inte finns någonting\r\nsom visar att staten skulle ha ett ansvar. Det skulle\r\ni så fall inte enbart gälla dessa mindre företag. Det\r\nskulle gälla samtliga fordringsägare i konkursen.</pre><pre>Anf. 52 BIRGER ANDERSSON (c):</pre><pre>Fru talman! Jag skall be att få läsa ett par rader ur\r\nNjords årsredovisning: ''NJORD har under året\r\nfortsatt sin kraftfulla tillväxt inom alla\r\nverksamhetsgrenar.'' Litet längre ned står:</pre><pre>''Med de stora svängningar på marknaden som\r\nförevarit under 1990, där flera svenska\r\nförsäkringsbolag fått vidkännas stora sänkningar av\r\nsitt konsolideringskapital har NJORD lyckats öka\r\nsitt.''</pre><pre>Jag förstår mycket väl varför inte statsrådet svarade\r\npå min fråga om hur sakförsäkringstagarna skulle\r\nha kunnat gardera sig. Jag har mycket svårt att hitta\r\nnågot svar på den frågan. Kan statsrådet\r\nåterkomma och ge mig ett svar i något av de\r\nföljande inläggen vore jag tacksam. Här finns\r\nnämligen företrädare för försäkringsbolaget, här\r\nfinns sakförsäkringstagare som anser att det borde\r\ntillsättas en opartisk utredning. Det beror bl.a. på\r\natt det bland revisorerna finns en revisor som tillhör\r\nfinansinspektionen.</pre><pre>Jag skulle vilja fråga: Är statsrådet beredd att\r\ntillmötesgå denna begäran från försäkringsbolagets\r\nföreträdare och från sakförsäkringstagare, att\r\ntillsätta en opartisk utredning?</pre><pre>Anf. 53 Statsrådet BO LUNDGREN (m):</pre><pre>Fru talman! Det är två frågeställningar. Låt mig\r\nbeträffande den första återigen säga att det inte är\r\nmöjligt för staten att gå in och i olika\r\nkonkurssituationer hålla dem som drabbas\r\nskadeslösa. Det är fullkomligt omöjligt, och det är\r\njag övertygad om att Birger Andersson och jag är\r\növerens om. Detta är en besvärlig situation för\r\nmånga mindre företag. Det är beklagligt. Det tror\r\njag också att vi är helt överens om.</pre><pre>Beträffande de utredningar som företas räknar jag\r\nmed att finansinspektionens internutredning kan\r\nföredras för mig inom kort. När det sker kommer\r\njag naturligtvis att värdera den utredningens\r\nresultat och vidta de eventuella åtgärder som kan\r\nbli nödvändiga.</pre><pre>Anf. 54 BIRGER ANDERSSON (c):</pre><pre>Fru talman! Jag vet inte om statsrådet har uppfattat\r\natt detta är en speciell fråga. Det gäller ett\r\nförsäkringsbolag, en händelse som väl ingen av oss\r\nminns har skett tidigare. Det var 70 år sedan det\r\nsenast hände.</pre><pre>Om vi har tagit en skadeförsäkring, har vi väl alla\r\nräknat med att vi har ett fullgott försäkringsskydd.\r\nJag har exempel på ett par företag som har råkat\r\nsärskilt illa ut. Det ena företaget har ca 80\r\nanställda. Det är det helt dominerande företaget på\r\norten. Totalt för de två företag som jag har tagit upp\r\nrör det sig om ca 7 milj.kr. Ur statens synpunkt är\r\ndet en liten summa, men för de här företagen kan\r\ndet vara helt avgörande för att de skall kunna leva\r\nvidare. Om de skulle komma på obestånd, kan det\r\nkomma att kosta staten mycket mer i\r\nförlängningen. Därför vill jag vädja till statsrådet\r\natt regeringen måtte ta upp frågan på nytt, i\r\nsynnerhet för de här två företagen som har drabbats\r\nextra hårt, samt att man även väger in\r\nsysselsättningspolitiska aspekter i frågan.</pre><pre>Anf. 55 Statsrådet BO LUNDGREN (m):</pre><pre>Fru talman! Detta är inte fråga om viljan att stötta\r\nde företag som är berörda. Alla beklagar vi deras\r\nsituation. Jag är väl underrättad om vad som har\r\ninträffat. Jag är väl underrättad om deras speciella\r\nsituation. Här är det fråga om huruvida staten skall\r\ngå in utan anledning och ersätta företag som har\r\ndrabbats i en konkurs. Det är en fråga med generell\r\nverkan och av principiellt mycket stor betydelse.\r\nDet är inte fråga om bara tre företag. Det är\r\nalldeles uppenbart att skulle staten gå in och göra\r\nett särskilt åtagande i de här fallen gäller det\r\nsamtliga fordringsägare. Det får också verkan på\r\nmånga andra fall där man kan anse att det är\r\noskäligt att enskilda drabbas. Här är det fråga om\r\nhuruvida staten skulle ha kunnat ha ett delansvar.\r\nIngenting tyder på detta. Det finns alltså ingen\r\nanledning och ingen möjlighet för regeringen att\r\ngöra något undantag från de principiella riktlinjer\r\nsom kan gälla i det här sammanhanget.</pre><pre>Anf. 56 BIRGER ANDERSSON (c):</pre><pre>Herr talman! Jag är väl medveten om att detta är\r\nett s.k. blandat försäkringsbolag. Det är bara några\r\når sedan man fick den möjligheten. Jag har också\r\nläst regeringsbeslutet som gav Njord den här\r\nmöjligheten. Där står det faktiskt att\r\nförsäkringsinspektionen skall utföra mycket\r\nnoggranna och regelbundna granskningar. Det var\r\ndärför jag ställde frågan om det kan vara lämpligt --\r\ndet tycker alltså inte jag -- att finansinspektionen så\r\natt säga utreder sig själv. Jag tycker att det vore väl\r\nmotiverat att ha en opartisk utredning. Jag tycker\r\natt det är litet tråkigt att inte statsrådet är beredd\r\natt gå med på den saken. Jag tycker att det finns\r\nanledning att tillsätta en opartisk utredning, så att\r\ninte sakförsäkringstagarna och företrädarna för\r\nförsäkringsbolaget tror att granskningen är jävig.</pre><pre>Jag skulle ett litet ögonblick vilja beröra de\r\nlångsiktiga problemen. Inom EG säger statsrådet\r\natt det finns garantisystem. Jag har tittat litet grand\r\npå EGs bestämmeler. Där finns både garantifond\r\noch utjämningsfond. Det är tydligt att statsrådet i\r\nalla fall är på det klara med att det finns brister i\r\nnuvarande lagstiftning, och att statsrådet är beredd\r\natt ta bort de brister som finns.</pre><pre>Anf. 57 Statsrådet BO LUNDGREN (m):</pre><pre>Fru talman! Det är uppenbart att det finns, som jag\r\nredovisade, en utredningsman som utreder vissa\r\nfrågor om kreditförsäkring och återförsäkring av\r\nkreditförsäkring. Det finns anledning att\r\nåterkomma till ställningstagandena när\r\nutredningsmannen har presenterat sitt resultat.</pre><pre>Vad gäller frågan om den utredning som bedrivs\r\ninom finansinspektionen klargjorde jag tidigare\r\nmin inställning, nämligen att så fort denna\r\nutredning har överlämnats till mig, kommer jag att\r\nvärdera den och även att ta ställning till om det\r\nkrävs kompletterande åtgärder. Skulle det krävas\r\nkompletterande åtgärder kommer jag självfallet att\r\nse till att sådana åtgärder vidtas.</pre><pre>Anf. 58 BIRGER ANDERSSON (c):</pre><pre>Fru talman! Jag är tacksam för det senaste svaret.\r\nSamtidigt är både statsrådet och jag väl medvetna\r\nom att en konkursutredning tar lång tid. Det kan\r\ndröja fyra fem år innan de drabbade företagen kan\r\nfå någon form av utdelning. Jag tycker alltså att det\r\nskulle finnas anledning för regeringen att i de två\r\nfall som jag nämnde -- ett företag i Småland och ett\r\nföretag i Västmanland -- väga in de\r\nsysselsättningspolitiska aspekterna. Man måste\r\ngöra en total samhällsekonomisk bedömning.</pre><pre>Anf. 59 Statsrådet BO LUNDGREN (m):</pre><pre>Fru talman! Vi diskuterar olika saker. Vi kan ta\r\nupp frågan om utredning. Finansinspektionens\r\nutredning kommer sannolikt att kunna bekantgöras\r\nför mig inom några veckor. Då finns det anledning\r\natt värdera den. Den särskilda utredningsmannen\r\nkommer att lämna sin rapport och sina\r\növerväganden i februari 1992. Det är också inom\r\nmycket kort tid.</pre><pre>Den andra frågeställningen är inte en fråga om\r\nhuruvida staten skall ge särskilt stöd till tre mindre\r\nföretag eller inte. Det är fråga om statens\r\nskyldighet när det gäller en allmän konkurs, där det\r\nfinns risk för att både enskilda och företag lider\r\nskada. Detta är beklagligt, men det är ingenting\r\nsom staten kan gottgöra. Det skulle leda till\r\noöverskådliga konsekvenser i andra sammanhang.</pre><pre>Anf. 60 BIRGER ANDERSSON (c):</pre><pre>Fru talman! För att vi inte skall missförstå\r\nvarandra, förmodar jag att statsrådet menar Kurt\r\nMalmgrens utredning, dvs. när det gäller den\r\nutredning som skall vara klar i februari 1992. Om\r\njag är rätt underrättad, kommer den utredningen\r\ninte alls att ta upp de problemställningar som jag nu\r\nanser skall behandlas i sammanhanget. Det gäller\r\natt se om finansinspektionens myndighetsutövning\r\nhar skett på ett korrekt sätt. Även revisorer och\r\nstyrelse har ansvar i ett bolag -- som i det här fallet\r\nett försäkringsbolag.</pre><pre>Anf. 61 Statsrådet BO LUNDGREN (m):</pre><pre>Fru talman! Det pågår två utredningar. Inom\r\nfinansinspektionen företas en intern utredning.\r\nDenna kommer jag självfallet att ta del av så fort\r\nden här klar. Det kommer att ske inom kort. Jag är\r\nsedan, om det skulle visa sig nödvändigt, beredd att\r\nvidta eventuella kompletterande åtgärder.</pre><pre>Anf. 62 BIRGER ANDERSSON (c):</pre><pre>Fru talman! För att företrädare för\r\nförsäkringsbolaget och sakförsäkringstagare skall\r\nkänna sig riktigt lugna, hoppas jag att statsrådet\r\ntillsätter en kompletterande utredning så\r\nsmåningom.</pre><pre>Överläggningen var härmed avslutad.</pre><pre>10 § Svar på fråga  1991/92:106 om momsen och\r\nteatrarna</pre><pre>Anf. 63 Statsrådet BO LUNDGREN (m):</pre><pre>Fru talman! Lennart Fridén har frågat\r\nfinansminister Anne Wibble vad som kommer att\r\ngöras för att rätta till den med anledning av\r\nskattereformen uppkomna ekonomiska situationen\r\nför bl.a. de kommunala teatrarna. Arbetet inom\r\nregeringen är så fördelat att det är jag som skall\r\nsvara på frågan.</pre><pre>I samband med reformeringen av mervärdeskatten\r\nundantogs från skatteplikt bl.a. vissa\r\nkulturaktiviteter -- däribland teaterföreställningar.\r\nKonsekvensen av ett undantag från skatteplikt är\r\natt det inte föreligger någon rätt att dra av den\r\nmervärdeskatt som belöper på de förvärv som görs\r\nför verksamheten. Situationen är i detta hänseende\r\ndensamma för alla som tillhandahåller varor eller\r\ntjänster som inte är skattepliktiga. Detta gäller\r\nt.ex. banker och försäkringsbolag såväl som\r\nteaterföretag.</pre><pre>För att undanröja vissa konkurrensproblem\r\ninfördes i samband med reformen också en generell\r\navdragsrätt för ingående mervärdeskatt i\r\nkommunal och landstingskommunal verksamhet.\r\nDenna ordning syftar till att utjämna\r\nmervärdeskattens snedvridande effekter vid val\r\nmellan kommunal egenregi resp. upphandling. Det\r\nbör emellertid betonas att denna ordning totalt sett\r\ninte innebär några egentliga kostnadsfördelar för\r\nkommunerna. Den ekonomiska fördel som\r\navdragsrätten medför får kommunerna gemensamt\r\nutge ersättning för till staten genom den s.k.\r\navräkningsskatten.</pre><pre>Den kommunala kulturverksamheten kan vara\r\norganiserad på olika sätt. I vissa kommuner ingår\r\nverksamheten som en del i den kommunala\r\nverksamheten. I andra har t.ex.\r\nteaterverksamheten lagts i ett kommunalt bolag\r\neller i en stiftelse med kommunen som huvudman.\r\nGenom att det i det första fallet är kommunen som\r\ndirekt bedriver verksamheten omfattas den\r\ningående mervärdeskatten av den generella\r\navdragsrätten. I det andra fallet föreligger -- liksom\r\nför privatteatrarna -- inte någon avdragsrätt över\r\nhuvud taget. Som jag tidigare har påpekat innebär\r\nden kommunala avdragsrätten emellertid inte\r\nnågra egentliga kostnadsfördelar totalt sett.</pre><pre>Inom finansdepartementet bereds för närvarande\r\nett ärende som rör den kommunala\r\nteaterverksamheten och som har initierats av\r\nSvenska Kommunförbundet och\r\nLandstingsförbundet. Jag är därför inte beredd att\r\nnu ta ställning i dessa frågor.</pre><pre>Anf. 64 LENNART FRIDÉN (m):</pre><pre>Fru talman! Statsrådet säger att han nu inte är\r\nberedd att ta ställning i frågan. Jag förstår att det\r\nberor på att det nu pågår en beredning av ärendet.</pre><pre>Medan gräset gror dör kon. Nu är teaterkossorna\r\ninte riktigt döda än, men de är starkt försvagade.\r\nJag utgår från att det aktuella ärendet snart är\r\nfärdigberett.</pre><pre>Detta är ett typexempel på en björntjänst. Tanken\r\nvar god när teatrarna befriades från momsen. Men\r\ndet fick en negativ effekt för de flesta av teatrarna.\r\nFör en del teatrar innebär detta att ekonomin\r\nförsämras med miljonbelopp. Nu har teatrarna\r\nförsökt att motverka detta genom att helt enkelt\r\nägna sig åt skatteplanering. Skenbolag bildas, och\r\nkoncerner bildas. Ett exempel är att ett\r\nrenhållningsverk har slagits ihop med en teater.\r\nFörutom att det är direkt stötande med avfalls och\r\nteaterförvaltningen som namn, är det inte sådan\r\nverksamhet som teatrarnas eller kommunernas\r\nledningar skall behöva ägna sig åt.</pre><pre>Detta har för en del teatrar blivit den mest\r\ntidskrävande ekonomiska frågan i år. Det har också\r\ninneburit stora problem i samband med att turnéer\r\noch annat har fått ställas in.</pre><pre>Förra veckan fick min egen hemkommun punga ut\r\nmed ett miljonbelopp till teatrarna och\r\nkonsertbolaget för att kompensera för\r\nmomskostnaden. Med tanke på den ekonomi som\r\nden kommunen har var det ytterligare en spik i\r\nkistan.</pre><pre>Jag har sedan jag ställde frågan fått en kopia av ett\r\nbrev som finansministern skickade till en\r\nfrågeställare i slutet av valrörelsen. Hon var då\r\nännu inte finansminister men förväntades bli det.\r\nHon slutade brevet med att säga att det är hennes\r\navsikt att verka för att dessa problem skall lösas\r\nsnarast möjligt. Jag hoppas att de båda kollegorna\r\npå departementet samarbetar kring denna fråga.</pre><pre>Anf. 65 Statsrådet BO LUNDGREN (m):</pre><pre>Fru talman! Ibland kan det vara önskvärt att vara\r\nskattskyldig till mervärdeskatt, ibland kan det vara\r\nönskvärt att inte vara det.</pre><pre>Som framgår av mitt svar är det inte alltid som en\r\nmomsbefrielse innebär fördelar. Uppenbarligen\r\ngör det inte det i det här fallet.</pre><pre>Det finns naturligtvis all anledning att upprätthålla\r\nen strikt skatteprincip. Jag förutsätter att vi är\r\növerens om att man inte kan få avdragsrätt för\r\nmervärdeskatt om man inte är skattskyldig för att\r\nbetala på de positiva inkomster man faktiskt har.</pre><pre>Det finns ett speciellt ärende som för närvarande\r\nbereds. Därför vill jag inte gå in på den specifika\r\nfrågan. Jag noterar att symmetri och principer\r\nupprätthålls inom skattesystemet. Skall\r\nförändringar göras, krävs det att förändringar görs\r\npå bägge håll.</pre><pre></pre><pre>Anf. 66 LENNART FRIDÉN (m):</pre><pre>Fru talman! Som statsrådet så riktigt påpekar\r\nframfördes, i samband med höstsamlingen på\r\nGöteborgs stadsteater teaterchefen önskemålet om\r\natt få teatern momsbelagd. Han sade då att om man\r\nsamtidigt kunde befria restauranger som klagat\r\növer momsen, skulle han se positivt på att i stället få\r\ntatern momsbelagd. Detta skulle innebära positiva\r\nfördelar för teatern.</pre><pre>Det viktigaste är trots allt att teaterledningarna\r\nskall kunna ägna sig åt annat än denna typ av\r\nplanering. Det viktigaste är att få ut god\r\nteaterverksamhet, inte att som första fråga på varje\r\nsammanträde behöva behandla momsfrågan och\r\nproblemen som följer därav. Jag ser fram emot\r\nberedningen inom departementet. Jag hoppas att\r\nden får ett gott resultat.</pre><pre>Anf. 67 Statsrådet BO LUNDGREN (m):</pre><pre>Fru talman! Det är alldeles uppenbart att frågan\r\nom vem som skall betala moms och inte skall göra\r\ndet måste ses utifrån ett övergripande principiellt\r\nresonemang snarare än utifrån resonemanget om\r\nvem som vinner eller förlorar. Jag tror att vi är\r\növerens om det. Det gäller att hitta en systematik\r\nsom också anknyter till EG.</pre><pre>Rent generellt visar problemet återigen på vad som\r\nhänder när beskattningen är så hög som den är i\r\nSverige.</pre><pre>Anf. 68 LENNART FRIDÉN (m):</pre><pre>Fru talman! Jag vill på det bestämdaste\r\nunderstryka det sista som statsrådet sade.</pre><pre>Det har gjorts en ganska omfattande utredning när\r\ndet gäller de stora teatrarna och konsertbolaget i\r\nGöteborg som visar på hur frågan skulle kunna\r\nlösas på olika sätt. Jag tar mig friheten att senare\r\növerlämna ett exemplar av utredningen till\r\nstatsrådet.</pre><pre>Överläggningen var härmed avslutad.</pre><pre>11 § Svar på fråga  1991/92:120 om\r\nbostadsproduktionen</pre><pre>Anf. 69 Statsrådet BO LUNDGREN (m):</pre><pre>Fru talman! Ulf Lönnqvist har frågat\r\nnäringsministern hur regeringen avser att\r\nupprätthålla den bostadsproduktion om ca 40 000\r\nlägenheter per år som behövs för att undvika\r\nbostadsbrist.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Regeringen har för knappt två veckor sedan lagt\r\nfram förslag om bostadsbyggandets finansiering år\r\n1992, m.m. Förslagen innebär bl.a. att staten\r\ngenom kreditgarantier säkrar finansieringen av det\r\nbostadsbyggande som olika byggherrar vill\r\ngenomföra. Det bostadsbyggande som marknaden\r\nefterfrågar kommer således att kunna utföras. En\r\nfinansieringsordning med sådana egenskaper\r\nmedför att man inte får långsiktiga obalanser i form\r\nav lägenhetsöverskott eller bostadsbrist.</pre><pre>Som jag har redovisat tidigare här i kammaren\r\ninleds nu omedelbart arbetet på ett nytt förenklat\r\nfinansieringssystem för tiden efter år 1992. Arbetet\r\nkommer i denna del att ha samma utgångspunkt\r\nsom det lagda förslaget. Jag räknar med att det nya\r\nfinansieringssystemet kommer att kunna redovisas\r\nunder våren.</pre><pre>Anf. 70 ULF LÖNNQVIST (s):</pre><pre>Fru talman! Låt mig först få gratulera Bo Lundgren\r\ntill de nya arbetsuppgifterna. Jag har inte haft\r\ntillfälle att göra det tidigare.</pre><pre>Jag vill också tacka för svaret, som jag dock inte\r\ntycker gav några konkreta besked om hur\r\nbostadsproduktionen skall kunna upprätthållas.</pre><pre>Skälet till min fråga är de prognoser som lämnats av\r\nbl.a. byggentreprenörerna om en nedgång av\r\nnyproduktionen med 30 % under 1992. Den\r\nberäkningen gjordes innan regeringen lämnade sin\r\nbostadspolitiska proposition. Regeringens förslag\r\nom att riva upp räntelånesystemet skapar oro och\r\nosäkerhet, eftersom regeringen inte, liksom Bo\r\nLundgren redovisar i sitt svar, kunde presentera\r\nnågot nytt system. Det får branschen vetskap om\r\nförst någon gång under nästa år. Vem vågar då, Bo\r\nLundgren, bygga nytt när man inte känner\r\nförutsättningarna? Osäkerheten dämpar\r\nbostadsproduktionen ytterligare.</pre><pre>Som om inte detta räckte, kom den kraftiga\r\nreduktionen av investeringsbidraget, bibehållandet\r\nav den s.k. räntebidragstrappan, sämre lånevillkor\r\nför allmännyttiga bostadsföretag samt att garage\r\ninte får räknas in i låneunderlaget efter den 1 maj\r\nnästa år.</pre><pre>Detta höjer kostnaderna kraftigt i\r\nnyproduktionen -- ja så kraftigt att\r\nByggmästareföreningen talar om en neddragning\r\nav produktionen med ungefär en tredjedel.\r\nEgentligen bör alla projekt som kan stoppas,\r\nstannas upp. Om dessa profetior slår in, skulle det\r\nge en nyproduktion på 20 000--25 000 nya bostäder\r\nnästa år. Det är en katastrof för sysselsättningen\r\noch ett slag mot bostadsförsörjningen.</pre><pre>Jag upprepar därför min fråga. Vad avser\r\nregeringen att göra för att motverka detta ras i\r\nbostadsbyggandet?</pre><pre>Anf. 71 Statsrådet BO LUNDGREN (m):</pre><pre>Fru talman! Låt mig tacka för gratulationerna. Det\r\när en viktig och betydelsefull arbetsuppgift som\r\nligger framför mig.</pre><pre>Det viktiga med bostadsfinansieringen, som\r\nunderlag för en hållbar bostadsproduktion för\r\nframtiden, är att ge fasta spelregler. Det gäller att\r\nse till att ha en bostadspolitik som totalt sett inte\r\nleder till en våldsamt ökad belastning på\r\nstatsbudget, hyresgäster och andra. De fasta\r\nspelreglerna ger möjlighet för ett behovsanpassat\r\nbyggande av bostäder och andra lokaler.</pre><pre>Den styrning som socialdemokraterna har ägnat sig\r\nåt under lång tid har visat sig helt misslyckad. Den\r\nbostadspolitik som Ulf Lönnqvist bär ansvaret för\r\nhar lett till stora problem. Ett exempel på denna\r\nstyrning är det exempel som Ulf Lönnqvist själv tar\r\nupp i debatten. Han säger att det är ett problem att\r\ngarage inte längre får räknas in i låneunderlaget.\r\nEtt generellt enkelt verkande system skall inte\r\nbekymra sig om sådana saker som om garage eller\r\nannat skall räknas in i låneunderlaget. Det skall\r\nvara enkla och hållbara system.</pre><pre>Erfarenheterna av Ulf Lönnqvists tid som\r\nbostadsminister, och andra socialdemokratiska\r\nbostadsministrar, visar sig när man skall beskriva\r\nbyggkostnadsutvecklingen under perioden 1987 till\r\n1981. Det är en ökning på 60 %. Det är i det\r\nnärmaste dubbelt så mycket som\r\nkonsumentpriserna utvecklades under samma tid.\r\nDet är först när det har blivit en kostnadsuppgång\r\nsom utvecklingen av byggkostnaderna av naturliga\r\nskäl har sjunkit något. Subventioner har tidigare\r\nmöjliggjort den kostnadsökning som följer av\r\nreglering, styrning och planering. Den utvecklingen\r\nmåste vi naturligtvis bort från. Det är min avsikt att\r\nge besked så snart som möjligt om detta hållbara\r\nbostadsfinansieringssystem som också ger\r\nmöjlighet till kostnadspress i byggandet.</pre><pre>Anf. 72 ULF LÖNNQVIST (s):</pre><pre>Fru talman! Jag noterar att Bo Lundgren inte vill\r\nge några besked om vilka åtgärder man i nuläget vill\r\nsätta in för att motverka den kraftiga nedgången i\r\nbostadsbyggandet.</pre><pre>Bo Lundgren talar om behovet av fasta spelregler.\r\nDetta samtidigt som regeringen ger sig in i att söka\r\nförändra ett finansieringssystem utan att veta vad\r\nsom skall göras i stället. Det är motsatsen till fasta\r\nspelregler. Det är något som skapar osäkerhet och\r\nsom gör att branschen inte vågar sätta igång med\r\nbyggandet.</pre><pre>Bo Lundgren talar om regler som inte belastar\r\nhyresgästerna. Det är precis det som de förslag\r\nregeringen har lagt gör i så stor utsträckning. En\r\nnybyggd trerumslägenhet kommer, om regeringens\r\nförslag genomförs, att i förhållande till\r\nräntelånesystemet öka månadskostnaden för den\r\nboende med 1 500 till 1 700 kr. Det är allt annat än\r\natt inte belasta hyresgästerna.</pre><pre>Anf. 73 Statsrådet BO LUNDGREN (m):</pre><pre>Fru talman! Socialdemokratiska regeringens\r\nförslag om räntelånesystem, som vi lyckades\r\nstoppa, hade inneburit kraftiga kostnadsökningar\r\nför t.ex. villaägare. De hade på grund av\r\nskulduppräkningar fått ett väsentligt dyrare\r\nboende. Det var ett system som även från andra\r\nutgångspunkter var omöjligt att genomföra. Det\r\nvar ett system som inte skulle kunna ha någon\r\nhållfasthet över huvud taget.</pre><pre>För att klara detta med fasta spelregler, måste vi få\r\nett klart förenklat system som kommer att kunna\r\nfungera under lång tid. Det är det arbete som jag\r\nskall ge besked om så snart som möjligt. Det är\r\nnaturligtvis min ambition.</pre><pre>När det gäller frågan om resultatet av\r\nsocialdemokraternas bostadspolitik, kan vi se\r\neffekten av en regleringsekonomi med\r\nsubventioner. Subventionerna har ökat\r\nexplosionsartat. Hyrorna har ökat mycket kraftigt.\r\nAnsvaret ligger på den tidigare regeringen, när man\r\nkan konstatera att på fem år har hyresnivån gått\r\nupp med ca 80 % för en normallägenhet, dvs. mer\r\nän konsumentprisindex. Detta är orimligt.</pre><pre>Anf. 74 ULF LÖNNQVIST (s):</pre><pre>Fru talman! Bo Lundgren talar om\r\nhyresstegringarna. Vi har dels haft en kraftig\r\növerhettning på byggmarknaden, vilket drivit upp\r\npriser, dels har det genomförts en skattereform som\r\ngav människor mer i plånboken men som också\r\ninnebar att de fick betala litet mer för bl.a. boende.</pre><pre>När Bo Lundgren beskriver räntelånesystemet och\r\nsäger att det skulle medfört kraftigt ökade\r\nboendekostnader, är detta felaktigt. Den enskildes\r\nbostadsutgift hade inte stigit med\r\nräntelånesystemet. Det är skillnaden.</pre><pre>På tal om osäkerheten vill jag erinra om vad Mats\r\nSiggelin från Entreprenörföreningen sagt. Han\r\nsade: Nu måste vi snabbt få signaler från regeringen\r\nom hur bostadsfinansieringen kommer att se ut i\r\nframtiden. Beställarna avvaktar. Annars förvärras\r\nraset ytterligare. Regeringen har ansvaret för att\r\nman genom att inte ge besked nu får en situation\r\ndär byggandet dramatiskt sjunker och\r\nbostadsförsörjningen drabbas av problem.</pre><pre>Anf. 75 Statsrådet BO LUNDGREN (m):</pre><pre>Fru talman! Ibland kan en semantisk frågeställning\r\nvara ganska upplysande. När Ulf Lönnqvist vill\r\nförsöka försvara sitt tidigare fögderi nämner han att\r\nräntelånesystemet inte skulle ge så kraftiga\r\nstegringar av bostadsutgifterna. Därmed bortser\r\nhan från den skuldökning som skulle bli följden av\r\nförslaget, något som ju är en del av de totala\r\nkostnaderna för boendet, vilket villaägare och\r\nandra skulle uppleva. Det är en följd av det förslag\r\ntill räntelånesystem som Ulf Lönnqvist lade fram\r\nsom inte är acceptabelt.</pre><pre>Fakta kvarstår: Oavsett motiv och oavsett\r\norsakerna har hyresnivån under de senaste fem\r\nåren stigit med drygt 80 %, mer än dubbelt så\r\nmycket som konsumentprisutvecklingen.</pre><pre>Anf. 76 ULF LÖNNQVIST (s):</pre><pre>Fru talman! Bo Lundgrens historieskrivning är\r\nbelastad med felaktigheter. Jag har tidigare berört\r\norsaker och bakgrund. Bo Lundgrens beskrivning\r\nav räntelånesystemet innehåller också\r\nfelaktigheter. Låt mig avslutningsvis konstatera att\r\njag inte har fått något besked om vilka åtgärder\r\nregeringen nu ämnar vidta för att få fart på\r\nbostadsproduktionen och därmed se till att vi får de\r\nbostäder vi behöver i landet.</pre><pre>Anf. 77 Statsrådet BO LUNDGREN (m):</pre><pre>Fru talman! Som framgår av mitt svar avser\r\nregeringen att föra en långsiktigt hållbar\r\nbostadspolitik se till att vi får ett behovsanpassat\r\nbyggande av bostäder.</pre><pre>Anf. 78 ULF LÖNNQVIST (s):</pre><pre>Fru talman! I svaret sägs att vi skall ha det\r\nbyggande som marknaden efterfrågar. Det är\r\nnaturligtvis ett cyniskt svar om regeringen samtidigt\r\nlägger fram förslag som kraftigt ökar kostnaderna i\r\nnyproduktionen. Hur skall t.ex. ungdomar kunna\r\nefterfråga bostäder? De får inte råd att göra det.\r\nDet blir följden av dessa förslag. Det blir inte\r\nbehovet utan plånboken som styr, och det är, som\r\njag ser det, en rå och cynisk inställning.</pre><pre>Anf. 79 Statsrådet BO LUNDGREN (m):</pre><pre>Fru talman! Vi måste få ett ekonomiskt system i\r\nSverige som förutom att det ger tillväxt samtidigt\r\nockså, vilket är både en följd och en förutsättning,\r\ngör att kostnadsutvecklingen dämpas.</pre><pre>Förutsättningen för att ungdomar skall kunna klara\r\nsina bostadskostnader på sikt utan att\r\nskattebetalarna skall tvingas subventionera med\r\nytterligare miljarder kronor är naturligtvis att den\r\nbyggkostnadsutveckling som Ulf Lönnqvist\r\naccepterade och dessutom skapade underlag för\r\nbryts. Under tre år -- 1987, 1988 och 1989 -- var\r\nökningstakten för byggkostnaderna mer än två\r\ngånger så stor som ökningen i konsumentprisindex\r\ntotalt. Det är där problemen finns.</pre><pre>Effekterna av den regleringsekonomi och de\r\nsubventioner som socialdemokratiska regeringar\r\nhar ägnat sig åt har skapat en kostnadsutveckling\r\nsom i dag innebär stora problem för såväl\r\nmänniskorna som för branschen. Denna utveckling\r\nmåste brytas. Vi måste få en långsiktigt hållbar\r\nbostadspolitik, det som socialdemokraterna inte\r\nkunde ge Sverige.</pre><pre>Anf. 80 ULF LÖNNQVIST (s):</pre><pre>Fru talman! Det var en bostadspolitik som kunde\r\nförse oss med de bostäder som vi behövde och få i\r\ngång en nyproduktion som gjorde att köer kunde\r\nbetas av. När regeringen genom olika åtgärder gick\r\nin och bromsade överhettningen gav\r\nbostadspolitiken också en kostnadsutveckling\r\nunder åren 1989--1990 som innebar att\r\nkostnadsökningen för byggandet hamnade i nivå\r\nmed inflationen.</pre><pre>Jag vill än en gång upprepa: Bo Lundgren väljer att\r\nskriva historia och inte att nu försöka tala om vad\r\nhan vill göra för att klara bostadsförsörjningen. Det\r\nvar den uppgiften som Bo Lundgren hade att\r\nredovisa här i dag.</pre><pre>Anf. 81 Statsrådet BO LUNDGREN (m):</pre><pre>Fru talman! Den nya regeringen har efter sex\r\nveckor gripit sig an verket att restaurera svensk\r\nekonomi, och även bostadspolitiken, efter de\r\nproblem som socialdemokraterna i\r\nregeringsställning skapat.</pre><pre>Överläggningen var härmed avslutad.</pre><pre></pre><pre>12 § Svar på fråga  1991/92:122 om åtgärder för\r\natt hindra ett byggstopp</pre><pre>Anf. 82 Statsrådet BO LUNDGREN (m):</pre><pre>Fru talman! Anita Gradin har frågat\r\nnäringsministern vilka åtgärder han tänker vidta för\r\natt förhindra ett byggstopp som slår ut stora delar\r\nav byggmaterialindustrin.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Anita Gradin gör i sin fråga gällande att en rad av\r\nregeringens förslag till åtgärder för att bryta den\r\nekonomiska stagnationen och åter skapa tillväxt\r\noch balans i ekonomin skulle slå ut stora delar av\r\nbyggmaterialindustrin. Som jag har framhållit\r\ntidigare i denna kammare går det inte att isolera\r\nfrågan om bostadspolitiken från den allmänna\r\nsituationen i Sverige. Den allt övergripande\r\nuppgiften nu är att ge ekonomin tillräcklig\r\nutvecklingskraft för en långsiktig hållbar tillväxt i\r\ntakt med omvärlden. Bara härigenom kan vi skapa\r\nfull sysselsättning, stabila priser och en framtid för\r\nden svenska industrin.</pre><pre>Regeringens nu framlagda förslag är de första\r\nstegen i de långsiktiga förändringar också av\r\nbostadspolitiken som krävs för en återhämtning i\r\nekonomin och en framtida stabil tillväxt. En sådan\r\npolitik är till gagn också för dem som är verksamma\r\ni den svenska byggmaterialindustrin.</pre><pre>Anf. 83 ANITA GRADIN (s):</pre><pre>Fru talman! Samtidigt som jag tackar för svaret vill\r\nockså jag gratulera Bo Lundgren till de nya\r\narbetsuppgifterna, och jag hoppas att han skall\r\nfinna dem stimulerande. Men liksom Ulf Lönnqvist\r\nvill jag nog påstå att det framgår av alla de\r\nrapporter som näringsutskottet fått att de beslut\r\nsom regeringen nu har fattat drabbar\r\nbostadsbyggandet hårt. Det blir byggstopp för\r\nmånga projekt, och vi får en byggarbetslöshet på\r\nmer än 10 % under 1992. Det är ju ändå så, Bo\r\nLundgren, att för varje arbetslös byggnadsarbetare\r\nförlorar två tre andra anställda sina jobb --\r\narbetsledare, tekniker och alla dem som är\r\nanställda inom de industrier som nu tillverkar\r\nbyggmaterial och insatsdelar. Byggarbetslösheten\r\nfår på detta sätt konsekvensen att ytterligare\r\ntiotusentals människor förlorar sina arbeten 1992.</pre><pre>Det är i varje fall min erfarenhet att Sverige är bra\r\npå byggmaterial och skulle ha alla möjligheter att\r\nkonkurrera. Är det inte ändå ett bekymmer, Bo\r\nLundgren, att vi nu när vi också skall se till att små\r\noch medelstora företag kommer ut på den\r\neuropeiska marknaden vidtar sådana åtgärder att\r\nman slår ut stora delar av byggmaterialindustrin?\r\nDet ser jag som ett stort bekymmer.</pre><pre>Anf. 84 Statsrådet BO LUNDGREN (m):</pre><pre>Fru talman! Låt mig än en gång tacka för\r\ngratulationerna. Jag ser dem både i detta och i det\r\ntidigare fallet som uppriktiga. Jag hade naturligtvis\r\ninte väntat mig ett fullt instämmande i mitt svar.\r\nDet finns både från ideologiska och praktiska\r\nutgångspunkter olika syn på hur man skall hantera\r\nsvensk ekonomi.</pre><pre>Arbetslöshet är någonting skrämmande från alla\r\nsynpunkter och i alla branscher, och det tror jag\r\nockså vi är överens om. Frågan är hur vi i ett\r\ngenerellt perspektiv skall kunna komma tillrätta\r\nmed arbetslösheten i Sverige. Vi kan inte fortsätta\r\nden väg med höga skatter, stor offentlig sektor och\r\nregleringar som skapade konkurrensnackdelar för\r\nsvensk industri totalt sett. Vi måste få en\r\nomläggning av den ekonomiska politiken som gör\r\natt vi kan få långsiktigt stabila arbetstillfällen och\r\nöka antalet arbetstillfällen. Det är grunden för\r\nregeringens ekonomiska politik och ett trendbrott\r\njämfört den politik den tidigare regeringen förde.</pre><pre>Också bostadspolitiken måste ses i detta\r\nsammanhang. Det är uppenbart att den snabba\r\nkostnadsutvecklingen inom byggsektorn har\r\nbidragit till de problem som vi upplever i dag. Även\r\nbortsett från regeringens åtgärder i olika\r\nsammanhang är det uppenbart att byggsektorn står\r\ninför en nedgång, eftersom kostnadsutvecklingen\r\nunder flera år varit alltför våldsam. Jag redovisade\r\ni ett tidigare svar att byggkostnaderna under\r\nperioden 1987--1989 ökade mer än två gånger så\r\nsnabbt konsumentprisindex. Denna underliggande\r\nkostnadsuppgång är ett av skälen till problemen för\r\nbyggmarknaden och byggmaterialindustrin.</pre><pre>Vi måste få bukt med kostnadsutvecklingen genom\r\natt utforma hela den ekonomiska politiken på ett\r\nsådant sätt att vi får en kostnadspress, och det gäller\r\näven bostadspolitiken med dess olika ingredienser,\r\nbl.a. finansieringsfrågorna. Det är enda chansen att\r\ni Sverige klara industrin och byggandet på sikt.</pre><pre>Anf. 85 ANITA GRADIN (s):</pre><pre>Fru talman! Det skrivs historia vid varje svar\r\nstatsrådet ger. Men det viktiga är att utvecklingen\r\nbryts så att vi får en tillväxt i ekonomin. Det tror\r\njag vi båda är överens om. Jag kan då inte förstå att\r\nregeringen vidtar alla dessa åtgärder inom\r\nbyggsektorn vilka hämmar byggmaterialindustrin\r\npå det sätt som de ändå gör. Det ger inte tillväxt.</pre><pre>Skulle regeringen inte kunna ta initiativ t.ex.\r\ngenom ett ROT-program? Det finns många\r\nbyggnader hos kommuner och litet var stans som\r\nskulle behöva insatser. På det sättet skulle vi skapa\r\nbättre miljöer och även indirekt se till att\r\nbyggmaterialindustrin kan överleva i den svacka vi\r\nändå ser framför oss.</pre><pre>Anf. 86 Statsrådet BO LUNDGREN (m):</pre><pre>Fru talman! Vi är överens om -- och det tror jag är\r\nuppriktigt menat -- att tillväxt i svensk ekonomi är\r\nenda möjligheten att långsiktigt lösa våra problem.\r\nVi har nu noterat att den politik som har förts under\r\n80-talet har lett till en stagnation, en nolltillväxt och\r\ni år t.o.m. en nedgång som kanske följer oss ända\r\nin i nästa år. Vi måste då skapa förutsättningar för\r\ntillväxt i ekonomin genom skattesänkningar som\r\nmåste finansieras, en neddragning av subventioner\r\noch stöd, vilka i sig möjliggör fortsatta\r\nunderliggande kostnadsstegringar. Vi måste få ett\r\ntrendbrott i detta.</pre><pre>Anita Gradins tankar om ett s.k. ROT-program\r\nvisar egentligen skillnaden oss emellan. Jag\r\nutesluter inte att regeringen kan komma att tvingas\r\natt vidta olika åtgärder i form av AMS-paket och\r\nannat för att hantera de akuta problemen när det\r\ngäller sysselsättning, men rent generellt är tanken\r\nfrån vår sida att skapa långsiktigt hållbara\r\nspelregler, exempelvis genom en långsiktigt hållbar\r\nbostadsfinansiering. Man skulle då kunna\r\ngenomföra både en ROT-verksamhet och\r\nnybyggnad efter de behov som finns.</pre><pre>Anf. 87 ANITA GRADIN (s):</pre><pre>Fru talman! Det är bra med spelregler, men i den\r\nsituation vi befinner oss behövs insatser och att\r\nregeringen ställer upp så att vi klarar ut den svacka\r\nsom nu trots allt drabbar byggmaterialindustrin.\r\nJag anser att vi nu skall se till att man inom\r\nbyggmaterialindustrin, som är så bra, får allt\r\nmöjligt stöd så att man även kan komma ut på\r\nEuropamarknaden.</pre><pre>Anf. 88 BO LUNDGREN (m):</pre><pre>Fru talman! Det största hotet mot\r\nbyggmaterialindustrin är en fortsatt slapp och\r\nfelaktig ekonomisk politik. Det finns då ingen\r\nchans för svensk industri att kunna konkurrera. Vi\r\nskulle få en fortsatt utslagning av industrin inom\r\nolika branscher. Detta är ohållbart.</pre><pre>Vi måste nu inrikta oss på att få tillväxt i ekonomin.\r\nVi kan då inte, som jag tidigare sade, låta\r\nkortsiktiga styråtgärder ersätta det som är\r\nlångsiktigt nödvändigt för att få svensk ekonomi i\r\nbalans och även få tillväxt i ekonomin. Detta är den\r\navgörande och viktigaste förutsättningen.</pre><pre>De problem som i dag finns inom byggsektorn och\r\nbyggmaterialindustrin är orsakade av brister i den\r\ntidigare regeringens ekonomiska politik.</pre><pre>Överläggningen var härmed avslutad.</pre><pre>13 § Svar på fråga  1991/92:107 om\r\nfamiljepolitiken</pre><pre>Anf. 89 Socialminister BENGT\r\nWESTERBERG (fp):</pre><pre>Fru talman! Roland Larsson har frågat mig om när\r\nunder mandatperioden statsbidragsreglerna för\r\nbarnomsorg kommer att ändras så att bidrag utgår\r\näven för dagbarnvårdarnas egna barn.</pre><pre>I propositionen (1991/92:65) om valfrihet i\r\nbarnomsorgen uttalade jag att jag i nuvarande\r\nsamhällsekonomiska läge inte är beredd att föreslå\r\nett genomförande av en sådan reform.</pre><pre>I propositionen framhölls att förutsättningarna\r\nockså kan komma att förändras av vad som\r\nkommer fram av det arbete som bedrivs i den\r\nkommunalekonomiska kommittén. Om bidragen\r\ntill kommunerna blir mer generella kommer statens\r\nroll i framtiden att bli en annan än i dag.</pre><pre>Regeringen har därefter i propositionen\r\n(1991/92:38) om inriktningen av den ekonomiska\r\npolitiken presenterat regeringens strategi för att\r\nbryta den ekonomiska stagnationen samt för att\r\nåter skapa tillväxt och balans i ekonomin.</pre><pre>Jag kan i dag inte precisera den tidpunkt när\r\nregeringens olika åtgärder skapar ekonomiskt\r\nutrymme för den reform Roland Larsson\r\nefterfrågar.</pre><pre>Anf. 90 ROLAND LARSSON (c):</pre><pre>Fru talman! Jag vill först och främst uttrycka stor\r\nglädje och tillfredsställelse över att vi äntligen har\r\nfått en regering som insett det orättfärdiga i den\r\nsärbehandling som dagbarnvårdarna som\r\nyrkesgrupp hittills utsatts för vad gäller deras rätt\r\ntill barnomsorg. Det är bra att regeringen nu slår\r\nfast den riktiga principen att också de skall få\r\nbarnomsorg för sina barn. Det kom den tidigare\r\nregeringen inte i närheten av i de debatter som då\r\nfördes. Jag vill samtidigt påminna om att det i\r\nregeringsförklaringen står att den reform som skall\r\ngenomföras är det första steget i den förändring av\r\nbarnomsorgspolitiken som nu skall ske. Det finns\r\ninget förbehåll om att det första steget inte skall\r\ngenomföras, därest det kostar pengar, vilket det\r\nfinns när det gäller steg 2. Beträffande steg 2 finns\r\nett förbehåll om att det är kostnaden som avgör när\r\nden delen av förändringarna kan genomföras.</pre><pre>När man säger att det kostar så pass mycket pengar\r\nsom här redovisas vill jag dessutom påstå att det\r\nföreligger ett missförstånd om hur detta system\r\nfungerar i praktiken. I praktiken handlar det om att\r\nändra en bestämmelse i statsbidragsförordningen,\r\n1987:60, som har utgjort ett hinder mot att det\r\nutgår statsbidrag för barnomsorg när det gäller\r\ndagbarnvårdares egna barn. Men kostnaderna och\r\ni vilken takt de uppstår avgörs ju av om\r\nkommunerna ökar utbyggnadstakten med\r\nanledning av att de får möjlighet och rättighet att\r\ngenomföra detta system. Om man inte ökar\r\nutbyggnadstakten, utan fortsätter med nuvarande\r\ntakt, uppstår kostnaderna först den dag då man har\r\nbyggt ut till full behovstäckning enligt nu gällande\r\nregler. Sedan måste man fortsätta att bygga ut för\r\natt också denna målgrupp totalt sett skall få plats.</pre><pre>Anf. 91 Socialminister BENGT\r\nWESTERBERG (fp):</pre><pre>Fru talman! Först och främst är det naturligtvis\r\nriktigt som Roland Larsson säger, att det inte är\r\nuttryckligen sagt att det görs förbehåll för den\r\nsamhällsekonomiska utvecklingen när det gäller\r\nden här reformen. Likväl måste regeringen för\r\nvarje reform som man vill genomföra och som\r\nkostar pengar naturligtvis ta hänsyn till det\r\nsamhällsekonomiska läget. Det är vad regeringen\r\nhar gjort.</pre><pre>Den här reformen skulle kosta en halv miljard för\r\nstaten och sannolikt drygt samma belopp för\r\nkommunerna, alltså sammantaget 1 miljard kronor.\r\nDet är regeringens bedömning att vi inte har råd att\r\ngenomföra en så dyrbar reform, när vi samtidigt\r\nskjuter upp barnbidragshöjningen och vidtar en hel\r\ndel andra politiska åtgärder som inte enbart har\r\nrönt applåder.</pre><pre>När vi har räknat på kostnaderna för denna reform\r\nhar vi utgått bara ifrån de dagbarnvårdare som i dag\r\när verksamma och som tar hand om egna barn i\r\nhemmet. Om verksamheten expanderar, blir det\r\nnaturligtvis dyrare. Utgångspunkten har varit att de\r\ndagbarnvårdare som i dag får betalt för att vårda\r\negna barn skall få betalt också i fortsättningen. Då\r\nblir kostnaden 1 miljard kronor.</pre><pre>Anf. 92 ROLAND LARSSON (c):</pre><pre>Fru talman! Kostnaderna uppstår självfallet så\r\nsmåningom, eftersom det är fråga om att utöka\r\nmålgruppen med 25--26 000 barn. Men det är\r\nfrämst en fråga om när och om kommunerna kan\r\ngenomföra detta.</pre><pre>Det rör sig ju inte om något obligatorium om\r\nkommunerna får möjlighet att få statsbidrag för att\r\ngenomföra detta system. Det är först om\r\nkommunerna beslutar sig för att genomföra\r\nsystemet och samtidigt ökar utbyggnadstakten som\r\nkostnaderna uppstår. Om man inte ökar\r\nutbyggnadstakten, uppstår kostnaderna först den\r\ndag då man måste bygga ut för det ökade antal som\r\nen utökning av målgruppen innebär. Då blir det\r\nmerkostnader. I början rör det sig egentligen om\r\npengar inom felmarginalen för de kommuner som\r\nredan har genomfört detta system, bl.a. Uppsala\r\noch Linköping.</pre><pre>Anf. 93 Socialminister BENGT\r\nWESTERBERG (fp):</pre><pre>Fru talman! Jag förstår inte riktigt Roland Larssons\r\nsätt att resonera. Jag utgår ifrån att om staten gick\r\nut och sade att man är beredd att utge statsbidrag\r\ntill dagbarnvårdares egna barn, skulle det uppstå\r\nett väldigt tryck på kommunerna att också betala\r\nkommunala bidrag till denna verksamhet.\r\nKommunerna skulle få svårt att stå emot om\r\ndagbarnvårdarna begärde att få betalt också för de\r\negna barnen. Jag är övertygad om att detta mycket\r\nsnart skulle medföra en utgift både för staten och\r\nför kommunerna.</pre><pre>Vi har alltså inte räknat med någon expasion av\r\ndenna verksamhet, utan vi har räknat på den\r\nbefintliga verksamheten, som kostar 1 miljard\r\nkronor. Jag håller med Roland Larsson om att\r\ndenna reform skulle kunna bli mycket dyrare än så,\r\nmen vi har räknat på den minimala kostnaden som\r\nnaturligtvis handlar om vad de dagbarnvårdare som\r\nfinns i dag skulle få betalt för att ta hand om sina\r\negna barn.</pre><pre>Anf. 94 ROLAND LARSSON (c):</pre><pre>Fru talman! Det är just det förhållandet att det\r\nuppstår en kostnad för kommunerna att genomföra\r\ndetta system fullt ut som gör att man sannolikt inte\r\nkommer att utöka utbyggnadstakten.\r\nKommunerna har det i dag tillräckligt trångt\r\nekonomiskt.</pre><pre>Det är orealistiskt att kommunerna redan nu med\r\nomedelbar verkan skulle kunna skapa utrymme för\r\nytterligare 25 000 barn i systemet och därmed ta\r\nansvar för kostnaden. I stället resonerar man så här,\r\natt man utökar målgruppen och låter barnen få\r\nplats i turordning, oavsett om det är fråga om\r\ndagbarnvårdarbarn eller inte. Så småningom har\r\nman byggt ut till den nivå som har fastställts, men\r\ndå kommer det ändå att finnas kvar en kö som man\r\nmåste bygga ut för.</pre><pre></pre><pre>Anf. 95 Socialminister BENGT\r\nWESTERBERG (fp):</pre><pre>Fru talman! Vi har räknat på dagbarnvårdare som\r\nser efter sina egna barn, och det är också vad som\r\nhar diskuterats i propositionen -- det finns alltså ett\r\nantal dagbarnvårdare som vårdar egna barn i\r\nhemmet. Kostnaden för att betala ut statsbidrag\r\nockså för dessa barn ligger på ungefär 1 miljard\r\nkronor. Om staten ansåg att man hade råd att\r\ngenomföra reformen, skulle trycket på\r\nkommunerna bli utomordentligt starkt. Jag utgår\r\nifrån att om staten skulle fatta ett sådant beslut, så\r\nblev det inte bara en statlig utgift på drygt 400\r\nmilj.kr., utan det skulle också medföra en\r\nkommunal utgift på mer än så. Den\r\nsamhällsekonomiska kostnaden skulle\r\nsammantaget bli 1 miljard.</pre><pre>När det gäller angelägenheten av denna reform har\r\nRoland Larsson och jag samma uppfattning, men\r\ninte ens angelägna reformer kan genomföras om\r\nman inte har tillräckligt med pengar, och tyvärr har\r\nvi inte det just nu.</pre><pre>Anf. 96 ROLAND LARSSON (c):</pre><pre>Fru talman! Som också framgår av propositionen\r\nsom socialministern har avgivit är det totalt sett\r\nfråga om 25--26 000 barn. Med den statsbidragsnivå\r\nsom vi i dag har och som gäller 18 000 barn blir\r\nkostnaden ca 455 milj.kr. Det förutsätter dock att\r\nalla barn i den här gruppen omedelbart kommer in\r\ni systemet, men så kommer det inte att bli.\r\nKommunerna kommer att erbjuda plats i takt med\r\nutbyggnaden. Det är så man räknar, dvs. man\r\nräknar med de antal platser man bygger ut med per\r\når. Man skiljer inte på vilken barnomsorgsform det\r\nrör sig om.</pre><pre>Om man ökade möjligheterna att bygga ifatt kön\r\ngenom att ge klartecken för Pysslingen och\r\nliknande, skulle även detta medföra en\r\nkostnadsökning om kommunerna av detta skäl\r\nutökade utbyggnadstakten. Men här är\r\nsocialministern och jag inte riktigt överens. Jag\r\ninser att vi på denna punkt inte riktigt förstår\r\nvarandra.</pre><pre>Socialministern kan gärna ta sig ännu en titt på\r\ndetta. Jag tror inte att de ekonomiska följderna blir\r\nså allvarliga som socialministern här vill göra\r\ngällande.</pre><pre>Anf. 97 Socialminister BENGT\r\nWESTERBERG (fp):</pre><pre>Fru talman! Jag konstaterar samma sak. Roland\r\nLarsson och jag är inte riktigt överens om hur man\r\nskall se på dessa frågor. Vi i regeringen känner stark\r\noro för att nu vältra över stora kostnader på\r\nkommunerna, i synnerhet några veckor innan en ny\r\nbudget skall börja löpa. Under alla förhållanden\r\nvore det fel att i detta läge, då kommunerna många\r\ngånger har en pressad ekonomi och då vi från\r\nstatens sida pressar kommunerna, lägga över en\r\nstor kostnad på kommunerna.</pre><pre>Jag är helt övertygad om att det skulle bli en\r\nkostnad. Det är på den punkten som Roland\r\nLarsson och jag har litet olika bedömningar.\r\nRoland Larsson tror inte att kommunerna skulle\r\ndrabbas av någon ökad kostnad, men jag är helt\r\növertygad om att så skulle bli fallet.</pre><pre>Anf. 98 ROLAND LARSSON (c):</pre><pre>Fru talman! Jo, kommunerna skulle naturligtvis\r\ndrabbas i samma omfattning som staten. De skulle\r\nockså drabbas i samma takt som trycket på\r\nstatsbidragen uppstår.</pre><pre>Jag skall inte fortsätta denna diskussion, utan jag\r\nvill avsluta denna lilla debattrunda med att än en\r\ngång tacka regeringen för att den ändå har slagit\r\nfast denna princip. Jag hoppas att den så snart som\r\nmöjligt går att genomföra i praktiken, tillsammans\r\nmed övriga angelägna och mycket bra åtgärder som\r\nman redan har beslutat om och avser att\r\ngenomföra.</pre><pre>Överläggningen var härmed avslutad.</pre><pre>14 § Svar på fråga  1991/92:112 om\r\ntelefonkostnaderna för pensionärer m.fl.</pre><pre>Anf. 99 Socialminister BENGT\r\nWESTERBERG (fp):</pre><pre>Fru talman! Bengt Hurtig har frågat mig om\r\nregeringen avser att kompensera bl.a. vissa\r\nlåginkomstpensionärer och handikappade för de\r\nrelativt sett kraftigt ökade kostnaderna för sociala\r\nkontakter per telefon.</pre><pre>Frågan är ställd med anledning av att televerket\r\nhöjer priset på vissa telefonsamtal.</pre><pre>Televerket kommer att minska den geografiska\r\ntelefonindelningen från nuvarande fem\r\navståndszoner till tre avståndszoner. Det kommer\r\ndärför att på många orter i landet bli billigare att\r\nringa. Det dyraste rikssamtalet under lågtrafiktid\r\nsom i dag kostar 66 öre per minut kommer med den\r\nnya telefonindelningen att kosta 51 öre per minut.</pre><pre>Samtidigt tar televerket hänsyn till befolkningstalet\r\nnär den nya zonindelningen skapas. Detta innebär\r\natt man minskar ytan på zonerna i\r\nStockholmsområdet. Detta skapar en större\r\nrättvisa mellan befolkningstäta områden, som nu\r\nhar mycket låga telefonkostnader på grund av sina\r\nkorta avstånd, och mer glesa befolkningsområden,\r\nsom nu på grund av sina långa avstånd har relativt\r\nsett dyrare telefonkostnader.</pre><pre>Den samlade effekten på telefonkostnaderna för\r\nenskilda beror således på fördelningar mellan\r\nlokalsamtal, regionalsamtal och rikssamtal. Enligt\r\nteleverket är fördelningen mellan lokalsamtal,\r\nregionalsamtal och fördelningen mellan\r\nlokalsamtal, regionalsamtal och rikssamtal för\r\npensionärerna densamma som för befolkningen i\r\ngenomsnitt. Televerket räknar inte med att\r\nutvecklingen av telefonkostnaderna i\r\nfortsättningen totalt sett ska överstiga utvecklingen\r\nav nettoprisindex.</pre><pre>Som aviserats i regeringsförklaringen kommer\r\nregeringen att göra en bred kartläggning av\r\npensionärernas levnadsvillkor för att få ett bra\r\nunderlag till förbättringar för de sämst ställda\r\npensionärerna. Någon särskild kompensation som\r\nmotiveras av de ändrade teletaxorna är däremot\r\ninte aktuell.</pre><pre>Anf. 100 BENGT HURTIG (v):</pre><pre>Herr talman! Jag får tacka för svaret, även om jag\r\ninte är helt nöjd. Det finns ju mycket statistik att\r\ndribbla med här, och det kan vara svårt att sätta sig\r\nin i den.</pre><pre>Televerket har uppgivit att höjningarna för lokala\r\nsamtal i genomsnitt kommer att bli ungefär 8 %,\r\nmedan företagen får en sänkning på ungefär 2 %,\r\neftersom man på företagen ringer betydligt fler\r\nrikssamtal än lokala samtal.</pre><pre>Den tätare zonindelningen i Stockholm kommer att\r\ninnebära kraftiga kostnadsökningar. Nu kostar det\r\n3 kr. per halvtimme att under högtrafik ringa till\r\nEkerö eller Värmdö. Med den nya zonindelningen\r\nräknas samtal dit som rikssamtal, och då kan\r\nsamtalen under högtrafik komma att kosta 33 kr.\r\nper halvtimme mot den nuvarande kostnaden på 3\r\nkr. per halvtimme. Om man ringer ett\r\nhalvtimmessamtal i veckan under ett år betyder det\r\nen kostnadsökning på ca 1 500 kr.</pre><pre>Det är klart att folk blir upprörda av en sådan\r\nförändring. Det är ju inte bara teletaxorna som\r\ndrabbar pensionärerna. Också avregleringen av\r\ntaxi -- om det nu anförs att man skall träffas i stället\r\nför att tala i telefon -- har lett till att kostanderna\r\nför taxiresor har ökat. Bostadspolitiken med ökad\r\nmarknadsanpassning tenderar att leda till ökade\r\nhyreskostnader. Höjda egenavgifter inom\r\nsjukvården, landstingen och kommunerna bidrar\r\nockså till ökade kostander just för pensionärer.\r\nMan måste väga in de ökade kostnaderna totalt,\r\näven de höjda teletaxorna, i de resonemang som\r\nregeringen avser att föra med\r\npensionärsorganisationerna.</pre><pre>Anf. 101 Socialminister BENGT\r\nWESTERBERG (fp):</pre><pre>Herr talman! Till att börja med kommer\r\nregeringen att ha överläggningar med\r\npensionärsorganisationerna den 18 november. Då\r\nskall vi diskutera bl.a. teletaxorna.\r\nKommunikationsministern, som normalt inte ingår\r\ni gruppen, är inbjuden att delta i just denna\r\növerläggning. Vi vet att frågan intresserar\r\npensionärerna.</pre><pre>Likväl måste jag konstatera att det naturligtvis\r\nförekommer individuella variationer. Det kommer\r\natt finnas vinnare och förlorare i samband med\r\ndessa taxeförändringar. Man kan inte generellt sett\r\nhävda att pensionärerna förlorar. Det är självklart\r\natt pensionärer också ringer långdistandssamtal.\r\nDe har ofta anhöriga som har flyttat från orten och\r\nbor ganska långt bort. Dessa pensionärer kan\r\nframstå som vinnare i det här spelet.</pre><pre>Alla de höjningar som Bengt Hurtig nämnde --\r\nhöjning av taxor, bostadskostnader och annat --\r\nskall naturligtvis vägas in i kartläggningen av\r\npensionärernas levnadsvillkor. Syftet är ju att vi så\r\nsmåningom skall komma tillbaka till riksdagen med\r\nförslag om hur vi kan åstadkomma förbättringar\r\nspeciellt för de pensionärer som har den lägsta\r\nlevnadsstandarden.</pre><pre>Anf. 102 BENGT HURTIG (v):</pre><pre>Herr talman! Som norrlänning är jag naturligtvis\r\ntacksam om Sverige kunde bli litet rundare också\r\nnär det gäller teletaxorna. Det kan möjligen bli så.</pre><pre>När vi har drivit våra krav, har vi ju inte tänkt oss\r\natt pensionärer och låginkomsttagare i\r\nStockholmsområdet skulle drabbas. Jag hoppas\r\nverkligen att regeringen nu kommer att lyssna på de\r\npensionärsorganisationer som skall delta i\r\növerläggningen och att ni tar intryck av deras\r\nargumentation, så att det går att komma fram till en\r\nlösning också av den här situationen.</pre><pre>Anf. 103 Socialminister BENGT\r\nWESTERBERG (fp):</pre><pre>Herr talman! Det är självklart att vi skall lyssna på\r\npensionärsorganisationerna.</pre><pre>Problemet när man skall genomföra förbättringar\r\nför norrlänningar -- t.ex. göra det billigare att\r\nringa -- är ju att vi inte heller för det ändamålet kan\r\nplocka pengar från himlen. Pengarna måste tas\r\nnågonstans ifrån. I och för sig går den omfördelning\r\nsom man gör inom televerket och som grundar sig\r\npå de faktiska kostnaderna i rätt riktning. Man bör\r\nha en allmän positiv inställning, inte minst för att\r\ndetta bidrar till att göra Sverige rundare.</pre><pre>Överläggningen var härmed avslutad.</pre><pre>15 § Svar på fråga  1991/92:111 om\r\npresstödet</pre><pre>Anf. 104 Bostadsminister BIRGIT\r\nFRIGGEBO (fp):</pre><pre>Herr talman! Thage G Peterson har frågat om hela\r\nregeringen delar min uppfattning om presstödet.\r\nFrågan föranleds av en TT-intervju med mig\r\nnyligen.</pre><pre>Frågan om presstödets omfattning under\r\nbudgetåret 1992/93 bereds för närvarande inom\r\nregeringskansliet. Regeringens förslag kommer att\r\nredovisas i budgetpropositionen i januari 1992.</pre><pre>Anf. 105 THAGE G PETERSON (s):</pre><pre>Herr talman! Jag tackar statsrådet för svaret. Nu\r\nvill Birgit Friggebo inte ge något svar på min\r\nmycket enkla fråga. Hon hänvisar till att\r\nregeringens förslag kommer att redovisas i\r\nbugetpropositionen i januari 1992. Men detta\r\ngällde ju redan när Birgit Friggebo gav den\r\nuppmärksammade TT-intervjun. Birgit Friggebo\r\nkände helt säkert till regeringen spelregler för en\r\nvecka sedan. Ändå gav hon sig ut på galejan och\r\nsade alldeles bestämt att presstödet skall minskas.\r\nMen här i kammaren vågar hon inte tala klarspråk.\r\nFörhoppningsvis gick hon för långt i denna TT-\r\nintervju och hade inte hela regeringen med sig. Jag\r\nhar därför en fråga till Birgit Friggebo. Är det\r\ncenterpartiet som har protesterat?</pre><pre>Innan jag får svar på denna fråga vill jag i all\r\nvälmening ge Birgit Friggebo två råd.</pre><pre>Det första är att hon skall vara litet försiktigare med\r\nuttalanden i fortsättningen. Birgit Friggebo är\r\nfaktiskt statsråd och medlem av regeringen och\r\nansvarig för politiska sakområden. Därför måste\r\nsvenska folket utgå från att när ett statsråd uttalar\r\nsig sker det i egenskap av medlem av regeringen.</pre><pre>Det andra är att jag vill be Birgit Friggebo att tänka\r\nom. Dagspressen har stor betydelse för att hålla\r\ndemokratin levande och frisk. Dagspressen har\r\nviktiga demokratiska uppgifter. Andra medier kan\r\ninte ersätta dagspressen när det gäller dess roll för\r\nsamhällsdebatten. Och det är viktigt att människor\r\nfår komma tals. Att försämra presstödet, Birgit\r\nFriggebo, ligger inte i myttrandefriheten och\r\ntryckfrihetens intressen.</pre><pre>Anf. 106 BIRGIT FRIGGEBO (fp):</pre><pre>Herr talman! Thage G Peterson behöver inte\r\nundervisa mig i hur man uppträder som\r\nregeringsledamot. Jag har några års erfarenhet av\r\ndet tidigare. Och jag är faktiskt inte alldeles säker\r\npå att denna TT-intervju är rätt återgiven. Däremot\r\när det helt klart att jag har sagt att frågan om\r\npresstödet kommer upp till behandling under\r\nbudgetberedningen. Däremot vet alla, och även\r\nThage G Peterson, att svaret på sådana beredningar\r\nges just när budgetförslaget läggs fram i januari\r\nmånad.</pre><pre>Sedan är det inte någon hemlighet som vi behöver\r\nstå här och hymla om att socialdemokrater och\r\ncenterpartister i denna kammare under åratal har\r\nåstadkommit kraftiga ökningar av presstödet,\r\nframför allt när det var högkonjunktur också hos\r\npressen. Man gick t.o.m. utöver den tidigare\r\nregeringens förslag i budgetarna. Moderaterna och\r\nvi i folkpartiet har däremot velat vara litet mer\r\nåterhållsamma.</pre><pre>Jag är också medveten om pressens ställning i dag\r\nunder den rådande lågkonjunkturen och de\r\nekonomiska bekymmer som vi över huvudet taget\r\nhar i landet. Det är intressant att notera att det är\r\nganska många tidningar som går med ganska stora\r\nförluster trots presstödet och som kommer att ha\r\nbekymmer och hotas av nedläggning även om vi\r\nskulle behålla presstödet i dess nuvarande\r\nomfattning. Men självklart skall vi ta hänsyn till den\r\naktuella situationen för pressen när vi bestämmer\r\npresstödets omfattning för nästa budgetår.</pre><pre>Anf. 107 THAGE G PETERSON (s):</pre><pre>Herr talman! Nu säger Birigt Friggebo att hon inte\r\när helt säker på att TT-intevjun är helt rätt\r\nåtergiven. Jag tycker möjligen att Birgit Friggebo\r\nborde ha påpekat detta i svaret till mig. Jag har själv\r\nmånga gånger upplevt att mina intervjuer inte har\r\nblivit rätt återgivna. Jag väntade faktiskt några\r\ndagar med att ställa min fråga för att se om Birgit\r\nFriggebo skulle komma ut med någon dementi i\r\nanslutning till TT-intervjun. Det har hon inte gjort,\r\nutan det är först här i kammaren som hon säger att\r\nTT-intervjun möjligen inte är helt korrekt.</pre><pre>Vad jag har velat åstadkomma med min fråga är att\r\nför Birgit Friggebo och regeringen få tala om att\r\npresstödet inte är vilket statligt stöd som helst, utan\r\npresstödet är ett demokratiskt stöd för att hålla\r\ndemokratin levande och frisk. Det är en viktig\r\nyttrandefrihetsfråga. Det är en demokratisk\r\nrättighet att få läsa olika uppfattningar i pressen.\r\nDet vore fel att slå till mot presstödet under en\r\nlågkonjunktur. Därför har jag bett Birgit Friggebo\r\natt tänka om och lägga alla planer på att försämra\r\npresstödet i papperskorgen.</pre><pre>Anf. 108 BIRGIT FRIGGEBO (fp):</pre><pre>Herr talman! Tyvärr är det många poster i\r\nbudgetarna som inte är vilka budgetposter som\r\nhelst. De stödjer svaga människor, de stödjer\r\nkulturen, de stödjer yttrandefriheten och de stödjer\r\nvåra ansträngningar för fattiga människor i andra\r\nländer. Det hindrar ändå inte att vi tyvärr måste se\r\növer olika poster i budgetarna. Detta är nödvändigt\r\ninte minst mot bakgrund av de ekonomiska\r\nstrukturproblem som vi har i landet. Dessa problem\r\nhar vi bl.a därför att den tidigare regeringen\r\nvägrade att ta itu med de kratfigt ökade utgifterna i\r\nbudgetarna under de gångna åren.</pre><pre>Anf. 109 THAGE G PETERSON (s):</pre><pre>Herr talaman! Jag vill gärna säga att jag är öppen\r\nför att göra förändringar av presstödets struktur,\r\nför att göra det effektivare. Men jag är inte beredd\r\natt medverka till att dra ned på presstödet så att\r\nyttrandefriheten skadas, så att pressens viktiga\r\ndemokratiska funktion inte kan upprätthållas,\r\ndetta framför allt i en situation då vi får en allt\r\nkraftigare koncentration av våra media. Det är\r\nmycket viktigt att vi genom samarbete i Sveriges\r\nriksdag kan klara de fina och viktiga\r\nsamhällsprinciper som finns bakom presstödet. Det\r\nvar därför jag var så förvånad över att Birgit\r\nFriggebo kunde gå ut och med bestämdhet säga att\r\npresstödet skulle minskas. Det har också på den\r\nborgerliga sidan här i riksdagen blivit protester mot\r\ndessa planer.</pre><pre>Jag vågar ändå dra den slutsatsen av Birgit\r\nFriggebos inlägg här att det inte skall utarbetas\r\nförslag som kommer att skada pressen, utan Birgit\r\nFriggebo har under den här veckan förhoppningsvis\r\ntänkt om.</pre><pre>Anf. 110 BIRGIT FRIGGEBO (fp):</pre><pre>Herr talman! Bara en liten kommentar. Vi\r\nupplever inte ökade koncentrationstendenser när\r\ndet gäller medierna. Tvärtom befinner vi oss i en\r\nexplosionsartad utveckling, där vi får allt fler\r\nmedier och kanaler som kan upprätthålla\r\nyttrandefriheten.</pre><pre>Anf. 111 THAGE G PETERSON (s):</pre><pre>Herr talman! Jag vill bara till sist säga att andra\r\nmedier inte kan ersätta dagspressen i dess roll i\r\nsamhällsdebatten. Men den debatten tycker jag att\r\nvi kan föra här i kammaren när vi slutligen skall\r\ndiskutera presstödet. Jag ber att återigen få tacka\r\nför svaret och upprepar mitt råd till Birgit Friggebo.\r\nDe planer hon sade sig ha vid tidpunkten för\r\nintervjun, att kraftigt försämra presstödet, är en\r\nvecka senare inte aktuella. Skulle en liten del vara\r\naktuell, så lägg de planerna i papperskorgen och\r\nservera ett förslag som innebär att pressen kommer\r\natt gå stärkt ur den här diskussionen.</pre><pre>Överläggningen var härmed avslutad.</pre><pre>16 § Svar på fråga  1991/92:115 om fördelningen\r\nav flyktingärenden mellan rättshjälpsbiträden</pre><pre>Anf. 112 BIRGIT FRIGGEBO (fp):</pre><pre>Herr talman! Sten Söderberg har frågat mig\r\nhuruvida regeringen kommer att verka för större\r\nrättvisa vid fördelningen av asylärenden mellan\r\nrättshjälpsbiträden.</pre><pre>Det är här inte fråga om att skapa rättvisa för\r\nadvokater. Det gäller att tillgodose asylsökandens\r\nintresse. Den jurist de föreslår skall förordnas som\r\nrättshjälpsbiträde om inte skäl talar emot detta.</pre><pre>I övrigt är det fel att säga att antalet uppdrag i\r\nutlänningsärenden är koncentrerat till en viss krets\r\nav jurister. Biträden utanför storstäderna förordnas\r\ni större utsträckning nu än tidigare. Detta hänger\r\nsamman med invandrarverkets decentralisering\r\noch den nya förläggningsorganisationen.\r\nGeografiska aspekter beaktas i allt fler fall än\r\ntidigare.</pre><pre>Carlsund, som är en utredningssluss, placerar de\r\nasylsökande som inte är föremål för omdelbar\r\nverkställighet på förläggningar i Norrland. Detta\r\ninnebär att de jurister som förordnas i dessa\r\närenden normalt också kommer från denna region.</pre><pre>Invandrarverket har dessutom den ambitionen att\r\nsprida uppdragen till ett större antal jurister som\r\nanmält önskemål om att förordnas. Jag kan nu inte\r\nse något skäl till att vidta några särskilda åtgärder\r\nmed anledning av Sten Söderbergs fråga.</pre><pre></pre><pre>Anf. 113 STEN SÖDERBERG (nyd):</pre><pre>Herr talman! Jag tackar statsrådet för svaret på\r\nfrågan.</pre><pre>Förra gången jag fick ett svar på en fråga från\r\nstatsrådet rodnade jag och satte mig efter att ha\r\ntackat för svaret. Det berodde på att svaret slog fel\r\npå många tusen personer. Det rätta svaret kommer\r\natt redovisas för kammaren om någon vecka.</pre><pre>Denna fråga är tillkommen av omtanke om\r\ninvandrarna och omtanke om rättssäkerheten. Jag\r\nvet att Birgit Friggebo personligen har en hög\r\nambition på området. Jag har inga tvivel i den\r\nriktningen.</pre><pre>Jag har gjort noggranna kontroller med anledning\r\nav denna fråga. Vissa ombud får många ärenden.\r\nSkall man tro på det som sades i en Eko-sändning\r\nnyligen, finns det ett ombud som har fått 400\r\närenden under innevarande år. Det skulle betyda\r\natt han har arbetat dag och natt under första\r\nhalvåret 1991. Vilken rättssäkerhet innebär det för\r\nen asylsökande?</pre><pre>Jag vill att regeringen trycker på invandrarverket i\r\ndessa frågor. Jag har också en praktisk erfarenhet\r\nfrån polisarbetet, och jag har sett vad som försiggår.</pre><pre>Anf. 114 Bostadsminister BIRGIT\r\nFRIGGEBO (fp):</pre><pre>Herr talman! Ja, det kan tyckas att det är fråga om\r\nmånga -- om det nu är rätt. Jag har inte låtit\r\nundersöka denna advokat som omtalades i\r\nEkosändningen. Men man skall ha klart för sig att\r\nmånga advokater har juristbyråer med\r\nmedarbetare som hjälper dem i arbetet.</pre><pre>Som Sten Söderberg själv nämner i sin fråga, är det\r\nen uppgift för Advokatsamfundet att kontrollera\r\nom det är så att frågorna om rättssäkerhet ställs åt\r\nsidan. Jag har kunnat notera att fler ärenden\r\nhanteras utanför Stockholm. Biträdena rekryteras\r\nofta från de platser där förläggningarna finns.\r\nCarlslund är en utredningssluss. Där förordnas inte\r\nnågra advokater. De kommer senare in i bilden.</pre><pre>Låt mig kommentera en annan fråga som Sten\r\nSöderberg inledde sitt anförande med. Det gäller\r\nett svar jag har tidigare givit i kammaren. Det svar\r\nsom jag har givit är riktigt. Men det är möjligt att\r\nSten Söderberg hade tänkt sig att ställa en annan\r\nfråga som han ville ha svar på vid det tillfället.</pre><pre>Anf. 115 STEN SÖDERBERG (nyd):</pre><pre>Herr talman! Jag hoppas att statsrådet verkar för\r\natt invandrarverket redovisar mer noggrant hur\r\nförordnandet av biträden sker. Jag har gjort\r\nnoggranna undersökningar av hur advokater i\r\nStockholm biträder invandrare som sitter på\r\nförläggningar i Norrland och tvärtom. Dessutom\r\nhar jag i mitt praktiska arbete sett hur invandrarna\r\noch deras ombud har svårt att komma i kontakt\r\nmed varandra på grund av avstånden. Det är ett\r\ndåligt fungerande invandrarverk. Jag tycker att vi\r\nhar en bra fungerande minister men ett dåligt\r\nfungerande verk.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.44 på förslag av förste vice\r\ntalmannen att ajournera frågestunden till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>Meddelande om muntliga frågor till statsråd den\r\n14 november</pre><pre>Anf. 116 FÖRSTE VICE TALMANNEN:</pre><pre>Vid frågestunden torsdagen den 14 november kl.\r\n14.30 kommer följande statsråd att närvara:</pre><pre>Statsminister Carl Bildt (m),\r\narbetsmarknadsminister Börje Hörnlund (c),\r\nfinansminister Anne Wibble (fp),\r\nkommunikationsminister Mats Odell (kds) och\r\nstatsrådet Bo Lundgren (m).</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>17 § Svar på fråga  1991/92:65 om svenska\r\nutbildningar och EG</pre><pre>Anf. 117 Utbildningsminister PER UNCKEL\r\n(m):</pre><pre>Herr talman! Får jag först be kammaren om ursäkt\r\nför att mitt svar har dröjt en vecka för länge.</pre><pre>Lars Sundin har frågat mig vilka svenska\r\nutbildningar som behöver kompletteras för att bli\r\ngodkända i EG fr.o.m. den 1 januari 1992.</pre><pre>I slutet av oktober slöt Sverige som medlem av\r\nEFTA avtal med EG, det s.k. EES-avtalet, som\r\nutrikeshandelsminister Dinkelspiel redogjorde för\r\nhär i kammaren den 25 oktober. Detta innebär, att\r\nfr.o.m. den 1 januari 1993 kommer EG- och EFTA-\r\nländerna tillsammans att utgöra en gemensam\r\narbetsmarknad. Därmed kommer också det\r\nregelverk som reglerar samarbetet inom EG också\r\natt vara tillämpligt hos oss i Sverige.</pre><pre>En del av detta regelverk behandlar ömsesidigt\r\nerkännande av utbildnings- och examensbevis.\r\nSyftet med dessa regler är att underlätta\r\narbetskraftens rörlighet och utövandet av\r\netableringsrätten och friheten att tillfälligt\r\ntillhandahålla tjänster.</pre><pre>Det gäller ett antal direktiv som rör rätten att utöva\r\nvissa yrken inom hälso- och sjukvården, nämligen\r\nläkare, sjuksköterskor, tandläkare, veterinärer,\r\nbarnmorskor och apotekare samt arkitekter. För\r\ndessa direktiv gäller vissa minimikrav på\r\nutbildningen som leder fram till examensbeviset.\r\nDe motsvarande svenska utbildningarna uppfyller\r\ndessa minimikrav i samtliga fall utom för\r\nsjuksköterskor och barnmorskor, där de svenska\r\nutbildningarna bedöms som för korta. EG-\r\ndirektiven kräver en treårig utbildning till\r\nsjuksköterska och ytterligare ett och ett halvt år till\r\nbarnmorska jämte viss yrkespraktik. Därför\r\nåterkommer regeringen i budgetpropositionen med\r\nförslag i denna fråga. De sjuksköterskor som har\r\ngenomgått den nuvarande kortare utbildningen\r\nkommer ändå att bli erkända om de kan förete\r\nbevis om att de utövat yrket i minst tre år inom den\r\nsenaste femårsperioden. Någon komplettering\r\nbehövs då inte.</pre><pre>När det gäller apotekare innebär direktivet att även\r\nviss praktik skall ingå i utbildningsbeviset.\r\nEftersom den svenska utbildningen inte omfattar\r\npraktik återkommer jag i budgetpropositionen med\r\nförslag också i denna fråga.</pre><pre>Vidare omfattar EES-avtalet ett direktiv avseende\r\nalla högskoleutbildningar längre än tre år. Syftet\r\nmed detta direktiv är att ett examensbevis som i\r\nhemlandet ger tillträde till ett reglerat yrke också\r\nger tillträde till yrket i de övriga EES-länderna.\r\nDetta gäller även yrken som är reglerade i ett land\r\nmen inte i ett annat. Detta direktiv är generellt till\r\nsin natur, och det krävs alltså inte att utbildningarna\r\nskall anpassas till någon gemensam norm. Om\r\nutbildningarnas innehåll skiljer sig åt alltför mycket\r\neller är av olika längd kan mottagarlandet ställa\r\nvissa krav på kompletteringar.</pre><pre>När det gäller verksamhet inom yrken som är\r\nreglerade och som bygger på högskoleutbildningar\r\nkortare än tre år eller på gymnasiala\r\nyrkesutbildningar finns inget direktiv. Varje land\r\nkan alltså fortfarande ställa upp nationella regler\r\nför tillträde till sådana yrken. Det pågår inom EG\r\nett intensivt arbete för att nå en överenskommelse\r\nockså för dessa yrken. Så snart det arbetet är\r\nslutfört utgår jag ifrån att dessa yrken också\r\nkommer att omfattas av den utvidgade\r\narbetsmarknaden.</pre><pre>Anf. 118 LARS SUNDIN (fp):</pre><pre>Herr talman! Jag tackar utbildningsministern för\r\nsvaret på min fråga.</pre><pre>Det känns naturligtvis litet genant att våra\r\nsjuksköterskor och barnmorskor inte har fått en\r\nutbildning som håller måttet ute i Europa. Det är\r\ndärför bra att regeringen avser att rätta till detta\r\nförhållande, där det har brustit och det redan i\r\njanuari då budgetpropositionen läggs fram.</pre><pre>I EG fanns det tidigare planer på att harmonisera\r\nläroplaner och examina för att göra dem likvärdiga\r\noch utbyttbara, men man övergav den tanken,\r\ndärför att de kulturella olikheterna var för stora.\r\nMan litar nu på varandra, man respekterar och man\r\naccepterar, men med den brasklapp som\r\nutbildningsministern själv nämner, dvs. att ett\r\nmottagarland kan ställa vissa krav om det är alltför\r\nstora skillnader i fråga om utbildningens längd och\r\ninnehåll.</pre><pre>Det är just den frågan som jag är ute efter att få svar\r\npå: Hur bedömer utbildningsministern risken för\r\natt våra övriga examina, utom för sjuksköterskor,\r\nbarnmorskor och apotekare, behöver kompletteras\r\nför att accepteras av EG? Förbereds det någon\r\nsådan översyn i departementet för att eventuellt\r\nkomplettera våra examina?</pre><pre>Anf. 119 Utbildningsminister PER UNCKEL\r\n(m):</pre><pre>Herr talman! Som Lars Sundin säger, kommer\r\nkraven på Sverige att öka dramatiskt, om än inte\r\nlika preciserat som i fråga om de utbildningar vi just\r\nhar diskuterat, när vi tar steget in i den Europeiska\r\ngemenskapen.</pre><pre>Jag har sagt det tidigare och säger det gärna igen,\r\natt det är få som riktigt kan göra sig en föreställning\r\nom vad det Europeiska samarbetet kommer att\r\ninnebära, vilka oanade möjligheter det bär i sitt\r\nsköte, men också vilka krav det kommer att ställa\r\npå Sverige. Erasmus-arbetet är en nästan brutal\r\npåminnelse om den utbytbarhet som gäller i vårt\r\neuropeiska samarbete. Om vi inte är attraktiva\r\nkommer våra studenter inte heller att få möjlighet\r\natt förkovra sig ute i Europa.</pre><pre>Det nya Europasamarbetet öppnar alltså\r\nbetydande möjligheter för Sverige till ett ökat\r\nforsknings- och utbildningsutbyte. Det är viktigt att\r\ndessa möjligheter utnyttjas väl, för att Sveriges\r\nlångsiktiga konkurrenskraft skall kunna stärkas.</pre><pre>Som svar på Lars Sundins andra fråga vill jag gärna\r\nupplysa om att vi inom utbildningsdepartementet\r\nplanerar bildandet av ett råd för främjandet av ett\r\nvidgat europeiskt samarbete. I detta råd skulle\r\nerfarenheter från den aktiva forskningen och\r\nutbildningen kunna spela en pådrivande roll för ett\r\nfördjupat utbildnings- och forskningssamarbete\r\nmed Europa. Min övertygelse är nämligen att vi,\r\nom Sverige skall kunna bli delaktigt på riktigt,\r\nmåste ligga på framkanten och inte bara tvingas\r\nmed i det som andra gör.</pre><pre>Anf. 120 LARS SUNDIN (fp):</pre><pre>Herr talman! Jag kan instämma i allt vad\r\nutbildningsministern säger. EG ger möjligheter,\r\nmen kommer också att ställa krav på oss.</pre><pre>I det sammanhanget vill jag fråga\r\nutbildningsministern: Bör man då inte tänka på att\r\nlåta Sverige få någon sorts mastersexamen? Våra\r\nhögskoleutbildningar omfattar i regel tre år, och i\r\nEuropa är det vanligt med fem år. En\r\nmastersutbildning på 160 poäng under fyra år skulle\r\nonekligen passa bra i detta sammanhang.</pre><pre>Anf. 121 Utbildningsminister PER UNCKEL\r\n(m):</pre><pre>Herr talman! Ett förslag av den innebörd som Lars\r\nSundin frågar om har just överlämnats till\r\nutbildningsdepartementet från universitets- och\r\nhögskoleämbetet efter en mycket nogsam\r\nberedning ute bland högskolornas eget folk. Vi\r\nbereder detta i samband med ett arbete som jag har\r\nvalt att betitla Det fria universitetet och inom vars\r\nram examensbehörighet och examenstitlar spelar\r\nen avgörande roll. Jag har som min utgångspunkt\r\nför bedömningen av mastersexamen inom ramen\r\nför detta arbete sagt, att om det kan försvara sig på\r\nkvalitativa grunder -- och jag tror att det kan det --\r\ninom ramen för ett nytt högskolesystem får den\r\nmarginella merkostnad som möjligen är förknippad\r\nmed detta inte stå hindrande i vägen. Det får helt\r\nenkelt maka på sig för att få plats åt denna\r\neuropeiska samordning.</pre><pre>Anf. 122 LARS SUNDIN (fp):</pre><pre>Herr talman! Speciellt för detta sista ber jag att få\r\ntacka utbildningsministern. Det har i debatten\r\nframskymtat här och var att utbildningsministern\r\ninte var så intresserad av mastersexamen och att\r\nhan kanske hellre såg kvantitet på\r\nhögskoleutbildningen än kvalitet.</pre><pre>Anf. 123 Utbildningsminister PER UNCKEL\r\n(m):</pre><pre>Herr talman! Jag har förstått att det kan ha varit\r\nså, och jag vill uttryckligen dementera att detta\r\nskulle ha någon grund i min egen person.</pre><pre>Överläggningen var härmed avslutad.</pre><pre></pre><pre>18 § Svar på fråga  1991/92:108 om\r\nhandikappades möjligheter att genomföra\r\nhögskoleprovet</pre><pre>Anf. 124 Utbildningsminister PER UNCKEL\r\n(m):</pre><pre>Herr talman! Marianne Jönsson har frågat mig om\r\nvilka initiativ jag tänker ta för att ge människor med\r\nhandikapp fullgoda möjligheter att genomföra\r\nhögskoleprovet.</pre><pre>Fr.o.m. höstterminen 91 är högskoleprovet ett\r\nviktigt instrument för urval av studerande till\r\nutbildningar i högskolan. Universitets- och\r\nhögskoleämbetet (UHÄ) beslutar om provets\r\nutformning och de närmare reglerna för\r\nprovgenomförandet. Det praktiska genomförandet\r\nav prövningarna sköts av universitet och högskolor,\r\nsom anordnar prov på ett antal orter vid två\r\nprovtillfällen per år.</pre><pre>Många personer genomför provet, däribland ett\r\nantal handikappade. Det är angeläget att så långt\r\nsom möjligt underlätta för dessa personer att\r\ngenomföra provet och redan i dag vidtas åtgärder.\r\nFör rörelsehindrade anordnas provet i särskilda\r\nlokaler och för synskadade förstoras provet upp.</pre><pre>Inom UHÄ pågår ett arbete med att ytterligare\r\nunderlätta provgenomförandet för handikappade,\r\nbl.a. undersöker UHÄ möjligheterna att utforma\r\nprovet i punktskrift och som talbok. De tekniska\r\nproblemen går att lösa men man behöver diskutera\r\noch analysera åtskilliga frågor som provtider,\r\nhandikappdefinitioner etc. För vissa handikappade\r\nkan det bli fråga om att utforma ett särskilt prov.</pre><pre>Erfarenheter kommer under hösten bl.a. att\r\nhämtas från USA som har mångårig vana av\r\nprovverksamhet för handikappade.</pre><pre>Mot bakgrund av det arbete som pågår inom UHÄ\r\ntänker jag inte nu ta några initiativ i frågan.</pre><pre>Anf. 125 MARIANNE JÖNSSON (c):</pre><pre>Herr talman! Tack för svaret,\r\nutbildningsministern. Jag tycker att svaret andas\r\nkraftfullhet. Saker och ting är på gång. Jag skulle\r\nvara relativt nöjd om jag inte hade talat med vissa\r\nhandikapporganisationer, bl.a. de unga\r\nsynskadade. De är mycket bekymrade. De har\r\nnämligen haft kontakt med universitets- och\r\nhögskoleämbetet, och de tycker att det inte händer\r\nnågonting.</pre><pre>Högskoleprovet har kommit att bli så viktigt,\r\neftersom det vid sidan om gymnasiebetyget är ett så\r\nviktigt urvalsinstrument. Man får inte utestänga\r\nden här gruppen av handikappade på grund av\r\npraktiska hinder. Det kan finnas problem. Redan\r\når 1988 var unga synskadade i kontakt med\r\nskolbyrån på universitets- och högskoleämbetet.\r\nDå fanns det praktiska svårigheter att genomföra\r\ndet här. Nu har så mycket hänt, och som\r\nutbildningsministern påpekade finns erfarenheter\r\natt hämta från t.ex. USA. Det skall vi ta lärdom av.</pre><pre>Jag tycker att det brådskar. Många högskoleprov\r\nhar anordnats sedan de handikappade hade\r\nkontakt med högskoleämbetet. Jag tycker inte att\r\nde handikappade skall behöva vänta så mycket\r\nlängre till. De är en viktig resurs och behöver ha\r\ntillgång till högre studier. Utbildningsministern\r\nsäger att han nu inte tänker ta några initiativ i\r\nfrågan. Jag vill betona ordet ''nu'' och fråga om\r\nutbildningsministern är beredd att skynda på om\r\ndet inte händer något ganska snart. Jag förstår att\r\nsådant här också kan vara ganska kostsamt.</pre><pre>Anf. 126 Utbildningsminister PER UNCKEL\r\n(m):</pre><pre>Herr talman! Jag kan försäkra Marianne Jönsson\r\nom att om det jag nu har redovisat inte händer\r\nkommer initiativ att tas för att handikappade skall\r\nha samma möjligheter som alla andra att genomgå\r\nhögskoleprovet. Det kan möjligen finnas skäl att\r\npåminna om vad som har inträffat efter det att\r\nhögskoleprovet introducerades. Högskoleprovets\r\nvikt, betydelse och volym har blivit något helt annat\r\nän vad riksdagen en gång förutsatte. En oändligt\r\nmycket större grupp av studerande går i dag igenom\r\nhögskoleprovet. Detta får till konsekvens att ett\r\nantal bekrymmer, svårigheter och praktiska\r\növerväganden har dykt upp som annars inte skulle\r\nha blivit aktuella. Jag utgår ifrån att det är denna\r\ntyp av aspekter som har medfört att åtgärderna har\r\ndröjt onödigt länge.</pre><pre>Anf. 127 MARIANNE JÖNSSON (c):</pre><pre>Herr talman! Jag känner till svårigheterna. De\r\npraktiska bekymren får inte lägga hinder i vägen.\r\nJag förväntar mig nu att man har detta under\r\nbevakning från utbildningsdepartementet och att\r\nUHÄ skall göra det bästa för att göra det möjligt\r\nför handikappade att få tillgång till högre studier.</pre><pre>Överläggningen var härmed avslutad.</pre><pre>19 § Svar på fråga  1991/92:121 om den\r\nkontinuerliga utbildningen i högskolan</pre><pre>Anf. 128 Utbildningsminister PER UNCKEL\r\n(m):</pre><pre>Herr talman! Ingela Mårtensson har frågat mig om\r\njag har för avsikt att ändra direktiven för\r\nutredningen om den konstnärliga utbildningen i\r\nhögskolan.</pre><pre>Svaret på Ingela Mårtenssons fråga är nej. Jag\r\nanser att direktiven är bra och ser ingen anledning\r\natt ändra på dem.</pre><pre>Anf. 129 INGELA MÅRTENSSON (fp):</pre><pre>Herr talman! Jag vill börja med att påpeka att min\r\nfråga har fått fel rubrik i föredragningslistan. Min\r\nfråga gäller den konstnärliga utbildningen och inte\r\nden kontinuerliga. Det ser litet konstigt ut.</pre><pre>Jag ber att få tacka statsrådet för svaret. Per Unckel\r\ntycker nu att direktiven är bra. I min fråga tog jag\r\nupp både direktiven och förutsättningarna. Jag fick\r\ninget svar när det gäller förutsättningarna.</pre><pre>Jag tycker att utredningen har mycket omfattande\r\ndirektiv. Man skall se på hur utbildningen bedrivs,\r\nhur resurserna utnyttjas, utbildningens mål och\r\ninriktning skall analyseras och man skall titta på\r\nrekryteringen till utbildningen. Så småningom skall\r\nman komma fram till en utvecklingsplan som skall\r\nkunna ligga till grund för beslut om vilka\r\nutbildningslinjer som skall finnas liksom\r\nutbildningslinjernas mål, inriktning, studietid samt\r\nutbildningens dimensionering och lokalisering.\r\nMan skall således göra en mycket omfattande\r\növersyn, och enmansutredarna har fått ett mycket\r\nomfattande uppdrag.</pre><pre>Jag är mycket konfunderad över att en person skall\r\nåstadkomma allt detta, särskilt med tanke på att\r\nutredaren har arbetat vid en av de\r\nutbildningsinstitutioner som berörs och inte har fått\r\nstödet att kunna få ett omförordnande vid\r\ninstitutionen. Jag tycker att uppdraget borde ges till\r\nen större grupp. Det är mycket viktigt att vi får en\r\nutbildning när det gäller de konstnärliga ämnena.</pre><pre>Anf. 130 FÖRSTE VICE TALMANNEN:</pre><pre>Jag beklagar att frågan har fått en felaktig\r\nbenämning i föredragningslistan. Det kommer att\r\njusteras till protokollet.</pre><pre>Anf. 131 Utbildningsminister PER UNCKEL\r\n(m):</pre><pre>Herr talman! Oaktat rubriceringen på kammarens\r\nföredragningslista har jag svarat på rätt fråga.</pre><pre>Jag förstår att Ingela Mårtensson och andra i\r\nkulturlivet kan ha synpunkter på ett och annat av\r\ndet som har hörts ifrån denna och kanske även\r\nandra utredningar på detta område. Jag har haft att\r\nta ställning till om en utredningen som har arbetat\r\nunder ett år och har tre månader kvar, skall ges nya\r\ndirektiv, avbrytas eller t.o.m. förses med flera\r\npersoner. Jag har dragit slutsatsen att det enklaste\r\noch för kulturlivet mest gangliga är att utredningen\r\nslutför sitt arbete. Sedan får vi alla i den form som\r\nutredningar normalt möter pröva dess resultat och\r\nkomma fram till de slutsatser som kan forma en\r\nmajoritet i denna riksdag. Jag försäkrar att i denna\r\nmening finns det ingen utredning som är öppnare\r\nän den som vi just nu diskuterar.</pre><pre>Anf. 132 INGELA MÅRTENSSON (fp):</pre><pre>Herr talman! Nej, jag kan förstå att man i det här\r\nläget inte lägger ned en utredning som har hållit på\r\nså pass länge och har så pass kort tid kvar. Jag är\r\ndock oroad för att den här utredningen skall ligga\r\ntill grund för alla de beslut som tas upp i direktiven.\r\nI så fall är det mycket viktigt vad som står i\r\nutredningen. Med tanke på uppdraget borde det ha\r\ngetts till en större grupp personer, och det borde ha\r\nskötts på ett annat sätt. Det kanske inte går att göra\r\nså mycket åt det nu. Man måste dock se till detta\r\nnär det gäller hur man skall använda sig av\r\nutredningen i framtiden och vilken grund den skall\r\nfå.</pre><pre>Anf. 133 Utbildningsminister PER UNCKEL\r\n(m):</pre><pre>Herr talman! Jag delar Ingela Mårtenssons\r\nuppfattning om vad man skulle ha gjort om man\r\nhade regerat för ett år sedan. Då hade jag nog också\r\ntillsatt en utredning som hade innehållit flera\r\npersoner som därmed hade fått möjlighet att berika\r\nutredningsarbetet mer än vad som är möjligt i en\r\nenmansutredning.</pre><pre>Oavsett vilka slutsatser utredningen kommer fram\r\ntill är det min avsikt att se till att kulturlivet i dess\r\nhelhet och andra berörda organ i samhället får\r\nmöjlighet att fritt diskutera dess slutsatser. På basis\r\nav den diskussionen skall regeringen sedan lägga\r\nfram sina förslag.</pre><pre>Anf. 134 INGELA MÅRTENSSON (fp):</pre><pre>Herr talman! Jag tackar så mycket för det\r\nbeskedet. Det tror jag kommer att lugna en del som\r\nhar varit oroliga för hur man skall använda\r\nutredningsresultatet. Jag hoppas att vi kommer att\r\nfå en bra utbildning när det gäller konstnärliga\r\nyrken och det konstnärliga utövandet i framtiden.</pre><pre>Överläggningen var härmed avslutad.</pre><pre></pre><pre>20 § Svar på fråga  1991/92:102 om\r\ngymnasiereformen</pre><pre>Anf. 135 Statsrådet BEATRICE ASK (m):</pre><pre>Herr talman! Lena Hjelm-Wallén frågar om jag är\r\nberedd att ge besked om att det utvecklingsarbete\r\nsom nu pågår i landets gymnasieskolor med\r\nanledning av gymnasiereformen inte kommer att\r\nkullkastas genom nya regeringsbeslut.</pre><pre>Som svar på den ställda frågan vill jag först hänvisa\r\ntill regeringsförklaringen, där regeringen gav till\r\nkänna sin avsikt att förstärka kvaliteten i\r\ngymnasieskolan, bl.a. genom att förstärka språkens\r\nställning. I regeringsförklaringen står också att\r\nförlängningen av de yrkesinriktade linjerna i\r\ngymnasieskolan ligger fast. Utifrån detta kommer\r\njag att ge nya direktiv till läroplanskommittén.\r\nSjälvklart kommer detta att innebära att\r\ngymnasieskolan delvis kommer att få ett nytt\r\ninnehåll.</pre><pre>Jag vill också slå fast att jag är positivt inställd till\r\ndet utvecklingsarbete som bedrivs i\r\ngymnasieskolorna och jag följer det med stort\r\nintresse.</pre><pre>En förutsättning för att förberedelsearbetet i\r\nskolorna skall lyckas inför genomförandet av en ny\r\ngymnasieskola redan läsåret 1992/93 är emellertid\r\natt utbildningsplaner och kursplaner finns färdiga\r\natt användas ute på skolorna i god tid före\r\nskolstarten. Skolverket har emellertid pekat på de\r\nsvårigheter som finns att på kort tid ta fram\r\ndefinitivt fastställda utbildnings- och kursplaner.</pre><pre>Jag är dock medveten om att kommunerna har stort\r\nbehov att snabbt få besked om vilka förutsättningar\r\nsom gäller för läsåret 1992/93 och jag verkar därför\r\nför att besked i denna fråga kommer att lämnas så\r\nfort som möjligt till kommunerna.</pre><pre>Anf. 136 LENA HJELM-WALLÉN (s):</pre><pre>Herr talman! Jag tackar för svaret på min fråga. Jag\r\nbetraktar skolministerns svar som ett positivt\r\nbesked till gymnasieskolorna om att\r\nutvecklingsarbetet i huvudsak kommer att få\r\nfortsätta ungefär som planerat.</pre><pre>Det pågår just nu ett omfattande utvecklingsarbete\r\ni landets gymnasieskolor i enlighet med\r\ngymnasiereformen. Det skiljer naturligtvis mellan\r\nskolorna, men jag tror att man kan säga att det är\r\nett sjudande utvecklingsarbete. Skolledningar och\r\nlärare är engagerade för att ge konkret innehåll åt\r\ndenna reform.</pre><pre>På en del håll planerar man att starta\r\nutbildningsprogram redan till hösten, och då måste\r\ndet hela vara klart redan till våren. Det är alltså\r\nuppenbarligen bråttom. Detta har jag fått klart för\r\nmig vid besök i gymnasieskolor och vid andra\r\nkontakter med gymnasieskolor.</pre><pre>En regering måste naturligtvis ha en viss\r\nhandlingsfrihet, även sedan man accepterat\r\nförutsättningarna för ett lokalt utvecklingsarbete.\r\nJag menar dock att det är viktigt att man tar till vara\r\ndet positiva engagemang som finns ute i skolorna.\r\nDärför är det viktigt att den osäkerhet som grundar\r\nsig på moderaternas och folkpartiets tidigare\r\nåsikter om gymnasiereformen skingras. Med det\r\nsvar som skolministern nu har givit anser jag att den\r\noron borde vara skingrad. Jag hoppas att svaret\r\nskall vara en sporre i utvecklingsarbetet.</pre><pre>Anf. 137 Statsrådet BEATRICE ASK (m):</pre><pre>Herr talman! Jag är bekymrad att informationen\r\nkommit så sent som den gjort. Men jag är också\r\nbekymrad över att skolverket har aviserat problem\r\nmed att ta fram en del av de förutsättningar som\r\nkommunerna måste ha. Man har haft ganska ont\r\nom tid under skolverkets uppbyggnadsskede, men\r\njag har bett att få information om detta. Egentligen\r\nönskar jag att jag hade kunnat ge ett besked redan\r\ni går.</pre><pre>Moderaternas tidigare kritik kvarstår naturligtvis\r\ndelvis. Det är emellertid så att den nuvarande\r\nregeringens politik bygger på en mycket stor tilltro\r\ntill det engagemang som finns och till det\r\nutvecklingsarbete som pågår. Vi har en mycket stor\r\nöppenhet för variationer och annat. Vi har också i\r\nregeringsförklaringen slagit fast vilka ramar det är\r\nsom gäller.</pre><pre>Det viktigaste för regeringen just nu är att försäkra\r\nsig om att det den skall svara för, dvs. att det\r\nkommer fram kursplaner och annat, verkligen blir\r\ngjort. Oavsett hur förändringarna skall\r\ngenomföras, måste de grundas på kvalitet. Jag\r\nkänner en viss otrygghet så länge skolverket inte\r\nhar presterat vad man skulle. Jag tror att den 1\r\ndecember satts upp som sista datum. Jag hoppas att\r\nman hinner slutföra arbetet till dess, och jag har\r\nockså krävt besked av skolverket.</pre><pre>Anf. 138 LENA HJELM-WALLÉN (s):</pre><pre>Herr talman! Det är självklart att dessa\r\ngrundläggande dokument måste finnas. De\r\nkommer nu ganska sent -- tidsplanen för alla\r\ninblandade är ganska knapp. Vi hoppas emellertid\r\natt dessa dokument kommer så att skolledare,\r\nlärare och elever får se vad det är och hur det kan\r\nfungera. Om så inte blir fallet, får regeringen\r\nhantera den saken.</pre><pre>Vad jag emellertid ville förvissa mig om är att\r\nregeringen inte har några planer som skulle kunna\r\nkullkasta det förändringsarbete som är på gång.\r\nDetta är någonting som Beatrice Ask direkt har i\r\nsin hand. Jag hoppas jag tolkat Beatrice Asks\r\nbesked korrekt, nämligen att projektet kommer att\r\nfortsätta.</pre><pre>Anf. 139 Statsrådet BEATRICE ASK (m):</pre><pre>Herr talman! Jag har gett det svar som jag kan med\r\nutgångspunkt i vad jag vet i dag. Man vet ju aldrig\r\nhur morgondagen ser ut. Min grundinställning är\r\nemellertid att vi skall arbeta i enlighet med de\r\nfattade besluten, och vi skall nu fylla dessa med\r\ninnehåll, bl.a. med vad som sägs i\r\nregeringsdeklarationen.</pre><pre>Jag tror i alla fall att detta är ett positivt besked till\r\nkommunerna.</pre><pre>Överläggningen var härmed avslutad.</pre><pre>21 § Svar på fråga  1991/92:105 om demokratins\r\nvärden i skolundervisningen</pre><pre>Anf. 140 Statsrådet BEATRICE ASK (m):</pre><pre>Herr talman! Åke Carnerö har frågat mig om\r\nregeringen tänker vidta några åtgärder inom skolan\r\nmot de rasistiska tendenser som han ser avspeglade\r\ni framgångar för vissa extrema högerpartier i\r\nskolvalen.</pre><pre>Åke Carnerö har själv hänvisat till hur läroplanen\r\nhävdar vår demokratis väsentliga värden. Jag har\r\nredan tidigare i höst i den allmänpolitiska debatten\r\nmarkerat att regeringsförklaringens ord om\r\nmänniskolivets okränkbarhet och den personliga\r\nintegriteten inte bara får bli honnörsord. De är\r\nviktiga principer att slå fast.</pre><pre>Och där dessa principer skall slås fast än tydligare\r\när i det kommande läroplansarbetet. Om\r\nläroplanen görs till ett mer handfast dokument än i\r\ndag, kan den ge bra stöd och ledning för dem som\r\narbetar i skolans vardag också i den fråga vi nu talar\r\nom. Grunden till en sådan läroplan vill jag lägga\r\nmed de nya direktiv för läroplansarbetet som jag\r\nräknar med att ge inom kort.</pre><pre>Det Åke Carnerö efterlyser är sådant som skolan\r\nskall göra redan i dag. Jag skall verka för att de nya\r\nläroplanerna inte blir mindre tydliga i denna sak.\r\nJag vill också tillägga att man på civildepartementet\r\navser att låta undersöka ungdomars inställning till\r\nbl.a. just rasism. Det kommer att ge en mer korrekt\r\noch rättvisande bild av våra ungdomars åsikter än\r\nde delvis helt felaktiga uppgifter som cirkulerat i\r\npressen om hur de röstade i skolvalen.</pre><pre>Anf. 141 ÅKE CARNERÖ (kds):</pre><pre>Herr talman! Jag ber att få tacka för svaret.</pre><pre>Jag formulerade den här frågan i förra veckan efter\r\natt ha tagit del av en del inslag i Aktuellt. Där\r\nframgick det klart att det i vårt samhälle finns\r\ngrupper och organisationer med klara rasistiska\r\ninställningar. Dessa grupper drar sig tydligen inte\r\nheller för våld.</pre><pre>Statsrådet hänvisar i svaret till läroplansarbetet.\r\nJag är själv lärare och är naturligtvis intresserad av\r\nläroplansarbetet. På flera ställen i Lgr 80 framhålls\r\nde grundläggande demokratiska värderingarna. På\r\nett ställe står att de vuxna skall förankra de etiska\r\nnormerna i barnets egen personlighet och konkreta\r\nomvärld.</pre><pre>Problemet som jag ser det är att man inte utgår från\r\nnågon värdemätare, från en bestämd livsåskådning.\r\nJag anser att det skulle vara till gagn för den\r\ndemokratiska fostran som Lgr 80 framhåller, dvs.\r\natt man skall utgå från en klart uttalad etik.</pre><pre>Eftersom skolan varit neutral när det gäller den\r\nfostrande rollen, har just människovärdet av\r\neleverna inte direkt uppfattats som absolut och\r\nokränkbart. Jag vet att ordet ''okränkbarhet'' finns\r\ni läroplanen. Vad har statsrådet för synpunkt på\r\ndetta?</pre><pre>Anf. 142 Statsrådet BEATRICE ASK (m):</pre><pre>Herr talman! Det är svårt att finna orsakerna till\r\natt vi har hamnat i denna situation. Det är trots allt\r\nde kristna värderingarna och den kristna etiken\r\nsom ligger till grund för hela vårt samhälle, i varje\r\nfall i mångt och mycket. Egentligen finns det alltså\r\nen ganska tydlig förankring.</pre><pre>Det bekymmersamma är att lärare anser att det är\r\nsvårt att ta upp frågan om vad som är rätt och fel\r\noch över huvud taget att hantera\r\nlivsåskådningsfrågor. Detta är någonting som vi\r\nbehöver diskutera mer ingående.</pre><pre>Det som i dag bekymrar mig litet när det gäller\r\nfrågan om rasistiska tendenser är att man litet\r\nslarvigt utpekar ungdomar som beter sig illa i\r\nstörsta allmänhet som rasister. Enligt de\r\nskolvalsundersökningar som gjorts kan man i bara\r\n31 skolor av 370 ta reda på vad som finns bakom\r\nrubriken ''Övriga partier''. I 12 av de 31 skolorna\r\nfanns inte enda röst på något parti till höger om Ny\r\nDemokrati. De flesta röstade på Kalle Anka-\r\npartiet, AIK och annat. Det är alltså mycket\r\ndiffust. Jag tror att det är viktigt att göra det som\r\nman inom civildepartementet funderar på att göra,\r\nnämligen att gå in och mer precist ta reda på vilka\r\nuppfattningar ungdomar har. Jag har nämligen en\r\nkänsla av att ungdomar är mer vidsynta än vad vi\r\ntror.</pre><pre>Även om -- det vill jag understryka -- det är fråga\r\nom väldigt få ungdomar som har hamnat på den\r\nkant där man uppenbarligen inte begriper\r\ndemokratiska värderingar, är det oerhört allvarligt\r\noch skäl för skolan att fundera över hur vi hanterar\r\ndet och hur vi skall förebygga att utvecklingen\r\nfortsätter.</pre><pre>Anf. 143 ÅKE CARNERÖ (kds):</pre><pre>Herr talman! Jag är medveten om att detta är\r\nmycket svårt att undervisa om. Man kan i och för\r\nsig säga att hela skolan går ut på att vi fostrar\r\nbarnen och ungdomarna i demokratisk anda. De\r\ngrundläggande demokratiska värderingarna är som\r\njag ser det naturligvis alla människors lika värde,\r\nrätten till liv och människolivets okränkbarhet.</pre><pre>På ett annat ställe i regeringsförklaringen, i\r\nsamband med vad som står om den medicinska och\r\nbiologiska forskningen, påpekas att stora etiska\r\nproblem kommer att uppstå. Jag skulle vilja fråga\r\nstatrådet: Anser statsrådet att även svensk\r\nskolpolitik behöver en etisk förankring i\r\nkristendomen, just för att förstärka\r\nmänniskovärdet och den demokratiska fostran?</pre><pre>Anf. 144 Statsrådet BEATRICE ASK (m):</pre><pre>Herr talman! Jag tror att man måste ha en klar\r\ngrund när det gäller etiska frågor. Det är ju i viss\r\nmån det som man -- i alla fall om man klarar av\r\ndet -- skall precisera eller föra ett resonemang kring\r\ni ett läroplansarbete. Den debatten skall vara till\r\nstöd för lärarna, och de dokument som kommer\r\nfram skall vara ett stöd för den diskussionen. Det är\r\nalltså viktigt.</pre><pre>Jag håller delvis med om att det är svårt att\r\nundervisa i dessa frågor och att det är svårt att\r\nhantera dem.</pre><pre>Men när det gäller de rasistiska tendenserna -- jag\r\nvill gärna komma tillbaka till det -- handlar det\r\nockså om att inte alltid utgå från att det som dessa\r\nungdomar ägnar sig åt är något genomtänkt. Det är\r\nfråga om förskräckligt mycket busliv, och det är\r\nganska enkelt att bestämt ta avstånd från det och\r\nsätta upp precisa regler.</pre><pre>Jag tror alltså att man skall föra den seriösa och\r\ndjupare debatten och genomföra ett arbete för att\r\nså att säga grunda rätt värderingar, men vi måste\r\nockså sätta mycket tydliga gränser för vad vi\r\naccepterar i fråga om uppförande bland barn och\r\nungdomar. Gör vi inte det, får vi ett allmänt busliv\r\nsom kan utnyttjas av extrema krafter. Jag är litet\r\nrädd för att det är vad som har hänt på en del håll i\r\nSverige.</pre><pre>Anf. 145 ÅKE CARNERÖ (kds):</pre><pre>Herr talman! Inte heller jag menar att man direkt\r\nskall stämpla en elev som rasist om eleven säger\r\nnågonting dumt i något sammanhang. Det\r\nförekommer ju en mängd lögner i vårt samhälle\r\nsom är mycket lätta att bemöta. Det viktiga är\r\nnaturligtvis, och det tror jag vi är helt överens om,\r\natt samhället från alla nivåer ger klara signaler och\r\ngör det tidigt. Det står ju också i\r\nregeringsförklaringen, och det är väldigt viktigt.</pre><pre>Jag skulle vilja återknyta till något som statsrådet\r\ntog upp, nämligen läroplansarbetet. Jag arbetar i\r\nvanliga fall på mellanstadiet. Genom tillkomsten av\r\nLGR 80 ändrades timplanen för de\r\nsamhällsorienterade ämnena på mellanstadiet.\r\nAntalet veckotimmar i historia och\r\nsamhällskunskap minskades från 89 till 75 under ett\r\nläsår, och antalet veckotimmar i religionskunskap\r\nminskades från 70 till 58 under ett läsår.</pre><pre>När man ibland pratar med de ungdomar som\r\nuttalar sig rasistiskt, förnekar en del av dem t.ex.\r\nhistoriens största brott under andra världskriget.\r\nJag skulle vilja ta upp detta i samband med att vi\r\ndiskuterar historielösheten. Det är ju mycket\r\nviktigt att vi kan dela med oss av den här\r\nkunskapen. Anser statsrådet att det utifrån min\r\nfråga kan vara motiverat att se över timplanen i just\r\ndetta avseende?</pre><pre>Anf. 146 Statsrådet BEATRICE ASK (m):</pre><pre>Herr talman! Vi skulle kunna debattera timplanen\r\noch innehållet i läroplanen ganska ordentligt, men\r\nför det behövs längre tid än vad vi har till\r\nförfogande i dag.</pre><pre>Mitt svar på frågan är att man i första hand inte\r\nbehöver mer timmar, utan man behöver ökad\r\nkvalitet. Man bör tillse att eleverna får den\r\nundervisning de faktiskt skall ha i de här ämnena.\r\nDet visar sig ju tyvärr i undersökningar i dag att det\r\nfinns skolor där eleverna inte får undervisning i\r\nreligionskunskap eller samhällskunskap. Det är\r\nfråga om upp till en tredjedel av skolorna. Det slår\r\nalltså mycket olika, och jag skulle vilja påstå att vi\r\nhar fått litet problem med den likvärdiga\r\nutbildningen. Jag tycker kanske att det i dag är ett\r\nstörre problem än bristen på tid.</pre><pre>Anf. 147 ÅKE CARNERÖ (kds):</pre><pre>Herr talman! Jag är nöjd med svaret, och jag ber\r\natt få tacka så mycket för det.</pre><pre>Överläggningen var härmed avslutad.</pre><pre></pre><pre>22 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:69 och 71 till näringsutskottet</pre><pre>Skrivelse</pre><pre>1991/92:68 till jordbruksutskottet</pre><pre>23 § Meddelande om val</pre><pre>Anf. 148 FÖRSTE VICE TALMANNEN:</pre><pre>Valberedningen har föreslagit utökning av antalet\r\nsuppleanter i utrikesutskottet,\r\nsocialförsäkringsutskottet, socialutskottet och\r\njordbruksutskottet.</pre><pre>Under förutsättning att kammaren bifaller\r\nvalberedningens förslag kommer val av\r\nifrågavarande suppleanter att äga rum vid\r\nmorgondagens sammanträde.</pre><pre>24 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:53 Förslag till ny lagstiftning för\r\nkabelsändningar m.m.</pre><pre>1991/92:72 Sänkt socialavgift till sjukförsäkringen</pre><pre>25 § Anmälan om interpellation</pre><pre>Anmäldes att följande interpellation framställts</pre><pre>den 11 november</pre><pre>1991/92:42 av Lennart Daléus (c) till statsrådet\r\nReidunn Laurén om patentfrågor i\r\nbiotekniksammanhang:</pre><pre>Frågan om patent i biotekniksammanhang är\r\nalltmer omdiskuterad. Den gäller bl.a. frågan om\r\npatent skall ges på organismer -- bakterier, växter\r\noch djur -- framställda med hjälp av genteknik.\r\nMen den gäller också frågan om patent skall kunna\r\nges på delar av den mänskliga arvsmassan och t.ex.\r\nhormoner som i sig är naturligt förekommande men\r\nsom med utnyttjande av delar av den mänskliga\r\narvsmassan, framställts i laboratoriemiljö.\r\nPatentdiskussionen gäller också isolerade naturligt\r\nförekommande organismer.</pre><pre>Begrepp som ''biologiskt förfarande'', ''växtsorter''\r\nresp. ''djurraser'' är centrala i diskussionen om\r\npatent i biotekniksammanhang. Det kan i detta\r\nsammanhang vara värt att framhålla att det i dag\r\nfinns ett fungerande växtförädlarskydd.</pre><pre>Sverige är i patentfrågor bl.a. ansluten till den\r\neuropeiska patentkonventionen (EPC).</pre><pre>I Sverige arbetar genteknikberedningen med i\r\ndessa sammanhang ''övergripande\r\nimmaterialrättsliga frågor''. Beredningen beräknas\r\nha slutfört sitt arbete under hösten 1992. Under\r\ntiden fortskrider runt om i världen diskussioner och\r\nställningstaganden direkt eller indirekt till sådana\r\nfrågor som hänger samman med den aktuella\r\npatentfrågan. I flera av dessa diskussioner deltar\r\nSverige. Bland dessa diskussioner kan bl.a. nämnas\r\nGATT-överläggningarna, EES/EG-diskussionerna\r\noch förberedelserna inför FNs konferens om miljö\r\noch utveckling.</pre><pre>Jag vill fråga statsrådet:</pre><pre>1.  I vilka internationella sammanhang deltar\r\nSverige där patent på gentekniskt förändrade\r\norganismer; isolerade, naturligt förekommande\r\norganismer; delar av mänsklig arvsmassa eller\r\nhormoner framställda med hjälp av sådana delar\r\ndiskuteras?</pre><pre>2.  Vilka uppfattningar i de aktuella\r\npatentfrågorna framför Sverige i dessa resp.\r\nsammanhang?</pre><pre>3.  Medför Sveriges deltagande i de aktuella\r\ninternationella diskussionerna något bindande\r\nställningstagande till de aktuella patentfrågorna?</pre><pre>26 § Anmälan om frågor</pre><pre>Anmäldes att följande frågor framställts</pre><pre>den 11 november</pre><pre>1991/92:123 av Britt Bohlin (s) till\r\narbetsmarknadsministern om arbetslösheten inom\r\nÅmåls kommun:</pre><pre>Arbetslösheten i Åmål har länge legat på nivån 5--\r\n6 %, beroende på ett flertal företagsnedläggelser. I\r\ndagarna har vi blivit varse att ytterligare ett\r\ndråpslag kan komma att drabba kommunen. I SJs\r\nverkstad med drygt 300 anställda diskuteras för\r\nnärvarande väsentliga nedskärningar eller total\r\nnedläggning. Detta skulle för Åmåls del innebära\r\natt arbetslösheten ökade från 5,8 % till runt 10 %\r\nöppen arbetslöshet. Detta är naturligtvis helt\r\noacceptabelt.</pre><pre>Vad avser arbetsmarknadsministern att vidta för\r\nåtgärder för att detta inte skall ske?</pre><pre>1991/92:124 av Ingbritt Irhammar (c) till\r\njustitieministern om introduktionen av nya\r\nnämndemän:</pre><pre>Riksdagen anvisade 5 milj.kr. hösten 1988 för att\r\nförbättra kunskaperna hos nämndemännen. Syftet\r\nvar att ge grundläggande kunskaper om\r\nverksamheten vid domstolarna och andra\r\nkunskaper för att delta i rättsskipningsarbetet. Den\r\ngjorda satsningen har ansetts ge goda effekter och\r\nvar därför mycket värdefull.</pre><pre>Årets val innebär att ett antal nya nämndemän\r\ntillträder vid domstolarna. Det vore av stort\r\nintresse att även dessa nämndemän kunde få del av\r\ninformationsinsatser om domstolarnas verksamhet.</pre><pre>Mot bakgrund av det anförda vill jag ställa följande\r\nfråga:</pre><pre>Ämnar justitieministern verka för att medel anslås\r\nför informationsinsatser till nyvalda nämndemän i\r\nlikhet med vad som tidigare skett?</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}