{"dokumentstatus":{"dokument":{"hangar_id":"2349236","dok_id":"GI0992","rm":"1994/95","beteckning":"92","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"92","slutnummer":"0","datum":"1995-04-21 00:00:00","systemdatum":"2005-10-27 13:41:36","publicerad":"1995-04-21 00:00:00","titel":"Riksdagens snabbprotokoll 1994/95:92 Fredagen den 21 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{BF59DAEA-2CE2-4DEE-97BD-180F44B230E6}","dokument_url_text":"http://data.riksdagen.se/dokument/GI0992/text","dokument_url_html":"http://data.riksdagen.se/dokument/GI0992","dokumentstatus_url_xml":"http://data.riksdagen.se/dokumentstatus/GI0992","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:92</div>\r\n<div class=\"sidhuvud_datum\">Fredagen den 21 april</div>\r\n<div class=\"sidhuvud_klockslag\">Kl. 9.00 13.50</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor</pre><pre>\r\n1 §  Meddelande om muntliga frågor till\r\nregeringen</pre><pre>Talmannen meddelade att torsdagen den 27 april\r\nkl. 14.30 skulle frågor besvaras av utbildningsminister\r\nCarl Tham, kulturminister Margot Wallström,\r\ncivilminister Marita Ulvskog, statsrådet Pierre Schori\r\noch statsrådet Ylva Johansson.</pre><pre>2 §  Meddelande om ändring i kammarens\r\nsammanträdesplan</pre><pre>Talmannen meddelade att fredagen den 9 juni kl.\r\n9.00 skulle kammaren sammanträda för\r\ninterpellationssvar. Tidigare aviserat arbetsplenum\r\nvar inställt.</pre><pre>3 §  Hänvisning av ärenden till utskott</pre><pre>Föredrogs och hänvisades\r\nPropositioner\r\n1994/95:181 till jordbruksutskottet\r\n1994/95:211 till skatteutskottet\r\n1994/94:218 till arbetsmarknadsutskottet</pre><pre>Motioner\r\n1994/95:Jo30 till jordbruksutskottet\r\n1994/95:Sf19-Sf23 till socialförsäkringsutskottet\r\n1994/95:L42-L44 till lagutskottet\r\n1994/95:N15-N18 till näringsutskottet\r\n1994/95:A29-A30 till arbetsmarknadsutskottet</pre><pre>4 §  Beslut rörande utskottsbetänkanden som\r\nslutdebatterats den 20 april</pre><pre>KrU22 Teater, dans och musik\r\nMom. 1 (medelsanvisningen till Bidrag till Svenska\r\nriksteatern, Operan och Dramatiska teatern)\r\n1. utskottet\r\n2. res. 1 (m)\r\n3. res. 2 (c)\r\n4. res. 4 (mp)\r\nFörberedande votering 1:\r\n25 för res. 2\r\n12 för res. 4\r\n254 avstod\r\n58 frånvarande\r\nKammaren biträdde res. 2.\r\nFörberedande votering 2:\r\n64 för res. 1\r\n23 för res. 2\r\n205 avstod\r\n57 frånvarande\r\nKammaren biträdde res. 1.\r\nHuvudvotering:\r\n171 för utskottet\r\n66 för res. 1\r\n57 avstod\r\n55 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  143 s, 1 fp, 17 v, 10 kds\r\nFör res. 1:     66 m\r\nAvstod:         23 c, 21 fp, 13 mp\r\nFrånvarande:    18 s, 14 m, 4 c, 4 fp, 5 v, 5 mp, 5\r\nkds</pre><pre>Övriga moment\r\nKammaren biföll utskottets hemställan.</pre><pre>KrU23 Bibliotek, litteratur och tidskrifter\r\nMom. 3 (medelsanvisningen till Litteraturstöd)\r\n1. utskottet\r\n2. res. 1 (m)\r\nVotering:\r\n228 för utskottet\r\n66 för res. 1\r\n55 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  143 s, 23 c, 22 fp, 17 v, 13 mp, 10\r\nkds\r\nFör res. 1:     66 m\r\nFrånvarande:    18 s, 14 m, 4 c, 4 fp, 5 v, 5 mp, 5\r\nkds</pre><pre>Övriga moment\r\nKammaren biföll utskottets hemställan.</pre><pre>KrU24 Bildkonst, konsthantverk m.m.\r\nMom. 4 (enprocentregeln)\r\n1. utskottet\r\n2. res. (v, mp)\r\nVotering:\r\n262 för utskottet\r\n31 för res.\r\n56 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  143 s, 65 m, 23 c, 21 fp, 10 kds\r\nFör res.:               1 m, 17 v, 13 mp\r\nFrånvarande:    18 s, 14 m, 4 c, 5 fp, 5 v, 5 mp, 5\r\nkds\r\nJerry Martinger (m) anmälde att han avsett att rösta ja\r\nmen markerats ha röstat nej.</pre><pre>Övriga moment\r\nKammaren biföll utskottets hemställan.</pre><pre>KrU25 Film m.m.\r\nMom. 5 (medel för ett nationellt filmmuseum)\r\n1. utskottet\r\n2. res. 2 (mp)\r\nVotering:\r\n280 för utskottet\r\n13 för res. 2\r\n56 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  142 s, 66 m, 23 c, 22 fp, 17 v, 10\r\nkds\r\nFör res. 2:     13 mp\r\nFrånvarande:    19 s, 14 m, 4 c, 4 fp, 5 v, 5 mp, 5\r\nkds</pre><pre>Övriga moment\r\nKammaren biföll utskottets hemställan.\r\nBeslut om samlad votering och om uppskjuten\r\nvotering</pre><pre>På förslag av talmannen medgav kammaren att\r\njordbruksutskottets betänkande JoU13 och\r\ntrafikutskottets betänkande TU18 fick avgöras i ett\r\nsammanhang efter avslutad debatt samt att\r\ntrafikutskottets betänkande TU19 fick avgöras vid\r\narbetsplenum onsdagen den 26 april.</pre><pre>5 §  Statsbudgeten för budgetåret 1995/96\r\n(Justitiedepartementet, Jordbruksdepartementet\r\noch Näringsdepartementet)</pre><pre>Föredrogs\r\nJordbruksutskottets betänkande 1994/95:JoU13\r\nStatsbudgeten för budgetåret 1995/96\r\n(Justitiedepartementet, Jordbruksdepartementet\r\noch Näringsdepartementet) (prop.1994/95:100\r\ndelvis och 105 delvis)</pre><pre>Anf.  1  INGVAR ERIKSSON (m)\r\nFru talman! I jordbruksutskottets betänkande\r\n1994/95JoU13 behandlas förslagen till statsbudget för\r\n1995/96. Utskottet behandlar det förslag under\r\nJustitie-, Jordbruks- och Näringsdepartementens\r\nhuvudtitlar som tillhör jordbruksutskottets\r\nberedningsområde. Hela 230 motionsyrkanden från\r\nden allmänna motionstiden 1995 tas också upp till\r\nbehandling.\r\nFru talman! Från årsskiftet ingår Sverige som\r\nfullvärdig medlem i EU. Därmed är det EU:s\r\njordbrukspolitik som gäller också i Sverige. Svenska\r\nlivsmedelsproducenter, jordbruk och\r\nlivsmedelsindustri måste därför nu få verka, arbeta\r\noch konkurrera på så lika villkor som möjligt. För\r\nSverige innebär den nya jordbrukspolitiken i EU,\r\nallmänt kallad CAP, en återgång till mera av reglering\r\noch styrning, vilket inte är bra. Det förväntas dock att\r\näven EU:s jordbrukspolitik stegvis kommer att\r\nförändras i marknadsorienterad riktning.\r\nSvenskt jordbruk och svensk livsmedelsindustri\r\nstår nu inför nya och stora utmaningar, men också\r\ninför nya möjligheter. Det är frågan om en helt ny\r\nsituation.\r\nUnder den borgerliga regeringens ledning\r\nplanerades och framförhandlades, under full insyn av\r\nden dåvarande oppositionen, ett avtal med EU om\r\nanslutningen. Genom detta avtal skapades enligt\r\nModerata samlingspartiets mening en god grund för\r\nfortsatt svensk livmedelsproduktion. Detta är till gagn\r\nför såväl producenter som konsumenter, landskapet,\r\nmiljön och samhällsekonomin. Företagen inom svensk\r\nlivsmedelsproduktion skulle nu för första gången i\r\nmodern tid få chansen att konkurrera på någorlunda\r\nlika villkor.\r\nDen av EU:s skattebetalare finansierade\r\ndumpningen av livsmedel på den svenska marknaden\r\nupphör. Samtidigt ökar möjligheten för lönsam svensk\r\nexport på den europeiska marknaden.\r\nProduktionskostnaderna sjunker genom möjligheterna\r\ntill ett högre kapacitetsutnyttjande i såväl jordbruk\r\nsom livsmedelsindustri. Åkermarken kan komma att\r\nutnyttjas på ett bättre sätt och säkras för framtidens\r\nökande behov. Förnödenhetsindustrin och\r\ntransportföretagen får också nya möjligheter. Det\r\nöppna, varierade och vackra svenska landskapet kan\r\nbevaras.\r\nKonkurrensen blir emellertid hårdare när\r\ngränsskyddet mellan EU och Sverige nu försvinner.\r\nDet gagnar konsumenterna. De svenska\r\nlivsmedelsproducenterna lämnar nu den tidigare\r\npolitiskt beslutade inriktningen att i princip endast\r\nproducera för hemmamarknaden. Europamarknaden\r\nhar öppnats. Nu är de svenska producenterna i färd\r\nmed att på allvar etablera sig och de svenska\r\nprodukterna på denna nya marknad med uppåt 370\r\nmiljoner konsumenter. Detta innebär en ökad\r\nkonkurrens på hemmaplan, men också att det nu\r\nöppnas nya stora möjligheter att få mäta sina krafter\r\npå de nya marknaderna med svenska\r\nkvalitetsprodukter. Svenska livsmedel kan äntligen bli\r\nen för landet lönsam exportvara.\r\nDet förbättrade företagsklimat som skapades av\r\nden borgerliga regeringen ledde till ökad optimism\r\ninom jordbruksnäringens alla led. Rationaliseringar\r\noch starkt ökad effektivitet inte minst inom\r\nlivsmedelsindustrin under senare år lovade gott inför\r\nframtiden.\r\nUtvecklingen mot Sveriges medlemskap i EU har\r\nockså gynnat konsumenterna. Livsmedelspriserna har\r\nunder de senaste fyra åren faktiskt varit sjunkande.\r\nEnligt vår mening har denna gynnsamma\r\nprisutveckling åstadkommits tack vare en politik för\r\nkonkurrenskraftiga lantbruksföretag och\r\nlivsmedelsindustrier, men också på grund av\r\navregleringen och konkurrenslagstiftningen. Genom\r\nde senaste fyra årens utveckling på området och\r\nEU-medlemskapet kan många arbeten räddas och nya\r\nskapas inom livsmedelssektorn. Nu gäller det att ta\r\nvara på dessa möjligheter. Dagens stora orosmoln\r\nutgörs av landets svåra ekonomiska problem och\r\nförmågan, eller snarare oförmågan, hos nuvarande\r\nregering att lösa dem. Ett annat problem är att Sverige\r\nförlorar ekonomiskt genom den socialdemokratiska\r\nsenfärdigheten på livsmedelsområdet. Regeringen\r\ninser inte fullt ut att svensk livsmedelsproduktion\r\ngenom EU-inträdet står i en helt ny situation.\r\nAtt som näring gå från att i princip huvudsakligen\r\nbara producera för inhemska behov till att plötsligt stå\r\ninför en helt öppen marknad utan hinder i EU innebär\r\nnågot av en revolution på området. Det tar tid att\r\nställa om produktionsapparaten. Nyinvesteringar\r\nkrävs, inte minst vad gäller råvaruproduktionen inom\r\njordbruket.\r\nAtt etablera sig på nya marknader tar också tid,\r\noch det kostar pengar. Problemet i Sverige har varit\r\natt Socialdemokraterna tillsammans med\r\nVänsterpartiet och Nydemokraterna under den\r\nborgerliga regeringsperioden vägrade att ställa upp\r\nför de nya signaler som behövdes för att få i gång ett\r\nnytänkande på området.\r\nMan bet sig fast vid 1990 års jordbrukspolitik och\r\nville i stort se den som överordnad EU:s\r\njordbrukspolitik även vid ett kommande ja-resultat i\r\nfolkomröstningen. Man satte länge käppar i hjulet för\r\nden borgerliga regeringens strävan dels att ge rätt\r\nsignaler, dels att göra satsningar i form av\r\nexportstimulanser för högvärdiga svenska\r\nlivsmedelsprodukter som långsiktigt hade\r\nförutsättningar att bli intressanta på den nya\r\nEuropamarknaden. Man ville inte ge svenskt jordbruk\r\noch svensk livsmedelsindustri rättvisa förutsättningar.\r\nÄven efter regeringsskiftet och folkomröstningens\r\nja till EU har man strulat till det. I långa stycken\r\nfrångick regeringen det avtal som den förra\r\nregeringen förhandlade fram med EU om\r\nmedlemskapet och som svenska folket röstade ja till.\r\nDet leder till stora svårigheter att i tid hinna sätta EU-\r\npolitiken i sjön, inte minst vad gäller\r\nmiljöprogrammen. Före den 25 april skall det mesta\r\nvara klart. Är det inte det, riskerar Sverige att förlora\r\npengar i form av missat återflöde från EU-kassan\r\nunder det första året. Detta kommer av allt att döma\r\nnu att ske.\r\nJordbrukminister Margareta Winberg åker nu runt\r\noch talar positivt om export av svenska livsmedel,\r\nvilket är bra, men samtidigt har hon kritiserat\r\nproducenterna i Sverige för att inte ha tillräcklig fart\r\npå exportsatsningarna. Margareta Winberg! Glöm inte\r\nert förflutna, när ni stoppade initiativen från de\r\nborgerliga med hjälp av Nydemokraterna och\r\nVänsterpartiet och skapade oro och osäkerhet inför\r\nframtiden! Ställ nu upp efter allt EU-motstånd och\r\nskapa framtidstro! Hjälp till att ta vara på de nya\r\nmöjligheterna!\r\nUnder senare tid har visserligen vissa\r\nåsiktsförskjutningar skett inom regeringen på\r\nområdet, men fortfarande svävar vi och många andra i\r\novisshet om hur den slutliga utformningen av\r\npolitiken skall bli, och det är inte bra.\r\nUppgörelsen mellan Socialdemokraterna och\r\nCenterpartiet innebär inget revolutionerande. Övriga\r\npartier hade i jämförelse med uppgörelsepunkterna\r\nsamma eller mera långtgående förslag. Mot den\r\nbakgrunden hade en bredare uppgörelse i utskottet\r\nvarit naturlig. Nu är det viktigt att stoppa de av\r\nsocialdemokraterna aviserade konfiskatoriska\r\nskatterna och avgifterna på jordbruk och skog som\r\nskulle snedvrida konkurrensen gentemot omvärldens\r\nproducenter. Kanske kan vi begära att få ett besked i\r\ndag om hur det blir med den saken.\r\nDet hade varit en stor styrka för det svenska\r\njordbruket, den svenska livsmedelsindustrin och\r\nkonsumenterna och därmed för landsbygden och\r\nfolkhushållet med en bred uppgörelse över parti- och\r\nblockgränser, i synnerhet som det nu gäller att\r\nutforma strategin för en hel femårsperiod. Vi måste\r\nalla samla oss för att med full kraft hävda den svenska\r\nnationens intressen inom den framtida EU-\r\ngemenskapen.\r\nVi moderater har med hänsyn till att\r\nsocialdemokraterna av allt att döma inte vågat eller\r\nvågar göra upp med oss och att Centern av allt att\r\ndöma inte vill detta tvingats klargöra våra\r\nställningstaganden i form av reservationer fogade till\r\nutskottets betänkande.\r\nI dessa dagar visar vi att vi vad gäller jordbruks-\r\noch EU-politiken konsekvent följer upp den tidigare\r\nborgerliga regeringens och enkannerligen dess\r\ncenterpartistiske jordbruksminister Karl Erik Olssons\r\nförslag och även avtalet med EU, till vilket svenska\r\nfolket röstade ja.\r\nVi finner mycket starka skäl att göra detta, då ett\r\nfullföljande av förslaget hade inneburit att det mesta\r\nav de här problemen redan i dag skulle ha varit lösta.\r\nNu kommer problem med missade miljöpolitiska\r\nsatsningar och stor osäkerhet bland lantbrukarna om\r\nvad som kommer att gälla. Stora problem kommer då\r\ndet gäller mjölkkvoterna, där många överklaganden\r\nföreligger. Här behövs mer av konstruktivt tänkande\r\noch praktiska lösningar, om det inte skall uppstå kaos\r\npå området. Vi är beredda att diskutera sådana.\r\nDen svenska jordbrukspolitiken går nu alltså in i\r\nen ny fas genom medlemskapet i EU. Regeringens\r\noch riksdagens relation till jordbruks- och\r\nlivsmedelssektorn och dess företrädare bör radikalt\r\nförändras. Under lång tid har näringen och staten varit\r\nmotparter i en ständigt pågående förhandlingsprocess.\r\nDetta förhållande har nu i allt väsentligt upphört.\r\nJordbrukspolitiken bör nu inriktas på att tillsammans\r\nmed näringen i nationens intresse tillvarata och\r\nutveckla den svenska livsmedelsproduktionens\r\nförutsättningar.\r\nPolitiker måste gå med och inte mot en näring som\r\nnu för första gången möter stark europeisk\r\nkonkurrens. Politiken skall hjälpa näringen att inta sin\r\nplats i det internationella perspektivet vad gäller\r\nproduktion och handel med livsmedel.\r\nDetta stöd skall inte innebära speciella förmåner\r\nför jordbruksnäringen utan skall endast bidra till att\r\nskapa goda förutsättningar och rättvisa villkor.\r\nKonkurrensneutralitet gentemot andra producenter\r\nsom agerar på den svenska, den europeiska och den\r\ninternationella marknaden är en grundförutsättning för\r\nen god utveckling även inom den svenska jordbruks-\r\noch livsmedelsproduktionen.\r\nBerörda beslutsfattare måste försöka enas om en\r\nlångsiktig målsättning och strategi för politikens och\r\nnäringens utveckling. Enligt vår bedömning råder en\r\nstor samstämmighet i utskottet om att EU:s\r\njordbrukspolitik måste genomgå förändringar under\r\nkommande år. Sverige har också klart uttalat sig för\r\ndetta.\r\nMålsättningen för och inriktningen av politiken\r\nmåste vara att konsekvent söka anpassa näringen och\r\npolitiken till en närmast helt avreglerad internationell\r\nmarknad för jordbruket och för jordbruks- och\r\nlivsmedelsprodukter. Detta förutsätter nya framsteg\r\ninom WTO och självfallet förändringar av EU-\r\npolitiken.\r\nFru talman! Jag yrkar bifall till reservation nr 1, i\r\nvilken vi tar upp den framtida jordbrukspolitiken.\r\nVi ställer självfallet upp också för övriga\r\nmoderata reservationer, även om vi inte begär\r\nvotering och rösträkning om dessa - detta för tids\r\nvinnande. I dessa reservationer tar vi bl.a. upp våra\r\nbesparingsförslag inför budgeten på bl.a. jordbrukets\r\nområde. Sveriges skrala ekonomi gör besparingarna\r\nnödvändiga. Räntehöjningar och kronfall måste\r\nstoppas. Sverige måste återvinna ekonomisk styrka\r\noch trygghet, om välfärd skall kunna säkras.\r\nVi begär i reservation nr 7 en arbetsgrupp eller\r\nkommitté med bred parlamentarisk förankring för att\r\nfölja utvecklingen. I reservation nr 9 har vi fullföljt\r\nkravet på en utvärdering av miljömotivet för\r\nmiljöskatter på handelsgödsel. Utskottet har tyvärr\r\ninte kunna gå oss till mötes. Det är beklagligt att man\r\ninte är beredd att medverka till ökade kunskaper och\r\ninsikter i dessa frågor.\r\nDå det gäller det regionalpolitiska stödet\r\nkonstaterar vi moderater bl.a. i reservation nr 18 att\r\nstödet till Norrland primärt motiveras av ett behov av\r\natt ersätta jordbruket där för merkostnader på grund\r\nav klimat, avstånd, växtodlingssäsongens längd,\r\ndyrare byggnader m.m. Dessutom skulle mindre\r\ngynnade områden i Sydsverige genom vårt förslag -\r\nanalogt med den förra regeringens förslag - få ett med\r\n50 miljoner kronor ökat stöd i förhållande till\r\nuppgörelsen mellan Socialdemokraterna och\r\nCenterpartiet.\r\nVi ser det som positivt att utskottet anslutit sig till\r\nModeraternas syn vad gäller ramen för miljöstödet\r\nfrån EU, men beklagar att återflödet från EU inte\r\nutnyttjas i enlighet med framförhandlat resultat. Här\r\nmissas pengar från EU till Sverige som skulle kunna\r\nsatsas på t.ex. våtmarker, odlingsfria zoner, mätningar\r\noch andra insatser. Vi har utvecklat detta i reservation\r\nnr 29.\r\nDå det gäller arealersättningarna från EU som\r\nutgår som ersättning för sänkta priser står vi fast vid\r\ntidigare regeringsförslag, dvs. att Sverige bör ha elva\r\nersättningsområden. Det kan jämföras med nuvarande\r\nregerings och Centerns förslag på 7.\r\nVad gäller fördelningen av mjölkkvoter kan stora\r\nproblem konstateras. Vi tar upp dem i reservation nr\r\n38.\r\nTill sist vill jag begära besked av\r\njordbruksministern eller utskottsmajoritetens\r\nföreträdare inom Socialdemokraterna och\r\nCenterpartiet om huruvida nya belastningar kommer\r\natt drabba livsmedelssektorn i den planerade\r\nproposition som nu är på gång.</pre><pre>Anf.  2  EVA ERIKSSON (fp)\r\nFru talman! Jag skall börja med att yrka bifall till\r\nhemställan i betänkandet och till reservation 38 mom.\r\n53.\r\nEfter flera debatter här i kammaren och i utskottet\r\nhar vi nu ett betänkande som behandlar statsbudgeten\r\nför jordbruksutskottets ansvarsområde. De\r\növerläggningar och diskussioner som förekommit har\r\ngenom ett besjälat arbete och engagemang i utskottet\r\nlett fram till ett resultat som är bättre för jordbruket än\r\ninnehållet i den proposition som vi under våren hade\r\nmöjlighet att motionera om. Resultatet är bättre därför\r\natt det ger jordbruket bättre konkurrensvillkor - inte\r\ndärför att det ger mer stöd.\r\nAtt uppgörelsen mellan Centerpartiet och\r\nSocialdemokraterna har varit avgörande för resultatet\r\ntycker jag är en stor överdrift. Surt sade räven om\r\nrönnbären? Nej, så är det inte alls. Det är ändå\r\nsamtalen, motionerna och alla de kontakter som har\r\ntagits och det engagemang som finns för att svenskt\r\njordbruk skall ha möjligheter att konkurrera på lika\r\nvillkor i den europeiska gemenskapen som präglar\r\nbetänkandet.\r\nMiljöstöden, LFA-stöden, arealersättningarna,\r\nprisorterna, avbytarverksamheten, den\r\nparlamentariska kommitté som vi diskuterar för\r\nreformeringen av CAP, den ekologiska odlingen, alla\r\nde samtal och alla de diskussioner vi har haft tidigare\r\ni kammaren har lett fram till resultatet.\r\nVi från Folkpartiet påpekade i vår motion att det\r\när viktigt att se över och förändra politiken och i ett\r\nfall öka stödet till miljön. På punkt efter punkt har vi\r\ntillgodosetts.\r\nMen nu skall vi gå vidare. Alla som sitter här i\r\nkammaren vet att stödet till jordbruket är stort. Det\r\nger goda möjligheter för svenskt jordbruk och svensk\r\nlivsmedelsproduktion att konkurrera och hävda sig på\r\nen marknad i Europa.\r\nDet finns en baksida. Det är att EU-medlemskapet\r\nriskerar att återigen förvandla svenska bönder från\r\nföretagare till bidragstagare till följd av EU:s\r\njordbrukspolitik. Det finns en stor oro bland\r\njordbrukare i dag, framför allt bland yngre\r\njordbruksföretagare, för hur framtiden kommer att te\r\nsig. Man känner en oro inför att hela tiden känna sig\r\nreglerad.\r\nSom EU-förespråkare och som ett av ja-partierna\r\nhar Folkpartiet, och naturligtvis också andra ja-\r\npartier, en stor uppgift i att gå vidare och reformera\r\nCAP. Det är inget hot. Det är en utmaning. Det är en\r\nutmaning för Sverige och Sveriges framtid, och det är\r\nockså en utmaning för Sveriges jordbruksföretagare.\r\nMedlemskapet ger stora möjligheter till ökning av\r\nlivsmedelsproduktionen. Svenska bönders produkter\r\när välkända över Europa för att ha hög kvalitet. Detta\r\ninger förhoppningar. Redan i dag tar man kontakt\r\nutifrån Europa med livsmedelsproducenter i Sverige\r\nför att kunna köpa och handla med Sverige. Det\r\nkommer naturligtvis att ge en ökad export, ökad\r\nsysselsättning, ökade möjligheter till investeringar\r\noch till skatteinbetalningar som också kommer att ge\r\nSverige ökade ekonomiska förutsättningar.\r\nFru talman! I debatten har vi här i kammaren i\r\ndecember månad och i februari månad diskuterat, och\r\njag har påpekat, vikten av att jordbruksföretagens\r\nspelregler blir klara och att man har en långsiktighet.\r\nJordbruksministern instämde men påminde också om\r\natt man skapar en kostym som på sikt inte kan fyllas.\r\nJag kan undra om det är det vi gör i dag.\r\nEU:s långsiktiga jordbrukspolitik måste på sikt\r\nförändras. Sveriges jordbruksföretagare måste bli fria.\r\nJordbruksministern ställde en fråga till mig i en\r\nslutreplik i februari: Vad innebär \"fria företagare\" för\r\nEva Eriksson? Frågan föranleddes av att ministern såg\r\nen paradox i att ställa krav på ökat stöd för jordbruket\r\noch förespråka fri företagsamhet. Det är klart att man\r\nkan instämma i det.\r\nLRF beskrevs samtidigt som en kravmaskin som\r\nkom med långa listor. Jag blev också beskylld för att\r\nvara skrämd av LRF och deras lobbyverksamhet.\r\nUppenbarligen har LRF i alla fall lyckats påverka\r\njordbruksministern, vilket i detta nya skede kanske är\r\nbra för svensk jordbrukspolitik. Man skall börja\r\nkonkurrera på en ny marknad.\r\nFrågan är vad som händer i framtiden och på sikt.\r\nEU:s jordbrukspolitik måste förändras. Med det följer\r\nockså en förändring av regionalpolitik och\r\nmiljöstrategi för det fortsatta politiska agerandet inom\r\nEU.\r\nUtskottet har mot bakgrund av det perspektivet\r\nvid flera tillfällen påpekat vikten av en parlamentarisk\r\nkommitté för diskussioner och för reformering av\r\nCAP - inte minst inför utvidgningen och samarbetet\r\nmed länderna i Central- och Östeuropa.\r\nReformeringen av CAP är ingen sidofråga. Det är\r\nen ekonomisk fråga, men också en fråga om\r\nsolidaritet med våra vänner i öst. EU-länderna har\r\nbeslutat att unionen skall utvidgas österut. Det gjorde\r\nman redan 1993 i Köpenhamn. Nu återstår frågan hur\r\nbeslutet skall genomföras.\r\nMan kan allmänt konstatera att jordbruket är\r\nviktigare som näring i kandidatländerna än i dagens\r\nEU-länder. Om de länder som står på väntelistan, dvs.\r\nVisegradländerna, Bulgarien och Rumänien, skulle bli\r\nmedlemmar i dag skulle det innebära att EU:s BNP\r\nökar med ca 3 %. EU:s jordbrukssektor skulle\r\ndäremot öka med så mycket som en tredjedel.\r\nJordbrukets ställning i öst avspeglar sig i dess relativt\r\nhöga andel av BNI och antalet sysselsatta.\r\nDessa tal ger indikationer om jordbrukets plats i\r\ndessa länders medlemsförhandlingar. Jag tror att det\r\nblir tuffa förhandlingar. Jordbruksfrågorna riskerar att\r\nbli ännu mer betydelsefulla i ett utvidgat EU än i\r\ndagens.\r\nDet är nu, fru minister, angeläget att kommittén\r\nkommer till för att förbereda oss för en reformering\r\nav CAP, för att möta våra vänner i öst och för att vi\r\nskall kunna vara pådrivande vad gäller deras\r\nmöjligheter att delta i den europeiska gemenskapen.\r\nSveriges riksdag måste få inflytande på den framtida\r\nreformeringen av CAP.\r\nFru talman! Jag tycker att det är bra att vi har\r\nkunnat lägga fram ett betänkande som ger möjligheter\r\nför svenskt jordbruk att konkurrera på lika villkor. Jag\r\ntror att det är en nödvändighet för att vi skall kunna\r\nfortsätta att diskutera jordbrukspolitiken och vara\r\nföregångsland vad gäller jordbrukspolitik,\r\nmiljöpolitik, handelspolitik och solidariteten med våra\r\nvänner i öst.\r\nMen stödet till jordbruket måste minska av flera\r\nskäl. Det handlar både om miljön, ekonomin,\r\nhandelspolitiken och inte minst hela EU:s framtid.\r\nDet finns flera exempel på vad EU:s miljöpolitik\r\noch jordbrukspolitik har inneburit under våren. Vi har\r\nhört beskrivningar om översvämningar i Holland och\r\npå andra ställen. Vi vet nu att de till stor del har berott\r\npå det intensiva jordbruket som följt av\r\nproduktionsstöden. Det har också givit oönskade\r\nmiljöeffekter.\r\nMen det handlar också väldigt mycket om att låta\r\nsvenska bönder bli fria företagare. Det var det jag\r\nmenade, fru minister, i mitt anförande i februari\r\nmånad.\r\nVisst finns det många problem att lösa i\r\njordbrukspolitiken för framtiden, men det finns också\r\nstora möjligheter.</pre><pre>Anf.  3  MAGGI MIKAELSSON (v)\r\nFru talman! I snart fyra månader har vi varit\r\nmedlemmar i EU, och i snart fyra månader har det\r\nsvenska jordbruket också varit en del av EU:s\r\njordbrukspolitik. Under dessa månader har det blivit\r\nalltmer uppenbart hur bakvänd, byråkratisk och rent\r\nut sagt dålig EU:s jordbrukspolitik är. De svenska\r\nbönderna våndas under drivor av\r\nansökningsblanketter, olika stoppdatum och regelverk\r\nsom står emot varandra. Mjölkkvoterna är ett\r\nexempel. Kvotåret har börjat, men bönderna vet inte\r\nhur stora mjölkkvoter man får leverera under året. Det\r\när naturligtvis inte rimligt. Man kan ju inte stänga av\r\nkranen och tvinga korna att sluta mjölka i december\r\nom det visar sig att man kommer över gränsen.\r\nGrundproblemet är naturligtvis att Sverige tvingats\r\nacceptera ett kvotsystem som är perverst och att\r\nlandskvoten är för låg i förhållande till produktionen.\r\nEtt annat problem med EU:s jordbrukspolitik är\r\ndet makalösa fusket med EU:s olika jordbruksstöd.\r\nNärmare 1 miljard ecu, dvs. runt 10 miljarder kronor,\r\när kostnaderna för det fusk som man har upptäckt\r\nunder åren 1992-1994. Det är mer än 27 % av de\r\nutbetalade stöden. Och då får man ändå räkna med att\r\nde verkliga siffrorna är mycket högre. Det här är\r\nmycket allvarligt. EU:s jordbruksstöd tar en stor del\r\nav EU-budgeten, och det betyder i förlängningen att\r\nden medlemsavgift som Sverige är med och betalar\r\ndelvis används till att betala fusk med jordbruksstöd.\r\nEtt tredje exempel på bakvändheter är den s.k.\r\ngröna ecun, som gör att jordbruksstöden stiger när\r\nkronan sjunker. Kortsiktigt gynnas alltså jordbruket\r\noch framför allt de gårdar som inte har stora skulder\r\nav de höga räntorna. Den gröna ecun borde enligt min\r\nmening avskaffas omedelbart.\r\nDet är bl.a. det som är orsaken till den ökade\r\nexporten av svenska livsmedel. Svenska bönder är\r\nduktiga producenter och producerar bra livsmedel,\r\nmen det är farligt om man underskattar den svaga\r\nkronans effekt på den ökade exporten, slår sig till ro\r\noch tror att det skall gå lika bra i framtiden.\r\nNu är läget som det är, och det handlar om att gilla\r\nläget. Det här visar med stor tydlighet hur viktigt det\r\när att Sverige aktivt driver på när det gäller att\r\nreformera EU:s jordbrukspolitik. Det som jag tror\r\nkommer att bli svårigheten är att intresset från\r\nnäringen tycks minska i proportion till utfallet.\r\nFrån Vänsterpartiet menar vi att ett sätt att komma\r\nåt fusket inom EU:s jordbruk är att alla jordbruksstöd\r\nkräver nationell medfinansiering och att EU-stöden\r\naldrig får vara mer än 50 %. Vi är övertygade om att\r\nintresset för att övervaka fusket och komma till rätta\r\nmed det är större om kostnaderna för fusket också\r\ndirekt drabbar det enskilda landet och dess budget.\r\nDet är också viktigt, som Eva Eriksson var inne\r\npå, att utgångspunkten måste vara att jordbruket och\r\nbönderna själva skall producera livsmedel som\r\nkonsumenterna kan betala för och att man inte\r\nreduceras till bidragstagare.\r\nDet är litet fascinerande att lyssna på moderaterna,\r\nsom annars väldigt ivrigt förfäktar\r\nmarknadsekonomins lagar. Men just när det gäller\r\njordbrukets område och EU:s olika stödformer vet\r\nman inte hur mycket man skall ta hem av olika stöd.\r\nDå är man väldigt intresserad av att delta i detta\r\nsystem, som jag tycker är perverst. Jag hörde inte att\r\nIngvar Eriksson sade någonting om fusket inom EU:s\r\njordbrukspolitik.\r\nDet finns också anledning att vara kritisk till hur\r\nden demokratiska processen här hemma har gått till.\r\nÅtminstone jag känner en stor otillfredsställelse över\r\natt riksdagen har så liten insyn i och så litet inflytande\r\npå processen. Det känns inte bra att vi i utskottet inte\r\nvet vilka nivåer de olika stöden kommer att ligga på,\r\nhur de konstrueras och vilken omfattning de skall ha.\r\nEftersom jordbrukspolitiken är så extremt\r\ngenomreglerad har det också stor betydelse hur\r\nregelsystemen utformas. I utskottet har vi över huvud\r\ntaget inget inflytande över och ingen insyn i detta. Det\r\när tråkigt, och det är inte bra. Även om det inte är\r\nmöjligt för oss att fördjupa oss i detaljer är det viktigt\r\natt vi kan svara på frågor som vi får när vi är ute i\r\nlandet och förklara vad våra beslut innebär. Jag\r\nmärker att oron och osäkerheten är stor hos många\r\nbönder, och jag får många frågor om detaljer som jag\r\ninte kan svara på därför att vi inte har behandlat\r\nfrågorna i riksdagen.\r\nDet är också viktigt att vi har en möjlighet att rätta\r\ntill de misstag och felaktigheter som kommer att göras\r\noch inför de diskussioner som vi behöver ha om att\r\nförändra jordbrukspolitiken. Det är synd att\r\nuppföljningsarbetet inte har kommit i gång tidigare, så\r\natt åtminstone några av oss har kunnat få en\r\nredovisning av den diskussion som förs om detaljer\r\noch nivåer. Det är viktigt att den här gruppen snart\r\nkommer i gång med sitt arbete och att man inte\r\nblandar ihop den med den grupp som skall diskutera\r\nreformeringen av CAP. Det är väldigt viktigt att det\r\nfinns en grupp som följer utvecklingen; vad som\r\nhänder, hur det slår i olika delar av Sverige och mot\r\nolika typer av jordbruksföretag m.m.\r\nDärmed går jag över till själva betänkandet. Det\r\nhär är ju i första hand en uppgörelse mellan Centern\r\noch Socialdemokraterna, även om det finns delar som\r\nen mycket bredare majoritet hade kunnat ställa sig\r\nbakom. Det man kan konstatera är att regeringen har\r\nfått bakläxa på stora delar av budgetpropositionen.\r\nCentern och med dem LRF tycks åter ha fått raka\r\nkanaler in i regeringskansliet. Det har fört med sig\r\nnågra goda saker - det kan man inte komma ifrån.\r\nDet är bra att vi har räddat stödet till\r\navbytarverksamheten och att det finns en bred - långt\r\nbredare än vad uppgörelsen visar - samsyn om att\r\nsatsningen på miljöstöd, LFA-stöd och stöd till\r\nekologisk odling måste vara betydligt mer offensiv än\r\nden budget som regeringen lade fram. Det är viktigt\r\natt använda det ökade intresset från konsumenterna\r\nför bl.a. ekologiskt odlade livsmedel och en allmänt\r\nökad medvetenhet om både livsmedelskvalitet och\r\ndjurskydd för att utveckla det svenska jordbruket.\r\nOm den stora omsvängning som regeringen har\r\ngjort är bra för förtroendet för regeringen är kanske\r\nmer tveksamt. Det finns också delar i betänkandet\r\nsom är mindre bra. En del har jag redan tagit upp, och\r\ndet handlar om att vi här i kammaren fattar beslut om\r\nramar men inte har insyn i hur det regelverk ser ut\r\nsom ramarna skall fyllas med.\r\nI det senaste numret av Land, som kommer ut i\r\ndag, finns en redovisning av detaljerna i miljöstödet,\r\noch jag tycker att det är litet anmärkningsvärt att det\r\när därifrån som jag som riksdagsledamot skall få\r\ninformationen. Jag kan väl passa på att fråga\r\njordbruksministern om hon har läst Land och om det\r\nsom står där stämmer. Då har vi i alla fall någonting\r\natt gå efter.\r\nEtt annat exempel på att det är viktigt att vi\r\nledamöter är informerade är olika gränsdragningar när\r\ndet gäller LFA-området. Det är självklart att det är\r\nsvårt med gränsdragningar, och det blir alltid någon\r\nsom drabbas negativt om man kommer på fel sida om\r\ngränsen. Men ibland kan det också begås\r\nfelaktigheter, så att det blir fel beslut. Jag skall ta ett\r\nexempel.\r\nJag har blivit kontaktad av personer från Ydre\r\nkommun i Östergötland. Ydre är en kommun som\r\nligger 200-300 meter över havet. Den räknas till det\r\nsmåländska höglandet trots att den ligger i\r\nÖstergötlands län, men i LFA-hänseende har\r\nkommunen jämställts med Östergötland. Jag vet att\r\nman från kommunen, Länsstyrelsen och LRF har\r\nuppvaktat departementet, men det har inte skett\r\nnågonting.\r\nJag har fått en fråga som jag vill föra vidare: Hur\r\nskall man förfara om det blir fel i gränsdragningen\r\nmellan olika stödområden? Såvitt jag kan förstå,\r\nborde åtminstone delar av kommunen rimligen\r\ntillhöra LFA-området, som är detsamma som\r\nsmåländska höglandet. Det måste ju vara möjligt att\r\nrätta till ett felaktigt beslut.\r\nSedan vill jag säga något om miljöstöden. Från\r\nVänsterpartiets sida har vi ansett att det är viktigt att\r\ntrots det kärva budgetläget öka på den budgetram som\r\nregeringen föreslog. Skälet för vår del var framför allt\r\nrättvisa. Som vi skriver i vår motion, kommer EU:s\r\nCAP-stöd, dvs. de stöd som EU till 100 % betalar ur\r\nsin garantifond, att i stor utsträckning gynna\r\nspannmålsjordbruket och det storskaliga jordbruket,\r\nmedan de stöd som kan gå till ett mer miljöanpassat\r\noch småskaligt jordbruk och för att hålla ett öppet\r\nlandskap kräver nationell medfinansiering. Vi har\r\ntyckt att det är viktigt att tillgodose det. Därför har vi\r\ngjort vår finansiering av de ökade miljöstöden genom\r\natt bl.a. återföra avgifterna på handelsgödsel och\r\nbekämpningsmedel till jordbruket och omvandla dem\r\ntill miljöstöd.\r\nEtt av besluten i överenskommelsen mellan\r\nSocialdemokraterna och Centern är jag särskilt kritisk\r\ntill, och det gäller de 280 miljoner som man enats om\r\natt ta bort från det nationella Norrlandsstödet. Man\r\nhar enats om att minska det nationella\r\nNorrlandsstödet med 280 miljoner utan att på något\r\nsätt kunna redovisa vilka konsekvenser det kommer\r\natt få för jordbruket i stödområdena 1-3. Jag har\r\nutvecklat det i ett särskilt yttrande i betänkandet.\r\nVisserligen skriver utskottsmajoriteten att de 280\r\nmiljonerna i stället skall betalas ut som ett arealstöd\r\ntill vall och bete, men jag har inte sett att\r\nkonsekvenserna av det är tillräckligt analyserade. Som\r\njag skriver i det särskilda yttrandet omfattade det\r\ntidigare nationella Norrlandsstödet förutom ett\r\nprisstöd till mjölk, nöt- och lammkött också ett stöd\r\ntill svin- och äggproduktion, potatis samt ett\r\nintransportstöd till slakterierna och mejerierna.\r\nVid en frågestund hänvisade jordbruksministern\r\ntill att regeringen ville avvakta beslut här i kammaren.\r\nNu är vi mycket nära ett sådant beslut. Jag vill ha svar\r\nav jordbruksministern om det har gjorts någon\r\nkonsekvensanalys av den minskade nationella\r\nstödnivån.\r\nFrån Vänsterpartiets sida är vi inte emot att man\r\nminskar den, men vi vet också att\r\nNorrlandsjordbruket ligger mycket nära gränsen för\r\natt kunna klara av livsmedelsproduktionen. Därför är\r\ndet viktigt att man inte genomför stora förändringar\r\nsom leder till att man får för få inleveranser.\r\nJag och bönderna i de berörda områdena vill veta\r\nhur det blir med de nya nivåerna. Blir det sänkningar\r\nrakt av eller kommer någon del av de tidigare stöden\r\natt försvinna?\r\nSå till den ekologiska odlingen. Där har vi samma\r\nproblem, nämligen att vi inte vet mer om ramarna och\r\ninnehållet än vad vi har kunnat läsa oss till i\r\ntidningsreferat. Det fanns mycket bra motionskrav\r\nfrån de olika partierna som stämmer överens med de\r\nkrav som alternativodlarna ställer.\r\nEn fråga som jag undrar över är varför man inte\r\nger stöd till ekologisk får-, höns- och svinproduktion.\r\nVarför finns det bara stöd för produktion av nötkött?\r\nHar signalerna kanske inte gått fram riktigt eller är det\r\notydligt? Jag tror att det är mycket viktigt att man får\r\ndet här klart för sig.\r\nFru talman! Slutligen vill jag ta upp en reservation\r\nsom kanske inte behandlar en särskilt stor fråga, men\r\nden är viktig för dem det gäller. Det gäller\r\narrendatorernas villkor. Mjölkkvoterna följer marken,\r\noch det tycker vi är rimligt och riktigt. I en del fall har\r\ndock arrendatorer bedrivit produktionen en längre tid.\r\nNär de upphör med sin produktion återgår kvoten till\r\nmarkägaren. Arrendatorerna har i dag mycket dåliga\r\nvillkor. Det kan inte vara rimligt att värdet av\r\nmjölkkvoten skall följa marken när en arrendator\r\nupphör med produktionen.\r\nVi tycker att regeringen och majoriteten faktiskt\r\nhar hanterat den här frågan ganska dåligt. Det rör sig\r\ninte om så många personer, men det är ändå viktigt.\r\nDet här problemet kan lösas en gång för alla. Vi\r\nmåste se till att de arrendatorer som har haft\r\nmjölkproduktion under en längre tid får rimlig\r\nersättning för sin mjölkkvot när de upphör med\r\nproduktionen.\r\nFru talman! Jag vill också yrka bifall till\r\nreservation 39. I övrigt står vi bakom de reservationer\r\nvi har avlämnat. Jag deltar dock i de övriga\r\nledamöternas strävan att försöka spara tid i\r\nkammaren.</pre><pre>Anf.  4  INGVAR ERIKSSON (m) replik\r\nFru talman! Maggi Mikaelsson sade i sitt\r\nanförande att vi moderater förfäktar\r\nmarknadsekonomiska lösningar, och det är riktigt.\r\nHon sade också att vi vurmar mycket för EU:s stöd.\r\nHon menade också att vi inte tar ställning mot fusket.\r\nFör att det inte skall råda något missförstånd vill\r\njag försäkra Maggi Mikaelsson om att vi icke\r\naccepterar fusket med EU-stödet. Jag understryker\r\nockså mycket kraftigt och tydligt att vi moderater vill\r\nförändra EU:s jordbrukspolitik i marknadsekonomisk\r\nriktning. Jag vill förklara vad en marknadsekonomisk\r\ninriktning betyder, Maggi Mikaelsson. Det innebär att\r\nvi vill verka för fortsatt avreglering och priser som\r\nspeglar de verkliga produktionskostnaderna. Därmed\r\nvill vi ha mindre av stöd i framtiden. Det vill också\r\nproducenterna.\r\nDäremot anser vi att det är självklart att innan\r\ndessa förändringar kommer till stånd - och det kan ta\r\ntid - så måste svenska producenter fullt ut ha samma\r\nersättningar som konkurrenterna i EU i övrigt. Det är\r\ndetta som det är frågan om, Maggi Mikaelsson.</pre><pre>Anf.  5  MAGGI MIKAELSSON (v) replik\r\nFru talman! Det gick i alla fall att locka upp\r\nIngvar Eriksson i en replik. Jag reagerar litet när jag\r\ntittar på moderaternas politik i sin helhet. På snart\r\nsagt varje budgetområde gör ni stora nedskärningar. I\r\nkammaren har vi nyligen under morgonen voterat om\r\nnedskärningar på kulturens område, arbetsmarknadens\r\nområde och alla övriga områden. Men när det gäller\r\njordbrukets område vill ni plussa på mer än alla de\r\nandra partierna här i kammaren. Jag tycker trots allt\r\natt det är litet anmärkningsvärt.\r\nJag tar dock Ingvar Eriksson på orden. Jag skall\r\nnoga följa Ingvar Erikssons och Moderaternas kamp\r\nmot fusket i EU och för en avreglering och förbättring\r\nav EU:s jordbrukspolitik.</pre><pre>Anf.  6  INGVAR ERIKSSON (m) replik\r\nFru talman! Jag redogjorde också mycket klart för\r\nbesparingsförslag som vi har lagt fram i det\r\nbetänkande som vi nu behandlar. Framöver kommer\r\nvi självfallet att arbeta enligt principen att stå för\r\ningångna avtal. Vi står för det avtal som vi har\r\nförhandlat fram med EU, det avtal som svenska folket\r\nsade ja till i folkomröstningen den 13 november.</pre><pre>Anf.  7  GUDRUN LINDVALL (mp)\r\nFru talman! Det är tredje gången vi i denna\r\nkammare diskuterar miljöstöden. Det går att bli\r\nmycket detaljerad, och det går också att hålla sig på\r\nen mera generell nivå. Jag skall försöka göra både\r\noch.\r\nDet finns mycket i det betänkande som nu läggs\r\nfram som jag tycker är bra. De förändringar som har\r\nskett av regeringens förslag efter en mycket intensiv\r\ndiskussion i jordbruksutskottet och även bakom\r\nkulisserna har lett fram till ett förslag som jag i\r\nprincip tycker är bra. Jag hade gärna sett att flera\r\npartier skulle ha varit med i den här uppgörelsen. Jag\r\nförstod att det nog var tanken från början. Av taktiska\r\nskäl var det kanske en fördel för regeringen att bara\r\ngöra upp med ett parti - Centern i det här fallet. Jag är\r\ninte helt säker på att kritiken hade varit så mild om\r\ndet här förslaget hade varit resultatet av en uppgörelse\r\nmellan Socialdemokraterna och något annat parti. Det\r\nfinns en del som man skulle kunna kritisera. Eftersom\r\nman skall försöka vara positiv, vill jag börja med det\r\nsom är bra.\r\nDet är bra att stödet till avbytarverksamheten finns\r\nkvar. Det är bra att sockerbruket på Gotland nu får\r\nstöd. Det är bra att de odlare som lägger om bara en\r\nliten del av gårdens verksamhet till ekologisk odling\r\nockså kan få stöd.\r\nLiksom Maggi Mikaelsson är jag litet bekymrad\r\növer att vi i jordbruksutskottet har så svårt att få\r\ninformation i detaljer. Jag blir ännu mer bekymrad\r\növer att vi i EU-nämnden har fått information om en\r\ndel av detaljerna. När jag efterlyste att den\r\ninformationen kanske också skulle komma\r\njordbruksutskottet till del, fick jag veta att EU-\r\nnämnden finns och att det är där informationen skall\r\nläggas fram. Det tycker jag är olyckligt.\r\nJag anser att trots att vi är medlemmar i EU måste\r\ninformationen och diskussionen äga rum i\r\nsakutskotten. Jag skulle önska att jordbruksministern\r\nmera såg till att informera oss i jordbruksutskottet om\r\ndetaljer och inte bara EU-nämnden. Jag skulle också\r\nvilja uppmana alla partier att se till att ha ledamöter\r\nfrån jordbruksutskottet i EU-nämnden. EU-nämnden\r\nbörjar bli ett andra jordbruksutskott.\r\nVad kan man då rikta kritik mot i förslaget? Vad\r\nskulle LRF ha kunnat säga om inte just Centern hade\r\nstått bakom uppgörelsen? Man hade säkert varit\r\nkritisk mot att Sverige inte utnyttjar hela miljöstödet\r\npå 2,8 miljarder utan väljer en nivå på 1,5 miljard.\r\nMan hade säkert också varit kritisk mot att vi\r\negentligen vet hur utnyttjandet av de möjliga 2,8\r\nmiljarderna ser ut framöver. Man skulle säkert också\r\nha påpekat att det skulle ha varit mycket bra att veta\r\nom nivån på 1,5 miljard skall gälla för de närmaste\r\nfem åren eller om det även inom den här tidsperioden\r\nfinns möjlighet till ökning. Man skulle säkert också\r\nvilja veta vad som skall hända efter den här\r\nfemårsperioden. Finns det en möjlighet att förhandla\r\nupp stöden eller är vi låsta till den nivå vi nu har\r\naccepterat? Det här är frågor som vi än så länge inte\r\nhar fått svar på. Jag förstår att Centern respektive\r\nSocialdemokraterna har olika svar.\r\nDet är så med miljöstöden att om det går bra, så\r\nkommer behovet av pengar att öka. Det är det vi\r\negentligen skulle önska. Miljöpartiets förslag om\r\nmiljöstöd avviker på en del punkter ifrån det lagda\r\nförslaget.\r\nVi hade velat ha ett högre miljöstöd. Vi ligger strax\r\növer 2 miljarder. Vi menar att det finns anledning att\r\nligga på den nivån. Jordbruket måste nämligen ha en\r\ninriktning så att det på sikt blir hållbart. I dag har vi\r\ninte ett hållbart lantbruk med tanke på användningen\r\nav konstgödsel och bekämpningsmedel.\r\nAlla är medvetna om att vi måste få en utveckling\r\nmot ett hållbart lantbruk. Men vi menar att vi då vi\r\nvill ha utveckling också måste satsa pengar.\r\nVi kan titta på det som inte alls finns med i\r\nbetänkandet och som vi gärna hade haft med. Det\r\nhandlar om stöd till resurshushållande konventionellt\r\nlantbruk, dvs. till de lantbrukare som börjar ta steg\r\nmot utveckling. Till dem finns det 0 kr i miljöstöd. Vi\r\nhade gärna sett pengar till dem. För budgetperioden\r\nhar vi anslagit 700 miljoner. Det har tidigare talats om\r\natt det skulle komma ett program för\r\nresurshushållande konventionellt lantbruk. Det har\r\ninte kommit någonting alls. Jag vet inte om det\r\nbetyder att vi inte skall ha något sådant program i\r\nSverige. Egentligen sägs det inom EU att alla länder\r\nskall ha ett sådant. Kanske vill man tolka\r\nlandskapsvården som en del av detta stöd. Jag ser det\r\ninte så.\r\nVi hade också gärna sett litet mer pengar till LFA\r\nsyd, dvs. det område i det sydsvenska höglandet där\r\nen stor del av det som vi kallar den biologiska\r\nmångfalden finns. Den biologiska mångfalden är helt\r\nberoende av odlingslandskapet, det öppna landskapet.\r\nRegeringen har fått backa, och vi har fått en stödnivå\r\nsom ligger på 200 miljoner i stället för på regeringens\r\nföreslagna 67 miljoner. Det är ett mycket bra steg.\r\nMen vi hade gärna sett att vi hade kommit upp till 270\r\nmiljoner. Detta utvecklar vi i reservationer som jag\r\nnaturligtvis stöder. För tids vinnande yrkar jag dock\r\ninte bifall till dem.\r\nNär det gäller den ekologiska odlingen är målet i\r\nSverige att 10 % av marken skall vara ekologiskt\r\nodlad år 2000. Det är ett bra delmål. Detta gör att det\r\nunder den kommande femårsperioden måste ske en\r\nrejäl utveckling. Den ekologiska odlingen måste\r\nnästan fördubblas för varje år. Det kommer att kräva\r\nallt högre stödnivåer. Vi från Miljöpartiet hade gärna\r\nsett att stödnivån hade fastslagits i jordbruksutskottet.\r\nVi föreslog en nivå på 2 000 kr per hektar. Vi anser\r\natt den gott skulle ha kunnat vara lika över landet. Nu\r\nhar jag, av den föredragning som vi fick i EU-\r\nnämnden och också av det som står i Land, insett att\r\nman har bestämt sig för att dela upp landet i två\r\nregioner. Jag har svårt att förstå det, framför allt\r\neftersom jag anser att de argument som\r\nalternativodlarna själva framför är mycket bra. De\r\nmenar att det inte finns någon anledning att göra\r\ndenna uppdelning. Dessutom har man valt att göra\r\nersättningen dels som ett arealstöd, dels som ett stöd\r\nsom är kopplat till djur. Men, som Maggi Mikaelsson\r\npåpekar, verkar det som om man bara har tagit hänsyn\r\ntill nötkreatur, köttproduktion och mjölk. Det känns\r\nolyckligt. Det är nämligen bra för de ekologiska\r\nodlarna att ha får. De håller t.ex. markerna öppna.\r\nNivåerna i de områden som man säger är slättbygd\r\nuppgår till 2 200 kr, om man har djur. Den nivån är vi\r\nnöjda med. Däremot anser vi att nivån i\r\nskogsbygderna, där det ofta finns ekologiska odlare,\r\när litet för låg. Den är 1 500 kr.\r\nDet oroande är att behovet av dessa pengar\r\nkommer att öka varje år. Frågan är om det utrymmet\r\nfinns inom anslaget på 1,5 miljard. Jag har försökt\r\nräkna på det stöd som finns och kommit fram till att\r\ndet år ett och två finns ungefär 200 miljoner anslagna.\r\nOm jag förstår rätt har man sedan tänkt att de pengar\r\nsom nu anslås till utbildning sedan skall gå till\r\nekologisk odling. Vad gäller utbildningen har man\r\nnämligen tänkt sig en minskning år tre och fyra. Jag\r\nskulle vilja ha jordbruksministerns klargörande på\r\nden här punkten. Är det här reservpengarna ligger? I\r\nså fall finns det 300 miljoner kronor efter år ett och\r\ntvå, dvs. fr.o.m. 1997 och framåt.\r\nJag är mycket tveksam till om dessa pengar\r\nräcker. Gäller de stödnivåer som nu föreslås? Om de\r\ngäller måste pengarna fram, om allt fler ekologiska\r\nodlare vill ha detta stöd.\r\nDet finns några saker som sker i och med att\r\nSverige har kommit med i EU som oroar mig. Jag\r\ntänker uppehålla mig vid en del av dem.\r\nI uppgörelsen mellan Socialdemokraterna och\r\nCentern diskuterar man tydligen att mjölkkvoterna\r\nskall ses över igen. Jag tycker att det är absolut\r\nnödvändigt. Om man ser på vad som händer i dag\r\nfinner man att många mjölkproducenter faktiskt inte\r\nkommer att klara sig på den kvot som de får sig\r\ntilldelad. De har små marginaler. De ekonomiska\r\nramarna är snäva. Med den kvottilldelning som de har\r\nfått klarar de helt enkelt inte av att få lönsamhet.\r\nDetta är ett enormt problem. Det gäller bönder som\r\nhar hållit på ganska länge och som t.ex. har drabbats\r\nav att de frivilligt har gått med i leukosprogrammet.\r\nDe har haft en låg produktion under precis de år som\r\nmjölkkvoten räknas på. Detta drabbar också många\r\nunga som har satsat och byggt om ladugårdarna för att\r\nklara miljökraven osv. Nu får de en kvot som de inte\r\nkan leva på. Det måste ske en omfördelning av\r\nmjölkkvoter. Jag vädjar till majoriteten, s och c, att\r\nman skall se över detta. Man skall inte bara titta på\r\nbehovet i Norrland. Det är lika svårt för många\r\nmjölkproducenter i södra Mellansverige.\r\nI min hembygd, Södertälje, har jag grannar som\r\nför några år sedan utökade för att klara miljökraven.\r\nNär de räknar på sin mjölkkvot i dag finner de att de\r\nabsolut inte har någon möjlighet att klara sig.\r\nDetta kan innebära att vi får en gigantisk\r\nförändring i det svenska lantbruket. Många\r\nlantbrukare kan faktiskt slås ut på grund av\r\nmjölkkvoterna. Egentligen kan man se att felet är att\r\nEU har ett så krångligt och byråkratiskt system just i\r\nfråga om mjölkkvoter. Kanske har Sverige fått en för\r\nliten mjölkkvot. Vi kanske nationellt måste se över\r\ndetta. Skall vi hitta ett sätt att försöka få en större\r\nmjölkkvot, eller hur skall vi bete oss? Skall vi göra\r\nsom man gör i Italien? Där struntar man i detta och\r\nbara kör.\r\nDet andra som oroar mig mycket är stödet till vall\r\noch bete. I och med att det går ut arealstöd till\r\nspannmål men inte till vall och bete - om man inte\r\nbor i LFA-områdena - plöjer bönderna upp sina vallar\r\noch betesmarker.\r\nVi vet att vallarna behövs av flera skäl. Det\r\nanvänds betydligt mindre konstgödsel och\r\nbekämpningsmedel på vallarna. Om man sår en del\r\närtväxter klarar vallen att till en del självförsörja sig\r\nmed kväve. Vi vet också att den mark som är bevuxen\r\ninte läcker på samma sätt som en naken jord. I dag\r\nplöjer bönderna i Sverige upp sina vallar. De tänker\r\nså spannmål. Just nu går de kurser för att lära sig göra\r\nhelsädesensilage, dvs. att göra grönfoder av spannmål\r\ni stället för av vall. Detta oroar mig enormt. Jag har\r\nställt en interpellation till jordbruksministern som jag\r\nkommer att få ett svar på den 8 maj. Vi kanske inte\r\nskall föregå den diskussionen, men jag vill i alla fall\r\nnämna det.\r\nJag vill ta upp två reservationer som jag yrkar\r\nbifall till, nämligen reservationerna 10 och 41.\r\nI reservation 10 behandlas en motion från\r\nMiljöpartiet där vi tar upp vad som händer med de\r\nmarker som har funnits med under\r\nomställningsprogrammet 1990. Dessa marker kan tas i\r\nproduktion igen. Många av dem har legat för fäfot.\r\nDet har inte hänt någonting annat än att ogräset har\r\ninvaderat markerna.\r\nI mitt län, Stockholms län, har 23 000 hektar av\r\n95 000 hektar åkermark varit omställda. Av dem har\r\n55 % fått ligga totalt overksamma. Här växer det\r\nbaldersbrå, revsmörblommor och kvickrot. När dessa\r\nmarker skall tas i produktion igen finns det en stor\r\nrisk att sprutan åker fram. Besprutningen med t.ex.\r\nRound-Up, som kommer att bli resultatet av detta,\r\nkommer att innebära att alla ambitioner som vi har\r\nhaft om att vara på väg mot ett av de renaste\r\njordbruken kommer att komma på skam.\r\nInom Miljöpartiet menar vi att detta är ett problem\r\nsom borde uppmärksammas, både av oss här och av\r\nLRF. Egentligen skulle vi vilja se ett förslag om hur\r\ndessa marker skall hanteras. De kanske skall läggas i\r\nogrästräda under något år. Man borde i alla fall se till\r\natt vi inte bekämpar ogräset med kemikalier utan på\r\nandra sätt. Det finns många olika sätt. Man kan t.ex.\r\nbearbeta jorden och så och slå för att få bort det\r\nettåriga ogräset.\r\nJag har tagit upp den här diskussionen i utskottet.\r\nTill min förvåning har jag inte fått något som helst\r\nmedhåll. Men hos människor inom näringen och på\r\nlänsstyrelsen finns det en stor förståelse. Jag vet att\r\ndet i dag finns bönder som lagrar Round-Up för att\r\nkunna åka ut och spruta när det är möjligt. Jag tycker\r\natt det är mycket olyckligt. Därför yrkar jag bifall till\r\nreservation 10.\r\nMiljöpartiet har också varit angeläget om att det\r\nskall införas ett stöd till rådgivning för att man skall\r\nkunna underlätta för konventionella odlare att gå över\r\ntill ekologisk odling. Detta har vi utvecklat i\r\nreservation 16 och som jag egentligen hade tänkt att\r\nyrka bifall till. Men jag avstår från det, därför att man\r\ni miljöstöden nu har anslagit pengar just till utbildning\r\noch rådgivning för ekologisk odling. Anslaget uppgår\r\nfaktiskt till just det belopp som Miljöpartiet har\r\nföreslagit, nämligen 50 miljoner per år. Jag är mycket\r\ntacksam för det.\r\nJag hoppas bara att det inte blir som det verkar av\r\nförslaget, att de 50 miljonerna betalas under de två\r\nförsta åren, utan att dessa 50 miljoner per år till\r\nkonventionella odlare som vill gå över till ekologisk\r\nodling kommer att finnas kvar även framöver. Det är\r\nangeläget. Om vi menar allvar med ett långsiktigt\r\nhållbart lantbruk måste det finnas ett stöd för dem\r\nsom vill gå över till ekologisk odling. Det är faktiskt\r\ninte helt enkelt. Det krävs en helt annan kunskap att\r\nodla ekologiskt jämfört med att odla konventionellt.\r\nHar man inte den kunskapen finns det viss risk för att\r\nman inte lyckas.\r\nJag har också yrkat bifall till reservation 41, som\r\nbehandlar extra medel till Statens växtskyddsnämnd.\r\nFör någon vecka sedan behandlade vi ett\r\nbetänkande här i kammaren som handlade om just\r\nköksväxtsorter. EU har mycket speciella\r\nbestämmelser kring dessa. Det finns risk för att fröer\r\nfrån de gamla traditionella växtsorterna inte kommer\r\natt godkännas. För att bli godkänt som frö i EU måste\r\ndet vara sortdokumenterat och certifierat, vilket är en\r\ndyrbar process. Det kostar minst 20 000 kr för en\r\nfröfirma att sortdokumentera ett frö. Många av de\r\ngamla traditionella frösorter som finns kan därför\r\nkomma att försvinna. Vi har diskuterat den här frågan\r\nvid flera tillfällen tidigare, så jag tänker inte\r\nytterligare gå in på den. Men i reservationen föreslår\r\nvi att 4 miljoner skall anslås för att man skall komma\r\ntill rätta med detta. Man skall ge bidrag så att de\r\ntraditionella köksväxtsorterna kan sortdokumenteras\r\noch finnas med på EU:s lista. Därmed kan de få finnas\r\nkvar i odling. Vi anser det ytterst angeläget.\r\nDet talas mycket om den biologiska mångfalden\r\noch att man skall ha kvar de gener som kan vara\r\nnyttiga för framtiden. Många av de gamla sorterna har\r\negenskaper som man kanske inte alla gånger har tittat\r\nnärmare på när man har förädlat. Men helt plötsligt\r\nkan man upptäcka att dessa egenskaper behövs. Finns\r\ninte de gamla sorterna kvar har man inte någon\r\nmöjlighet till återkorsning. Det vore bra om man\r\nkunde ta till vara gener som t.ex. har givit en resistens\r\nmot sjukdomar. Därför yrkar jag bifall till reservation\r\n41.\r\nAvslutningsvis hoppas jag att vi i\r\njordbruksutskottet i fortsättningen kan få mer\r\ninformation om vad som händer när det gäller\r\nJordbruksdepartementet och EU. Jag vet att det är\r\nmånga möten. Mycket av den jordbrukspolitik som\r\nnumera förs i Sverige är EU:s. Jordbruksministern är\r\negetligen den minister som har mest med EU att göra.\r\nDet känns angeläget att vi i fackutskotten får vara\r\nmed i diskussionerna. De grupper som vi har sagt\r\nskall bildas måste tillsättas omedelbart. Annars blir\r\ndet precis som vi på nej-sidan sade, det blir svårt med\r\ndemokratin i Sverige.</pre><pre>Anf.  8  DAN ERICSSON (kds)\r\nFru talman! När vi senast hade en jordbruksdebatt\r\nhär i kammaren, i februari, hade vi just fått en\r\nbudkavle från Sveriges lantbrukare. Man uppmanade\r\nriksdagen att för det första inte svika EU-avtalet, för\r\ndet andra att låta bli att straffbeskatta jordbruket och\r\nskogsbruket samt för det tredje ge lantbrukarna en\r\nchans att konkurrera med Europas bönder på lika\r\nvillkor.\r\nDetta var ju enkla och självklara krav som då\r\nsyntes avlägsna som möjliga politiska mål. Jag minns\r\nifrån den debatten att Lennart Daléus, ordförande i\r\njordbruksutskottet, var optimistisk inför\r\nutskottsbehandlingen och möjligheten att åstadkomma\r\nen förändring. Jag försökte att dela hans optimism.\r\nJag undrade då i debatten om inte\r\njordbruksminister Margareta Winberg skulle kunna gå\r\ndessa rättmätiga krav till mötes för att förekomma i\r\nstället för att - som det uttrycktes i debatten - bli\r\növerkörd av riksdagen.\r\nI dag kan vi se att jordbruksministern har gjort just\r\npå det här sättet via sina socialdemokratiska\r\nutskottsledamöter. Hon har gått kraven till mötes. Det\r\ninnebär inte att hon har nått ända fram, men det\r\nutskottsbetänkande som nu behandlas är ett avsevärt\r\nbättre politiskt aktstycke än den proposition som\r\nregeringen presenterade.\r\nFru talman! Jag vill understryka att jag tycker att\r\ndet är bra att man har kommit så här långt. Dock är vi\r\nfrån kristdemokraterna inte fullt nöjda. När ministern\r\nkommenterade uppgörelsen med Centerpartiet sade\r\nhon också att det var det billigaste som regeringen\r\nkunde få. Det innebär i förlängningen att man kanske\r\nhade kunnat komma längre här i riksdagen.\r\nVid vår förra debatt pekade jag på det antal\r\npunkter där regeringen hade föreslagit avsevärda\r\nförsämringar när det gällde möjligheterna att bedriva\r\nsvensk livsmedelproduktion. Nu har man i\r\nuppgörelsen med Centerpartiet ändrat sig och gjort\r\nkorrigeringar. Riktningen har blivit rätt, men detta är\r\nändå inte fullt tillräckligt.\r\nDe punkter som jag tog upp i den debatten var för\r\ndet första: I propositionen föreslog man att Sverige\r\nskulle avhända sig 1 miljard i miljöstöd från EU, trots\r\natt det var framförhandlat och fanns med i det avtal\r\nsom vi folkomröstade om i november. Nu kan vi\r\nkonstatera att mer kommer att utnyttjas, men det sker\r\ninte fullt ut.\r\nFör det andra: Man föreslog också en avlövning\r\nav södra Sveriges skogs- och mellanbygder. Det rörde\r\nsig om 150 miljoner. Nu blev det realt 50 miljoners\r\nminskning i förhållande till tidigare.\r\nFör det tredje: Man minskade helt i onödan antalet\r\nklasser för arealersättning. Nu ökar man antalet med\r\nett par klasser, men man kommer ändå inte upp till det\r\nsom gällde tidigare.\r\nFör det fjärde: Man minskade helt i onödan antalet\r\nprisorter. På den här punkten har socialdemokraterna\r\ngått tillbaka till det ursprungliga antalet som var det\r\nenda rimliga.\r\nFör det femte: Man föreslog ett avskaffande av\r\navbytartjänsten, vilket skulle ha drabbat jordbrukarna\r\nhårt samtidigt som ca 1 700 människor hade ställts\r\narbetslösa. Nu kommer avbytartjänsten att finnas\r\nkvar, men med reducerade medel och med en viss\r\nosäkerhet inför framtiden.\r\nFör det sjätte: Man planerade straffbeskattning av\r\njordbruks- och skogsfastigheter. På den här punkten\r\nhar man aviserat en förändrad syn. Vi kan ännu inte se\r\nresultatet av detta. Det återstår en del.\r\nFru talman! Slutsatsen av denna genomgång är att\r\nav ett riktigt dåligt regeringsförslag har det blivit en\r\nhygglig produkt under relativt samförstånd och med\r\ninsikt om nödvändigheten av fortsatt svensk\r\nlivsmedelsproduktion med möjlighet att konkurrera\r\nmed omvärlden. Än bättre hade det dock varit om\r\nman hade fullföljt den tidigare regeringens politik på\r\ndet jordbrukspolitiska området.\r\nJag tänker inte belasta kammarens tid med alltför\r\nmånga yrkanden utifrån de kristdemokratiska\r\nmotionerna på jordbruksområdet. Det är ju så att jag\r\nmåste framställa yrkandena här i kammaren i och med\r\natt vi inte har någon ordinarie ledamot i utskottet.\r\nMen jag tänker ändå begränsa mig till följande:\r\nVid mom. 22 yrkar jag bifall till motionerna\r\nJo263, yrkande 10 och Fi216, yrkande 19 delvis. Det\r\nhandlar om ytterligare medel till avbytartjänster.\r\nVid mom. 32 yrkar jag bifall till motion Jo263,\r\nyrkande 6, som handlar om det regionala stödet till\r\njordbruket, dvs. stödet till mindre gynnade områden i\r\nsödra Sverige som vi vill tillföra ytterligare medel.\r\nDetta innebär inte nödvändigtvis, fru talman, att jag\r\nkommer att begära omröstning om dessa moment.\r\nJag hade också tänkt att yrka bifall till motion\r\nJo263, yrkande 7, vid mom. 47. Det handlar om att\r\narealersättning bör utgå till all ekologiskt odlad areal,\r\ninklusive vall - detta som ett basarealstöd. Men med\r\ntanke på vad talmannen sade avstår jag från att\r\nframställa något yrkande.\r\nÄven om det inte blir omröstning om så många\r\nmoment i utskottets hemställan vill jag ändå klargöra\r\nkds hållning till betänkandet i övrigt och till de olika\r\nreservationerna. Jag kommer inte att framställa några\r\nytterligare yrkanden. Vid en eventuell omröstning\r\ntänker vi avstå från att rösta när det gäller mom. 37,\r\nsom handlar om ramen för det nationella programmet\r\nför miljöersättningar. Där delar vi reservanternas syn\r\npå att Sverige inte skall avstå från de möjligheter som\r\nEU-medlemskapet gett. Men vi kan inte fullfölja det\r\nmed ett stöd till reservationen, eftersom den i övrigt\r\nhandlar om moderat politik.\r\nMom. 38 handlar om miljöersättningar till\r\njordbruket. Där hänvisar vi till vårt grundläggande\r\nsynsätt, att vi skall söka använda EU:s miljöstöd fullt\r\nut. Likaså tänker vår grupp avstå från yrkande under\r\nmom. 46, som handlar om differentierad\r\narealersättning. Vi hänvisar till vår motion i stället.\r\nUnder övriga moment stöder vi\r\nutskottsmajoriteten, förutom under mom. 7 där vi\r\nstöder reservationen med krav på att regeringen skall\r\nta fram en konsekvensanalys av jordbrukspolitiken.\r\nDet här innebär inte att vi inte vidhåller samtliga våra\r\nmotionskrav, men att föra fram dem till omröstning i\r\nkammaren är inte konstruktiv oppositionspolitik.\r\nFru talman! Nu får svenskt jordbruk ändå en\r\nhygglig chans att konkurrera och utvecklas i en mer\r\nmiljövänlig riktning. Jordbrukspolitiken måste dock\r\ndrivas ytterligare några snäpp åt ett håll som innebär\r\natt jordbruk skall kunna bedrivas i hela landet med\r\nutnyttjande av befintlig åkermark. Vi har kommit en\r\nbit på väg, men nu gäller det att komma längre.\r\nAvslutningsvis skulle jag vilja fråga\r\njordbruksministern om hon fortsatt har den synen på\r\njordbrukspolitiken att det handlar om att komma\r\nundan på billigaste möjliga sätt. Det var det uttrycket\r\nministern använde i samband med uppgörelsen. Om\r\ndet är det grundläggande synsättet bådar det inte gott\r\nför framtiden och möjligheterna att under denna\r\nregeringstid få stabila och långsiktiga spelregler för\r\nsvenskt jordbruk. Jag skulle vilja ha ett klarläggande\r\npå den punkten.</pre><pre>Anf.  9  INGE CARLSSON (s)\r\nFru talman! När vi socialdemokrater efter den\r\nallmänna motionstiden gick igenom de 230 motioner\r\nsom är fogade till detta betänkande, fann vi\r\ntillsammans med jordbruksministern att en uppgörelse\r\nmed Centern låg närmast till hands för att få en\r\nbredare och stabil jordbrukspolitik.\r\nJag vill inleda med att framhålla att vi\r\nsocialdemokrater sätter ett mycket stort värde på den\r\njordbrukspolitiska uppgörelsen med Centerpartiet,\r\nsom med rätta kan kallas historisk. Den betyder\r\nytterligare satsningar på miljön, alltså ännu bättre\r\nsvensk mat. Våra bönder vet vilka villkor de skall\r\narbeta efter under de närmaste fem åren. Uppgörelsen\r\ngynnar konsumenterna, eftersom partierna\r\ntillsammans skall skapa en konsumentoffensiv för\r\nlivsmedelsfrågor i ett EU-perspektiv.\r\nUppgörelsen innebär bl.a. att den\r\navbytarverksamhet som vi föreslagit får ett fortsatt\r\nstatsbidrag på 150 miljoner kronor fram till 1996.\r\nDetta räddar ca 1 700 jobb runt om i landet, och en\r\nalternativ avbytarorganisation kan i lugn och ro\r\narbetas fram.\r\nDen framförhandlade EU-ramen för miljöstöd på\r\n2,8 miljarder kronor, därav 1,4 miljarder per år i\r\nnationell satsning och LFA-stöd, ligger fast. Hur\r\nmycket av dessa stöd som kommer att utnyttjas under\r\nfemårsperioden beror på samhällsekonomin och\r\nmiljöproblemen.\r\nMiljöprogrammet ökas med 350 miljoner kronor i\r\nförhållande till budgetpropositionen. 280 miljoner\r\nkronor av dessa tas från det nationella\r\nNorrlandsstödet, som är på totalt 600 miljoner, plus\r\n70 miljoner som inte är finansierade i budgeten. Det\r\ninnebär en nationell insats på 750 miljoner kronor per\r\når och gemensamt med EU 1 500 000 000 kronor.\r\nGenom den här omflyttningen av pengar får Sverige\r\nloss många fler miljoner i miljöstöd från EU, som\r\nalltså skjuter till lika mycket som vi satsar. För att\r\nNorrland inte skall bli av med stödpengar öronmärks\r\nsamtidigt 280 miljoner av miljöstödspengarna för\r\nanvändning i Norrland. Dessutom innebär\r\nuppgörelsen också en satsning på ett nytt vall- och\r\nbetesstöd i de områden som i huvudsak har\r\ndjurproduktion.\r\nUppgörelsen mellan oss socialdemokrater och\r\nCentern innebär också att det s.k. södra LFA-stödet,\r\nfrämst djurbidrag till Sydsveriges skogsbygder samt\r\nGotland och Öland, ökar i förhållande till\r\nbudgetpropositionen med 100 miljoner kronor per år.\r\nDet innebär ett nationellt anslag per år med 150\r\nmiljoner.\r\nDet blir en indelning i fem områdesklasser för\r\ndelningen av arealstödet, och antalet prisorter blir 33.\r\nStöd skall utgå till jordbrukare som ställer om delar\r\nav sitt jordbruk till ekologisk odling.\r\nSlutligen är vi överens med Centerpartiet om att\r\nen parlamentarisk kommitté med uppgift att ta fram\r\nen svensk strategi för reformering av EU:s\r\njordbrukspolitik, CAP, skall tillsättas.\r\nFru talman! Tillsammans med Centerpartiet anser\r\nvi att denna uppgörelse är bra för näringen,\r\nkonsumenterna och för landets ekonomi. Centerpartiet\r\nhar genom sitt konstruktiva agerande nu visat att\r\nsamarbete är möjligt även med ett parti från den\r\ngamla borgerliga regeringen.\r\nTrots uppgörelsen har till detta betänkande fogats\r\n44 reservationer. Vi hade önskat att flera partier\r\nskulle ha tagit ett större ansvar och ställt sig bakom de\r\nförbättringar som nu föreligger för beslut.\r\nJag skall nu övergå till att bemöta en del av de 44\r\nreservationerna.\r\nI reservation 1 från Moderata samlingspartiet\r\nframhålls bl.a att den svenska livsmedelsbranschen\r\nmåste ses i ett internationellt perspektiv och att man\r\ntillsammans med näringen tillvaratar och utvecklar\r\nden svenska livsmedelsproduktionen och genom olika\r\nstöd skapar goda förutsättningar och rättvisare villkor.\r\nUskottsmajoriteten anser att reservationen mycket\r\nväl inryms i den beskrivning som regeringen och\r\nutskottets står bakom. Inträdet i EU förändrar i\r\ngrunden situationen för vårt lantbruk, vår\r\nförädlingsindustri och våra konsumenter. Genom\r\ninträdet i den gemensamma marknaden får vårt\r\njordbruk och vår livsmedelsindustri en helt annan\r\nställning i vår samhällsekonomi. Den tullskyddade\r\nmarknaden är nu historia, och trycket utifrån ökar.\r\nHur kan vi då gå till offensiv på kontinenten? Det\r\nmåste naturligtvis ske samfällt på två huvudvägar:\r\ndels via marknaden, dels via politiken. Dessa två\r\nvägar löper i vissa avsnitt mycket nära varandra. På\r\nbåda vägarna måste det finnas samverkan mellan\r\nnäringen och de politiska instanserna. På\r\nmarknadsvägen är visserligen näringen en naturlig\r\nhuvudaktör och regeringen en viktig medverkande. På\r\ndet politiska området är regeringen en huvudaktör, i\r\nfortlöpande diskussion med näringens och\r\nkonsumenternas företrädare. Vår långsiktiga\r\nfärdriktning på båda dessa vägar måste hållas samman\r\nav en gemensam, tydlig och medveten strategi.\r\nDet råder, såvitt jag kan bedöma, en utbredd\r\nenighet om att den svenska livsmedelsproduktionens\r\nmöjligheter är knutna till den speciella profil vi i\r\nSverige har sökt göra till vår: rena livsmedel, omsorg\r\nom miljö och landskap, hänsyn till husdjur. Denna\r\nprofil måste vi hävda genom fortlöpande\r\nförbättringar. Det kan finnas en risk att skärpt\r\nkonkurrens kan leda till en moderat frestelse att av\r\nkostnadsskäl vilja dämpa kraven på produktionen och\r\ndriftformer. Jag tror att detta skulle vara ett allvarligt\r\nmisstag.\r\nDet är de kvalitativa aspekterna som måste vara\r\nden svenska produktionens spjutspets. Det är vår\r\npåtagliga styrka. Och har vi gjort detta till\r\nhuvudelement i vår strategi måste vi också driva de\r\nhär frågorna med konsekvens.\r\nI denna anda har regeringen föreslagit 30 miljoner\r\nkronor som skall ägnas åt marknadsföring av svenska\r\nlivsmedel utomlands samt åtgärder för att öka\r\nkonsumenternas medvetenhet också inom Sverige när\r\ndet gäller kunskap om svenska livsmedel. Jag yrkar\r\nhärmed avslag på reservation 1.\r\nI reservation 2 från moderaterna framhålls att\r\nfinansieringen av EU-avgiften skulle innebära en\r\nskattechock för jord- och skogsbruket.\r\nFör det första vill jag med anledning av denna\r\nreservation säga att vi i riksdagen har ett utskott som\r\nbehandlar skattefrågor. Reservationen är alltså riktad\r\ntill fel utskott.\r\nFör det andra har vi inför\r\nkompletteringspropositionen, som presenteras den 25\r\napril, träffat en uppgörelsen med Centerpartiet och\r\nVänsterpartiet om att det inte skall bli någon\r\nskattehöjning på detta område.\r\nFör det tredje vill jag stillsamt påpeka att\r\njordbruksnäringen kommer att få en bruttointäkt på\r\n10-15 %, så visst hade det funnits utrymme för\r\nskatteuttag i näringen, enligt mitt tyckande.\r\nJag yrkar avslag på reservation nr 2.\r\nI reservation nr 3, även den från Moderaterna, tas\r\nfrågan om bioproduktion och bioråvaror upp.\r\nUtskottsmajoriteten anser att det är viktigt att utveckla\r\noch öka användningen av biologiska råvaror. Frågan\r\nhar utretts, och betänkandet bereds för närvarande av\r\nregeringen. Utskottsmajoriteten anser därför att ni\r\nmoderater får ge er till tåls tills regeringen lägger\r\nfram sitt förslag.\r\nJag yrkar därmed avslag på reservation nr 3.\r\nNär det gäller reformeringen av EU:s\r\ngemensamma jordbrukspolitik har Moderaterna,\r\nVänsterpartiet och Miljöpartiet reservationer med\r\nrelativt små variationer.\r\nUtskottsmajoriteten anser i likhet med regeringen\r\natt EU:s gemensamma jordbrukspolitik har en rad\r\nbrister och att den behöver förändras på flera viktiga\r\npunkter. Vid reformeringen av CAP bör en primär\r\nuppgift vara att successivt minska antalet regleringar\r\noch att minska budgetbelastningen.\r\nMarknadsregleringar bör undvikas, och det\r\nhuvudsakliga stödet bör utgå som generella areal- och\r\ndjurbidrag.\r\nNär det gäller vegetabilieområdet bör således\r\nreformen fördjupas. Sverige bör aktivt arbeta för att\r\nkvotsystemen inom animaliesektorn avskaffas. Som\r\nregeringen framhåller är kvotsystemet ineffektivt och\r\nbidrar till bristande konkurrens, högre priser och en\r\nlåg förändringstakt inom jordbruket. Kostnaderna\r\nbärs till stora delar av konsumenterna. En annan\r\neffekt av kvotsystemet är att en inneffektiv\r\nindustristruktur bevaras. Fusket inom näringen skall\r\nmed kraft bekämpas.\r\nNär det gäller förbättringar av djurhållning och\r\ndjurhälsa bör målet vara att de svenska normerna blir\r\nvägledande även inom EU. Här har vår\r\njordbruksminister redan kraftfullt agerat.\r\nDetta är några av de skäl till att jag yrkar avslag\r\npå reservationerna 4, 5 och 6.\r\nJag vill också tillägga att det är ett enigt utskott\r\nsom står bakom centermotionen JO202, yrkande 18,\r\natt regeringen tillsätter en parlamentarisk kommitté\r\nmed uppgift att utarbeta en svensk strategi för\r\nreformeringen av CAP.\r\nBeträffande en del efterkommande reservationer\r\nfinns mycket utförliga motiveringar i betänkandet. En\r\ndel av svaren kommer att presenteras i\r\nkompletteringspropositionen, och ett flertal av\r\nreservationerna behandlades i höstas.\r\nHär finns reservationer som handlar om\r\nmiljöavgifter, återförande av miljöavgifter, skötsel av\r\nåkermark, den privata äganderätten, Jordfonden,\r\nrådgivning och utbildning m.m. Till reservationerna\r\nsom föreslår besparingar finns utförliga motiveringar,\r\nvarför jag avstår från att närmare kommentera dem.\r\nDäremot vill jag kommentera reservation nr 40 om\r\nFiskeriverket. Moderata samlingspartiet har här\r\nförslagit att ramanslaget nästan skall halveras, dvs. en\r\nkraftig minskning på över 40 miljoner kronor. Jag\r\nundrar om Ingvar Eriksson kan tala om för oss hur ni\r\nhar kommit fram till denna enormt stora neddragning.\r\nÄr det en moderat strategi att föreslå att Fiskeriverket\r\nskall läggas ned? Vi vill gärna ha ett besked på den\r\npunkten.\r\nFru talman! I tre reservationer från Moderata\r\nsamlingspartiet, Folkpartiet och Vänsterpartiet tas\r\nfrågan upp om en differentierad arealersättning.\r\nRiksdagen har ju tidigare beslutat att\r\narealersättningen skall differentieras med\r\nutgångspunkt från tre ersättningsnivåer. Vi har\r\nemellertid efter ytterligare överväganden kommit till\r\nslutsatsen att det tidigare ställningstagandet inte ger\r\nmöjlighet till tillräcklig differentiering av\r\narealersättningarna i förhållande till markens\r\navkastning. En viss utökning av antalet\r\nersättningsnivåer bör kunna ge en mer rättvisande bild\r\nav den verkliga produktionen inom de olika\r\navkastningsområdena, samtidigt som en utjämning\r\nmellan regionerna kan bibehållas.\r\nI vår uppgörelse med Centern har vi därför enats\r\nom att utöka antalet ersättningsnivåer från tre till fem.\r\nNär det gäller reservationerna om regionalstöd,\r\nLFA, och olika miljöersättningar inom jordbruket\r\nråder det delvis splittring mellan de olika\r\nreservanterna.\r\nJag har inledningsvis redogjort för uppgörelsen\r\nmed Centerpartiet. Vi föreslår nu en förstärkning av\r\nmiljöprogrammet med 350 miljoner kronor och av\r\nLFA syd med 100 miljoner kronor. Med tanke på det\r\nekonomiska läge vi befinner oss i har vi\r\nsocialdemokrater inte kunnat gå längre.\r\nBetänk att jordbrukssektorn med våra\r\ngemensamma förslag får en bruttointäkt på drygt\r\n10 % under detta år. Vilken annan grupp över huvud\r\ntaget kan få en liknande bruttointäkt?\r\nBetänk också det uppdrag som den nya\r\nsocialdemokratiska regeringen fick i höstas, nämligen\r\natt bekämpa arbetslösheten, sanera statsfinanserna och\r\nöka rättvisan.\r\nBetänk att regeringen fick ta över en statsskuld på\r\n1 300 miljoner kronor som utgjorde ca 85 % av BNP.\r\nBara räntebelastningarna uppgår under innevarande\r\nbudgetår till mer än 100 miljarder.\r\nBetänk att den nya regeringen i detta läge måste ta\r\ntill kraftåtgärder. Vi vill rädda vårt välfärdssystem.\r\nDå kan vi inte fortsätta att varje år betala mer än 100\r\nmiljarder kronor i räntor på statsskulden och\r\ndessutom tvingas öka den varje år med närmare 200\r\nmiljarder.\r\nBetänk att en socialdemokratisk regering tvingas\r\nsäga till barnfamiljer, gamla, sjuka och arbetslösa att\r\nman måste lägga ökade bördor på dem. Det är en\r\nregering som skall sanera statsfinanserna efter den\r\nborgerliga regeringen samtidigt som man tvingas öka\r\nsubventionerna till jordbruket från tidigare 3 miljarder\r\ntill drygt 7,5 miljarder.\r\nVi socialdemokrater och Centern står fast vid vår\r\ngemensamma uppgörelse. Den kommer att gagna\r\njordbrukarna, livsmedelsindustrin, konsumenterna och\r\nvårt lands ekonomi.\r\nJag yrkar bifall till hemställan i\r\njordbruksutskottets betänkande och avslag på\r\nsamtliga reservationer samt avstyrker de väckta kds-\r\nmotionerna.</pre><pre>Anf.  10  INGVAR ERIKSSON (m) replik\r\nFru talman! Inge Carlsson, jag är inte förvånad\r\növer försvaret av uppgörelsen med Centerpartiet. Men\r\ntalet om motionerna, vilket var avgörande för ert val\r\nav samarbetspartner, stämmer väl ändå inte med\r\nverkligheten.\r\nDen socialdemokratiska rörelseriktningen är nu på\r\nrätt väg.\r\nInge Carlsson tar upp vår reservation nr 1. Kanske\r\när han också indignerad över att vi har så många\r\nreservationer. Men det är ju inte alls så märkligt,\r\neftersom ni inte har velat diskutera med oss. Ni har ju\r\ni utskottet, bakom ryggen på oss, gjort upp med ett\r\nannat parti. Då blir ju följden att vi måste markera var\r\nvi står. Detta är ju fullständigt naturligt och inte alls\r\növerraskande.\r\nInge Carlsson tar också upp vår reservation som\r\nberör skattechocken som det de facto hade varit fråga\r\nom, om Socialdemokraterna hade fullföljt de\r\naviserade skatterna på fastigheter, mark och skog. Det\r\nhade varit en skattechock. Han försöker sedan springa\r\nifrån genom att säga att detta inte är någonting som vi\r\nhar anledning att behandla i jordbruksutskottet. Men\r\ndet är ju just jordbruksnäringen och skogsnäringen,\r\nsom ingår i utskottets område, som skulle drabbas\r\nhårt av detta. Därför är det ganska naturligt att vi tar\r\nupp frågan i betänkandet.\r\nDet gläder mig att det nu har lämnats ett besked.\r\nJag hoppas att det stämmer att det inte blir några\r\nsådana skatter. Men då inställer sig genast frågan,\r\nInge Carlsson: Hur skall man finansiera de andra\r\nförslag som under senare tid aviserats och som kostar\r\nstatskassan uppåt 8-10 miljarder? Det finns anledning\r\natt känna oro för detta.</pre><pre>Anf.  11  INGE CARLSSON (s) replik\r\nFru talman! Med anledning av den sista delen av\r\nIngvar Erikssons inlägg vill jag säga att hur vi skall\r\nfinansiera olika saker kommer vi att presentera den 25\r\napril i kompletteringsbudgeten.\r\nAtt vi fann att Centerpartiet med sina motioner\r\nstod oss mycket närmare förstår jag att Ingvar\r\nEriksson är litet ledsen för. Men med tanke på era\r\nmotioner och er syn på jordbruksnäringen skulle vi ju\r\naldrig ha kunnat få med er moderater på den breda\r\nuppgörelsen.\r\nMed den uppgörelse vi nu nått kommer\r\njordbrukarna att få en bruttointäkt på 10-15 %. Om vi\r\nskulle ha gjort upp med er och hade behövt ta med\r\nmer av era förslag skulle uppgörelsen naturligtvis ha\r\nblivit ännu dyrare och exempelvis spannmålsbönderna\r\nnere i Skåne kanske skulle ha fått en bruttointäkt på\r\nca 20 %. Sådana uppgörelser kan vi aldrig tänka oss.\r\nJag redogjorde litet för vad det var vi tog över efter\r\ner.\r\nDet var ganska naturligt att vi gjorde upp med\r\nCenterpartiet, som dessutom besitter en mycket stor\r\nkunskap inte bara inom jordbrukspolitiken utan också\r\ninom miljöpolitiken. Där såg vi för 14 dagar sedan att\r\nmoderaternas strategi var att sänka miljöanslaget med\r\nca 500 miljoner. De 500 miljonerna hade ni tänkt\r\nlägga på jordbrukarna.\r\nJag menar det finns stora ideologiska skillnader\r\nmellan oss socialdemokrater och er moderater, och vi\r\nkan nog aldrig få en totaluppgörelse med er. Men vi\r\nser gärna att andra partier ställer sig bakom. Jag\r\ntycker att tonen i dag har visat att det är fler som\r\ntycker att den uppgörelse som vi socialdemokrater\r\noch centerpartister har träffat är bra.</pre><pre>Anf.  12  INGVAR ERIKSSON (m) replik\r\nFru talman! Inge Carlsson säger att det inte går att\r\nsamarbeta med oss moderater för att vi hade mer\r\nlångtgående förslag. Sanningen är att vi stod bakom\r\nsamma förslag som Centerpartiet i den förra\r\nregeringens proposition, som vi behandlade i höstas.\r\nOm det var det som var det avgörande tror jag nog att\r\ndet skulle gå att komma överens.\r\nJag vill också poängtera att vi fullföljer de\r\navtalsförhandlingar som vi förde med EU. Vi tycker\r\natt det är en styrka att stå för slutna avtal.\r\nSedan vill jag gärna ta upp den fråga som ställdes,\r\nom det är moderat strategi att lägga ner Fiskeriverket.\r\nJag vill ställa en motfråga till Inge Carlsson. Ni\r\nsocialdemokrater har i budgeten aviserat besparingar\r\npå administrationen inom livsmedelsområdet med 500\r\nmiljoner kronor. Hur skall det gå till? Det är mer än\r\nJordbruksverkets, Livsmedelsverkets och\r\nFiskeriverkets budgetar tillsammans. Jag tycker inte\r\nfrågan är precis relevant.</pre><pre>Anf.  13  INGE CARLSSON (s) replik\r\nFru talman! När det gäller det framförhandlade\r\navtalet med EU på 2,8 miljoner kronor har vi\r\nsocialdemokrater mycket tidigt talat om att vi inte\r\nmed det statsfinansiella läge vi befinner oss i har\r\nkunnat ta emot allting det första året. Den som\r\nutredde den här frågan sade ju att man i slutet av den\r\nhär femårsperioden skulle kunna använda dessa\r\npengar.\r\nDet här ligger också i den strategi som vi\r\nsocialdemokrater har. Vi vill till skillnad mot er\r\nbygga ut den ekologiska odlingen i det här landet. Då\r\nskall man göra det successivt under de här fem åren.\r\nTill år 2000 har den svenska riksdagen slagit fast att\r\n10 % av alla odlade produkter skall vara ekologiskt\r\nodlade. Då kan vi inte ta emot alla dessa pengar på ett\r\når, utan vi måste successivt bygga upp stöden. Det har\r\nvi också slagit fast i utskottets majoritetsskrivning.\r\nAlla står väl bakom att de här stöden ligger fast och\r\natt vi skall utnyttja dem.\r\nBeträffande de neddragningar som vi skall göra\r\nframöver skall olika utredningar tillsättas. Så är det\r\näven med Fiskeriverket. Vi socialdemokrater skulle\r\naldrig kunna säga att vi skall halvera Fiskeriverket\r\nutan att göra en analys, en utredning. Ni moderater\r\nkommer bara och klipper av benet från Fiskeriverket.\r\nJag tycker att det är litet illa att vi inte kan få reda på\r\nvilka konsekvenser det moderata förslaget har när det\r\ngäller att ta bort över 40 miljoner kronor från\r\nFiskeriverket.</pre><pre>Anf.  14   MAGGI MIKAELSSON (v) replik\r\nFru talman! När man hör Inge Carlsson i sitt\r\nanförande beklaga sig över alla dessa ökade bördor\r\nsom man tvingas lägga på barnfamiljer, sjuka,\r\nensamstående och andra kan man undra hur glad Inge\r\nCarlsson i själ och hjärta är över den här uppgörelsen.\r\nDet kanske bara är en eftergift för en krass, eller klok,\r\npolitik. Den blocköverskridande överenskommelsen\r\nhar kanske varit viktigare än innehållet. Jag hoppas att\r\ndet inte är så. I likhet med vad flera har sagt här i dag\r\ntycker vi också att det är ett bra resultat utifrån\r\nutgångsläget.\r\nDet jag är litet förundrad över är att Inge Carlsson\r\nsäger att han önskar att fler hade velat ställa upp\r\nbakom uppgörelsen. Det hade vi säkert varit fler som\r\nville, men hade vi den möjligheten?\r\nJag skulle vilja ställa frågan till Inge Carlsson:\r\nVad hade blivit sämre med den här uppgörelsen om vi\r\nhade varit fler partier som hade stått bakom och på\r\ndet sättet sluppit att reservera oss?</pre><pre>Anf.  15  INGE CARLSSON (s) replik\r\nFru talman! Som jag har sagt ett antal gånger\r\nkonstaterade vi när vi gick igenom de 230 motionerna\r\ntillsammans med jordbruksministern att vi skulle\r\nförsöka söka en uppgörelse med ett parti som stod oss\r\nnära i vår syn på jordbrukspolitiken men också i vår\r\nsyn på ekonomin. Det var tyvärr så, Maggi\r\nMikaelsson, att ni i Vänsterpartiet låg närmare\r\nModeraterna när det gällde pengarna. Därför såg vi en\r\nstor risk. Det enklaste var för oss att göra upp med\r\nCenterpartiet.\r\nMen under behandlingen i utskottet har det funnits\r\nmöjligheter för alla partier att kunna medverka på ett\r\nmer positivt sätt. För det här är en positiv och bra\r\nuppgörelse.\r\nMen vi skall diskutera de här frågorna längre fram\r\nockså. Det kommer fler år och det är många\r\nutredningar på gång. Jag hoppas, och det är vår\r\nambition inom Socialdemokraterna, att vi skall kunna\r\nfå en större samling kring svensk jordbruks- och\r\nlivsmedelsindustri. Vi tror att vi har stora möjligheter\r\natt i EU-perspektivet värna och stärka den här sektorn\r\nsom faktiskt är på gång. Ni är välkomna framöver.</pre><pre>Anf.  16  MAGGI MIKAELSSON (v) replik\r\nFru talman! Till att börja med måste jag konstatera\r\natt varken ni socialdemokrater eller departementet har\r\nvarit tillräckligt bra på att räkna. Det stämmer inte det\r\nInge Carlsson säger. Det är inte en sådan skillnad\r\nmellan Centerns motion och det förslag som vi har\r\nlagt fram. Vi i Vänsterpartiet har gjort en hel del\r\nomfördelningar och även varit beredda att diskutera\r\nandra nivåer. Vi ligger trots allt väldigt nära. Jag\r\ntycker att det är nästintill oförskämt att säga att vi\r\nligger nära moderaterna, måste jag säga.\r\nDessutom är det en nyhet för mig att få höra att\r\nsocialdemokraterna tycker att man ligger mycket nära\r\nCentern när det gäller ekonomin, om det gäller\r\nekonomin i stort. Jag har inte uppfattat att det var så.\r\nDet är i alla fall inte så länge sedan vi hade\r\nregeringsskifte.\r\nDiskussionerna om sakpolitiken försiggick faktiskt\r\ninte i utskottet, de försiggick utanför utskottet. Hade\r\nde skett i utskottet, hade vi kanske också kunnat\r\nkomma överens.</pre><pre>Anf.  17  INGE CARLSSON (s) replik\r\nFru talman! Jag menade nog inte att Vänsterpartiet\r\ni det stora hela ligger närmare Moderaterna, men i\r\nvissa avsnitt i jordbrukspolitiken hade ni så pass\r\nmycket mer pengar att ni låg nära. Det var just på de\r\nområdena som vi hade svårt att se att det var med er\r\nvi skulle kunna göra upp. Vi fann faktiskt att det var\r\nden lyckligaste och den bästa lösningen både för oss\r\nsocialdemokrater och för näringen och många andra\r\natt det blev just med Centerpartiet.\r\nMen det kommer fler turer, Maggi Mikaelsson.\r\nJag tror nog att ni kommer att närma er oss\r\nsocialdemokrater i de här frågorna. Vi får se\r\nframöver.</pre><pre>Anf.  18  LENNART DALÉUS (c)\r\nFru talman! Eva Eriksson redovisade den\r\ndiskussion och process kring jordbrukspolitiken som\r\nägt rum, inte minst i jordbruksutskottet, och som har\r\nlett fram till de ställningstaganden som vi är på väg att\r\ngöra här i dag. Jag tycker att det är en förhållandevis\r\nriktig beskrivning.\r\nDet är uppenbart att många partier och många\r\naktörer i ett inledande skede av det svenska EU-\r\nmedlemskapet har fått sätta sig in i nya frågor,\r\nompröva ställningstaganden och ta nya diskussioner.\r\nDet är det som har lett till att vi nu står inför att fatta\r\nett beslut som är anpassat till den verklighet som har\r\nblivit resultatet av EU-medlemskapet.\r\nDet är några som är litet upprörda över att kärnan\r\ni det som jag ändå betraktar som en stor samsyn\r\nbestår av två partier. Jag tycker att det är riktigt och\r\nrent av naturligt. Det har varit ett väldigt bra\r\narbetssätt både idémässigt och rent praktiskt. Några\r\ntar litet för lätt på att det var en rätt spretig, blandad\r\noch ojämn politisk förslagsställning i förhållande till\r\nhur vi borde hantera EU-medlemskapet. Det var\r\nfaktiskt på det sättet.\r\nMan måste vara klar över att det hade varit mycket\r\nsvårt att i en sådan diskussion försöka skapa en\r\nlångsiktig idémässigt konkret och saklig gemenskap\r\nmellan Vänsterpartiet och Moderaterna, vilket hade\r\nvarit alternativet till den utveckling vi står inför i dag.\r\nHade den hållbarheten kunnat garanteras för en tre\r\nfyra år framåt mellan de två partierna hade det kanske\r\nvarit ett diskussionsalternativ. Jag som\r\nutskottsordförande har i varje fall inte gjort\r\nbedömningen att det var framkomligt.\r\nCentern har alltså fört en diskussion med\r\nSocialdemokraterna och står nu inför ett betänkande\r\ndär kärnan är denna uppgörelse. Jag vill understryka,\r\nmed hänsyn till vad några har sagt tidigare i dag, att\r\nmålsättningen för vår del inte har varit att krama\r\nmesta möjliga ekonomi ur en diskussion och ett\r\nförsök att nå fram till en bärkraftig politik för Sverige\r\ni EU-medlemskapet. Det kan inte rimligen vara\r\nutgångspunkten, särskilt inte i det ekonomiska läge\r\nSverige befinner sig.\r\nVi har valt att försöka få ett beslut som rymmer\r\nnödvändiga ekonomiska krav men också en stabilitet\r\noch en fortsättning på arbetet med vårt medlemskap\r\nsom man kan se an med tillförsikt. Jag tycker att vi\r\nhar lyckats med det. De rådande ekonomiska\r\nvillkoren har kunnat ge utrymme för en förändring av\r\ntidigare regeringsförslag samtidigt som den\r\nekonomiska verkligheten har iakttagits.\r\nEn annan iakttagelse kan härledas ur den\r\ndiskussion som har förts här tidigare. Jag tror att det\r\nvar framför allt Maggi Mikaelsson och Gudrun\r\nLindvall som hänvisade till vad som står i Land kring\r\ndessa frågor. Nu är jag liksom Lena Nyman i sketchen\r\nuppfödd på Kocksgatan och får därmed också\r\ntidningen Land då och då i brevlådan. Jag kan\r\nkonstatera att det i tidningen Land och på många\r\nandra håll där man har fått reaktioner och synpunkter\r\npå det beslut som vi skall fatta på grund av\r\nuppgörelsen egentligen inte finns någon kritik alls.\r\nDet är intressant att konstatera.\r\nNär vi nu står inför att fatta beslutet kan man inte\r\ndirekt påstå att det är någon folkstorm från\r\nmiljörörelsen. Man kan inte påstå att det är ett\r\nbondeuppror som pågår. Man kan inte påstå att\r\nlivsmedelsindustrin bombarderar oss med skrivelser\r\nom att någonting är på väg att bli väldigt snett.\r\nSanningen är den att det finns en ganska bred\r\nfolklig uppslutning bakom det beslut som vi skall fatta\r\ni dag. Att det sedan finns kritik från enskilda politiska\r\npartier och deras företrädare tycker jag är både\r\nlegitimt, rimligt och korrekt. Men jag tror det är en fel\r\nbeskrivning att säga att det beslut vi är på väg att fatta\r\ngår emot jordbruket, miljön och rent av emot det\r\nrimliga i svensk jordbrukspolitisk utveckling.\r\nDet är viktigt att understryka att det i Sverige inte\r\nfinns någon allvarlig kritik mot det beslut vi är på väg\r\natt fatta. Det finns naturligtvis detaljer i detta som\r\nrymmer ett problem. Jag kan nämna ett som alla är\r\nmedvetna om, inte minst jordbruksministern.\r\nHanteringen av mjölkkvoterna, utrymmet inom\r\nmjölkkvoterna och utrymmet inom landskvoten är\r\nnaturligtvis sådant som måste hanteras och bearbetas\r\nför att få det att bli så bra som det över huvud taget är\r\nmöjligt.\r\nVisst finns det saker som måste korrigeras och\r\nhanteras på det sättet. Men i grunden står vi inför ett\r\nbeslut som många är nöjda med. Det är då viktigt att\r\nfråga sig vad som blir fortsättningen. Där är\r\nnaturligtvis utvecklingen i EU det som vi kommer att\r\nbehöva diskutera mycket och agera utifrån.\r\nJag är väldigt glad över att ett inslag i uppgörelsen\r\noch i det beslut som vi skall fatta här i dag är just att\r\nen parlamentarisk kommitté skall vara med om att\r\nutforma strategin för synen på EU:s jordbrukspolitik.\r\nDet finns många saker att bita i när det gäller en sådan\r\nutredning. Det finns säkert skäl att diskutera det även\r\ni andra sammanhang, men jag vill gärna understryka\r\nnågra saker.\r\nDet gäller att få en ändring av EU:s\r\njordbrukspolitik som leder till att vi successivt\r\nminskar antalet regleringar och minskar EU:s\r\nbudgetbelastning. Det tror jag är nödvändigt. Det\r\nhandlar om att försöka få bort marknadsregleringar\r\noch försöka se till att det huvudsakliga stödet nu utgår\r\nsom generella areal- och djurbidrag.\r\nDet gäller att få en reformering med målsättningen\r\natt förbättra miljön i jordbruket och trädgårdsnäringen\r\noch att se till att i den framtida jordbrukspolitiken ta\r\ntill vara möjligheterna att inte bara producera\r\nlivsmedel utan också andra nyttigheter och råvaror\r\nsom kan användas i energi- och industrisammanhang.\r\nDet gäller naturligtvis också djurskyddslagarna och\r\natt få en förändring mot de svenska målsättningarna.\r\nDet finns alltså en mängd arbetsuppgifter för en\r\nparlamentarisk kommitté, och det finns även i\r\nfortsättningen en mängd svenska arbetsuppgifter när\r\ndet gäller jordbrukspolitiken, inte minst den i EU.\r\nDen tid då vi har diskuterat dessa frågor fram till\r\nbehandlingen av dagens betänkande har varit fruktbar.\r\nDen diskussion vi har haft i utskottet har varit öppen\r\noch har bidragit till att beslutet ser ut som det nu\r\nförhoppningsvis kommer att göra.\r\nDialogen med jordbruksministern, hennes\r\nmedarbetare och socialdemokraternas företrädare i\r\nutskottet har varit bra. Man har förstått, tagit intryck\r\nav förändringar och varit medveten om att saker\r\nmåste justeras med hänsyn till både den ekonomiska\r\nutvecklingen och till utvecklingen i EU så som den\r\nhar varit tidsmässigt och med andra restriktioner. Det\r\när därför som jag nu gärna yrkar bifall till hemställan i\r\njordbruksutskottet betänkande.</pre><pre>Anf.  19  MAGGI MIKAELSSON (v) replik\r\nFru talman! För Vänsterpartiet är det, och har\r\nalltid varit, sakpolitiken som avgör. Det är den som\r\nligger till grund för våra förslag. Därför tycker jag\r\nockså, vilket jag har sagt, att den här uppgörelsen är\r\nbra. Båda sidorna har väl fått ge och ta.\r\nJag tycker att det är en klok reträtt av Centern från\r\nde krav ni ställde i förhållande till den proposition\r\nsom ni var överens om att lägga fram före jul. Det är\r\näven en klok reträtt av regeringen. Nu har man\r\nhamnat på en kompromiss som faktiskt är ganska bra.\r\nDäremot stämmer det inte att alternativet till en\r\nuppgörelse mellan Centern och Socialdemokraterna\r\nskulle vara en där alla partier ingick. Jag tror inte att\r\ndet hade varit möjligt i det här sammanhanget.\r\nNär det sägs att ingen kritik hörs utifrån skulle jag\r\nvilja säga: Fattas bara! Det är ju trots allt så att en hel\r\ndel pengar kommer att gå ut till ett bra, och\r\nförhoppningsvis bättre, jordbruk. Jag tycker att det är\r\nbra.\r\nDen fråga som har oroat mig mest i den här\r\nuppgörelsen har jag tagit upp flera gånger. Den gäller\r\nNorrlandsstödet och att man minskar på den\r\nnationella delen. Jag skulle vilja fråga hur Centern har\r\nresonerat när det gäller hur den del som blir kvar av\r\ndet nationella stödet för Norrlandsjordbruket skall\r\nanvändas. Kommer delar av stödet att försvinna eller\r\ninte? Det går ju t.ex. inte att ersätta stöd till\r\nsvinproduktion med ett vallstöd.</pre><pre>Anf.  20  LENNART DALÉUS (c) replik\r\nFru talman! Det är en korrekt iakttagelse som\r\nMaggi Mikaelsson gör att det inte kommer så mycket\r\nkritik utifrån, och då menar vi uppenbarligen utanför\r\ndet här huset. Jag tror att det finns goda skäl för att\r\nden här kritiken inte skall finnas. Jag tycker nämligen\r\natt det är en god blandning av hänsyn till miljön, till\r\nekonomin och till vår utveckling i EU som ryms i det\r\nhär beslutet.\r\nNär det gäller detta med att backa och göra avsteg\r\neller, som Maggi Mikaelsson sade, ändra sig ser jag\r\ninte sådana här beslut på det sättet. Det är ofta svårt\r\natt härleda vem som egentligen föreslog vad i det som\r\nså småningom blir ett beslut, en uppgörelse eller en\r\nkompromiss. Det viktiga är att de som är med om\r\nbeslutet även står bakom och vårdar det. Jag hoppas\r\natt Maggi Mikaelsson och Västerpartiet också är med\r\noch vårdar de delar av beslutet som de står bakom.\r\nJag har själv inte den allra grundligaste\r\nerfarenheten av praktiskt jordbruksverksamhet, och\r\nframför allt inte i Norrland. Jag har tagit stort intryck\r\nav de uppvaktningar som har varit, inte minst i\r\nutskottet, bl.a. från Norrlandsgruppen och företrädare\r\nför Norrlandsjordbruket. Det beslut som vi är på väg\r\natt fatta nu skiljer sig egentligen inte alls från de\r\nförslag och redovisningar som kom därifrån.\r\nJag vet att det kan finnas bekymmer ändå. Men i\r\nett läge där vi nalkas en miljard när det gäller\r\nNorrlandsstödet till jordbruket tycker jag ändå att\r\nförutsättningarna för att bevara det Norrlandsjordbruk\r\nsom vi vill bevara också kommer att vara ganska\r\ngoda.</pre><pre>Anf.  21  MAGGI MIKAELSSON (v) replik\r\nFru talman! Jag kan hålla med om att man inte\r\nskall käbbla om vem som har sagt vad i olika\r\nuppgörelser. Det hör kanske till historien. Men om\r\nman jämför med den proposition som vi började\r\nriksdagsåret med att diskutera och de uppfattningar\r\nsom regeringen då hade har det dock skett en\r\nbetydande klokskapsförbättring från båda håll. Att det\r\ndessutom råkade landa så att det hade kunnat bli en\r\nmycket bred majoritet i utskottet är ju bara bra för\r\nsakfrågan som sådan.\r\nDet finns självfallet olika synpunkter på\r\nNorrlandsstödet. Det som har oroat mig är just det\r\nfaktum att svinproduktionen inte kan gynnas av ett\r\nstöd till vallproduktionen. Svinproduktionen utgör\r\nbasen för den livsmedelsindustri som finns i Norrland.\r\nDen är också en mycket viktig del ur\r\nsysselsättningssynpunkt. Det finns 1 100-1 200\r\narbetstillfällen inom charkuterinäringen i\r\nNorrlandslänen. Det är mycket med våra mått mätt.\r\nOm man börjar att svaja i underlaget där finns det risk\r\natt man inte kan fortsätta. Vi vet ju alla att vi värnar\r\nom landsbygden och att jordbruket är en viktig del.\r\nAtt kunna försörja det med bra råvaror är en viktig\r\ndel.\r\nJag är orolig för att ni inte har gjort en tillräckligt\r\nbra analys över hur det här slår. Jag undrar om ni har\r\ngjort någon alls för den delen.</pre><pre>Anf.  22  LENNART DALÉUS (c) replik\r\nFru talman! Det är klart att vi försöker analysera\r\nsaker innan vi föreslår åtgärder, Maggi Mikaelsson.\r\nJag är också orolig över en del saker som kan beröra\r\nförändringar som kommer att ske.\r\nJag tror t.ex. att man noga måste bevaka att\r\nmjölktillgången i Norrland räcker för att hålla de\r\nfortsatta leden i mejeriproduktionen med underlag för\r\nproduktionen. Jag tror att det finns ett antal sådana\r\nsaker att bevaka och vara aktsam om.\r\nJag tror också att man måste bevaka och vara\r\naktsam eftersom det naturligtvis blir\r\nstrukturförändringar i jordbruket genom de\r\nförändringar vi nu har i de olika stödformerna. Men\r\nflera av dessa strukturförändringar är ju sådana som vi\r\nockså bejakar. Vi får naturligtvis förändringar som\r\nförskjuter stödet till att bli miljöåtgärder på ett annat\r\nsätt än tidigare. Det är ju just åtgärder som vi bejakar.\r\nNu är ju jordbruksministern här och kan lyssna.\r\nJag hoppas och tror på goda grunder att\r\njordbruksministern är medveten om dessa problem\r\noch frågeställningar, inte minst i Norrland. Man måste\r\naktivt och offensivt medverka till att jämna ut dessa\r\nskarvar och få bort de problem som alltid uppstår när\r\nman åstadkommer angelägna strukturförändringar.\r\nMen jag tror inte att det finns någon åsiktsskillnad på\r\nden här punkten. Jag tror att vi kan hjälpas åt med\r\ndetta.</pre><pre>Anf.  23  GUDRUN LINDVALL (mp) replik\r\nFru talman! Det var några saker som Lennart\r\nDaléus sade som jag tycker kräver en kommentar. Det\r\när många klappar på axeln mellan Socialdemokraterna\r\noch Centern. Men om sanning skall fram hade\r\nLennart Daléus kontakt med mig halv tolv den där\r\nnatten. Då framställdes det hela som att det här var ett\r\nsätt att göra en uppgörelse som flera partier skulle\r\nkunna vara med om morgonen därpå i\r\njordbruksutskottet.\r\nJag hade synpunkter som jag kan se att jag har fått\r\ntillgodosedda i betänkandet. Enligt Lennart Daléus\r\nuppgifter till mig på natten var detta öppet och flera\r\npartier som skulle kunna skriva under uppgörelsen.\r\nDagen därpå fick vi höra i radio att det var en\r\nuppgörelse mellan Socialdemokraterna och Centern.\r\nDet lärde mig en del om rikspolitiken. Så går det inte\r\ntill i kommunerna, men jag har förstått att politik är\r\nolika på olika nivåer. Ibland kan jag förstå\r\npolitikerföraktet.\r\nLennart Daléus säger att kritikerna är tysta. Det\r\nkanske beror på vem man lyssnar på, Lennart Daléus.\r\nJag har nästan blivit uppringd av fler bönder och\r\nmiljöfolk efter uppgörelsen än före. Det har förvånat\r\nmig.\r\nJag har också förstått att den kritik som har funnits\r\ninom LRF mot EU har tystats. Det fanns t.ex. inga\r\npengar till EU-kritiska cirklar inom LRF. I dag när\r\nman ser konsekvenserna av det hela börjar dessa\r\nbönder att vara mycket kritiska. Det gäller framför allt\r\nmjölkbönderna som inser att deras ekonomi totalt slås\r\nsönder.\r\nDet finns också en stark kritik från miljörörelsen.\r\nMan kritiserar naturligtvis det som sker på de gårdar\r\nsom har mjölkproduktion och där många kommer att\r\nlägga igen. Det kommer att få förödande\r\nkonsekvenser för den biologiska mångfalden. Man\r\noroar sig också för det som händer med vallarna i dag\r\noch för stödet till LFA syd och de områden som\r\neventuellt kommer att ingå eller inte ingå i där. Nog\r\nfinns det kritik, Lennart Daléus.\r\nJag skulle vilja fråga hur det kan komma sig att\r\nCentern totalt har släppt kravet på att det skall finnas\r\nett program inom miljöstödet till resurshushållande\r\nkonventionellt lantbruk. Avser man att återkomma om\r\ndet? Hur bedömer Centerpartiet att vi skall kunna\r\nutnyttja mer än 1,5 miljarder år tre, fyra och fem?</pre><pre>Anf.  24  LENNART DALÉUS (c) replik\r\nFru talman! Nu kommer jag inte alltid ihåg allt som\r\nGudrun Lindvall och jag säger eller gör på nätterna.\r\nMen jag vet att jag i det här sammanhanget haft\r\nambitionen att informera utskottets partier om\r\nförutsättningarna för kommande beslut. Jag tror att\r\ndet har gått hem på de flesta håll. Det har på intet sätt\r\nuteslutit möjligheterna för alla partier att ta ställning\r\ntill beslut som är på väg att fattas i utskottet och ställa\r\nsig bakom dem. Att vi kan ha litet olika kontaktytor\r\nute i världen och får litet olika signaler kan vi väl leva\r\nmed. Mitt intryck, som jag tror att också kammaren i\r\növrigt delar, är ändå att det har varit en positiv\r\nreaktion på såväl innehållet som - låt mig understryka\r\ndet - stabiliteten i de beslut som nu är på väg att fattas\r\npå jordbrukets område.\r\nNär det gäller miljöprogrammen hoppas jag att\r\ndessa - vilket vi också har omnämnt - kan få en sådan\r\nutveckling att miljöförbättringar kan åstadkommas\r\näven i det konventionella jordbruket. Jag hoppas och\r\ntror att det kan gå att utveckla miljöprogrammet med\r\nde tre delprogrammen på ett sätt som kan tillgodose\r\nbåde Miljöpartiets och Centerns åsikter. Jag hoppas\r\nnaturligtvis att det skall vara möjligt att efter de\r\ninledande två åren utveckla och bättre utnyttja de\r\nramar som Sverige har förhandlat sig till. Detta får\r\nsamhällsklimatet på det ekonomiska området och\r\nbehoven på miljö- och jordbruksområdena avgöra,\r\nmen jag har goda förhoppningar på den punkten.</pre><pre>Anf.  25  GUDRUN LINDVALL (mp) replik\r\nFru talman! Jag kan i och förstå att dessa\r\nuppgörelser mellan Socialdemokraterna och Centern\r\nhar kunnat träffas, eftersom det där någonstans finns\r\nen gemensam syn på lantbruket. Man hyllar det\r\nstorskaliga och konventionella lantbruket. Man\r\nkänner sig kanske hemma i det lantbruk som vi har\r\nskapat i Sverige. Men som även LRF självt\r\ntillsammans med Det Naturliga Steget och flera andra\r\norganisationer har konstaterat är det inte ekologiskt\r\nhållbart. Vi kan i längden inte bedriva ett jordbruk på\r\ndet här sättet, utan vi måste lägga om det.\r\nDär kommer också ekoprogrammet in. Det som\r\noroar mig är att det över huvud taget inte är nämnt i\r\npropositionen. Det nämndes i den proposition som vi\r\nförra gången behandlade. Det anfördes då att man\r\nskulle återkomma med ett sådant här program inom\r\nramen för miljöstöden. Nu är det inte alls omnämnt.\r\nJag har förstått att det som man i EU nu förhandlar\r\nsig fram till kommer att gälla under de närmaste fem\r\nåren. Jag undrar om det åtminstone finns med ett\r\nprogram för ett resursbevarande konventionellt\r\nlantbruk i diskussionen inom EU. Har Lennart Daléus\r\nförsäkrat sig om det? I annat fall har jag svårt att se\r\natt det över huvud taget skall kunna komma till stånd\r\nunder de närmaste fem åren.\r\nVi slår här fast att det på tre områden skall ges\r\nstöd: till landskapsvård, till miljökänsliga områden\r\noch till ekologisk odling. Jag förstår inte var stödet till\r\nett resursbevarande konventionellt lantbruk skall\r\nkomma in.\r\nJag vill också återigen fråga Lennart Daléus:\r\nKommer denna uppgörelse att innebära att vi har\r\nmöjlighet att diskutera nivån på miljöstöden\r\nåterkommande från 1997 och framåt? Bedömer\r\nLennart Daléus uppgörelsen så, eller är det en\r\nuppgörelse mellan Centern och Socialdemokraterna\r\nom en en stödnivå för fem år?</pre><pre>Anf.  26  LENNART DALÉUS (c) replik\r\nFru talman! Enligt min bedömning kan man\r\nåterkomma med en diskussion av utrymmet under de\r\nnärmaste fem åren upp till den ram som Sverige har\r\nförhandlat sig fram till. Detta framgår mycket tydligt\r\nav det som är på väg att bli kammarens beslut. Å\r\nandra sidan är det uppenbart att det finns en del\r\npraktiska restriktioner i detta, eftersom programmen\r\nlöper på en femårig tidsperiod. Jag är fullt medveten\r\nom att om man har inlett program, är det naturligtvis\r\nsvårt att utvidga dessa under perioden.\r\nJag är också fullt medveten om att det i EU:s\r\nsystem är svårt att utan begränsning utnyttja och\r\nutveckla upp till angivna ramar. Men det är uppenbart\r\natt vi har förbehållit oss den rätten och möjligheten\r\noch att vi alla är överens om det. Det är också\r\nuppenbart att vi är medvetna om att det för detta finns\r\nekonomiska restriktioner och hänsyn att ta till vad\r\nsom behövs på miljöområdet. Det är min bedömning.\r\nJag tror också att det är en ganska enstämmig\r\nbedömning.\r\nNär det gäller vad som skall ingå säger Gudrun\r\nLindvall att LRF självt och Det Naturliga Steget har\r\ngjort den ena eller den andra analysen, och jag har\r\nsjälvfallet stor respekt för det. Men vi har också\r\nförsökt att göra en egen analys och bedömning, och\r\njag hade inte haft något emot tydligare markeringar\r\noch utökade resonemang kring ett resurshushållande\r\nkonventionellt jordbruk. Jag är dock ganska förvissad\r\nom att det kommer att finnas utrymme för detta i det\r\narbete som vi bedriver under de närmaste två åren och\r\nframför allt under de närmaste fem åren.\r\nJag kan också försäkra Gudrun Lindvall att jag\r\noch Centern naturligtvis kommer att anstränga oss för\r\natt de momenten skall finnas med i de fortsatta\r\ndiskussionerna med EU. Jag hoppas och tror att vi\r\nkommer att lyckas också på den punkten.</pre><pre>Anf.  27  INGVAR ERIKSSON (m) replik\r\nFru talman! Utskottets ordförande säger att\r\nprocessen i utskottet varit öppen och att arbetssättet\r\nvarit bra i idémässig gemenskap. Jag måste ändå säga\r\natt just detta arbetssätt i en så stor och viktig fråga\r\nsom jordbrukspolitiken efter EU-anslutningen jämfört\r\nmed behandlingen av motsvarande stora frågor\r\ntidigare är ovanligt för utskottet.\r\nDiskussionen har huvudsakligen förts mellan\r\nuppgörelsepartierna utanför utskottet. Det har tagit\r\novanligt lång tid. Vi ligger farligt nära gränsen för vad\r\nsom är tillrådligt för beslutet här i kammaren med\r\nhänsyn till EU. Vi vet ännu inte fullt ut vad besluten\r\nekonomiskt kommer att innebära.\r\nVi moderater har stått fast vid den förra\r\nregeringens förslag, som signerats av inte minst\r\nLennart Daléus partikamrat Karl Erik Olsson. Man\r\nkan inte säga att Centern nu fullt ut gör detta.\r\nMiljöprogrammet och områdena för arealersättning är\r\nnågra exempel på detta.</pre><pre>Anf.  28  LENNART DALÉUS (c) replik\r\nFru talman! Om jag skall vara ärlig vill jag säga\r\natt jag inte tror att Ingvar Eriksson i sitt hjärta tycker\r\natt vi har haft en dålig arbetsprocess i detta ärende,\r\nmen jag har all respekt för att han säger det.\r\nIngvar Eriksson är en väsentligt erfarnare\r\njordbrukspolitiker och politiker över huvud taget än\r\njag, men jag är övertygad om att också Ingvar\r\nEriksson förstår att det inte hade varit politiskt rimligt\r\natt tro att den förra regeringens förslag på det\r\njordbrukspolitiska området ograverat skulle anammas\r\nav en ny socialdemokratisk regering. Det är inte\r\nrimligt att tro att den skulle trycka det till sitt hjärta\r\noch göra det till sitt förslag.\r\nVi har från Centerns sida i våra motioner och\r\nförslag mycket tydligt markerat var vi står på det\r\njordbrukspolitiska området. Liksom i klok politisk\r\nhantering i övrigt har det blivit en diskussion, och det\r\nhar blivit en - låt mig gärna ta det ordet i min mun\r\nigen - kompromiss mellan olika förslag och åsikter på\r\nett som jag tror fruktbart sätt. Det har varit den enkla\r\npolitiska hanteringen av denna fråga. Jag tror ärligt\r\ntalat, fru talman, inte att Ingvar Eriksson är särskilt\r\nupprörd över den hanteringen. Jag tror också att han\r\nförstår att förslagen och besluten i dag - låt mig säga\r\ndet - kanske tyvärr inte blir identiska med den förra\r\nregeringens grundförslag.</pre><pre>Anf.  29  INGVAR ERIKSSON (m) replik\r\nFru talman! Lennart Daléus tror inte att jag är\r\nsärskilt upprörd. Nej, jag tycker inte heller att mitt\r\nanförande här har gett uttryck för det, men det är\r\nonekligen en ovanlig arbetsprocess som har\r\nförekommit i utskottet. Den har blivit sen och\r\nbesvärlig, det finns mycket av osäkerhet och vi har\r\nstora problem framför oss. Jag hoppas bara att vi\r\ngemensamt kan forma en politik som på ett vettigt sätt\r\nlöser de problem som vi nu förutser, t.ex. vad gäller\r\nmjölkkvoterna.\r\nLennart Daléus säger att det inte är politiskt\r\nrimligt att förvänta sig att socialdemokraterna fullt ut\r\nskulle acceptera den förra regeringens förslag. Nej,\r\ndet är möjligt, men jag bedömer att vi hade en chans\r\natt komma litet längre.</pre><pre>Anf.  30  LENNART DALÉUS (c) replik\r\nFru talman! Detta visar vilka marginella skillnader\r\nsom finns mellan oss. Vi står inför ett beslut som\r\ninnebär en förändring av den nuvarande regeringens\r\nursprungliga förslag. Jag kan säga att det är en\r\nförändring i riktning mot det som den tidigare\r\nregeringen stod för.\r\nI frågan om vi har hamnat vid den optimala\r\npunkten på skalan mellan dessa två punkter vill jag\r\nsäga att jag tycker att det är så. Möjligen har\r\nprocessen varit ovanlig, men jag tycker i så fall också\r\natt den har varit framgångsrik, och det är inget att\r\nskämmas för. Jag är dock inte säker på att den har\r\nvarit ovanlig, men den har framför allt varit\r\nframgångsrik.\r\nJag håller inte heller, fru talman, med om\r\nbedömningen att det har tagit mycket lång tid.\r\nJag tror faktiskt att processen som föregick\r\nbeslutet i utskottet, grundat på den kärna som\r\nuppgörelsen mellan de två partierna utgjorde, givet\r\nomständigheterna och givet materialet har gått fort.\r\nMed referens till utskottskansliet skall det gärna sägas\r\natt det var ett gigantiskt material. Jag vågar påstå att\r\nvi har betat oss igenom det på förhållandevis kort tid\r\nmed ett lyckosamt resultat, som jag hoppas leder till\r\nett klokt beslut här i kammaren i dag.\r\nJag är rätt nöjd, fru talman.</pre><pre>Anf.  31  Jordbruksminister  MARGARETA\r\nWINBERG (s)\r\nFru talman! Det är en ny tid nu. Det är en ny\r\npolitik. Det är nya arbetsförhållanden, och det är nya\r\nekonomiska prioriteringar. Ungefär så skulle man\r\nkunna sammanfatta det som vi nu diskuterar. Dessa\r\nfyra olika nya saker har med vårt medlemskap i den\r\neuropeiska unionen att göra.\r\nDet har sagts av många här att den nya politiken\r\ninnebär att vi går ifrån att själva bestämma. Vi går in i\r\nen gemensam jordbrukspolitik med de andra\r\nmedlemsländerna.\r\nDe nya arbetsförhållandena, som också har\r\nkommenterats av många här i dag, innebär att\r\nriksdagens möjligheter att detaljstyra minskar medan\r\nregeringens möjligheter ökar. Framför allt ökar\r\nministerrådets makt över den svenska\r\njordbrukspolitiken.\r\nVi gör nya ekonomiska prioriteringar. I tider när\r\nvi drar ned på många grupper kan vi se att vi har gått\r\nin i ett ekonomiskt system på jordbrukets område som\r\ngör att vi får göra andra ekonomiska prioriteringar än\r\nvad som skulle ha varit fallet om vi själva helt hade\r\nstyrt över politiken.\r\nJag skall, fru talman, kommentera litet grand av\r\ndet som har sagts. Det har talats om många olika\r\nsaker. Jag skall också försöka kommentera så många\r\ndetaljer som möjligt, men jag vill först göra några\r\növergripande reflexioner.\r\nAll samförståndsanda till trots kan man inte undgå\r\natt reagera på vissa partiers uttalanden. I den situation\r\nSverige befinner sig i, då vi lägger stora bördor på\r\nbarnfamiljer, pensionärer, studerande osv., finns det\r\nen grupp som faktiskt gynnas. Det sker kanske inte på\r\ngrund av att den socialdemokratiska regeringen själv\r\nville det, utan på grund av att vi nu går in i ett sådant\r\nsystem.\r\nDet finns partier - Moderaterna, Miljöpartiet och\r\nkds - som i dag säger att det inte räcker. Vi måste ge\r\ndem ännu mer! Vi måste ge mer till LFA syd, mer till\r\nmiljöprogrammet osv.\r\nJag tycker att det är en mycket oansvarig\r\ninställning. Jag uppskattar det som Lennart Daléus\r\nsade om att det är en ekonomisk situation i landet som\r\ngör att man måste ompröva, precis som\r\nregeringspartiet Socialdemokraterna måste ompröva\r\nen del av de förslag som lades fram i januari därför att\r\nvi inte har egen majoritet här i riksdagen. Om man har\r\nansvarskänsla i partiet borde man också kunna\r\nompröva de mycket kostsamma löften man givit och\r\nde förslag som lagts fram när samhällsekonomin så\r\nkräver.\r\nDet är skälet till att det blev en uppgörelse mellan\r\njust Socialdemokraterna och Centerpartiet. Vi kunde\r\nfinna varandra på en rimlig nivå. Vi fann att\r\nCenterpartiet var det parti som var berett att ta ansvar\r\nför helheten.\r\nDet är inte första gången som Socialdemokraterna\r\noch Centerpartiet samarbetar. Man får gå ganska långt\r\ntillbaks i tiden för att hitta det på jordbrukets område,\r\nmen ändock. Jag tycker att den uppgörelse som nu\r\nträffats här i riksdagen mellan dessa två partier är en\r\nmycket bra uppgörelse. Den är historisk på sitt vis.\r\nJag som kunde studera Centerpartiet och Moderaterna\r\nunder 80-talet såg att dessa två partier hela tiden\r\nförsökte hänga ihop. Det ena ville överträffa det\r\nandra.\r\nDet är väldigt skönt att Centerpartiet har vågat ta\r\ndetta samhällsansvar och går in i en uppgörelse över\r\nblockgränserna med en ny socialdemokratisk\r\nregering.\r\nJag vill säga några ord om ekonomin för\r\njordbruket. Ingvar Eriksson från Moderaterna\r\nutmålade det som att det kommer att bli besvärligt nu\r\nnär vi inte tar ut alla de pengar som är\r\nframförhandlade utan bara en liten del av dem - för\r\növrigt en väldigt stor del. Han pratar om käppar i\r\nhjulet. Han talar om att vi svävar i okunnighet om hur\r\ndet blir osv.\r\nLåt mig bara ge några siffror på hur det blir enligt\r\nden uträkning som Jordbruksverket nyligen har\r\npresenterat.\r\nDet blir ökade intäkter för jordbruket som helhet\r\npå ungefär 10 %. Vilken grupp i samhället får det i\r\ndag? Om man bryter ned siffrorna kan man få fram\r\nintressanta saker. De visar nämligen att det\r\nnaturligtvis varierar över landet. Svealands\r\nslättbygder vinner mest. Norra Norrland vinner\r\nnaturligtvis, höll jag på att säga, minst.\r\nOm man tittar på driftsinriktningar ser man att det\r\nblir som många av oss har sagt att det skulle bli:\r\nVegetabliesektorn vinner allra mest - 17 %.\r\nMjölksektorn vinner inte lika mycket - 3 %.\r\nKöttdjurssektorn vinner också mycket - 19 %.\r\nSvinproducenterna får däremot en minskning på\r\ngrund av att priset på griskött förväntas sjunka.\r\nDet blir alltså en förskjutning från traditionell\r\nanimalieproduktion till vegetabiliesidan och till\r\nnötköttsproduktion av speciellt slag.\r\nDet är litet svårare att säga vad som händer med\r\nde olika företagen, men det finns en tendens till att\r\nsmå företag vinner litet mer rent procentuellt än de\r\nstörre.\r\nJag vill till Ingvar Eriksson och andra som\r\npläderar för ännu mer pengar säga att det är i det\r\nljuset som vi skall diskutera.\r\nModeraterna, Miljöpartiet och kds föreslår nu att\r\nvi skall ge en grupp i samhället - jordbrukarna - ännu\r\nmer pengar. Som socialdemokrat skulle jag då ha\r\noerhört svårt att gå ut och möta väljarna, som vi i dag\r\nlägger så stora bördor på. Jag skulle kanske inte ha\r\nsvårt att göra det om jag vore moderat, för då har man\r\nju den inställningen. Bördorna skall bäras rättvist, har\r\njag hört sägas några gånger också från andra partiers\r\nföreträdare.\r\nDet har talats om mjölkkvoter. Självfallet är de ett\r\nproblem. Det system vi går in i är komplicerat och\r\nkrångligt. Jag uppfattade att de allra flesta, oavsett\r\nvad man tyckte om EU-medlemskapet den 13\r\nnovember, sade att jordbrukssystemet inte är något\r\nmotiv för att gå in i EU. Det måste förändras.\r\nNu är vi i detta krångliga system med mjölkkvoter\r\noch med nationell kvot som vi just nu försöker fördela\r\npå gårdsnivå, med alla de problem och den tidsutdräkt\r\ndet innebär. Åtta personer jobbade med dessa frågor\r\npå Jordbruksverket tidigare, och i dag är de ca 30. Vi\r\nräknar med att det skall vara klart i juni. Alla har fått\r\nsin preliminära kvot, men det slutliga\r\nställningstagandet får vänta tills vi har hela\r\nunderlaget.\r\nDet finns en del frågor som jag gärna vill\r\ndiskutera med utskottet. Vi behöver göra vissa\r\njusteringar som jag tycker att jag måste förankra i\r\nutskottet. Det kan i något fall vara snubblande nära\r\nkonflikt med något riksdagsbeslut. Jag skall be att få\r\nåterkomma till jordbruksutskottet.\r\nDet har talats om att man inte får vara med och\r\npeta i detaljer i programmen. Men utskottet har ju\r\nsjälvt angivit ramarna. Det skulle för övrigt vara en\r\nomöjlighet för utskottet att utforma programmen.\r\nVi har ganska många anställda - vi har ökat\r\nantalet anställda på Jordbruksdepartementet precis\r\nsom på Jordbruksverket - för att klara av detta.\r\nDet betyder att de här programmen utformas\r\nutifrån EU:s krav och utifrån riksdagsbeslut - om de\r\när förenliga med EU:s krav. Men det är de inte alltid,\r\noch då vet ni vad som gäller. Då är det inte riksdagens\r\nbeslut utan EU:s krav som gäller. Vi försöker nu\r\nkombinera detta på ett så bra sätt som möjligt. I går\r\nfattade regeringen beslut om programmen för norra\r\nSverige och för LFA syd och miljöprogrammet. Nu\r\ninleder vi realförhandlingarna med kommissionen i\r\nBryssel.\r\nDet har diskuterats arbetsgrupper - det har också\r\ngjorts förut. Efter att beslutet nu är fattat anser jag att\r\nden arbetsgrupp som skall analysera, utvärdera och\r\nfölja det som just nu händer kan komma i gång. Den\r\nparlamentariska kommittén om framtidens\r\njordbrukspolitik, som jag tycker att det är väldigt\r\nvärdefullt att vi får till stånd, kanske kan komma i\r\ngång något senare, därför att där har vi ett arbete på\r\ngång som skulle kunna utgöra ett gott\r\nunderlagsmaterial för en sådan diskussion inför\r\nframtiden.\r\nJag ser för övrigt också att det finns en stor\r\nsamstämmighet över partigränserna om vad som\r\nbehöver göras med jordbrukspolitiken i framtiden.\r\nLåt mig gå igenom vad olika företrädare har sagt\r\nhär och deras argumentering.\r\nJag kan börja med Ingvar Eriksson, som riktade en\r\nkritik som jag uppfattade som rätt pekpinneinriktad.\r\nHan sade att vi inte gör tillräckligt. Han sade att det\r\nnu inte får vara konfrontation med näringen utan att vi\r\nskall jobba nationellt för landets bästa. Jag kan lugna\r\nIngvar Eriksson med att vi inte har någon\r\nkonfrontation med näringen. Vi jobbar med näringen\r\nför landets bästa, i Sverige och i utlandet.\r\nIngvar Eriksson frågade vidare om det kommer\r\nnågra skatteförslag i nästa vecka. Inge Carlsson har\r\nsvarat att det inte kommer några sådana. Det låg i\r\nuppgörelsen med Centerpartiet att det som tidigare\r\nhade aviserats, dvs. beskattning på jord- och\r\nskogsfastigheter, inte kommer att läggas fram.\r\nJag går tillbaka till detta med näringen och\r\nproduktionen i Sverige. Ingen av talarna här har\r\nnämnt det faktum att det i budgetbilagan finns en\r\nreform för 30 miljoner. Det är nya pengar, som skall\r\nanvändas för just det som Ingvar Eriksson pratade\r\nom, utan att nämna någon summa. Det är att slussa\r\nsvensk mat ut på en Europamarknad och att göra\r\nsvenska konsumenter medvetna om hur maten är\r\nproducerad i Sverige och i andra länder, för att de\r\nsedan skall kunna göra sitt eget, medvetna val.\r\nJag kan också nämna, i den mån det inte är känt,\r\natt vi har omorganiserat hela departementet med tanke\r\npå EU-medlemskapet men också med tanke på den\r\nnya situation som Sverige hamnar i, med en möjlighet\r\ntill export av svensk mat på en Europamarknad och\r\nmed en ökad konkurrens på hemmamarknaden och\r\ndärmed behovet av att konsumenterna får mera\r\nupplysning och råd.\r\nEva Eriksson pratade om reformering av CAP,\r\noch jag har ingen annan åsikt i det fallet. Hon pratade\r\nom utvidgningen av EU. Jag delar uppfattningen att\r\ndär finns en konflikt. Den konflikten är mycket stor,\r\noch den handlar om hur man skall kunna leva upp till\r\nde löften som är givna, dels 1993, dels i december\r\n1994 i Essen, där Ingvar Carlsson m.fl. ministrar och\r\nstatschefer stod upp och sade att vi självklart måste\r\nutvidga EU; att vi inte kan sluta oss, utan att vi skall\r\nutvidga oss österut. Vi sade att det också gäller\r\nBaltikum - det är viktigt för oss i Sverige.\r\nAtt tro att detta kan göras med bibehållen\r\njordbrukspolitik är en illusion. Om de nya länderna,\r\nsom Polen, Ungern och Baltikum, gick in i den\r\njordbrukspolitik som gäller för dagen skulle hela\r\nsystemet kollapsa.\r\nDet här är en konflikt så till vida att vi i förslaget\r\nom en utvidgning måste ha med oss också de länder\r\nsom inte vill förändra CAP. Det är inte så enkelt. Jag\r\nhar själv besökt Italien, Grekland, Spanien och\r\nPortugal. Där är man väldigt mån om att behålla\r\nsystemet, därför att det betyder mycket för dessa\r\nländer, för deras jordbrukare och för deras jobb. Det\r\nfinns också skäl att diskutera detta mycket ingående\r\nframöver.\r\nJag vill svara på frågan om Ydre kommun. Jag har\r\nsjälv blivit uppvaktad av Ydre kommun och vet precis\r\nvad det handlar om. Hur man drar gränserna när det\r\ngäller LFA-område har att göra med avkastningen. I\r\nYdre kommun är avkastningen för hög, och därför\r\nkommer den på den näst högsta nivån när det gäller\r\nstöd.\r\nMaggi Mikaelsson talade om mjölkkvoterna och\r\nantydde att landskvoten kanske var för låg. Men vi\r\nmåste ju blicka litet längre än till vårt eget land. Det\r\nfinns ett överskott. Det finns ett smörberg i Europa,\r\noch därför får vi smörbidrag om vi äter mera smör i\r\nSverige - man vill bli av med det. Det är klart att det\r\ninte löser något överskottsproblem om vi har en högre\r\nmjölkkvot. För övrigt var det så att den mjölkkvot\r\nsom blev förhandlingsresultatet var något över den\r\ndåvarande produktionsnivån. Vad som därefter har\r\nhänt är välkänt för oss alla, dvs. att man började\r\nspekulera i en framtida kvottilldelning, framtida pris\r\noch värde på kvoten och sedan började bygga ut.\r\nDärför är det i dag så att produktionen inte överstiger\r\nmen ligger väldigt nära den kvot som vi har fått.\r\nMin tid är ute för den här gången, fru talman, men\r\njag skall be att få återkomma för att besvara övriga\r\ndeltagares frågor.</pre><pre>Anf.  32  DAN ERICSSON (kds) replik\r\nFru talman! Att anfall är bästa försvar bekräftades\r\nhär. Det är i alla fall jordbruksministerns uppfattning\r\nom hur man för debatt. Det kan också vara ett sätt att\r\ndölja den kraftiga reträtt som regeringen har gjort på\r\ndet jordbrukspolitiska området.\r\nDet är en ny tid och en ny politik, säger Margareta\r\nWinberg. Men diskussionen om ett EU-medlemskap\r\noch vilka villkor detta skulle innebära för svenskt\r\njordbruk har pågått länge, så det är ingen nyhet. Det\r\när först när Socialdemokraterna av en samlad\r\nopposition tvingas att lägga om politiken som de gör\r\nförändringar.\r\nMargareta Winberg säger också att vissa av\r\noppositionspartierna har en oansvarig inställning. Jag\r\nkan då för kds del säga, att så länge vi har finansierat\r\nvåra förslag fullt ut på det jordbrukspolitiska området,\r\nsamtidigt som vi värnar om barnfamiljer, vården för\r\näldre och de arbetslösa, mot den nuvarande\r\nregeringens orättfärdiga politik på det här området\r\nstår jag väldigt stark i debatten.\r\nFinansministern har talat om att man skall bära\r\nvarandras bördor. Det är uppenbarligen så att\r\nregeringen har missuppfattat detta uttryck och lägger\r\nbördorna på helt fel områden.\r\nJag vill gå tillbaka till den fråga som jag ställde i\r\nmitt anförande: Är det egentligen en sinnesändring för\r\nSocialdemokraterna när det gäller jordbrukspolitiken,\r\neller handlar det bara om att träffa uppgörelser med\r\npartier som är billigast från regeringens synpunkt?\r\nOm det är det sista som gäller, är jag fortsatt orolig\r\nför utvecklingen.</pre><pre>Anf.  33  Jordbruksminister  MARGARETA\r\nWINBERG (s)\r\nFru talman! Den första delen av Dan Ericssons\r\ninlägg förstod jag inte riktigt. Det var inte alls så att vi\r\nvisste vad som skulle komma, åtminstone inte vi\r\nsocialdemokrater. Vi sade att vi har respekt för\r\ndemokratin och att vi skall respektera\r\nfolkomröstningens resultat. Det var ganska svårt att\r\nförutse om det skulle bli ja eller nej den 13 november.\r\nDet var mot bakgrund av det som vi, innan vi\r\nhamnade i regeringsställning, ansåg att man inte i\r\nförväg skulle anpassa politiken till EU-systemet. Det\r\nskulle ha medfört en stor belastning på den nationella\r\nbudgeten under de tidigare åren.\r\nDan Ericsson säger att ni har finansierat det här.\r\nJag måste ändock fråga om inte Dan Ericsson tycker\r\natt det är något märkligt att kräva ytterligare pengar\r\ntill en grupp som genom det här förslaget som nu\r\nligger på riksdagens bord ändå gynnas så kraftigt.\r\nSamtidigt måste vi skära ned på grund av den\r\nekonomiska situationen i Sverige. Även kds vill väl\r\nsanera statsbudgeten genom besparingar?\r\nJag tycker att det skulle kännas mycket märkligt\r\natt i dagens läge gå ut och kräva mer pengar till just\r\nden här sektorn.\r\nOm det är en sinnesförändring eller ej är ganska\r\nointressant. Vad vi nu har gjort är att se till att det har\r\nblivit stabilt under fem år framöver. Det har blivit en\r\nganska harmonisk stämning mellan regeringen,\r\npartierna och näringen. Som Lennart Daléus sade här\r\ntidigare finns det ingen folkstorm och det är inga\r\ntraktorer på gatorna. Det verkar som om detta är en\r\nuppgörelse som väldigt många är nöjda med, och det\r\ntycker jag är bra.</pre><pre>Anf.  34  DAN ERICSSON (kds) replik\r\nFru talman! Margareta Winberg hävdar att hon\r\ninte förstod vad jag menar, och det är möjligt. Men\r\ndet går då inte att förstå vad Margareta Winberg\r\nmenar när hon säger att socialdemokraterna inte\r\nvisste. Det är klart att man har vetat under lång tid vad\r\nett EU-medlemskap skulle kunna innebära.\r\nDet är tack vare att den tidigare regeringen insåg\r\ndetta som det finns förutsättningar för svenskt\r\njordbruk och svensk livsmedelsindustri även i\r\nfortsättningen. Hade man inte gjort förberedelser och\r\nförändringar i politiken hade vi inte haft en särskilt\r\nbra situation i dag.\r\nJordbruksministern upprepar ständigt \"gynnade\r\ngrupper\". Men det är inte så, och det borde en\r\njordbruksminister veta om hon rör sig ute i\r\nverkligheten bland lantbrukare och bönder av olika\r\nslag som har haft det oerhört kämpigt de senaste åren.\r\nI statistiken kan man se hur många jordbruksföretag\r\nsom har försvunnit. Jag tror inte att beskrivningen\r\n\"gynnad grupp\" delas av så värst många som faktiskt\r\när verksamma i näringen.\r\nDet handlar om att ha en helhetssyn på\r\njordbrukspolitiken. Om vi klarar finansieringen av det\r\nhär i vår budget och att värna utsatta grupper mot\r\nregeringens attacker, står vi också fortsatt starka i den\r\nhär debatten.\r\nDet är inte ointressant, Margareta Winberg, om\r\ndet är en sinnesändring eller om det bara handlar om\r\natt hitta det billigaste förslaget. Det handlar faktiskt\r\nom långsiktighet. Vi skall försvara landsbygden,\r\nsysselsättningen inom jordbrukssektorn och\r\nlivsmedelsindustrin och en fortsatt satsning på\r\nmiljöinvesteringar i jordbruket. Då måste vi veta vad\r\nman egentligen vill eller om man kommer att avvika\r\nfrån den här vägen när man kanske hittar partners som\r\ngör att det blir ännu billigare.</pre><pre>Anf.  35  Jordbruksminister  MARGARETA\r\nWINBERG (s)\r\nFru talman! Jag kan försäkra Dan Ericsson att vi\r\ninte kommer att avvika från den här vägen. Vi har\r\ngjort en uppgörelse med Centerpartiet, och den gäller\r\nden här perioden. Den står vi för.\r\nVad jag menar med att vi inte visste är att vi inte\r\nvisste hur resultatet skulle bli. Det är möjligt att kds\r\ngenom någon högre makt visste det, men inte\r\nSocialdemokraterna.\r\nOm vi hade gjort på ett annat sätt än vad den\r\ntidigare regeringen hade gjort, skulle vi ha gått in i\r\nEU-medlemskapet utan t.ex. ett stort\r\nspannmålsöverskott. Det var så vi ansåg att man\r\nborde göra. Vi var i minoritet och fick inte genom det.\r\nDan Ericsson säger att bönderna har haft det\r\nkämpigt de senaste åren. Jag vill hänvisa till dels\r\nOECD:s rapport om de ganska stora stöd som har\r\nutgått under den borgerliga regeringens tid, dels ett\r\nmycket intressant uttalande som jag hörde\r\nhäromdagen när jag höll föredrag på\r\nFöreningsbanken. De talade om att de var mycket\r\nangelägna om att ha bönderna som kunder, eftersom\r\ndet är stabila företag och så få konkurser. Med det här\r\nnya systemet skulle de vara villiga att låna ut ännu\r\nmer pengar till investeringar, eftersom böndernas\r\nföretag skulle bli ännu mer solida.</pre><pre>Anf.  36  GUDRUN LINDVALL (mp) replik\r\nFru talman! Jag hoppas naturligtvis att\r\njordbruksministern får möjlighet att i replikskiftet\r\nsvara på en del av de frågor som jag är ledsen att hon\r\ninte hann med i anförandet.\r\nDiskussionen om att somliga partier har mera\r\npengar är litet patetisk. Det finns faktiskt inget parti\r\nhär i kammaren som inte säger att det kan tänka sig\r\nmera pengar i framtiden. Även Inge Carlsson sade att\r\nnivån på 1,5 miljard som vi nu diskuterar kan höjas\r\nunder femårsperioden. Även Lennart Daléus säger att\r\nmiljöstöden skall kunna öka från 1,5 miljard under\r\nfemårsperioden. Det måste betyda att alla partier här\r\när villiga att satsa ytterligare pengar utöver 1,5\r\nmiljard, eller 750 miljoner kronor i svenska pengar,\r\ntill miljösatsningar. Det hälsar jag med glädje.\r\nNaturligtvis är det så att om vi skall få ett hållbart\r\nekologiskt lantbruk, eller åtminstone ett hållbart\r\nlantbruk, i framtiden kommer det att krävas större\r\nsatsningar. Vi satt alla här och funderade på hur\r\nmycket av de 2,8 miljarderna som vi behöver utnyttja\r\ni början. Alla visste vi att så mycket som 2,8 miljarder\r\nkunde vi inte använda. Vi fick göra olika\r\nbedömningar av vilken nivå vi skulle hamna på.\r\nFör vår del hamnade vi litet högre när det gäller\r\nstödet till den ekologiska odlingen. Vi vill nämligen\r\nvara säkra på att de pengarna skulle finnas för\r\nframtiden. Vi hamnade också högre när det gällde\r\nstödet till utbildning och rådgivning. De pengarna har\r\nkommit via miljöstöden i stället. Jag har inte heller\r\nyrkat bifall till den reservation som behandlar detta.\r\nVi hamnade också litet högre när det gäller LFA syd.\r\nSkillnaderna är dock inte så stora.\r\nJag har litet svårt att se att det är något annat än\r\npolitisk retorik att vissa partier plockas ut medan\r\nandra som också har pratat om mera pengar inte gör\r\ndet. Jag skulle ...</pre><pre>Anf.  37  ANDRE VICE TALMANNEN\r\nJag får erinra om att repliken avser\r\njordbruksministern och ingen annan.</pre><pre>Anf.  38  GUDRUN LINDVALL (mp) replik\r\nFru talman! Det här gäller jordbruksministern.\r\nJag förmodar att det här måste betyda att\r\nMargareta Winberg är tveksam till att vi skall kunna\r\nutnyttja mer än 1,5 miljard under femårsperioden. Jag\r\när framför allt intresserad av att få svar på frågor jag\r\nhar ställt angående bl.a. ekologisk odling.</pre><pre>Anf.  39  Jordbruksminister  MARGARETA\r\nWINBERG (s)\r\nFru talman! Jag talar om det som vi diskuterar här\r\noch nu - det betänkande som ligger på våra bänkar.\r\nDet är i anslutning till det betänkandet som vissa\r\npartier har ansett att man kan ge mera pengar. Jag\r\ntycker att det är lättsinnigt - i den ekonomiska\r\nsituation som vi just nu befinner oss i. Hur det blir i\r\nframtiden är kanske inte så enkelt att sia om. Det har\r\näven andra talare uttryck här.\r\nJag kan bara konstatera att det alltid är lättare att\r\nvara i opposition och veta att man aldrig behöver ta\r\nansvar för saker och ting. Då kan man plussa på litet\r\nhär och litet där.\r\nJag skall gärna svara på några av de andra\r\nfrågorna som Gudrun Lindvall ställde i sitt första\r\ninlägg. Det handlade bl.a. om stödnivåerna till\r\nekologiskt jordbruk och kombinationen utbildning\r\noch rådgivning. Vi har resonerat som så att eftersom\r\nman inte från början kan komma igång med den\r\nekologiska odlingen i den omfattning som är\r\nönskvärd, använder vi en del pengar till utbildning\r\noch rådgivning i initialskedet. Så småningom skall det\r\nfasas ut, och pengarna skall läggas över på stöd till\r\nekologisk odling. Det gäller utbildning av och\r\nrådgivning till de som vill lägga om sin\r\nkonventionella odling till en ekologisk.\r\nGudrun Lindvall ställde också en fråga om\r\narbetsgrupperna. Den har jag besvarat tidigare.</pre><pre>Anf.  40  GUDRUN LINDVALL (mp) replik\r\nFru talman! Jordbruksministern, jag vill påstå att\r\nvi i Miljöpartiet är mycket noga med att finansiera de\r\nförslag som vi lägger fram. När det gäller jordbruket\r\nhar vi finansierat betydligt mera än vad nöden har\r\nkrävt, eftersom vi har krävt högre miljöavgifter på\r\nkonstgödsel och bekämpningsmedel. Det känner\r\njordbruksministern förmodligen till. Det framgår\r\nmycket tydligt av reservation 8 i betänkandet.\r\nJag skulle vilja ställa en följdfråga om ekologisk\r\nodling. Jag tycker i och för sig att det är ganska bra att\r\nman har pengar undanstoppade på ett ställe som man\r\nvet att man kan använda när arealen av ekologisk\r\nodling ökar. Det har varit ett problem att man låser\r\nfast nivån så att det inte kan bli en utveckling. Det\r\nkommer att bli en utveckling.\r\nAv de 150 miljoner som under de två första åren är\r\nanslagna till utbildning och rådgivning, blir 50\r\nmiljoner kvar till år tre. Kommer de att vara\r\nspecialdestinerade till rådgivning beträffande\r\nekologisk odling eller kommer de att användas till\r\nannat? Innebär det här att det bara är under de två\r\nförsta åren som det kommer att finnas pengar för\r\nrådgivning och utbildning när det särskilt gäller\r\nekologisk odling?Eller kommer det också att finnas\r\npengar år tre och fyra? Eller är det någonting som vi\r\nsöker i ett senare skede? Den ekologiska arealen\r\nmåste ju även fortsättningsvis öka. Det finns 60 000\r\nhektar i dag, och det skall vara 300 000 hektar år\r\n2000. Det krävs alltså en ökning med ungefär 50 000\r\nhektar per år. Rådgivning kommer att behövas även år\r\ntre, fyra och fem osv.</pre><pre>Anf.  41  Jordbruksminister  MARGARETA\r\nWINBERG (s)\r\nFru talman! Först vill jag kommentera förslaget\r\nom att det skall vara ännu högre miljöavgifter än vad\r\nregeringen har föreslagit. Jag kan på ett sätt finna det\r\nsympatiskt. Samtidigt måste man fundera över vad\r\nsyftet är med ekonomiska styrmedel. Det är\r\nnaturligtvis att man skall få ner användningen. Det\r\nfinns alltid en gräns för hur mycket man kan få ner\r\nanvändningen i det konventionella jordbruket.\r\nJordbruksverket har räknat på vårt förslag och\r\nkommit fram till att man i kombination med en viss\r\nrådgivning kan få ner användningen ungefär 10 %.\r\nDet är möjligen där gränsen går för ett konventionellt\r\njordbruk som ändå anser sig behöva ett visst mått av\r\nbåde handelsgödsel och bekämpningsmedel.\r\nNär det gäller utbildningen skall de 50 miljonerna\r\nockså kunna användas till annan typ av utbildning och\r\nrådgivning, t.ex. på länsstyrelsernas lantbruksenheter.\r\nHur det blir längre fram kan jag för dagen inte säga.\r\nDet får vi fundera på och återkomma om.</pre><pre>Anf.  42  MAGGI MIKAELSSON (v) replik\r\nFru talman! Jag vill börja med att göra ett\r\nförtydligande. Jag har inte ansett att landskvoten för\r\nmjölk är för låg. Däremot blir det självfallet problem,\r\nprecis som ministern påpekar, när man producerar\r\nmer än man har fått tillstånd att producera och\r\növerskottet skall minskas.\r\nDet andra jag vill ta upp handlar om\r\ndetaljstyrning. Självfallet kan vi inte sitta och\r\ndetaljstyra i utskottet. Men det känns\r\notillfredsställande när man är ute och pratar med\r\nbönder eller när folk ringer och ställer frågor om\r\ndetaljer och nivåer och man inte vet någonting. Det är\r\ninte så lätt att säga att det blir 350 miljoner mer i\r\nmiljöstöd. Det kan man inte komma och säga till en\r\nperson som t.ex. frågar hur mycket det blir just på det\r\negna området. Därför hoppas jag att den här\r\ninformationen skall komma fram så fort som möjligt.\r\nJag hade ett par frågor i mitt anförande. Jag\r\nundrade om stödet till ekologisk köttproduktion bara\r\navser nötkött. Det vore bra att få ett klarläggande på\r\nden punkten och att få veta om höns, svin, får och\r\ngetter ställs utanför det stödet.\r\nSedan hade jag en liten hjärtefråga. Den handlar\r\nom Norrlandsstödet. Vi hörde att Jordbruksverkets\r\nbedömning är att Norrland vinner minst på detta\r\nmedlemskap. Det befäster min oro för att nivån på det\r\nnationella stödet är så låg att man t.ex. inte kan\r\nupprätthålla svinproduktionen eller höns- och\r\näggproduktionen. När det gäller fläsk är ju ministern\r\nmedveten om att vi ligger under\r\nsjälvförsörjningsgraden. Charkuteriindustrin där uppe\r\nligger väldigt nära gränsen.</pre><pre>Anf.  43  Jordbruksminister  MARGARETA\r\nWINBERG (s)\r\nFru talman! Jag förstår att det känns\r\notillfredsställande när bönder och andra ringer och\r\nman inte kan ge svar. Jag skulle vilja råda Maggi\r\nMikaelsson att hänvisa dem till Jordbruksverket eller\r\ntill departementet.\r\nNär jag satt i riksdagen kunde inte jag ge besked\r\nom varje liten detaljfråga. Jag fick hänvisa till de\r\nexperter som fanns. Det är faktiskt omöjligt för oss\r\nsom politiker att kunna varje liten detalj. Om dessa\r\nmänniskor får den här hänvisningen är det möjligt att\r\nde får svar, men det är inte säkert. Alla svar finns\r\nnämligen inte ännu. Det tar, som jag sade, tid t.ex. när\r\ndet gäller mjölkkvoterna. Det blir inte klart förrän till\r\nsommaren.\r\nMaggi Mikaelsson frågade tidigare om hur\r\ngränsdragningar görs. Det förklarade jag. Sedan\r\nfrågade hon hur man gör om det blir fel. Beslutet om\r\ngränsdragningar när det gäller t.ex. LFA-områden\r\nfattas av kommissionen. Sedan är det så. Så är\r\nsystemet.\r\nKonsekvensanalysen av Norrlandsstödet - med de\r\nnya 280 miljonerna i miljöstöd - finns i det program\r\nsom regeringen antog i går och som vi nu åker ner\r\nmed till Bryssel. Där finns detaljer som visar hur det\r\nskulle kunna se ut. Men också det programmet\r\nbestäms av kommissionen i Bryssel. Men vi hoppas\r\natt vi skall få igenom det.\r\nNär det gäller ekologisk odling kan också de\r\nandra djurslagen, t.ex. får, höns och svin, få stöd inom\r\ndet programmet. Det handlar inte bara om nötkött.\r\nMaggi Mikaelsson frågade också tidigare om\r\narrendatorernas villkor. Enligt EG-förordningen följer\r\nkvoten marken och ägandet. Men vi har i vår egen\r\nmjölkkvotförordning skrivit följande i § 19: Om vid\r\njordbruksarrende arrendeförhållanden upphör av\r\nnågon omständighet som ligger utanför arrendatorns\r\nkontroll skall en fördelning av mjölkkvoterna ske\r\nmellan jordägare och arrendatorer.\r\nVi har alltså gjort en liten glidning för att stärka\r\narrendatorernas ställning.</pre><pre>Anf.  44  MAGGI MIKAELSSON (v) replik\r\nFru talman! Jag tycker inte heller att vi skall kunna\r\nalla detaljer. Men själv har jag blivit ganska\r\nintresserad av det här. Därför är det inte så kul att\r\nsäga att dessa människor skall ringa någon\r\nannanstans. Jag försöker faktiskt lära mig en del av\r\ndessa detaljer, även om det kanske inte blir på den\r\nallra grundligaste nivån. Jag vill fortsätta att försöka\r\nförstå mig på det här.\r\nNär det gäller gränsdragningen står det faktiskt i\r\nbetänkandet att Jordbruksverket vid behov skall\r\nkunna se över detta om man anser att det har uppstått\r\nfelaktigheter. Även om kommissionen bestämmer kan\r\ndet hända att man gör misstag. Det måste man\r\nrimligen kunna ändra på. Men jag nöjer mig med den\r\nförklaring som jag har fått i det sammanhanget. Går\r\nman på avkastning så gör man.\r\nDet program som man nu skall förhandla om nere\r\ni Bryssel tycker jag låter väldigt intressant. Det tillhör\r\nde där detaljerna som jag gärna skulle vilja känna till.\r\nJag hoppas att det inte är hemligt, även om jag vet att\r\nprogrammet kanske inte blir exakt så som förslaget\r\nser ut.\r\nDet är positivt att vi får klart besked om att man\r\nkan få stöd även för ekologisk produktion av annat än\r\nnötkött.\r\nTill sist skall jag ta upp ersättningen för\r\narrendatorerna. Det är ju problem med de\r\narrendatorer som har funnits länge och som slutar av\r\negen fri vilja. Jag har haft kontakt med sådana som\r\nhar jobbat i 20-25 år. Markägaren har aldrig någonsin\r\nhaft någon tanke på att återuppta någon\r\nmjölkproduktion. Då känns det orättvist att\r\narrendatorn inte skall kunna få ersättningen.\r\nSjälvfallet skall kvoten följa gården, men ersättningen\r\nför denna mjölkkvot borde till större del komma till\r\narrendatorn.</pre><pre>Anf.  45  Jordbruksminister  MARGARETA\r\nWINBERG (s)\r\nFru talman! Som svar på det sista vill jag säga att\r\nvi inte styr över detta själva. Det är den EG-\r\nförordning som finns som styr detta.\r\nMaggi Mikaelsson undrade om miljöprogrammet\r\nför Norra Sverige och LFA syd är hemligt. Svaret är\r\nnej. Det har utformats med tanke på de regler som\r\ngäller inom EU men också utifrån de beslut som den\r\nhär riksdagen har fattat. Vi försöker som sagt att\r\nkombinera det. Detta material finns tillgängligt, och\r\njag skall genast se till att det kommer över till\r\nutskottets ledamöter.</pre><pre>Anf.  46  INGVAR ERIKSSON (m) replik\r\nFru talman! Margareta Winberg säger att det nu är\r\nen ny tid och en ny politik. Det har jag också sagt i\r\nmitt anförande. Det är bara det att det har tagit väldigt\r\nlång tid innan socialdemokraterna har kommit till\r\ninsikt om detta på jordbruksområdet.\r\nRörelseriktningen i era nya omprioriteringar är\r\nokej. Men Margareta Winberg talar om gynnade\r\ngrupper och går till frontalangrepp mot oss moderater\r\nsom varit mera förutseende i vår jordbrukspolitik.\r\nHon anklagar oss för att vara ansvarslösa i vårt\r\nagerande.\r\nJag vill med anledning av det med kraft\r\ntillbakavisa anklagelserna. Vi moderater har fullt ut\r\nfinansierat varje krona i våra förslag. Vi har t.ex. gjort\r\nomprioriteringar inom miljöpolitiken så att vi fullt ut\r\ntäcker in våra förslag i samband med de\r\nmiljösatsningar som vi gör inom ramen för\r\nmiljöstödet från EU.\r\nMiljöstödet är inte pengar som går till en viss\r\nyrkesgrupp utan till samhällets miljösatsningar i stort.\r\nDet är också ett faktum.</pre><pre>Vi ser inte EU-anslutningen främst på det sättet att\r\nvissa medborgare personligen skulle tjäna mer än\r\nandra utan mer på det sättet att hela det svenska\r\nsamhället har fördelar av medlemskapet.\r\nLivsmedelssektorn är en näring som genom\r\nmedlemskapet får bättre möjligheter att utvecklas,\r\nvilket ger nya jobb och tillskott till den nationella\r\nekonomin.</pre><pre>Anf.  47  Jordbruksminister  MARGARETA\r\nWINBERG (s)\r\nFru talman! Ingvar Eriksson påstår att\r\nmoderaterna var mera förutseende i\r\njordbrukspolitiken. Det var ju bra att han tillade det.\r\nAtt vara politiker - oavsett om man är\r\njordbruksminister eller sitter i jordbruksutskottet -\r\nhandlar också om att se till andra delar av politiken än\r\njust det som man för dagen råkar syssla med. Det är\r\nockså det som är konsten för en god politiker, att\r\nkunna göra de avvägningarna. Det är i det\r\nperspektivet som jag hävdar att moderaterna genom\r\nde ytterligare påplussningar som man här i dag är\r\nberedd att göra inte tar helheten på allvar och inte det\r\nsamhällsekonomiska ansvaret.\r\nIngvar Eriksson talade om nya jobb. Då vill jag\r\nockså upplysa om att i Jordbruksverkets analys och\r\nrapport finns det också ett kapitel som handlar om nya\r\njobb. Att det skapas nya jobb framförs ju ofta som ett\r\nargument för mer stöd. Men Jordbruksverket har inte\r\nkunnat påvisa att det nya systemet ger nämnvärt fler\r\njobb, eftersom vi är begränsade av kvotsystemen på\r\nsocker- och mjölkområdet, den basareal och det antal\r\ndjur som ger bidrag enligt systemet. Det enda området\r\ndär det finns ett litet utrymme är basarealen. Vi odlar i\r\ndag på 200 000 ha mindre än vad basarealen medger.\r\nDå sägs det i rapporten att om man börjar att odla\r\nytterligare spannmål på t.ex. 100 000 ha, kan man\r\nräkna med ett antal nya arbetstillfällen på mellan 600\r\noch 800. Det är den enda sysselsättningsökning som\r\nman har kunnat förutse när man har gjort dessa\r\nanalyser.</pre><pre>Anf.  48  INGVAR ERIKSSON (m) replik\r\nFru talman! Margareta Winberg beskyller oss\r\nmoderater för att inte kunna göra avvägningar. Det är\r\njust det vi gör. Vi ser också till helheten när vi lägger\r\nfram våra politiska förslag. Vi menar också att det nya\r\nmöjligheterna måste utnyttjas. Vi vidhåller att det är\r\nnya möjligheter som kan säkra gamla jobb och skapa\r\nnya jobb. Vi måste också, Margareta Winberg,\r\njämföra med vad som hade hänt om vi inte hade gått\r\nmed i EU. Jag vill påstå att då hade det varit åtskilligt\r\nfler jobb som hade varit i fara.\r\nSedan sade Margareta Winberg, liksom Inge\r\nCarlsson, att det inte kommer att införas några nya\r\nskatter som drabbar näringen. Jag vill då fortfarande\r\nställa frågan: Hur skall man finansiera de\r\ngemensamma överenskommelser som man har gjort i\r\növrigt, faktiskt också under senare tid? Det finns\r\nanledning till oro.\r\nSedan gav Lennart Daléus också i sitt inlägg ett\r\nintryck av att miljösatsningarna skulle...</pre><pre>Anf.  49  ANDRE VICE TALMANNEN\r\nRepliken gäller jordbruksministern.</pre><pre>Anf.  50  INGVAR ERIKSSON (m)\r\nFru talman! Det är jag medveten om.\r\nMan har gjort en uppgörelse mellan dessa två\r\npartier. Här ger det ena partiet intryck av att man\r\ninom ramen för miljöstödet kan öka detta inom en\r\nfemårsperiod. Margareta Winberg tycks ha en annan\r\nuppfattning. Nu vill jag ha reda på vilken som är den\r\nverkliga strategin och inriktningen när det gäller\r\nmiljöstödet och miljöersättningarna från EU, som ju\r\ngår till miljösatsningar som vi alla är angelägna om att\r\nkunna genomföra i Sverige.</pre><pre>Anf.  51  Jordbruksminister  MARGARETA\r\nWINBERG (s)\r\nFru talman! Jag uttryckte mig nog litet felaktigt i\r\nmin förra replik. Det är klart att också moderaterna\r\ngör avvägningar, men jag tycker att de gör fel\r\navvägningar. Man gynnar sådana grupper som jag, om\r\njag hade bestämt alldeles ensam, inte hade gynnat lika\r\nmycket.\r\nIngvar Eriksson talade om nya möjligheter. Det är\r\nvi medvetna om. Det är därför som vi har\r\nomorganiserat på departementet, och det är därför\r\nsom vi omorganiserar våra lantbruksråd runt om i\r\nvärlden. Vi har placerat ett lantbruksråd i Paris som\r\nhar en enda uppgift, inte att samla in statistik från\r\nFrankrike och beskriva den franska jordbrukspolitiken\r\nför oss i Sverige. Man har en enda uppgift och det är\r\natt man skall göra sitt yttersta för att underlätta för\r\nsvensk livsmedelsindustris introduktion på de franska,\r\ntyska och brittiska marknaderna. Det kommer också\r\natt finnas en person på departementet som har en\r\nliknande uppgift, men han skall så att säga jobba från\r\nhemmabasen.\r\nMed dessa 30 miljoner - som jag inte riktigt har\r\nklart för mig om moderaterna stöder eller inte -\r\nkommer vi att kunna satsa ordentligt på\r\nlivsmedelsexport, i första till den europeiska\r\nmarknaden, men också som jag sade för att stärka den\r\ninhemska konsumentmedvetenheten. Vi drabbas -\r\neller hur man nu skall uttrycka det - ju av en ökande\r\nkonkurrens på grund av att gränserna försvinner.\r\nSå nog har vi förstått att det är nya tider. Och jag\r\nkan försäkra Ingvar Eriksson om att vi gör vårt\r\nyttersta för att utnyttja de möjligheter som även jag\r\nsom f.d. nej-sägare ändå kan se finns, nu när vi ingår i\r\ndetta system.</pre><pre>Anf.  52  LENNART BRUNANDER (c)\r\nFru talman! Det är ett bra beslut som vi nu\r\nkommer att fatta. Det är ett bra beslut för svenskt\r\njordbruk och för Sverige över huvud taget. Det som\r\ninte är bra är att vi inte fattade det här beslutet redan i\r\nhöstas. Då hade ju mycket av det som vi i dag\r\nupplever som problem kunnat vara undanstökat och\r\nreglerna hade kunnat införas litet tidigare.\r\nDan Ericsson gick tillbaka i tiden och talade om\r\nden budkavle som LRF och bönderna var här i\r\nStockholm och lämnande. Han gjorde upp en liten\r\nchecklista på vad som har hänt respektive inte hänt.\r\nEgentligen gjorde han en ganska korrekt bedömning,\r\natt det mesta på checklistan var avbockat och klart\r\noch löst på ett tillfredsställande och bra sätt. Det tyder\r\npå att den uppgörelse som vi från Centerpartiet har\r\nträffat med socialdemokraterna är bra. Det är ju inte\r\nbara vi som har varit med om uppgörelsen som har\r\nsagt det. De reaktioner som vi får från människor är\r\nockså positiva, och det av flera skäl, inte bara rent\r\nekonomiska. Över huvud taget det faktum att vi sätter\r\noss ner och diskuterar och inte bara kritiserar\r\nvarandra och inte kommer någon vart har bedömts\r\nsom positivt. Det är klart att det ibland har varit\r\nbekymmer, och bekymren är naturligtvis inte slut. Det\r\nmåste vi vara medvetna om.\r\nEU:s jordbrukspolitik och EU-medlemskapet ger\r\nju oss väldiga förutsättningar. Men det inrymmer\r\nockså bekymmer, t.ex. regleringar. Det behövs ett\r\nbetydande mått av kurage från svensk sida för att vi\r\nskall kunna stå för det som vi tycker är rätt och slåss\r\nför våra rättigheter. Där har jordbruksministern redan\r\nvisat att hon klarar det i de sammanhang där detta har\r\nvarit möjligt.\r\nNu återstår förverkligandet av det beslut som vi\r\nfattar här i dag. Jag utgår ifrån att jordbruksministern\r\nmed samma frejdiga mod kommer att gå till verket för\r\natt se till att det också realiseras. Allting är ju inte\r\nsjälvskrivet i och med att vi inte kan bestämma allting\r\nsjälva. Men utgångspunkten för den svenska\r\ninriktningen är klar, och det är bra.\r\nSvenskt jordbruk är ju viktigt från många\r\nsynpunkter, för Sverige, för konsumenterna. Det är\r\nockså viktigt sett ur ett ekonomiskt perspektiv,\r\neftersom vi producerar ganska mycket inom svenskt\r\njordbruk. Därmed tillförs den svenska marknaden\r\nbåde pengar och varor. Svenskt jordbruk producerar\r\nbra livsmedel, och det är viktigt för konsumenten.\r\nDärför måste man se till att detta även i framtiden\r\nkommer att vara möjligt och att de varor som kommer\r\nhit också håller samma kvalitet.\r\nSett också från globalt perspektiv är Sverige\r\nviktigt. Vi har en roll att spela och ett ansvar.\r\nFörsörjningsmöjligheterna för människorna i världen\r\när inte så där alldeles självklara som man ibland\r\nförsöker göra gällande.\r\nI det betänkande som vi nu har att behandla ges\r\ndet en bra beskrivning av detta. Det är en väldig\r\nframgång, och det är skönt att kunna konstatera det.\r\nDet finns ett antal reservationer till betänkandet.\r\nModeraterna har lämnat några som jag skall\r\nkommentera litet. Moderaterna ha en reservation om\r\nfinansieringen av EU-avgiften. Jag delar Inge\r\nCarlssons uppfattning att det inte är en fråga för\r\njordbruksutskottet. Det ingår dessutom som en del i\r\nden överenskommelse som vi träffat med\r\nSocialdemokraterna. Därför det är något av en\r\növerloppsgärning att ta upp det i en reservation.\r\nFrågan löser sig.\r\nMen har en reservation om ökad satsning på\r\nbioråvaror. Det är med tacksamhet jag konstaterar att\r\nModeraterna intresserar sig för det. Där kunde vi ha\r\nkommit längre om Moderaterna hade varit mer på\r\nalerten när vi hade möjlighet att tillsammans\r\ngenomföra åtgärder på det här området, med höjda\r\nkoldioxidavgifter och liknande.\r\nNär det gäller reformeringen av EU:s\r\njordbrukspolitik får vi en arbetsgrupp. Jag ser det som\r\nväldigt viktigt, precis som också jordbruksministern\r\nredogjorde för, att kunna utveckla den svenska synen\r\noch det svenska agerandet i det sammanhanget.\r\nVidare finns en reservation om återinförande av\r\nmiljöavgifter på handelsgödsel och\r\nbekämpningsmedel. Det fattade vi ett beslut om i\r\nhöstas, så det behöver vi inte göra en gång till. Men\r\nhär finns en liten underlighet. I reservation 42 vill\r\nModeraterna minska med 15 miljoner\r\nmiljöförbättrande åtgärder till jordbruket. Vad var det\r\nvi skulle använda pengarna till? Var det inte till\r\nmiljöförbättrande åtgärder i jordbruket? Här vill man\r\nalltså å ena sidan använda dessa pengar till\r\nmiljöförbättringar, å andra sidan prutar man på dem.\r\nDet är litet underligt.\r\nDet finns för övrigt ett antal reservationer där\r\nModeraterna vill spara på sådant som är litet mindre\r\nviktigt men också på sådant som är ganska viktigt.\r\nDet finns alltså en hel del att säga i detta\r\nsammanhang, men det viktiga är att det finns en\r\ngrundläggande ganska stor enighet om att beslutet\r\nkommer att skapa bra förutsättningar som vi sedan\r\nkan arbeta vidare på. Det måste vi gemensamt göra.\r\nMaggi Mikaelsson tog upp ett resonemang om\r\nmiljökvoter för arrendatorerna. Det är ett bekymmer.\r\nJag hoppas att departementet kan lösa frågan på ett\r\nbra sätt.\r\nI övrigt ser jag fram emot förverkligandet av\r\nbeslutet.\r\nFru talman! Jag har inget annat yrkande än det\r\nsom Lennart Daléus redan tidigare ställt.</pre><pre>Anf.  53  Jordbruksminister  MARGARETA\r\nWINBERG (s)\r\nFru talman! Jag vill göra två kommentarer. Jag vill\r\nstillsamt påpeka för Lennart Brunander att om vi hade\r\nfattat beslut före jul, hade vi inte kunnat fatta ett så\r\nbra beslut som vi fattar i dag. Det hade blivit ett helt\r\nannat beslut. Det är det ena.\r\nDet andra är att jag verkligen vill understryka det\r\nglobala ansvaret. EU-medlemskapet får inte skymma\r\nvårt ansvar för någonting som ligger utanför EU,\r\nnämligen världen.</pre><pre>Anf.  54  LENNART BRUNANDER (c)\r\nreplik\r\nFru talman! Jag är fullständigt överens med\r\njordbruksministern om de två konstaterandena. Min\r\nönskan var naturligtvis att vi även före jul hade\r\nkunnat fatta ett bra beslut. Men när det inte var\r\nmöjligt fick vi vänta tills nu.</pre><pre>Anf.  55  INGVAR ERIKSSON (m) replik\r\nFru talman! Jag vill bara erinra Lennart Brunander\r\nom att vi moderater har gjort omprioriteringar på\r\nmiljöområdet på så sätt att vi kan spara på vissa\r\nområden. Men vi har fyllt upp de besparingarna mer\r\nän väl genom att vi ställer upp på utnyttjandet av hela\r\nåterflödet från EU. Vi har täckt in varje krona i vårt\r\nbudgetförslag på det området.\r\nSedan måste jag beklaga att Lennart Brunander\r\ninte var beredd att ställa upp på en utvärdering av\r\nmiljömotivet för gödselskatter. Det beklagar jag\r\nverkligen. Men chansen finns fortfarande att rösta vår\r\nreservation.</pre><pre>Anf.  56  LENNART BRUNANDER (c)\r\nreplik\r\nFru talman! När det gäller utnyttjande av\r\nåterflödet från EU har flera talare redan talat om att i\r\növerenskommelsen, beslutet och betänkandet ges\r\nmöjlighet att göra det under en femårsperiod, med de\r\nekonomiska förutsättningar som finns och med\r\nhänsynstagande till miljön.\r\nVisserligen är det omprioriteringar som man gör,\r\nmen de pengar som man får in via handelsgödsel- och\r\nbekämpningsmedelsavgifter skulle just användas till\r\nmiljöförbättrande åtgärder i jordbruket. Dem vill man\r\nnu ta bort.\r\nSedan en kommentar till det Ingvar Eriksson sade\r\ntidigare om att man gärna hade varit med men att man\r\ninte fick. Alla fick vara med, alla hade möjlighet att\r\nvara med. Det var inte så att vi hade all världens tid\r\npå oss. Det var faktiskt väldigt bråttom. Vi skulle\r\nkomma till ett ställningstagande i utskottet för att\r\nkunna presentera det inför EU. Vi hade bara några\r\ndagar på oss. Men det fanns möjlighet för alla som\r\nville att vara med.</pre><pre>Anf.  57  INGVAR ERIKSSON (m) replik\r\nFru talman! Det sista får Lennart Brunander stå\r\nför själv. Vi har inte upplevt att någon reell möjlighet\r\nfanns. Ni gjorde upp bakom ryggen på utskottet, inte\r\ninför utskottet. Ni kom och talade om var ni stod, och\r\nsedan var det ett faktum. Ni hade en majoritet.\r\nLennart Brunander tar upp frågan om återflödet av\r\nmiljöpengar från EU inom ramen för en femårsperiod.\r\nDet är riktigt att det kan gå, men ni har inte lyckats\r\ndenna gång. Frågan är om hur ni skall ha det. Nu får\r\nmajoritetspartierna börja bestämma sig.</pre><pre>Anf.  58  LENNART BRUNANDER (c)\r\nreplik\r\nFru talman! Jag har litet svårt för att värdera det\r\nIngvar Eriksson säger om att vi inte lyckats denna\r\ngång. Vad vi lyckats med denna gång är att utnyttja så\r\nmycket av miljöpengarna som både näringen och\r\nandra bedömde möjligt det första året. Därefter skulle\r\nvi kunna få en utveckling och skapa nya möjligheter.\r\nNaturligtvis kommer den ekonomiska situationen att\r\nvara avgörande i sammanhanget. Det kan ingen\r\nblunda för.</pre><pre>Anf.  59  MARIE WILÉN (c)\r\nFru talman! Jag vill börja med att yrka bifall till\r\nutskottets hemställan. Det känns bra att det efter den\r\nturbulenta hösten när det gäller jordbrukspolitiken\r\noch regeringens budgetförslag nu finns ett betänkande\r\nmed ett innehåll som ger jordbruket möjlighet till\r\nutveckling, skapar framtidstro, gagnar landsbygden,\r\ndet öppna landskapet och sysselsättningen.\r\nEtt av många viktiga ställningstaganden i\r\nbetänkandet är att det anvisas medel till\r\navbytarverksamheten. Jag vill säga några ord om den.\r\nAvbytarverksamheten ger lantbrukarna social\r\ntrygghet och avbytare jobb. Att bedriva\r\nmjölkproduktion tillhör de arbetsammaste\r\nverksamheter man kan ge sig in i. Djuren skall skötas\r\nflera gånger om dagen, året runt, vardag som helg,\r\noch på fasta tidpunkter för att djuren skall trivas och\r\nge goda produktionsresultat.\r\nFör många av landets mjölkbönder, av vilka\r\nvisserligen flertalet är familjejordbrukare, innebär\r\navbytarverksamheten möjlighet till ledighet och\r\ntrygghet vid eventuell sjukdom eller olycksfall. Jag\r\ntror också att avbytarverksamhet är viktig i ett längre\r\nperspektiv. För att man skall kunna bibehålla\r\nlandskapet, särskilt hagarna, öppet och levande måste\r\ndet finnas djur. Unga människor som tar över eller\r\nstartar mjölkproduktion vill ha möjlighet till några\r\ndagars ledighet per månad. De unga finner sig inte i\r\natt arbeta jämt, som kanske den äldre generationens\r\nmjölkbönder har gjort. Därför är\r\navbytarverksamheten viktig i ett längre perspektiv\r\nbåde socialt och miljömässigt.\r\nMed dessa ord yrkar jag bifall till utskottets\r\nhemställan.</pre><pre>Anf.  60  INGVAR ERIKSSON (m)\r\nFru talman! Jag delar Marie Wiléns uppfattning,\r\natt det är ett av de tyngsta jobben att driva\r\nmjölkproduktion och att avbytarverksamheten är\r\nviktig.\r\nMen jag vill i sammanhanget erinra om att Lennart\r\nDaléus på en LRF-stämma sade att Centern inte skulle\r\nmedverka till några som helst försämringar i\r\navbytarverksamheten. Jag tycker att detta inte riktigt\r\nstämmer med det som Marie Wilén nu säger. Det\r\ninnebär ju dock en försämring i förhållande till er\r\nursprungliga inställning. Å andra sidan är jag tacksam\r\nför att ni nu ställer upp på en kompromiss som\r\ninnebär en avtrappning och att man utreder vidare hur\r\ndet skall bli i framtiden. Vi har i princip samma\r\nuppfattning, att verksamheten är väldigt viktig.</pre><pre>Anf.  61  MARIE WILÉN (c)\r\nFru talman! I överenskommelsen ingår givetvis\r\nockså avbytarverksamheten. Verksamheten har lagts\r\npå en acceptabel nivå, vilket vi tycker är bra. Vi anser\r\ninte att avbytarverksamheten skall avtrappas, som\r\nModeraterna har föreslagit i sin motion. Vi tycker att\r\nvi genom uppgörelsen har sett till att\r\navbytarverksamheten skall få fortsätta och vara på en\r\nacceptabel nivå.</pre><pre>Anf.  62  DAN ERICSSON (kds)\r\nFru talman! Jag har valt att inte begära replik på\r\nnågon annan centerpartist, utan riktar mig just till\r\nMarie Wilén. Anledningen till att jag tidigare inte har\r\nbegärt replik är, som jag sade i mitt anförande, att det\r\ni grunden är bra att Centerpartiet tillsammans med\r\nSocialdemokraterna har förändrat inriktningen i\r\njordbrukspolitiken, även om man inte har nått så långt\r\nsom vi hade önskat.\r\nMin fråga till Marie Wilén om\r\navbytarverksamheten är: Vilka garantier finns för\r\nframtiden? På den här punkten är detta väldigt diffust\r\ni betänkandet. För hur lång tid skall det finnas\r\ngarantier för avbytarverksamheten, som det nu ser ut?\r\nMarie Wilén säger att nivån är acceptabel. Men\r\nden ligger ju i alla fall, om jag inte minns fel, något\r\nunder vad Centerpartiet tidigare ansåg vara en\r\nacceptabel nivå.\r\nDetta kanske är ett led i att man accepterar en\r\ngradvis minskning av stödet.</pre><pre>Anf.  63  MARIE WILÉN (c)\r\nFru talman! Jag kan bara ge samma svar som till\r\nIngvar Eriksson, att vi har sett till att\r\navbytarverksamheten får fortsätta, vilket har upplevts\r\npositivt. Verksamheten skall ha en acceptabel nivå.\r\nI betänkandet tar vi ställning till 1995/96 års\r\nbudget i denna fråga.</pre><pre>Överläggningen var härmed avslutad.\r\n(Beslut fattades efter 6 §.)</pre><pre>6 §  Vägverket (forts. TU18)\r\n(forts. från prot. 91)</pre><pre>Anf.  64  GUDRUN LINDVALL (mp)\r\nFru talman! Jag vill börja med att yrka bifall till\r\nreservation 18 i betänkandet. Det är en reservation\r\nsom handlar om enskilda vägar. Vi anser att det är\r\nmycket angeläget med ett fortsatt stöd till enskilda\r\nvägar, framför allt eftersom det råder hot om att det\r\nkommunala stödet till enskilda vägar på många ställen\r\ntenderar att minska.\r\nAtt jag går upp i den här debatten beror på att jag\r\nhar en motion som behandlas i detta betänkande,\r\nvilken handlar om hur Vägverket utnyttjar sina\r\nresurser.\r\nJag förmodar att många av er har åkt igenom\r\nSödertälje, den stad som jag kommer ifrån, och då\r\nmärkt att man knappt ser stan. Man åker nämligen\r\nmotorvägen, slinker sedan förbi Scania och över\r\nkanalen på en motorvägsbro. Motorvägsbron lät för\r\növrigt höra talas om sig för några år sedan, då den\r\nbehagade fastna i upprätt läge.\r\nFör dem som bor på östra sidan av kanalen och\r\nskall ta sig till västra sidan har vissa problem. De allra\r\nflesta måste åka in till centrum för att sedan ta sig\r\növer på andra sidan. Vi skulle alltså behöva en\r\nförbindelse  ungefär där den nuvarande\r\nmotorvägsbron är placerad. Det skulle mycket enkelt\r\ngå att ordna med av- och påfarter till motorvägsbron.\r\nDet finns också vägkapcitet, dvs. att ungefär lika\r\nmånga bilar som åker av vid första avfarten till\r\nSödertälje skulle kunna åka upp på motorvägsbron för\r\natt slinka av någonstans i närheten av Scania, om\r\nmöjligheten fanns, för det är arbetsresor som det\r\nhandlar om.\r\nDetta skulle vara en ganska billig lösning. Det\r\nskulle kosta ungefär 45 miljoner, och det skulle alltså\r\nlösa våra trafikproblem i Södertälje på ett mycket\r\ngalant sätt. Detta är också ett sätt som länsstyrelsen\r\ntyckte var mycket bra. Man anslog också pengar för\r\nnågra år sedan över det s.k. LTA-anslaget för att få\r\ndenna lösning till stånd.\r\nMen det ville inte Vägverket. Vägverket anser\r\nnämligen inte att man skall sänka hastigheten från\r\nnuvarande 90 km/tim till 70 km/tim. Därför förordar\r\nman, hör och häpna, en parallellbro för lokaltrafiken.\r\nDet är inte så billigt att bygga parallella broar i\r\ndag. Det skulle bli en liten nätt affär på ungefär 330\r\nmiljoner. Man förordar alltså en lösning som är 265\r\nmiljoner kronor dyrare. Inte nog med det, man har\r\nfräckheten att tala om för Södertälje kommun att skall\r\nman kunna få en lösning på trafikproblemen, så får\r\nkommunen kasta fram pengar - i det här fallet 65\r\nmiljoner kronor.\r\nJag anser att detta visar att Vägverkets\r\nbedömningar ibland är ganska horribla. Det finns\r\nmöjligheter att spara, om regeringen ger bättre och\r\nklarare direktiv om hur pengar skall användas. Även\r\npå dessa områden måste det mest ekonomiska och\r\neffektiva gälla.\r\nNaturligtvis borde Vägverket ha direktivet att om\r\nman kan lösa problem för lokaltrafiken, så skall man\r\ngöra det när det gäller så enkla åtgärder som att sänka\r\nhastigheten samt bygga av- och påfarter till en\r\nmotorväg utan att det orsakar någon risk för\r\ntrafiksäkerheten, vilket det inte skulle göra i det här\r\nfallet.\r\nDessa pengar skulle t.ex. kunna användas till de\r\nenskilda vägar som Vägverket nu inte anser sig ha råd\r\nmed.\r\nI Södertälje har politiker fått stora skrämselhickan\r\nför att Vägverket varit så konsekvent emot av- och\r\npåfarter. Trots att det har diskuterats mycket, har man\r\ni kommunen efter mycket starka påtryckningar känt\r\natt man måste acceptera denna bro och också ta 65\r\nkommunala miljoner till denna. Inte nog med det,\r\nVägverket kräver också att kommunen, när så behövs,\r\nskall satsa pengar på anslutningsvägar. Det kommer\r\natt kosta ungefär ytterligare 50 miljoner, detta i en\r\nkommunal ekonomi som, vilket vi alla vet, är ytterst\r\nansträngd.\r\nSödertälje är en kommun som numera inte\r\nerbjuder barnomsorgsplatser till föräldralediga, utan\r\nde tvingas ha syskonen hemma. Vi kan se\r\nförsämringar på många andra områden, t.ex. på den\r\nsociala sidan där vi har mycket stora problem.\r\nSödertälje är en kommun med mycket höga sociala\r\nkostnader.\r\nJag har skrivit denna motion framför allt för att\r\ninformera regeringen om Vägverkets bedömningar\r\noch om hur lättvindigt man faktiskt hanterar pengar i\r\ndag. Ibland får man en känsla av att Vägverket har så\r\nmycket pengar att man har svårt att göra av med dem.\r\nJag anser att trafiksatsningar kan vara nödvändiga,\r\nmen de skall vara effektiva och ekonomiskt vettiga.\r\nFinns det en bro som kan användas för lokaltrafik,\r\nskall man naturligtvis göra det.\r\nJag vet att vi i den här församlingen inte hanterar\r\n- som det heter - detaljfrågor av det här slaget. Men\r\nvi hanterar den alltmer besvärliga ekonomin, och\r\ndetta är ett exempel på hur jag anser att miljoner inte\r\nskall användas. Jag hoppas att regeringen tittar\r\nnoggrant på förslaget om att lösa ett trafikproblem\r\noch ser till att ompröva Vägverkets beslut.</pre><pre>Anf.  65  RAGNHILD POHANKA (mp)\r\nFru talman! Vi riksdagsledamöter är här för att\r\nföra rikspolitik och för Sveriges skull. Men vi är\r\nockså valda i våra valkretsar för att i principiellt\r\navseende föra fram länsfrågor med lokala exempel.\r\nDetta är en del i vårt uppdrag. Härmed vill jag betona\r\nen riksdagsledamots rätt och skyldighet att föra fram\r\npolitiska frågor i detta forum.\r\nFru talman! I fråga om väginvesteringarna har\r\nMiljöpartiet en motion, A442. Där står om en\r\ninriktning som bör bli föremål för en radikal\r\nomprövning. Det bör resultera i att satsningar på\r\nmotorvägar och i vissa fall även 13-metersvägar\r\nminskar till förmån för upprustning av mindre vägar,\r\nlänsvägar, grusvägar och vägnätet i övrigt.\r\nI går nämnde Karl-Erik Persson att moraset kunde\r\nvar här snart. Men det är redan här. Det var på TV\r\nhäromkvällen, i Mittnytt. Man kan inte åka på\r\nvägarna i norra Dalarna. De är över huvud taget inte\r\nfarbara, så dåliga är vägarna. De behöver verkligen\r\nrustas upp. Dessutom är de några av Sveriges mest\r\ntrafikerade vägar, eftersom vi har Sälenfjällen och\r\nIdre.\r\nI Dalarna planeras en del större vägprojekt,\r\nBergslagsdiagonalen och 13-metersväg till Falun från\r\nBorlänge. Där vill vi inte bygga ut varken en\r\nmotorväg eller ens till en 13-metersväg hela vägen till\r\nFalun. Man har beräknat kostnaden till ca 300\r\nmiljoner kronor. Det blir säkert dyrare.\r\nMen vissa delar behöver förbättras, som inom\r\nandra områden i Sverige. Men satsningar behövs både\r\npå mindre vägar och på pendeltåg Falun-Borlänge,\r\nmed ett nytt spår, något som kommer upp i TU19\r\nnästa vecka.\r\nVi har bl.a. en infart till Dala airport som kostar\r\n40-50 miljoner. Den är påbörjad så det är för sent att\r\ngöra någonting åt den. Vi vet att antalet\r\nflygpassagerare från Borlänge till Stockholm har mer\r\nän halverats. Så den här infarten behövs inte\r\negentligen. När riktlinjerna drogs upp var det ett\r\nökande antal flygresenärer. Men nu har vi fått X2000.\r\nNu kommer vi snabbt till Stockholm. Vi behöver inte\r\nalls åka något flyg.\r\nJag yrkar bifall till reservation 7, mom. 4.\r\nJag skulle också ha velat yrka bifall till motion\r\nT318, men varken yrkande 1 eller yrkande 2 finns\r\nmed i någon reservation. Men vi står bakom dem.\r\nJag stöder Ulf Björklund som vill att en förbifart\r\ntill Ludvika skall bli en sak för riksdagens revisorer.\r\nJag skall föredra litet ur vår fyrpartimotion när det\r\ngäller förbifarten i Ludvika.\r\nDet finns långt gående planer på att dra riksväg 60\r\nrakt genom Ludvika. Enligt planerna skall en modern\r\nstamväg dras genom ett endast 60 m brett vägreservat,\r\ntillskapat 1950. Det kommer att få väldiga\r\nmiljökonsekvenser för områdena runt omkring. Det är\r\nhelt förkastligt.\r\nDet vi yrkar i den här motionen, med anledning av\r\natt man förstör ovärderliga naturvärden, är att\r\nriksdagen hos regeringen begär att Vägverket får i\r\nuppdrag att utreda alternativa dragningar av riksväg\r\n60 utanför Ludvika tätort och att riksdagen skall anta\r\nvad i motionen anförts om att beakta\r\nmiljökonsekvenserna av alternativa dragningar av\r\nriksväg 60.\r\nVi står bakom de här i allra högsta grad och jag\r\ntror att jag delar den uppfattningen med flera andra\r\ntalare. Ulf Björklund höll ett anförande i går och jag\r\ntror att Hans Andersson kommer att göra det i dag.\r\nDet gäller den här Ludvikavägen som har ältats i\r\nmånga år. Det visar att det finns en sådan stor\r\nopposition att jag tror att det inte går att genomföra\r\nbygget som man har planerat. Man måste skapa en ny\r\nväg utanför staden. Men där är också stora svårigheter\r\nför sjösystem och miljöfrågor, men det finns\r\nalternativ där som innebär minimal påverkan jämfört\r\nmed de nu planerade.</pre><pre>Anf.  66  LENNART NILSSON (s)\r\nFru talman! Under 45 år har man planerat att\r\nbygga ut E 6:an bl.a. genom Bohuslän. Orsaken till att\r\nman inte har byggt ut i den takt som det har funnits\r\nönskemål om, bl.a. av trafikskäl, har naturligtvis varit\r\natt vi i vårt land under den här perioden har byggt\r\nvägar inte utifrån trafikmängd och annat utan även av\r\nregionalpolitiska skäl. Det må naturligtvis vara hänt\r\noch även viktigt att man gör det.\r\nDet är bara att konstatera att E 6 är en Europaväg\r\nsom utnyttjas av enormt stor och tung trafik, bl.a. går\r\n50-60 % av Norges export på den här vägen. Det kan\r\nman tycka illa om, det kan man tycka bra om. Men\r\nfaktum är att Europaväg 6 är under all kritik.\r\nMed utgångspunkt från de formuleringar som\r\nriksdagen tidigare har gjort när det gällt att bygga ut\r\nE 6 till motorväg fram till norska gränsen kan man\r\nnotera att det har funnits en bred uppslutning kring\r\ndet här, inte minst i Bohuslän, även om man när man\r\nstuderar massmedier och rikstidningar kan tro att det\r\nfinns en enorm folkstorm mot ett vägbygge som\r\nhandlar om att bygga ut E 6 till motorväg. Det\r\nstämmer inte. Ofta har de som har protesterat kommit\r\nfrån andra trakter av landet för att visa att man inte\r\nskall göra något för samhällsutvecklingen.\r\nNär man nu diskuterar att förändra målstandarden\r\nutgår jag ifrån att man måste bedöma utbyggnaden av\r\nE 6 till motorväg utifrån trafikpolitiska, miljömässiga\r\noch andra skäl. Det sker årligen åtskilliga dödsfall på\r\nden här vägen.\r\nBohuslän är ett sådant landskap som gör att det\r\ntyvärr blir dyrare att bygga väg i Bohuslän än att\r\nbygga väg i Skåne. Bohuslän är ett landskap som\r\nbestår av dalar. Det handlar om jordskredsrisker, man\r\nskall ta sig över vattendrag osv. Det innebär att det\r\nblir dyrare att bygga väg. Det tycker jag att det finns\r\nanledning att ta hänsyn till, med tanke på den\r\ntrafikmängd som finns på den här vägen. Därför\r\nhoppas jag nu att man snabbt kan fatta beslut om hur\r\ndet här skall se ut.\r\nNu pågår en diskussion. Vägverket har gjort en\r\ndel utredningar utifrån olika utgångspunkter för att i\r\nförsta steget fatta beslut om hur förbindelsen över\r\nUddevalla skall gå. Då handlar det framför allt om\r\nleden Sunninge-Sund, som innebär att man sparar 13\r\nkm väg mellan Göteborg och Oslo. Det innebär en rad\r\nvinster för att minska olycksfallsrisker m.m.\r\nMan måste någon gång bestämma sig och det är\r\nangeläget. Man kan inte hålla på och förändra\r\nförutsättningarna. Det innebär problem för många\r\nmänniskor som finns utefter de sträckor det här\r\nhandlar om. Vi måste alltså någon gång försöka fatta\r\nbeslut om hur det skall se ut.\r\nÄven om det nu finns en del motstånd mot det här\r\nhar de stora partierna, i varje fall i vårt område, en\r\nbred uppslutning kring att det måste ske en utbyggnad\r\nav E 6 till motorväg utifrån ekonomiska skäl,\r\ntrafikpolitiska skäl och miljöskäl. Motorvägen i det\r\nhär landskapet går att göra rakare. Den kräver mindre\r\nutrymme i form av mark, eftersom man kan bygga en\r\nmotorväg litet krokigare än om man bygger en 13-\r\nmetersväg.\r\nVi tycker alltså att det nu är dags att man uppfyller\r\nde här målsättningarna. Sedan kan vi naturligtvis av\r\nsamhällsekonomiska skäl vara medvetna om att det\r\nkanske inte kommer i den takt som vi vill. Men det får\r\nvi naturligtvis acceptera. Men vi tror att det är viktigt\r\natt E 6:an byggs ut till motorväg, inte minst med tanke\r\npå den enorma trafikmängd och de olycksfall som\r\nförekommer på den här vägsträckan. Naturligtvis ser\r\nvi det här som ett led i en näringspolitiskt viktig\r\nsatsning för att kunna klara de delar av norra\r\nBohuslän som har det besvärligt av\r\nsysselsättningspolitiska skäl.</pre><pre>Anf.  67  ELISA ABASCAL REYES (mp)\r\nreplik\r\nFru talman! Jag är förvånad. Lennart Nilsson\r\nborde känna till att Västkusten är en ansträngd region.\r\nEtt kännetecken för Västkusten är att där inte finns\r\nsamma jordmån som i Stockholmsregionen.\r\nJag tycker att Lennart Nilssons inlägg var ganska\r\ndiffust. Å ena sidan ja, å andra sidan nej eller kanske.\r\nDet måste vara klara linjer för hur man skall bygga.\r\nDär håller inte argumentet att en motorväg skulle vara\r\nmiljövänligare. Folk tenderar att höja hastigheterna på\r\nmotorvägar.</pre><pre>Anf.  68  PER LAGER (mp) replik\r\nFru talman! Det är faktiskt snarare tvärtom,\r\nLennart Nilsson. Den samhällsekonomiska\r\nolönsamheten är klar för Bohuslän på lång sikt med\r\nen fortsatt motorväg. Det gäller framför allt om man\r\ntittar på samhället i stort och därmed också räknar\r\nmed naturen, som är nära nog utslagen i vårt\r\nlandskap.\r\nEn motorväg är inte en miljösatsning. Det är\r\ntvärtom. När Lennart Nilsson däremot talar om\r\nolycksriskerna kan antalet olyckor på en motorväg\r\nvisst minska. Men det kan ske på många andra sätt,\r\nsom bl.a. statsrådet nämnde i går, t.ex. med skilda\r\nplankorsningar m.m.\r\nEn motorväg är att bygga fast sig i ett system som\r\nvi borde ha lämnat för länge sedan. Just vid\r\nSunninge-Sund går en gräns där vi går in på ett\r\nriksintressant område med en oerhört känslig natur\r\nmed vatten och geologiskt intressanta ställen som vi\r\nkommer att förstöra med en motorväg, som jag\r\nnämnde här i går.\r\nDet är dags att sätta stopp för motorvägen och i\r\nstället se till att vi satsar på järnvägen och\r\nkustsjöfarten. Det är det vi har sagt att vi skall göra,\r\ninte att bygga vidare på den stora motorvägen. Därför\r\ntycker jag också att det är intressant att statsrådet i går\r\nnämnde omprövningen av målstandarden och att 13-\r\nmetersvägarna i stället bör få företräde.</pre><pre>Anf.  69  LENNART NILSSON (s) replik\r\nFru talman! Jag tror det är dags att avliva myten\r\nom att det är själva vägen som är orsaken till\r\nproblemen. Det upprepas här tydligt från\r\nmiljöpartister i vartenda anförande att det är själva\r\nvägen som är problemet. Ett av problemen med\r\nmiljön i Bohuslän är utsläpp som kommer från\r\nkontinenten och som kräver internationella\r\növerenskommelser.\r\nDet är inte vägen i sig som utgör miljöproblemet,\r\nutan det är möjligtvis bilen. Det gäller då att se till att\r\nvi får bilar som är miljövänliga. Vi kan naturligtvis\r\nhålla på att drömma om att bilen inte skulle vara ett\r\nredskap, ett instrument, för att öka friheten för\r\nmänniskor. Men bilen ger en möjlighet för människor\r\natt kunna bo kvar bl.a. i norra Bohuslän och kunna ta\r\nsig till jobbet i Göteborg, Uddevalla eller på andra\r\norter.\r\nBilen ger alltså människor en möjlighet att kunna\r\nleva, bo och verka i dessa regioner. Det är därför inte\r\nvägen som är problemet, utan det handlar om andra\r\nfaktorer. Det tycker jag är väldigt viktigt att komma\r\nihåg.\r\nMotorvägen i sig gör att trafiken lättare tar sig\r\nfram. Om man nu kör för fort och släpper ut för\r\nmycket får man reglera hastigheten efter det.\r\nMotorvägen innebär att det blir mer lättillgängligt att\r\nta sig fram. Det blir inte som nu stora trafikproppar,\r\ninte minst varje sommar, där trafiken står och spyr ut\r\navgaser och fördärvar miljön inte bara i Bohuslän\r\nutan också i andra delar av landet därför att\r\ntillgänglighet inte finns. Det är inte motorvägen i sig\r\nsom det är fel på, utan det handlar om andra faktorer.\r\nDet är där vi skall åtgärda problemen.</pre><pre>Anf.  70  PER LAGER  (mp) replik\r\nFru talman! Jag antar att Lennart Nilsson har läst\r\nden rapport som Vägverket gav ut nu senast i mars\r\n1995 och som var efterfrågad av regeringen. Där har\r\nman inte tagit upp de alternativ som regeringen ville\r\nha, nämligen en annan sträckning runt Uddevalla, dvs.\r\nen koppling till den nuvarande E 6:an.\r\nDet är märkligt att nämna att Miljöpartiet på något\r\nsätt skulle vara emot miljösatsningar när vi är emot\r\nden stora motorvägen. Det är tvärtom, Lennart\r\nNilsson. Jag fick i varje fall den uppfattningen att\r\nLennart Nilsson menade det.\r\nSatsningen på vägtrafik är någonting som vi skall\r\nkomma ifrån. Jag tror att vi alla på något sätt i\r\ngrunden är överens om det. De tunga transporterna\r\nskall ske på järnväg och i vårt landskap med hjälp av\r\nkustsjöfarten. Att göra det lättare och bädda för en\r\nökad trafik är inte en satsning på miljön, det är\r\ntvärtom.\r\nJag kan bara konstatera att vi har oerhört olika\r\nutgångslägen och värderingar när det gäller miljön.\r\nSedan tror jag att just E 6:an och de stora\r\nmotorvägarna är system för att bygga samman de\r\nstora metropolerna i Europa, Lennart Nilsson, och\r\ninte någon hjälp för oss i Bohuslän att ta oss fram och\r\ntillbaks. Det har helt andra syften.</pre><pre>Anf.  71  LENNART NILSSON (s) replik\r\nFru talman! Jag kan bara konstatera att dåliga och\r\nkrokiga vägar aldrig kan vara bra för miljön. Om man\r\nbygger en väg över Sunninge-Sund som är 13 km\r\nkortare innebär det naturligtvis en miljövinst.</pre><pre>Anf.  72  BÖRJE NILSSON (s)\r\nFru talman! Mitt inlägg skall handla om E 22:an,\r\nsom går tvärs igenom Skåne. Här har statsrådet\r\ntvärtemot tidigare ställningstagande förordat att\r\nmålstandarden skall vara 13 m med rätt att avvika då\r\ndet är uppenbart att en avvikelse skulle innebära\r\nbetydande samhällsekonomiska effektivitetsvinster.\r\nE 22 är en viktig pulsåder i sydöstra Sverige via\r\nKarlskrona och Kristianstad till Malmö. E 22:an\r\nkommer också att väsentligt öka i betydelse i\r\nframtiden. Då riksdagen våren 1994 fastställde de\r\nlångsiktiga investeringsplanerna för vägnätets\r\nutbyggnad hade E 22:an en mycket hög\r\nprioriteringsgrad.\r\nVi finner nu regeringens förslag om en\r\nstandardförsämring av E 22 mycket olycklig med\r\nhänsyn till vägens stora betydelse för trafiken i hela\r\nsödra Sverige. Vi har uttryckt våra synpunkter i en\r\nmotion, T341, och menar att mycket talar för att\r\nmotorväg bör byggas på sträckan Kristianstad-\r\nMalmö. Vi förutsätter att regeringen gör en noggrann\r\nsamhällsekonomisk bedömning av fördelarna med\r\nmotorväg på denna sträcka innan beslut om\r\nmålstandard fattas.\r\nJag ser i betänkandet att utskottet har ägnat\r\nmycket tid åt den här frågan och gjort en grundlig\r\nbehandling och också tagit till sig våra argument,\r\nvilket vi vill tacka för. Utskottet håller fast vid att inte\r\nminst trafiksäkerhetsskäl talar för att det kan vara\r\nlönsamt att på sikt bygga ut flera av de\r\nstamvägsavsnitt som regeringen aktualiserat till\r\nmotorvägsstandard.\r\nUtskottet konstaterar också att motionen i allt\r\nväsentligt är tillgodosedd. Jag tolkar utskottet på det\r\nsättet att det inte nu, i motsats till statsrådet, vill binda\r\nsig för en målstandard för E 22:an utan först efter\r\nytterligare samhällsekonomiska och trafiktekniska\r\nbedömningar.\r\nVi tycker att man har resonerat klokt i utskottet.\r\nDet är nu viktigt att detta utskottets ställningstagande\r\nfår ligga till grund för en fortsatt handläggning av den\r\nhär frågan.</pre><pre>Anf.  73  HANS ANDERSSON (v)\r\nFru talman! Jag brukar inte hålla anföranden om\r\nlokalpolitiska företeelser. Jag tycker det är viktigt att\r\nvi i riksdagens talarstol talar om det som tillhör\r\nriksdagens område. Den fråga jag tänkte nämna litet\r\ngrand om, och som har berörts tidigare, gäller riksväg\r\n60 vid Ludvika och har formulerats i motion T318.\r\nDet är egentligen inte någon lokal fråga, utan jag vill\r\ngöra riksdagen uppmärksam på att det är en\r\nprincipiell fråga. Våra yrkanden i flerpartimotionen\r\ninnebär inte att vi vill ha pengar. Vi vill inte ha något\r\nbyggt nu som inte skulle byggas.\r\nVi vill att Vägverket skall ha i uppdrag att utreda\r\nen förbifart förbi Ludvika. Vi vill att det skall göras\r\npå grundval av miljökonsekvensbeskrivningar. Detta\r\nhar inte skett.\r\nI går när lyssnade jag på kommunikationsminister\r\nInes Uusmann som starkt betonade miljöansvaret när\r\ntrafikpolitiken skall byggas upp blev jag glad. Men\r\nVägverkets bedömningar och Vägverkets\r\ntraditionalism skiljer sig från detta. Det gäller även\r\ndet som kan förekomma i kommunfullmäktige och i\r\nen traditionell kommunstyrelse som tycker att ett\r\nvägreservat från 1950 - det är 45 år sedan - skall\r\nutnyttjas. Det baserades på en helt annan stadsbild\r\noch helt andra värderingar.\r\nSedan 1950 har staden Ludvika byggts just kring\r\ndet som var ett bara 60 meter brett vägreservat. Det\r\nfinns villor, hyreshus, skolor och daghem. Här skall\r\nvägen gå tvärs över sjöar rakt genom Ludvika. Allt\r\ntalar emot detta. Om 10 eller 20 år kommer man att\r\nsäga: Hur kunde man göra så, vem kunde stoppa det\r\noch varför kunde det inte stoppas?\r\nVi har väckt frågan här i riksdagen därför att vi\r\nhar velat ha riksdagens uttalande om att Vägverket\r\nmåste ta det som är uttalat i direktivet till\r\nKommunikationsutredningen på allvar. Det betonar\r\nRolf Annerberg ofta i sina uttalanden. Det som är\r\nuttalat efter Riomötet är principerna som ligger\r\ninbakade i Agenda 21.\r\nDet handlar om allergier, buller och om att inte få\r\nbarriärer som stör både synintryck och möjligheter att\r\nröra sig. Det handlar om att inte fördärva riksintressen\r\nav naturtyp och av annan typ. I Ludvikafallet lyckas\r\nman förstöra allt. Detta är en gammal seg fråga.\r\nVägverket har malt den. Det finns gamla traditionella\r\nbeslut från Ludvika kommun.\r\nJag skulle vilja lägga ett yrkande när det gäller\r\ndetta, men min extrema lojalitet med fru talmannen\r\nförbjuder mig att gör det. Jag ser att det inte heller\r\nfinns någon reservation i betänkandet. På s. 36 står\r\ndet att utskottet avstyrker regelmässigt och\r\nsummariskt motionsyrkanden av denna typ. De får\r\ningen reell behandling.\r\nJag vill påstå att detta är en principiell fråga som\r\negentligen säger att lokalt ute i landet tar inte\r\nmyndigheter det ansvar som myndigheter skall göra\r\nom de vill följa de principer för\r\nkommunikationsutbyggnad som riksdagen har ställt\r\nsig bakom och som Sverige har ställt sig bakom\r\ngenom att anta skrivningarna i Riokonventionen.\r\nJag hoppas att man kan komma till skott ändå. Jag\r\nhoppas att vi med opinionens makt och genom att\r\nfrågan också är väckt med stort allvar här i riksdagen\r\nkan tvinga Vägverket att göra en ny utredning och en\r\nriktig utredningen. Det finns alternativ, men de\r\nhamnar några kilometer utanför Ludvika stad. Då får\r\nman gå söder om sjöarna.\r\nMed tanke på att det nu finns en plan som bygger\r\npå att vi skall förstärka vägen från Örebro genom\r\nDalarna upp till Gävle skall man inte bygga in den i\r\nen stad som sker i Ludvika. Man skall dra den\r\nutanför. Men då finns det traditionella intressen som\r\ntror att Ludvika dör om vägen går utanför. Hur skall\r\ndet då gå för köpmännen? Då är det väl bättre att\r\nbilköerna stannar och att man kan gå in och köpa\r\nkorv, ost och en kavaj och gynna den lokala\r\nköpenskapen. Detta är gammalt toktänkande. Man\r\nförstör en stad och gör den oattraktiv. Vi kommer att\r\nfå alla de allergier som följer med luftföroreningar.\r\nDärför vädjar jag, även om jag med respekt för\r\nriksdagens arbetsformer inte yrkar, att man ställer sig\r\nbakom vårt krav på en rejäl utvärdering som tar\r\nmiljöpolitiska skäl på allvar. Jag hoppas att vi kan\r\nhitta en verklig förbifart så att det inte blir en\r\ngenomfart på en stor riksväg som ingår i det\r\nnationella stamnätet genom en tätort.\r\nMed dessa ord, och en halv minut innan jag\r\nbehöver, vill jag avsluta utan att formellt yrka något.\r\nMen i anden är jag stark, fru talman. Tack för ordet!</pre><pre>Anf.  74  ELISA ABASCAL REYES (mp)\r\nreplik\r\nFru talman! Som Hans Andersson säger har man\r\ninte lyckats uppfylla flera av de krav som framförts i\r\nAgenda 21. De gäller bl.a. det om\r\nförsiktighetsprincipen. Man kan även nämna\r\nklimatkonventionen. Där har man inte lyckats med\r\nnågonting. Man har alltså inte lyckats uppnå de mål\r\nsom man har ställt sig bakom.\r\nMiljöpartiet är det parti som har skrivit något om\r\ndirektiv för Vägverket, vilket i princip saknas i dag.\r\nDet är mycket farligt när det kommer formuleringar\r\nfrån utskottet om att man summariskt skall avstyrka\r\nyrkanden eftersom riksdagen inte lägger sig i. Vilken\r\nmöjlighet får då andra instanser att uttala sig?\r\nJag vill anknyta till det som Hans Andersson sade\r\nom den situation som finns i Ludvika där man inte\r\nkan hävda sig. Jag hoppas på samarbete med Hans\r\nAndersson för att kunna ge Vägverket ordentliga\r\ndirektiv i framtiden.</pre><pre>Anf.  75  HANS ANDERSSON (v) replik\r\nFru talman! Jag delar Elisa Abascal Reyes\r\nuppfattning i den här frågan. Jag tackar för stödet i\r\nanden. Jag skall låta det bli ett stöd i kampen mot att\r\nden här vägen över huvud taget skall kunna realiseras.\r\nOm det inte går att prata får man väl göra det på andra\r\nsätt.</pre><pre>Anf.  76  JAN-OLOF FRANZÉN (m)\r\nFru talman! Jag skall fatta mig ganska kort. Jag\r\nhar avlyssnat debatten vad gäller anslag till de\r\nenskilda vägarna i landet och vill gärna ge min syn på\r\ndessa vägars betydelse för vårt lands ekonomi.\r\nPå dessa vägar transporteras i de flesta fall\r\nSveriges gröna guld, skogen. Ingen i denna kammare\r\nvill väl förhindra att denna för vårt land så viktiga\r\nråvara kommer fram till sin destinationsplats. Även\r\ndagliga transporter av livsmedel, skolbilar och post\r\nfärdas på det enskilda vägnätet.\r\nFru talman! Jag känner väl till det statsfinansiella\r\nläget. Men att mer än halvera bidraget till de enskilda\r\nvägarna är det samma som att lägga en död hand över\r\nstora areella områden i vårt land.\r\nJag tror, trots vår för dagen så dåliga ekonomi, att\r\nvi måste se ljust på framtiden. Då kommer våra\r\nmindre vägnät att spela en mycket stor roll inte bara\r\nför de människor som bor vid det enskilda vägarna\r\nutan också för den ökande turism som kommer till\r\nvårt land.\r\nMed detta, fru talman, vill jag instämma i Ulla\r\nLöfgrens tidigare yrkande.</pre><pre>Överläggningen var härmed avslutad.\r\nBeslut</pre><pre>JoU13 Statsbudgeten för budgetåret 1995/96\r\n(Justitiedepartementet, Jordbruksdepartementet\r\noch Näringsdepartementet)\r\nMom. 1 (den svenska jordbrukspolitiken)\r\n1. utskottet\r\n2. res. 1 (m)\r\nKammaren biföll utskottets hemställan med\r\nacklamation.</pre><pre>Mom. 12 (skötsel av åkermark)\r\n1. utskottet\r\n2. res. 10 (mp)\r\nVotering:\r\n264 röster för utskottet\r\n12 röster för res. 10\r\n73 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  140 s, 57 m, 20 c, 21 fp, 17 v, 9 kds\r\nFör res. 10:    1 m, 11 mp\r\nFrånvarande:    21 s, 22 m, 7 c, 5 fp, 5 v, 7 mp, 6\r\nkds\r\nCarl Fredrik Graf (m) anmälde att han avsett att rösta\r\nja men markerats ha röstat nej.</pre><pre>Mom. 22 (stöd till avbytarverksamhet m.m.)\r\n1. utskottet\r\n2. mot. Jo262 yrk. 10 och Fi216 yrk. 19 delvis (kds)\r\nKammaren biföll utskottets hemställan med\r\nacklamation.</pre><pre>Mom. 32 (regionala stöd till jordbruket)\r\n1. utskottet\r\n2. mot. Jo263 yrk. 6 (kds)\r\nKammaren biföll utskottets hemställan med\r\nacklamation.</pre><pre>Mom. 53 (fördelning av mjölkkvoter)\r\n1. utskottet\r\n2. res. 38 (m)\r\nVotering:\r\n197 röster för utskottet\r\n88 röster för res. 38\r\n64 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  140 s, 20 c, 17 v, 11 mp, 9 kds\r\nFör res. 38:    66 m, 22 fp\r\nFrånvarande:    21 s, 14 m, 7 c, 4 fp, 5 v, 7 mp, 6\r\nkds</pre><pre>Mom. 54 (mjölkkvoter och arrenden)\r\n1. utskottet\r\n2. res. 39 (v)\r\nVotering:\r\n267 röster för utskottet\r\n17 röster för res. 39\r\n1 avstod\r\n64 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  140 s, 66 m, 20 c, 22 fp, 10 mp, 9\r\nkds\r\nFör res. 39:    17 v\r\nAvstod:         1 mp\r\nFrånvarande:    21 s, 14 m, 7 c, 4 fp, 5 v, 7 mp, 6\r\nkds</pre><pre>Mom. 69 (Statens växtsortnämnd)\r\n1. utskottet\r\n2. res. 41 (mp).\r\nVotering:\r\n255 röster för utskottet\r\n28 röster för res. 41\r\n66 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  139 s, 65 m, 20 c, 22 fp, 9 kds\r\nFör res. 41:    17 v, 11 mp\r\nFrånvarande:    22 s, 15 m, 7 c, 4 fp, 5 v, 7 mp, 6\r\nkds</pre><pre>TU18 Vägverket\r\nMom. 1 (bolagisering av Vägverkets\r\nproduktionsdivision)\r\n1. utskottet\r\n2. res. 1 (m).\r\nVotering:\r\nKammaren biföll utskottets hemställan genom\r\nuppresning.</pre><pre>Mom. 4 (väginvesteringarnas allmänna inriktning,\r\nstamvägnätets utbyggnadstakt och vissa\r\nstamvägsavsnitts målstandard)\r\n1. utskottet\r\n2. res. 6 (v)\r\n3. res. 7 (mp)\r\nFörberedande votering:\r\n24 röster för res. 6\r\n11 röster för res. 7\r\n248 avstod\r\n66 frånvarande\r\nKammaren biträdde res. 6.\r\nHuvudvotering:\r\n227 röster för utskottet\r\n26 röster för res. 6\r\n19 avstod\r\n77 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  137 s, 58 m, 3 c, 21 fp, 8 kds\r\nFör res. 6:     17 v, 9 mp\r\nAvstod:         2 m, 14 c, 2 mp, 1 kds\r\nFrånvarande:    24 s, 20 m, 10 c, 5 fp, 5 v, 7 mp, 6\r\nkds\r\nBirgit Henriksson (m) anmälde att han avsett att rösta\r\nja men markerats ha avstått från att rösta.</pre><pre>Mom. 6 (drift och underhåll av statliga vägar m.m.)\r\n1. utskottet\r\n2. res. 10 (m)\r\n3. res. 11 (c)\r\nFörberedande votering:\r\n66 röster för res. 10\r\n19 röster för res. 11\r\n196 avstod\r\n68 frånvarande\r\nKammaren biträdde res. 10.\r\nHuvudvotering:\r\n187 röster för utskottet\r\n65 röster för res. 10\r\n30 avstod\r\n67 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  140 s, 1 m, 20 fp, 8 v, 10 mp, 8 kds\r\nFör res. 10:    65 m\r\nAvstod:         20 c, 2 fp, 6 v, 1 mp, 1 kds\r\nFrånvarande:    21 s, 14 m, 7 c, 4 fp, 8 v, 7 mp, 6\r\nkds</pre><pre>Mom. 8 (anslag till Byggande av vägar)\r\n1. utskottet\r\n2. res. 13 (c)\r\nVotering:\r\n177 röster för utskottet\r\n20 röster för res. 13\r\n82 avstod\r\n70 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  139 s, 4 m, 21 fp, 5 v, 8 kds\r\nFör res. 13:    20 c\r\nAvstod:         59 m, 11 v, 11 mp, 1 kds\r\nFrånvarande:    22 s, 17 m, 7 c, 5 fp, 6 v, 7 mp, 6\r\nkds</pre><pre>Mom. 13 (bidrag till drift och byggande av enskilda\r\nvägar m.m.)\r\n1. utskottet\r\n3. res. 18 (c, mp)\r\nVotering:\r\n181 röster för utskottet\r\n41 röster för res. 18\r\n63 avstod\r\n64 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  140 s, 4 m, 21 fp, 16 v\r\nFör res. 18:    20 c, 1 fp, 11 mp, 9 kds\r\nAvstod:         62 m, 1 v\r\nFrånvarande:    21 s, 14 m, 7 c, 4 fp, 5 v, 7 mp, 6\r\nkds</pre><pre>Mom. 18 (saltning av vägar)\r\n1. utskottet\r\n2. res. 19 (mp)\r\nVotering:\r\n253 röster för utskottet\r\n22 röster för res. 19\r\n3 avstod\r\n71 frånvarande\r\nKammaren biföll utskottets hemställan.\r\nPartivis fördelning av rösterna:\r\nFör utskottet:  138 s, 63 m, 20 c, 19 fp, 13 v\r\nFör res. 19:    3 fp, 1 v, 10 mp, 8 kds\r\nAvstod:         1 s, 2 m\r\nFrånvarande:    22 s, 15 m, 7 c, 4 fp, 8 v, 8 mp, 7\r\nkds</pre><pre>Övriga moment\r\nKammaren biföll utskottets hemställan.\r\nMeddelande om aktuell debatt</pre><pre>Anf.  77  ANDRE VICE TALMANNEN\r\nJag får anmäla att Kristdemokraternas\r\nriksdagsgrupp framställt önskemål om aktuell debatt\r\nom det oprovocerade våldet.\r\nTalmannen har beslutat att sådan debatt skall\r\nanordnas onsdagen den 26 april kl. 9.00.</pre><pre>Den inkomna skrivelsen hade följande lydelse:</pre><pre>Till talmannen\r\nFör kristdemokraternas räkning vill jag härmed\r\nhemställa om en särskild riksdagsdebatt om det\r\noprovocerade våldet.\r\nEtt antal händelser med inslag av allt grövre våld\r\nhar på senare år drabbat Sverige varav en del fall\r\nröner stor medial uppmärksamhet. Det tycks som om\r\nvåldet ökar både vad gäller utbredning och karaktär.\r\nDet går självfallet inte att peka ut en enda orsak till\r\ndet grova våldet - och inte en eller ett par åtgärder\r\nsom hastigt skulle stoppa våldshändelserna.\r\nNu förs en diskussion på arbetsplatser, i hemmen\r\noch i offentlig debatt omkring våldets omfattning,\r\norsaker och möjligheterna att motverka detta. I\r\nriksdagen bör också en debatt på detta tema komma\r\ntill stånd med debattörer på hög nivå, helst\r\npartiledarnivå, Det är bakgrunden till vår begäran.\r\nStockholm den 20 april 1995\r\nFör kristdemokraterna\r\nGöran Hägglund</pre><pre>7 §   Köp av kollektivtrafik</pre><pre>Föredrogs\r\nTrafikutskottets betänkande 1994/95:TU19\r\nKöp av kollektivtrafik (prop. 1994/95:100 delvis)</pre><pre>Anf.  78  BIRGITTA WISTRAND (m)\r\nHerr talman! Jag vill börja med att yrka bifall till\r\nmoderaternas reservation nr 1.\r\nNär länsstyrelserna för några år sedan gjorde sina\r\nförsta planer över framtida trafik visade det sig, om\r\nman lade samman de olika planerna, att förslagen\r\nfaktiskt hade gjorts på en befolkning på 80 miljoner.\r\nSom ni vet har Sverige bara tiondelen så stor\r\nbefolkning, dvs. 8 miljoner. Och tack och lov för det!\r\nMen det är bra med många invånare om man vill\r\nplanera för kollektivtrafik på räls, därför att den\r\ntrafiken är både dyrbar och kräver stora investeringar\r\nmen också ett stort befolkningsunderlag, om den skall\r\nlöna sig och bli effektiv.\r\nIbland får jag en känsla av att årets motionärer\r\ntycker att Sverige har just 80 miljoner invånare, precis\r\nsom länsplanerarna på sin tid tyckte, när jag läser om\r\nall den trafik som motionärerna tycker att staten skall\r\nköpa.\r\nDet var den borgerliga regeringen som började\r\navreglera järnvägstrafiken och konkurrensutsätta den.\r\nDet fick med en gång mycket goda resultat. Men\r\ntyvärr kom i höstas beskedet från den nya\r\nsocialdemokratiska regeringen att den här\r\navregleringen skulle avstanna. Som skäl angav man\r\natt det saknades totala analyser av vad som skulle ske\r\nnär konkurrensutsättningen kom i gång.\r\nJag bara frågar: När var det så att man kunde göra\r\nen total analys av vad som skulle hända när man\r\nfattade ett visst beslut?\r\nJag tycker att vi har nog med exempel på vad\r\nkonkurrensutsättning betyder. Vi kan bara titta på\r\nflyget, där det betydde såväl effektivare trafik och mer\r\ntrafik som kundvänligare trafik. Vi kunde också se att\r\nden begränsade avreglering som skedde under den\r\nborgerliga regeringen betydde kostnadssänkningar på\r\nmellan 20 och 40 %. Vi har nyligen kunnat se hur det\r\nlilla konkursmässiga förlustföretaget Citymail kunde\r\nfå konkurrenten Posten att både höja effektiviteten\r\noch sänka kostnaderna.\r\nNog vet vi vad konkurrens och avreglering\r\nbetyder.\r\nDet skulle bli bättre trafik till lägre kostnader om\r\nSJ inte hade monopol på spåren.\r\nI dag utgörs SJ:s persontrafik ungefär till hälften\r\nav kommersiell och till hälften av samhällsköpt trafik.\r\nDet är ungefär 2 miljarder som trafikhuvudmännens\r\ntrafik omsätter. Hittills är det bara 100 miljoner som\r\nman har kunnat konkurrensutsätta.\r\nVi moderater menar att det i dag finns två skäl till\r\natt fortsätta avregleringen. Det ena skälet är det\r\nstatsfinansiella läget, som kräver att vi sparar varje\r\nkrona och samtidigt får en effektivare trafik. Det har\r\nvi alla glädje av.\r\nDet andra skälet är att vi måste få klarhet om vad\r\ntrafiken på räls egentligen kostar. Vi menar därför att\r\nett ideal vore att varje trafikslag kan stå för sina egna\r\nkostnader. Vi vet i dag inte vilka kostnaderna är så att\r\nvi kan se hur det ser ut. Därför kan vi bara säga att vi i\r\nprincip vet att Telia och Sjöfartsverket i dag går med\r\növerskott, men att det omvända gäller för SJ och\r\nBanverket. Därför menar vi att vi borde ha ett\r\nlångsiktigt mål, som talar om lika behandling av de\r\nolika trafikslagen.\r\nVad jag kräver, herr talman, är en översyn av\r\nförhållandet mellan statens intäkter och utgifter för de\r\nolika trafikslagen, så att vi på sikt får sådana\r\nförhållanden att varje trafikslag fullt ut finansierar sin\r\negen infrastruktur. I andra hand vill jag se en\r\nutveckling där vi ser möjligheterna till en ökad\r\nmarknadsutsättning inom respektive trafikslag.\r\nVi menar att det därför är viktigt att upprätthålla\r\nkonkurrensen inom kommunikationsområdet. Fri\r\nföretagsamhet gynnas av en fortsatt avreglering,\r\nliksom den tekniska utvecklingen.\r\nDet här betyder att subventioner och bidrag från\r\ndet allmänna kan undvikas i största möjliga\r\nutsträckning. Jag sade tidigare att flyget visade vad\r\ndet innebar när man kunde genomföra en ordentlig\r\navreglering.\r\nKanske skulle en fortsatt avreglering betyda att det\r\nsom kallas för olönsam järnvägstrafik faktiskt kan bli\r\nlönsam, och då skulle vi gynna den tvåfalt. Dels\r\nskulle någon tjäna pengar på att genomföra trafiken,\r\ndels skulle vi skattebetalare slippa betala för den. Om\r\ndet nu måste finnas trafik som är subventionerad så\r\nskulle den också, menar jag, bli upphandlad i\r\nkonkurrens. Det faktum att trafiken är subventionerad\r\nbehöver inte heller betyda att den måste vara i\r\noffentlig ägo. Jag menar att olönsam trafik skulle\r\nkunna drivas av andra företag än SJ.\r\nMed en upphandling i konkurrens kan kostnaderna\r\nockså hållas nere och subventioneringen redovisas\r\ntydligt. Skattebetalarna slipper därmed ett ekonomiskt\r\nrisktagande.\r\nDärför menar vi moderater att i och med att vi\r\nfortsätter med konkurrensutsättningen blir det också\r\nmöjligt att sänka kostnaderna för inköp och\r\nupphandling av den olönsamma järnvägstrafiken. Vi\r\nmenar att det här kan och bör göras i två steg. För\r\nbudgetåret 1995/96 kan anslaget minskas med 150\r\nmiljoner kronor och året därpå med 250 miljoner\r\nkronor.\r\nRedan i höstas tog vi upp den här frågan och\r\nmenade att de extra 10 miljoner kronor som gick till\r\nden s.k. Mittlinjen borde ha kunnat rymmas inom\r\nanslaget. Förutom konkurrensen tror vi att\r\nnedläggningen av de mest olönsamma\r\njärnvägslinjerna skall kunna finansiera den här\r\nåtstramningen. Dessutom kan kommuner och\r\ntrafikhuvudmän upphandla egen tågtrafik om de anser\r\natt det har regionalpolitisk betydelse.\r\nJag vill också säga att när man skall upphandla\r\njärnvägstrafik, bör man faktiskt göra en\r\nhelhetsbedömning av transportproblemet över huvud\r\ntaget. Det kanske inte alls är fråga om järnvägstrafik.\r\nI den här helhetsbilden av problemet skall man titta på\r\nkostnader, man skall ta miljöhänsyn och se över\r\nkundanpassningen. Det är också viktigt att se till\r\nflexibiliteten för att se på vilket sätt man bäst kan lösa\r\nett visst transportproblem. Då kan resultatet faktiskt\r\nbli att man i stället för järnvägstrafik upphandlar buss-\r\n, taxi-, båt- och kanske t.o.m. flygtrafik. Därför tror\r\njag att en ordentlig genomgång av de här frågorna\r\nbehövs.\r\nUpphandlingen har faktiskt gått till på samma sätt\r\nsedan 1988. Därför tycker jag att det finns skäl att\r\nnärmare studera vilken effekt den här upphandlingen\r\nhar fått. Vad betydde inköpen? Hur många\r\npassagerare reste med tågen? Fick trafiken den\r\nregionalpolitiska betydelse som man ofta framhåller\r\neller vad blev det av den? Är det här en fråga som\r\nskall utredas av kommittén eller kan vi begära av\r\nKommunikationsdepartementet att vi redan till nästa\r\når skall få en redovisning om hur den här trafiken har\r\nlönat sig? Jag vet inte hur det är, men jag vill\r\nframhålla att det är oerhört viktigt att vi får ett\r\nordentligt beslutsunderlag innan vi fattar beslut om\r\nhur den här trafiken skall upphandlas.</pre><pre>Anf.  79  SVEN BERGSTRÖM (c)\r\nHerr talman! Först vill jag göra några\r\nkommentarer till Birgitta Wistrands inlägg. I utskottet\r\nhar det i huvudsak rått enighet om inriktningen i det\r\nhär förslaget. Moderaterna vill dock dra ner på\r\nanslaget i år och signalerar ännu större nedskärningar\r\nför nästa år.\r\nJag tycker att Moderaternas linje i den här frågan\r\nsignalerar att man har lägre ambitioner när det gäller\r\natt skapa ett miljöanpassat trafiksystem. Man har\r\nlägre ambitioner när det gäller regionalpolitiken. Det\r\ngår inte att tolka på annat sätt, även om man talar om\r\natt det här också kan klaras av med mera inslag av fri\r\nkonkurrens.\r\nFrån Centerns sida står vi i huvudsak bakom\r\nbetänkandet. På en punkt tycker vi att det är\r\nstrategiskt viktigt att markera en avvikande mening.\r\nDet gäller nattågstrafiken från södra Norrland via\r\nDalarna ner till Göteborg och Malmö. Vi har sagt att\r\nhär bör riksdagen slå fast att den här trafiken skall\r\nfortsätta. Vi menar att det kan regleras mot den\r\nplanerade inleverering av vinst som SJ skall göra\r\nfr.o.m. 1997. Man behöver alltså inte anslå extra\r\nmedel.\r\nJag vill rikta en fråga till socialdemokraterna i\r\nutskottet. Varför har ni bytt fot i detta ämne? Vid\r\nriksdagens debatt i de här frågorna förra året, då\r\nsocialdemokraterna företräddes av Ulrica Messing,\r\nhade ni också samma grundsyn när det gäller vikten\r\nav att låta södra Norrland ha kvar sin oerhört viktiga\r\nnattågsförbindelse söderut. Nu går ni ifrån den här\r\nlinjen och jag skulle vilja be de socialdemokratiska\r\nföreträdarna i utskottet att redovisa vad som har hänt.\r\nHar vikten av att upprätthålla den här förbindelsen\r\nminskat? Har veckopendlandet minskat, eller varför\r\nbackar ni från den här ståndpunkten?\r\nFrån Centerns sida vill vi gärna betona vikten av\r\natt ha kvar den här förbindelsen. Därför har vi en\r\nreservation. Jag vill därför yrka bifall till reservation\r\nnr 2 avseende mom. 1.</pre><pre>Anf.  80  BIRGITTA WISTRAND (m) replik\r\nHerr talman! Sven Bergström talar nu om att\r\nkonkurrens inte skulle kunna påverka kostnaderna för\r\ninköp av kollektivtrafik. Jag undrar vad han menar\r\nmed det. Tror inte herr Bergström att det är möjligt att\r\nsänka kostnaderna? Har ni alla de pengar som\r\nbehövs?</pre><pre>Anf.  81  SVEN BERGSTRÖM (c) replik\r\nHerr talman! Vi tror på fri konkurrens, men vi tror\r\ninte att det kan ske underverk på kort tid genom\r\nkonkurrens. Därför menar vi att staten måste ha kvar\r\nen hög ambitionsnivå när det gäller de här områdena.\r\nDärför är vi också beredda att anslå de här pengarna.</pre><pre>Anf.  82  BIRGITTA WISTRAND (m) replik\r\nHerr talman! Jag sade i mitt anförande att även om\r\ntrafiken skall subventioneras så kan den\r\nkonkurrensupphandlas. Den behöver inte heller drivas\r\nav SJ. Skall vi kunna få i gång en utveckling så måste\r\nvi faktiskt börja förändra och våga ta de här stegen.\r\nVi har sett vilken enorm betydelse det har bara vi\r\nsätter i gång konkurrensen. Jag nämnde också\r\nCitymails oerhörda betydelse för Postens\r\neffektivisering.\r\nVarje litet steg har stor effekt. Det är synd att inte\r\nCenterpartiet vill stödja den här typen av diskussion.</pre><pre>Anf.  83  SVEN BERGSTRÖM (c) replik\r\nHerr talman! Moderaternas förslag skulle\r\nnaturligtvis innebära att de mest trafiksvaga delarna\r\nslås ut. Detta är inte attraktivt för de som vill\r\nkonkurrera med SJ och andra trafikutövare. Den enda\r\nkonkreta effekten av det moderata förslaget skulle\r\nvara att de mest trafiksvaga linjerna i landet skulle\r\nläggas ner. Det skulle inte bli någon rusning av\r\ntrafikutövare. Det visar all erfarenhet.</pre><pre>Anf.  84  RAGNHILD POHANKA (mp)\r\nHerr talman! Det handlar nu om upphandling av\r\njärnväg. Miljöpartiet vill öka anslagen för den\r\nupphandlingen. För att järnvägstrafiken skall ökas i\r\nsådan omfattning som Miljöpartiet vill behövs flera\r\nvagnar. I dag är det brist på vagnar. Miljöpartiet anser\r\natt staten likaväl som den satsar på materiel inom\r\nförsvaret också kan satsa på materiel inom SJ så att\r\nman kan effektivisera. Om man sätter in flera vagnar\r\nfår man också mera kontanter, om tågen går dit de\r\nskall när de skall.\r\nDet är viktigt att man tittar på vad det innebär när\r\nman drar in olika järnvägar. 13 miljoner behövs t.ex.\r\n- eller behövdes åtminstone före jul - för att bevara\r\nnattågstrafiken från Gävle-Borlänge ner till Göteborg\r\noch från Gävle-Borlänge ner till Malmö. Nu har\r\ntrafiken försämrats så att man först måste åka till\r\nStockholm när man skall ta nattåget. Det betyder att\r\ndet blir nästan omöjligt. Vissa dagar kanske man får\r\nåka hemifrån halv fem, andra dagar halv åtta. Sedan\r\nfår man vänta i Stockholm innan man kan åka vidare.\r\nDet är så gott som uteslutet att man kan använda\r\nförbindelsen till Göteborg.\r\nDet betyder väldigt mycket för hela regionen att\r\nman behåller nattåget. Det gäller studenter som nu\r\ninte har möjlighet att åka hem över helgerna. Inom\r\nregionen finns små högskolor som har vissa linjer som\r\nbara finns på ett eller två ställen i landet. Jag talade\r\nmed en flicka från Malmö som sade att hon inte kan\r\nåka hem. Det gäller här även CSN-kortet, men nu\r\ndiskuterar vi järnvägen. Hon hinner inte åka hem.\r\nGodstrafiken förs också över från järnväg till\r\nlastbilar. En del gods har transporterats med det här\r\ntåget. Om man lägger samman det här med andra\r\növerföringar av gods på andra orter i Sverige är det\r\nfråga om en betydande omfattning. På den ena efter\r\nden andra orten för man över gods på det sättet.\r\nMiljöpartiet vill alltså satsa de 300 miljonerna -\r\ndet kanske är 400 miljoner nu - på motorvägen\r\nmellan Borlänge och Falun, på vägsatsningar i norra\r\nDalarna och på järnvägen. Frågan om nattåget är inte\r\nlängre någon lokal fråga. Det handlar om stora\r\nsträckor i Sverige.\r\nJag vill i första hand yrka bifall till vår egen\r\nmotion som ingår i reservation 3 yrkande 1. I andra\r\nhand yrkar jag bifall till Centerns reservation nr 2,\r\näven om de 200 miljoner extra som Miljöpartiet vill\r\nsatsa på järnvägar inte ingår.</pre><pre>Anf.  85  CLAES-GÖRAN BRANDIN (s)\r\nHerr talman! Staten har enligt 1988 års\r\ntrafikpolitiska beslut ett övergripande ansvar för\r\ntransportförsörjningen. Staten upphandlar med denna\r\nutgångspunkt regionalpolitiskt viktig interregional\r\npersontrafik på järnväg som inte kan upprätthållas på\r\naffärsmässiga grunder.\r\nDetta gör man för att människor i glesbygden skall\r\nha någorlunda bra resmöjligheter. Utifrån detta, herr\r\ntalman, föreslår regeringen i budgetpropositionen att\r\nriksdagen skall anvisa 800 miljoner kronor för köp av\r\nkollektivtrafik under nästa budgetår, 1995/96, vilket\r\nomfattar 18 månader.\r\nMerparten av pengarna, drygt 644 miljoner\r\nkronor, föreslås gå till upphandling av interregional\r\ntågtrafik. Regeringens medelsberäkning bygger på\r\nriksdagens beslut i december 1994 om att staten skall\r\nupphandla interregional persontrafik på järnväg för\r\n379 miljoner för nästa trafikår, vilket omfattar tolv\r\nmånader. Vi socialdemokrater ser ingen anledning för\r\nriksdagen att frångå detta beslut.\r\nJag vill vända mig till Centern och Miljöpartiet.\r\nBeträffande nattågstrafiken från Dalarna till södra\r\nSverige kan jag säga att SJ, enligt vad utskottet har\r\nerfarit, efter riksdagens beslut har ersatt det tidigare\r\nnattåget med en nattågsförbindelse där sovvagn\r\nsammankopplas med ordinarie nattåg från Stockholm.\r\nSedan förra året har läget förändrats litet grand. Vi\r\nhar ett helt annat ekonomiskt läge. Det har vi blivit\r\nvarse om i denna kammare när vi har behandlat de\r\nolika förslagen. Det är klart att även detta område får\r\nvara med och ta sin del.\r\nJag vill i sammanhanget också hänvisa till den\r\nstatliga kommitté som regeringen tillsatte i december\r\n1994. Kommittén skall bl.a. analysera effekten av\r\nolika regionalpolitiska åtgärder inom\r\nkommunikationssektorn och ställa dessa effekter i\r\nrelation till kostnaden samt analysera i vilken mån\r\nmålet om regional balans uppfylls.\r\nModeraterna anser att man med en ökad\r\nkonkurrens och en avvecklad tågtrafik på de mest\r\nolönsamma sträckorna skulle kunna reducera anslaget\r\nför tågupphandlingen med 150 miljoner kronor. Jag\r\ndelar inte moderaternas uppfattning.\r\nOm människor i glesbygden skall ha möjlighet att\r\nnyttja tågtrafik eller annan trafik måste samhället gå\r\nin med stöd för att upprätthålla en någorlunda bra\r\ntrafik. Då kan inte de fria marknadskrafterna få råda.\r\nBirgitta Wistrand talar om avregleringen av flyget.\r\nHon har kanske rätt i vissa avseenden. Men man kan\r\nta Kiruna som ett exempel. Vad har hänt i Kiruna\r\nefter avregleringen? Man har fått mycket sämre\r\nservice. Man har fått en sämre samordning inom länet\r\nav flygtrafiken, och det har blivit dyrare. Detta har\r\nkonkurrensen bidragit till.\r\nSedan nämner hon Citymail. Jag tycker i och för\r\nsig inte att vi skall diskutera Posten när vi behandlar\r\njärnvägstrafiken. Men Citymail är ett dåligt exempel.\r\nEller är det den typen av konkurrens som moderaterna\r\nvill ha? Skall vi släppa konkurrensen fri och starta en\r\nmassa företag som, precis som Citymail, inte klarar av\r\nsin verksamhet och går i konkurs. Sedan får man köpa\r\növer den. Det var ju vad som skedde med Citymail.\r\nJag kan hålla med om att Postens service och\r\nannat har blivit bättre. Men Posten har inte sänkt sina\r\nporton under den här perioden.\r\nHerr talman! Med detta vill jag yrka bifall till\r\nutskottets hemställan i dess helhet och avslag på\r\nsamtliga reservationer.</pre><pre>Anf.  86  BIRGITTA WISTRAND (m) replik\r\nHerr talman! Jag vill ta upp två saker. Den ena\r\ngäller Citymail. Problemet var ju Postens\r\nmonopolställning. Det visar att monopolställning\r\nbetyder bristande effektivitet. Jag vill föra in en\r\ndiskussion om konkurrens, att konkurrens alltid\r\npåverkar effektiviteten när det gäller både service och\r\nekonomi.\r\nDet andra jag vill ta upp är att jag i mitt\r\ninledningsanförande sade att kollektivtrafik på räls är\r\nsärskilt dyrbar. Jag kan mycket väl tänka mig att köpa\r\nbusstrafik. Där är det helt andra priser. Det kan alltså\r\nbli fråga om helt andra pengar.</pre><pre>Anf.  87  CLAES-GÖRAN BRANDIN (s)\r\nreplik\r\nHerr talman! Trafikupphandlingen utförs i dag av\r\nen statlig kommitté. Enligt förhandlarnas direktiv\r\nskall tågupphandlingen ske i konkurrens mellan olika\r\njärnvägsföretag.\r\nJag tycker inte att vi skall diskutera Citymail i den\r\nhär kammaren när det handlar om tågtrafik. I och för\r\nsig fraktar man post på tåg, men det hör inte hemma\r\nhär. Jag tyckte att jag redogjorde för min syn på\r\nCitymail.\r\nVi är inte på något sätt emot konkurrens. I\r\ndirektiven har man också sagt att man snabbt skall se\r\növer detta. Man återkommer. Det är mitt svar till\r\nBirgitta Wistrand.</pre><pre>Anf.  88  BIRGITTA WISTRAND (m) replik\r\nHerr talman! Jag blev väldigt intresserad när\r\nClaes-Göran Brandin sade att man inte på något sätt\r\när emot konkurrens. Jag vill gärna höra vad det\r\nbetyder.</pre><pre>Anf.  89  RAGNHILD POHANKA (mp)\r\nHerr talman! Förhistorien när det gäller detta\r\nnattåg är ganska makaber. Flera gånger har det inte\r\nfunnits med i tågtidtabellen. Det har hänt att folk\r\nt.o.m. har ringt till upplysningen och sagt att det inte\r\ngår något nattåg. Då är det inte underligt att resandet\r\nhar minskat. Men nattåget har ändå varit bra belagt.\r\nMiljöpartiet opponerade sig kraftfullt i december\r\n1994 när detta var aktuellt. Vi är mycket för att spara\r\npengar. Vi har alltså ställt upp på besparingarna, men\r\nvi menar att man skall överföra en del av de pengar\r\nsom satsas på stora vägar till underhåll av mindre\r\nvägar och järnvägar.\r\nVägen mellan Gävle och Sundsvall är t.ex. en\r\nmycket bra väg. Den skall man bygga ut och förbättra\r\nsamtidigt som vägen är urdålig längre upp. Där skulle\r\nman behöva förbättra. Man är snett ute när det gäller\r\nvägarna.\r\nOm t.ex. studenter eller tjänstemän inte kan ta\r\nnattåget ena vägen tar de heller inte nattåget den\r\nandra vägen. På det här sättet ökar flyg- och\r\nbiltrafiken i båda riktningarna.\r\nVarje tågförbindelse kan inte bära sig själv. Det\r\nmåste finnas ett utbud och ett samspel så att det kan\r\nfungera. Det finns nu också planer på att lägga ner\r\nsovvagnstrafiken på sträckan mellan Stockholm och\r\nGöteborg. Hur blir det då med nattågstrafiken från\r\nGävle och Dalarna ner till Göteborg?\r\nNär det gäller Malmö finns trafiken troligen kvar,\r\nmen då blir det en mycket längre och mer\r\nproblematisk resa. Detta drabbar många, t.ex.\r\nhandikappade som skall byta tåg i Stockholm.</pre><pre>Anf.  90  CLAES-GÖRAN BRANDIN (s)\r\nHerr talman! Den här upphandlingen har skett.\r\nMed de pengar som man hade blev det så här. Det är\r\nklart att man kan vara missnöjd med mycket, men SJ\r\nhar också ett ansvar. Vi får väl se vad som händer.\r\nDet har ändå skett litet grand sedan sist. Men man\r\nkanske inte är nöjd med det. Sedan skall riksdagen\r\ninte fatta beslut om tidtabeller. Det sköter SJ.</pre><pre>Anf.  91  RAGNHILD POHANKA (mp)\r\nHerr talman! Jag vet. Jag tog bara upp ett exempel\r\npå hur det har blivit.\r\nJag har kontrollerat med upplysningen i Gävle att\r\nman gör så här när man vill lägga ner tåg. Det är\r\nnågonting som vi skulle kunna anmärka på. Jag vill\r\ninte nämna något namn här, men så är det.\r\nDet är klart att det är svårt att lyfta pengar från\r\narbetsmarknadsutskottet till trafikutskottet. Jag förstår\r\natt det finns svårigheter. Men inom infrastrukturens\r\nområde kan man fördela pengarna och förändra en\r\ndel. Det handlar inte om stora summor. Om det hade\r\nfunnits 100 miljoner till, som vi har föreslagit, är det\r\nmycket troligt att denna upphandling hade skett.</pre><pre>Anf.  92  CLAES-GÖRAN BRANDIN (s)\r\nHerr talman! Nu har vi inte dessa 100 miljoner.\r\nDå kan vi inte göra den upphandlingen.</pre><pre>Överläggningen var härmed avslutad.</pre><pre>8 §  Bordläggning</pre><pre>Anmäldes och bordlades\r\nSkrivelse\r\n1994/95:217 Samlade åtgärder mot den ekonomiska\r\nbrottsligheten</pre><pre>Utrikesutskottets betänkande\r\n1994/95:UU16 Sveriges samarbete med Central- och\r\nÖsteuropa</pre><pre>Socialutskottets betänkanden\r\n1994/95:SoU13 Om dopning\r\n1994/95:SoU14 Vissa ersättningar till\r\nsjukvårdshuvudmännen m.m. för år 1995\r\n1994/95:SoU15 Socialpolitik - inriktning och anslag\r\n1994/95:SoU16 Allmänna arvsfonden\r\n1994/95:SoU17 Vissa ändringar i läkemedelslagen\r\nm.m.\r\n1994/95:SoU19 Nordisk konvention om socialt\r\nbistånd och sociala tjänster\r\n1994/95:SoU20 Amalgam m.m.\r\n1994/95:SoU22 Tillsyn över viss\r\nlaboratorieverksamhet m.m.</pre><pre>Näringsutskottets betänkande\r\n1994/95:NU18 Näringspolitik</pre><pre>9 §  Anmälan om interpellationer</pre><pre>Anmäldes att följande interpellationer framställts</pre><pre>den 21 april</pre><pre>1994/95:114  av Birger Schlaug (mp) till\r\nnäringsministern om Vattenfall och svensk\r\nkärnkraftsavveckling</pre><pre>Interpellationen redovisas i bilaga som fogas till\r\nriksdagens snabbprotokoll tisdagen den 25 april.</pre><pre>10 §  Anmälan om frågor</pre><pre>Anmäldes att följande frågor framställts</pre><pre>den 20 april</pre><pre>1994/95:451  av Marie Wilén (c) till\r\njordbruksministern om salmonellafritt kött</pre><pre>den 21 april</pre><pre>1994/95:452  av Sigrid Bolkéus (s) till\r\nkulturministern om arkeologisk\r\nundersökningsverksamhet</pre><pre>1994/95:453  av Lennart Daléus (c) till\r\nmiljöministern om utsläppskraven från kärnkraft</pre><pre>1994/95:454  av Eva Goës (mp) till miljöministern\r\nom kärnavfall från Studsvik</pre><pre>Frågorna redovisas i bilaga som fogas till\r\nriksdagens snabbprotokoll tisdagen den 25 april.</pre><pre>11 §  Kammaren åtskildes kl. 13.50.</pre><pre>\r\nFörhandlingarna leddes\r\nav talmannen från sammanträdets början t.o.m. 5 §\r\nanf. 14 (delvis),\r\nav andre vice talmannen t.o.m. 7 § anf. 77 och\r\nav tredje vice talmannen därefter till sammanträdet\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}