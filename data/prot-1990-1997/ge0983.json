{"dokumentstatus":{"dokument":{"hangar_id":"2438971","dok_id":"GE0983","rm":"1990/91","beteckning":"83","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"83","slutnummer":"0","datum":"1991-03-21 00:00:00","systemdatum":"2010-02-17 00:00:00","publicerad":"1991-03-21 00:00:00","titel":"Riksdagens snabbprotokoll 1990/91:83 Torsdagen den 21 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{C4AF5A84-A466-48A6-99BF-DAE82BD92EB0}","dokument_url_text":"http://data.riksdagen.se/dokument/GE0983/text","dokument_url_html":"http://data.riksdagen.se/dokument/GE0983","dokumentstatus_url_xml":"http://data.riksdagen.se/dokumentstatus/GE0983","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:83</div>\r\n<div class=\"sidhuvud_datum\">Torsdagen den 21 mars</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 15 mars.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:123 till kulturutskottet</pre><pre>Förslag</pre><pre>1990/91:15, 16 och 18 till konstitutionsutskottet</pre><pre>Motionerna</pre><pre>1990/91:K36 till konstitutionsutskottet</pre><pre>1990/91:Ub177 till utbildningsutskottet</pre><pre>3 § Förnyad behandling av köp av persontrafik\r\npå järnväg</pre><pre>Föredrogs</pre><pre>trafikutskottets betänkande</pre><pre>1990/91:TU33 Köp av persontrafik på järnväg\r\n(förnyad behandling) (prop. 1990/91:100 delvis).</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 1 HUGO BERGDAHL (fp):</pre><pre>Herr talman! Riksdagen återremitterade i går\r\ntrafikutskottets betänkande 19 för förnyad\r\nbehandling i trafikutskottet främst när det gäller\r\ndelen banunderhållet. Utskottet har behandlat\r\nfrågan. Majoriteten, alltså socialdemokrater och\r\nmoderater, har ställt sig helt kallsinniga till alla\r\nförändringar och klarlägganden när det gäller till\r\nvem och i vilken omfattning det ekonomiska\r\nansvaret skall vara fördelat. Tidigare beslut i\r\ntrafikutskottet ligger sålunda fast. Strupgreppet om\r\ninlandsbanans framtid är därmed taget. Det säger\r\njag mot bakgrund av att de 18 kommuner som varit\r\nintresserade av att överta denna trafik har meddelat\r\natt de icke är intresserade av detta med den lösning\r\nsocialdemokraterna och moderaterna föreslår.</pre><pre>Vi har från folkpartiet liberalernas sida hela tiden\r\nhävdat att man borde ordna så att SJ skulle överta\r\ntrafikansvaret även under det kommande året och\r\natt man under tiden skulle diskutera och förhandla\r\nsig fram till en bra och hållbar lösning när det gäller\r\npersontrafiken på inlandsbanan.</pre><pre>Mot denna bakgrund vill jag bara än en gång vädja\r\ntill riksdagens ledamöter att ta ett rejält ansvar för\r\ninlandsbanans framtid.</pre><pre>Därmed yrkar jag bifall till reservation 4.</pre><pre>Anf. 2 RUNE THORÉN (c):</pre><pre>Herr talman! Jag ber först att få yrka bifall till\r\nreservationerna 1, 4 och 5 i trafikutskottets\r\nbetänkande 33.</pre><pre>Kammaren beslöt i går att återförvisa ärendet till\r\ntrafikutskottet för förnyad behandling. Nu har vi\r\ndet här igen i oförändrat skick. Återremissen\r\nbegärdes med anledning av att det var oklart i\r\nutskottets tidigare handling om vem som skulle stå\r\nför banunderhållet och hur stora delar resp. part i\r\nså fall skall stå för. Någon klarhet i detta har inte\r\nvunnits från utskottets sida. Däremot har det blivit\r\nhelt klarlagt under tiden att Inlandskommunerna\r\nEkonomisk Förening inte har möjlighet att stå för\r\nnågot banunderhåll. Skulle så erfordras är det stor\r\nrisk att pesontrafiken på järnväg läggs ned och att\r\ntrafiken i stället övergår till buss.</pre><pre>Detta har redovisats till samtliga utskottsledamöter\r\ni ett brev som vi fick var och en under gårdagen\r\ninnan vi behandlade det återremitterade ärendet.\r\nDessutom har vi via telefax fått ytterligare\r\nuppgifter i liknande riktning. Ingen kan alltså säga\r\nefteråt att vi inte hade en aning om att man inte\r\nansåg sig ha råd att även stå för banunderhållet.</pre><pre>Från centerns sida tycker vi -- som jag också\r\nframhöll i gårdagens debatt -- att det är staten som\r\nskall stå för banunderhållet. SJ eller annan\r\nentreprenör som har att svara för trafiken bör i\r\nvanlig ordning betala banavgifter. Men tyvärr är det\r\nväl som tidigare att såväl socialdemokrater som\r\nmoderater inte heller nu är främmande för att\r\növervältra kostnaderna på kommuner och\r\nlandsting. I det här fallet föreligger dessutom risk\r\natt persontrafiken i sin helhet på banan läggs ned.</pre><pre>Det går inte att komma ifrån att det är en viss\r\nsymbolik i att samtidigt som man tar död på\r\ninlandsbanan beslutar man om en ny inlandsväg\r\nfrån Göteborg upp till Karesuando.</pre><pre>Regeringens järnvägsfientliga politik har åter\r\nskördat ett offer. Man sköter nedläggningen med\r\nhjälp av moderaterna och lägger skulden på\r\nkommunerna, eftersom det blir de som så\r\nsmåningom kommer att finna att man inte har fått\r\nde ekonomiska förutsättningarna att driva en\r\ntågtrafik på inlandsbanan.</pre><pre>Rätt skött kunde detta gått bra i stället. Såväl vi\r\nsom företräder minoriteten som\r\ninlandsbanekommunerna ville låta SJ köra trafiken\r\nett år till. Under tiden kunde inlandskommunerna\r\ntagit in anbud och fått fram vem som kunde köra till\r\nlägsta kostnad. Banverket kunde ha stått för\r\nbanunderhållet med biträde av kommunerna i\r\narbetet med att söka billigast möjliga entreprenör.\r\nMen se det gick inte. Man hade bestämt sig såväl\r\nfrån socialdemokraterna som ifrån moderaterna.\r\nDet extra sammanträde som trafikutskottet hade i\r\ngår blev bara en formalitet. Någon vilja från\r\nmajoriteten att medverka till ett bättre resultat\r\nförelåg inte.</pre><pre>Men gå nu inte ut och ge sken av att ni räddat\r\ninlandsbanan!</pre><pre>Nej, den medicinblandning av konkurrensutsatt\r\nmoderat marknadsekonomi och socialdemokratisk\r\nosolidaritet som majoriteten har ordinerat\r\ninlandsbanan kommer inte att ha någon hälsosam\r\npåverkan.</pre><pre>Ett majoritesbeslut enligt reservationerna ger\r\ndäremot inlandsbanetrafiken en fortsatt chans.\r\nDärför ber jag, herr talman, att slutligen\r\nåterupprepa mitt bifallsyrkande till reservationerna\r\nnr 1, 4 och 5.</pre><pre>Anf. 3 VIOLA CLAESSON (v):</pre><pre>Herr talman! När jag fick igenom mitt\r\nåterremissyrkande om inlandsbanan i går hade jag\r\nvissa förväntningar på utskottets majoritet och för\r\nbanans framtid. Men förväntningarna tog s- och m-\r\nmajoriteten död på ovanligt snabbt. Det visade sig\r\nt.o.m. att majoriteten redan hade tryckt upp sitt\r\nnya betänkande, en kopia på det gamla, redan\r\ninnan trafikutskottets sammanträde ens hade\r\nbörjat.</pre><pre>Det vi skulle diskutera var om inlandsbanan enligt\r\nmajoriteten skulle få en förändrad och degraderad\r\nstatus. Mitt återremissyrkande innebar också att\r\nutskottet skulle klarlägga om majoriteten och\r\nriksdagen hade befogenheter att driva igenom den\r\nhelt nya principen att en trafikutövare skall tvingas\r\nbetala för investeringar i en bana som det statliga\r\nbanverket har ansvaret för.</pre><pre>Clarkson medgav att deras förslag innebär att\r\n''stumpar'' av inlandsbanan ges en ny status, men\r\nsamtidigt påstås att banan fortfarande är under\r\nbanverkets -- statens -- ansvar.\r\nInlandskommunerna Ekonomisk Förening (IEF)\r\nhar hela tiden ansett att banverkets\r\nkostnadsberäkning för det framtida banunderhållet\r\nvarit överdrivna.</pre><pre>Det är med hänvisning till detta som majoriteten i\r\nutskottet hävdar att det då inte är mer än rätt att\r\nIEF också måste stå för baninvesteringarna! Rolf\r\nClarkson och Birger Rosqvist vek alltså inte en\r\nmillimeter från sin hårda linje. Och detta trots att\r\nde två är helt medvetna om att kommunerna klart\r\nsagt ifrån att villkoren är omöjliga -- att de inte med\r\nrekordkort varsel både kan åta sig att driva\r\npersontrafik och dessutom betala banunderhållet.</pre><pre>Jag tycker det är pinsamt om riksdagens ledamöter\r\ninte genomskådar cynismen i det förslag som\r\nClarkson och Rosqvist gått i spetsen för. Men ännu\r\nvärre är den brist på civilkurage som de\r\nsocialdemokratiska och moderata motionärerna\r\navslöjar om de i omröstningen viker sig för\r\ntrafikutskottets majoritet.</pre><pre>På hemmaplan har de fått publicitet och sympatier\r\nför att de påstått att de vill rädda inlandsbanan. Det\r\när inte svårt att gissa vad opinionen har att säga om\r\nde nu röstar emot sina egna goda förslag i stället för\r\natt stödja oss som reserverat oss till förmån för\r\ninlandsbanan samt våra egna och deras motioner.</pre><pre>Jag anser att det står helt klart att socialdemokrater\r\ni allians med moderater har haft sin uppfattning\r\nklar ända sedan regeringen gick ut med sitt\r\nkrispaket förra året: att inlandsbanetrafiken är\r\nalldeles för obetydlig med deras mått mätt för att\r\nden skall få leva kvar. Ändå har trafiken på banan\r\nalla möjligheter att utvecklas om den bara får\r\nchansen.</pre><pre>Jag vädjar till ledamöterna att besinna sitt ansvar\r\nför Nordens intressantaste järnvägsbana. Ställ upp\r\nför inlandsbanan -- i morgon kan det faktiskt vara\r\nför sent!</pre><pre>Vänsterpartiet stödjer samtliga reservationer i\r\nbetänkandet som vi undertecknat. Jag ber att få\r\nyrka bifall till reservationerna nr 2 om 282 miljoner\r\nutöver regeringens förslag till köp av persontrafik,\r\nnr 4 -- den gemensamma reservationen om\r\ninlandsbanan, nr 5 om upprustningen och statens\r\nansvar för banan, samt nr 14 som handlar om\r\nsärskilda anslag för en utbyggnad av\r\nVästerdalsbanan och drift av trafiken.</pre><pre>Anf. 4 KJELL DAHLSTRÖM (mp):</pre><pre>Herr talman! De små inlandskommunerna kan inte\r\nför sin livsnerv, inlandsbanan -- i ett nytt\r\nuppbyggnadsskede -- själva klara de totala\r\nbankostnaderna. Det har man bl.a. genom sin\r\naktiva förening Inlandskommunerna Ekonomisk\r\nFörening klart deklarerat.</pre><pre>I ett meddelande efter kammardebatten i går\r\nvädjar Inlandskommunerna Ekonomisk Förening\r\natt riksdagen uttalar sig för att nuvarande\r\ntrafikering med SJ förlängs åtminstone över\r\nsommaren 1991. Vidare har IEF deklarerat sig ha\r\nmöjligheter att upphandla betydligt billigare\r\nbanunderhåll än det SJ offererar. Detta går\r\nmoderaterna och socialdemokraterna blankt emot.</pre><pre>Utskottsmajoriteten har fått ytterligare en\r\nmöjlighet genom återförvisningen i kammaren i går\r\natt tänka över sin inlandspolitik och eventuellt\r\nansluta sig till de fyra partier som här reellt värnar\r\nom inlandsbanan.</pre><pre>Man har inte tagit chansen. Socialdemokraternas\r\noch moderaternas SM i svensk politik innebär att\r\ninlandets möjliga kulturella och turistiska pulsåder\r\nkanske försvinner -- mot alla engagerade krafters\r\nvilja. Stödet för inlandsbanans bevarande finns i\r\nhela landet. Det kan jag intyga. Jag har upplevt ett\r\nuppseendeväckande starkt engagemang för\r\ninlandsbanan ända hemma i Skåne.</pre><pre>Väljarna måste nu ta aktiv ställning till vilka\r\npolitiker de röstar fram. Vid trafikutskottets\r\növerläggning i går talade alla sex ledamöter i\r\nfolkpartiet, centern, vänsterpartiet och miljöpartiet\r\nde gröna för bankostnadsstöd enligt IEFs begäran\r\noch 1988 års trafikpolitiska beslut i kammaren.</pre><pre>Reellt för nedläggning av inlandsbanan talade\r\nenbart ordföranden, mästerlotsen och\r\nsocialdemokraten Birger Rosqvist från\r\nOskarshamn och direktören och moderaten Rolf\r\nClarkson från Helsingborg. Vi begärde därför\r\nvotering när dessa ledamöter sade sig tala för\r\nmajoriteten med yrkandet att fastställa det\r\nbetänkande som debatterades i går.</pre><pre>Mot verkliga möjligheter att driva trafik på\r\ninlandsbanan ens i sommar röstade således,\r\nförutom nämnda Rosqvist och Clarkson,\r\nsocialdemokraten Ove Karlsson från Malungsfors,\r\nsocialdemokraten Olle Östrand från Söderhamn,\r\nsocialdemokraten Sven-Gösta Lignell från Skövde,\r\nmoderaten Görel Bohlin från Sigtuna,\r\nsocialdemokraten Margit Sandéhn från Ystad -- hon\r\nkämpar för vagnslasttrafiken till Malmö --,\r\nsocialdemokraten Sten-Ove Sundström från Luleå,\r\nmoderaten Sten Andersson i Malmö,\r\nsocialdemokraten Jarl Lander från Torsby och\r\nsocialdemokraten Yngve Wernersson från\r\nVästerås.</pre><pre>Mot deras tysta nedläggningsbeslut står i bjärt\r\nkontrast exempelvis socialdemokraten Leo\r\nPerssons fina anförande här i går. Leo Persson är\r\nför övrigt från Idre.</pre><pre>Demokratin har sin gång, herr talman. Vi närmar\r\noss inte bara en underbar sommar i Norrlands\r\nvidsträckta inland och fjällvärld, utan vi närmar oss\r\nockså en spännande valrörelse.</pre><pre>Det är viktigt för alla väljare att nu notera hur\r\nlandets största partier kör över folkviljan och tar\r\nställning i valet för eller emot en sådan politik.</pre><pre>Herr talman! Jag står liksom våra talare i går\r\nbakom alla de reservationer som är undertecknade\r\nav oss. Framför allt vill jag betona den\r\nfyrpartireservation som är huvudalternativ till\r\nsocialdemokraternas och moderaternas\r\nnedläggningspolitik.</pre><pre>Anf. 5 ROLF CLARKSON (m):</pre><pre>Herr talman! I utskottsordförandens frånvaro har\r\njag som vice ordförande i trafikutskottet övertagit\r\nhans plats på talarlistan.</pre><pre>Jag yrkar bifall till hemställan i trafikutskottets\r\nbetänkande 33, som handlar om köp av\r\npersontrafik på järnväg och som utskottet avgivit\r\nsedan ärendet återförvisats till utskottet.\r\nMotiveringen för utskottets hemställan återfinns i\r\ndet i går behandlade betänkandet nr 19.</pre><pre>Jag vill till detta tillägga, herr talman, att\r\nmajoritetsbeslutet innebär att förhandlingar med\r\nde berörda trafikhuvudmännen och kommunerna\r\nupptas. Det vore mycket beklagligt om man redan\r\ni dag sade nej till sådana förhandlingar, som ju\r\nfaktiskt inrymmer väldigt stora möjligheter. Ingen\r\nkan i dag precisera vem som skall betala vad, och\r\ndet finns alltså en uppenbar möjlighet att\r\nförhandlingsvägen nå en lösning som alla kan\r\nacceptera.</pre><pre>Överläggningen var härmed avslutad.</pre><pre>\r\nBeslut om samlad votering</pre><pre>Beträffande de på föredragningslistan närmast\r\nupptagna ärendena, justitieutskottets betänkanden\r\nJuU15 och JuU16, beslöt kammaren på förslag av\r\ntredje vice talmannen medge att de fick företas till\r\navgörande i ett sammanhang sedan debatten i alla\r\ndessa ärenden avslutats.</pre><pre>Beslut</pre><pre>Mom. 1 (köp av trafik, exkl. inlandsbanan)</pre><pre>Utskottets hemställan -- som ställdes mot dels\r\nreservation 1 av Elving Andersson och Rune\r\nThorén, dels reservation 2 av Viola Claesson --\r\nbifölls med acklamation.</pre><pre>Mom. 2 (inlandsbanan)</pre><pre>Utskottets hemställan bifölls med 194 röster mot\r\n97 för reservation 4 av Elving Andersson m.fl.</pre><pre>Mom. 3 (upprustning av inlandsbanan)</pre><pre>Utskottets hemställan bifölls med 228 röster mot\r\n61 för reservation 5 av Elving Andersson m.fl.</pre><pre>Mom. 12 (Västerdalsbanan)</pre><pre>Utskottets hemställan bifölls med 271 röster mot\r\n20 för reservation 14 av Viola Claesson.</pre><pre>Övriga moment</pre><pre>Utskottets hemställan bifölls.</pre><pre>4 § Beslut rörande utskottsbetänkanden som\r\nslutdebatterats den 20 mars</pre><pre>Företogs till avgörande näringsutskottets\r\nbetänkanden 1990/91:NU23, NU24, NU26 och\r\nNU27 samt skatteutskottets betänkande SkU14\r\n(beträffande debatten i dessa ärenden, se prot. 82).</pre><pre>Näringsutskottets betänkande NU23</pre><pre>Mom. 2 (undersökningsverksamheten vid Sveriges\r\ngeologiska undersökning)</pre><pre>Mittnordenprojektet</pre><pre>Utskottets hemställan bifölls med 185 röster mot\r\n106 för reservation 2 av Hadar Cars m.fl. i\r\nmotsvarande del. 1 ledamot avstod från att rösta.</pre><pre>Den maringeologiska verksamheten</pre><pre>Utskottets hemställan bifölls med 155 röster mot\r\n137 för reservation 2 av Hadar Cars m.fl. och\r\nreservation 3 av Roland Larsson och Kjell Ericsson\r\ni motsvarande delar.</pre><pre>Utskottets hemställan i övrigt</pre><pre>Utskottets hemställan bifölls.</pre><pre>Mom. 7 (förvaltning av statens gruvegendom)</pre><pre>Utskottets hemställan bifölls med 155 röster mot\r\n136 för reservation 8 av Hadar Cars m.fl.</pre><pre>Mom. 10 (ökad prospektering)</pre><pre>Utskottets hemställan bifölls med 275 röster mot\r\n15 för reservation 9 av Rolf L Nilson.</pre><pre>Mom. 15 (omlokalisering av nämnden för statens\r\ngruvegendom)</pre><pre>Utskottets hemställan bifölls med 242 röster mot\r\n50 för reservation 12 av Roland Larsson m.fl.</pre><pre>Mom. 16 (minerallagen m.m.)</pre><pre>Utskottets hemställan -- som ställdes mot\r\nreservation 13 av Hadar Cars m.fl. -- bifölls genom\r\nuppresning.</pre><pre>Mom. 17 (förbud mot mineralprospektering i vissa\r\nnaturområden)</pre><pre>Utskottets hemställan bifölls med 189 röster mot\r\n63 för reservation 14 av Hadar Cars m.fl. 40\r\nledamöter avstod från att rösta.</pre><pre>Mom. 19 (jordägaravgäld)</pre><pre>Utskottets hemställan med godkännande av\r\nutskottets motivering bifölls med 214 röster mot 16\r\nför utskottets hemställan med godkännande av den\r\ni reservation 19 av Lars Norberg anförda\r\nmotiveringen. 61 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU24</pre><pre>Mom. 1 (anslag till industridepartementet m.m.)</pre><pre>Utskottets hemställan -- som ställdes mot\r\nreservationen av Lars Norberg -- bifölls med\r\nacklamation.</pre><pre>Mom. 13 (europeiskt rymdsamarbete m.m.)</pre><pre>Utskottets hemställan bifölls med 273 röster mot\r\n15 för reservation 4 av Lars Norberg. 1 ledamot\r\navstod från att rösta.</pre><pre>Mom. 17 (forskning för ett avfallssnålt samhälle)</pre><pre>Utskottets hemställan -- som ställdes mot\r\nreservation 8 av Lars Norberg -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU26</pre><pre>Utskottets hemställan bifölls.</pre><pre>Näringsutskottets betänkande NU27</pre><pre>Utskottets hemställan bifölls.</pre><pre>Skatteutskottets betänkande SkU14</pre><pre>Mom. 1 (anslaget till riksskatteverket)</pre><pre>Först biträddes reservation 2 av Lars Bäckström\r\nmed 22 röster mot 15 för reservation 3 av Åsa\r\nDomeij. 254 ledamöter avstod från att rösta.</pre><pre>Härefter bifölls utskottets hemställan med 233\r\nröster mot 15 för reservation 2 av Lars Bäckström.\r\n44 ledamöter avstod från att rösta.</pre><pre>Mom. 2 (anslaget till regional och lokal\r\nskatteförvaltning)</pre><pre>Utskottets hemställan bifölls med 252 röster mot\r\n15 för reservation 5 av Lars Bäckström. 25\r\nledamöter avstod från att rösta.</pre><pre>Mom. 9 (taxering i första instans)</pre><pre>Utskottets hemställan bifölls med 238 röster mot\r\n54 för reservation 6 av Bo Lundgren m.fl.</pre><pre>Mom. 11 (förenklad deklaration)</pre><pre>Utskottets hemställan bifölls med 171 röster mot\r\n120 för reservation 8 av Bo Lundgren m.fl.</pre><pre>Mom. 28 (uppdragsgivares betalningsskyldighet för\r\nuppdragstagares skatter och avgifter)</pre><pre>Utskottets hemställan bifölls med 168 röster mot\r\n124 för reservation 23 av Bo Lundgren m.fl.</pre><pre>Mom. 30 (riskrekvisitet vid betalningssäkring)</pre><pre>Utskottets hemställan -- som ställdes mot\r\nreservation 25 av Bo Lundgren m.fl. -- bifölls med\r\nacklamation.</pre><pre>Mom. 37 (strikt skadeståndsansvar)</pre><pre>Utskottets hemställan bifölls med 170 röster mot\r\n120 för reservation 32 av Bo Lundgren m.fl. 1\r\nledamot avstod från att rösta.</pre><pre>Mom. 44 (ersättning för kostnader i skatteprocess i\r\nmål som den enskilde vinner helt eller delvis)</pre><pre>Utskottets hemställan bifölls med 162 röster mot\r\n129 för reservation 38 av Bo Lundgren m.fl.</pre><pre>Mom. 45 (ersättning för kostnader i skatteprocess\r\nefter överklagande av det allmänna)</pre><pre>Utskottets hemställan -- som ställdes mot\r\nreservation 39 av Bo Lundgren m.fl. -- bifölls med\r\nacklamation.</pre><pre>Mom. 49 (bevissäkringslagen)</pre><pre>Utskottets hemställan bifölls med 168 röster mot\r\n124 för reservation 41 av Bo Lundgren m.fl.</pre><pre>Övriga moment</pre><pre>Utskottets hemställan bifölls.</pre><pre>5 § Anslag till åklagarväsendet</pre><pre>Föredrogs</pre><pre>justitieutskottets betänkande</pre><pre>1990/91:JuU15 Anslag till åklagarväsendet (prop.\r\n1990/91:100 delvis).</pre><pre>Anf. 6 GÖRAN ERICSSON (m):</pre><pre>Herr talman! Om det betänkande från\r\njustitieutskottet om anslag till åklagarväsendet som\r\nvi nu skall behandla finns inte särskilt mycket att\r\nsäga. Några saker kan man dock påpeka.</pre><pre>Regeringen ger nu en förstärkning till\r\nåklagarväsendet och riksåklagarmyndigheten. Det\r\när en bra politik -- den följs upp av förstärkningar\r\ninom polisen som vi hoppas kommer.</pre><pre>Jag vill också avisera att om en fortsatt utbyggnad\r\noch effektivisering, en fortsatt rationalisering\r\ngenom datorisering av åklagarmyndigheterna\r\nframöver skall kunna äga rum planmässigt kommer\r\nfortsatta förstärkningar av ungefär samma\r\nstorleksordning som den här att krävas.</pre><pre>I reservation 3 har vi moderater tillsammans med\r\nföreträdare för andra partier reserverat oss till\r\nförmån för en utbildningsinsats om\r\nmiljölagstiftningen. Inte bara länsstyrelsers och\r\nkommuners miljöenheter skärper sina\r\nansträngningar för att avslöja miljöbrott och\r\nlagföra miljöbrottslingar. Också många enskilda\r\nmänniskor och organisationer är aktiva på det här\r\nområdet. Det görs oerhörda ansträngningar --\r\nskolor och föräldrasammanslutningar jagar numera\r\nmiljötjuvar. Det är självfallet ett engagemang som\r\när bra. Men då skall det engagemanget också\r\nkrönas med en resurs inom rättsväsendet som kan\r\nta emot alla uppgifterna. Miljölagstiftningen är\r\nbesvärlig -- den är snårig. Det kan finnas anledning\r\nför kammaren att återkomma till hur man skall\r\nkunna göra den enklare och lättare för\r\nrättsväsendet att hantera. Men nu är den besvärlig.\r\nVi reservanter tror att man skulle behöva särskilda\r\npengar för att utbilda åklagare i miljörätt. Jag yrkar\r\nbifall till reservation 3.</pre><pre></pre><pre>Anf. 7 INGBRITT IRHAMMAR (c):</pre><pre>Herr talman! I reservation nr 3 kräver vi\r\ntillsammans med moderater, som Göran Ericsson\r\nsade, och miljöpartister att det skall göras en\r\nkraftfull satsning på miljöutbildning och att denna\r\nutbildning skall ske kontinuerligt. Det är\r\nnaturligtvis mycket angeläget, eftersom\r\nutvecklingen på miljöområdet är mycket snabb.\r\nDet sker ständigt förändringar på\r\nmiljölagstiftningssidan. Det kräver goda kunskaper\r\nvad gäller metodfrågor vid utredningsförfarandet.\r\nLikaså krävs det en allmän kunskap om\r\nlagstiftningen på området.</pre><pre>Utskottsmajoriteten säger sig vara nöjd med den\r\nutbildning som sker och planeras i dag, vilket\r\nförvånar oss i centern. Vi anser att miljöbrott är\r\nallvarliga brott och måste beivras seriöst och\r\nintensivt. Ser man till hur samhället reagerar på\r\nmiljöbrott kan man säga att reaktionen inte\r\nstämmer mot politikers uttalanden. För det första\r\när antalet miljömål litet, trots att allvarlig\r\nmiljöskadlig verksamhet ständigt pågår. För det\r\nandra får de som bryter mot miljölagarna väldigt\r\nlindriga straff. Påföljderna är ungefär desamma\r\nsom om någon hade snattat. Påföljderna motsvarar\r\nmed andra ord straff för mycket lindrig brottslighet.</pre><pre>Jag skall ge några exempel. Sedan 1969 har\r\npåföljden för brott mot miljöskyddslagen i\r\ngenomsnitt varit 35 dagsböter. Vad gäller 1989 års\r\ndomar -- det är det senaste man har tittat på -- låg\r\ngenomsnittet på 43 dagsböter. Det högsta\r\nbötesstraffet som utdömdes var 70 dagsböter. Det\r\när inte heller vanligt med höga böter ens vid\r\nlångvariga och uppsåtliga villkorsöverträdelser.</pre><pre>När det sedan gäller val av påföljd har bötesstraff\r\nhittills varit det helt dominerande. Fängelse har\r\nutdömts vid tre tillfällen. Men i två av dessa har\r\nhovrätten sedermera ändrat dessa till villkorlig dom\r\nmed dagsböter. Den tredje domen var ingen ren\r\nmiljödom, utan den inkluderade även annan\r\nbrottslighet. Allt detta sedan 1969!</pre><pre>Procenten frikännande domar är mycket stor.\r\nTotalt sett är endast 5 % av brottmålsdomarna\r\nfrikännande. När det gäller brott mot\r\nmiljöskyddslagen är motsvarande siffra för åren\r\n1983--1989 närmare 18 %, alltså tre gånger så hög.\r\nAntalet frikännande domar är förvånande mot\r\nbakgrund av att majoriteten av åtalen föregåtts inte\r\nbara av åklagarens bedömning utan också av\r\ntillsynsmyndighetens.</pre><pre>Jag menar att dessa fakta, som faktiskt finns att läsa\r\ni en nyligen utkommen BRÅ-rapport, talar mot att\r\nmiljöbrott beivras på ett seriöst sätt, mot att\r\nsamhället ser allvarligt på miljöbrott, såsom\r\nuttalats av politiker från de olika partierna. De talar\r\nmot vad utskottsmajoriteten anfört, nämligen att\r\ndet finns tillräckliga kunskaper på miljöområdet\r\nbland dem som utreder, åtalar och dömer och mot\r\natt miljöutbildningen är tillfredsställande\r\ntillgodosedd.</pre><pre>Vi reservanter får stöd från åklagarhåll, där man\r\nuttalat att ytterligare utbildningsbehov finns på\r\nmiljöområdet. Men det har inte ansetts realistiskt\r\natt begära mer medel för detta. Vi får också stöd\r\nfrån polishåll. Polisen har uttalat att genom utökad\r\nutbildning skulle polisen bli så kompetent att\r\nuppsökande verksamhet skulle kunna bedrivas\r\ninom miljöområdet, något som knappast sker i dag.</pre><pre>Från centerns sida instämmer vi i vad\r\nutskottsmajoriteten anför om att det är viktigt att\r\nförstärka den miljökompetens som finns hos\r\nregionåklagarmyndigheterna.</pre><pre>Nu övergår jag till frågan om en särskild\r\nstatsåklagare i miljömål. Vi säger från centerns sida\r\natt eftersom antalet miljömål är så litet, som jag\r\nbeskrivit tidigare, och mot bakgrund av att det är så\r\nfå domar, är förhållandena otillfredsställande. Det\r\ngör att vi anser att vi behöver en särskild\r\nstatsåklagare i miljömål, i likhet med vad som\r\ninförs på ekobrottssidan, i avvaktan på att alla\r\nåklagare får en riktigt bra utbildning på området.\r\nMiljömålen är komplicerade, väl så komplicerade\r\nsom ekobrott, där det finns en särskild\r\nstatsåklagare. Även de tekniska frågorna är svåra.\r\nVi anser att en statsåklagare behövs under en\r\növergångsperiod. Sedan får man utvärdera, när\r\nman vunnit mer erfarenheter på området, om\r\nmyndigheten skall kunna avvecklas.</pre><pre>Till slut vill jag ta upp det som är väldigt glädjande\r\ni betänkandet. Det är bifall till de motioner där det\r\nkrävs ökad utbildning, kontinuerlig sådan, till de\r\nyrkesutövare inom rättsväsendet som har att göra\r\nmed och kommer i kontakt med barn som utsatts\r\nför sexualbrott. Det har blivit ett tillkännagivande\r\nom att socialarbetare som också är domare och\r\nnämndemän skall utbildas vidare på det här\r\nområdet, precis som bl.a. Görel Thurdin och Karin\r\nSöder skriver i sin motion.</pre><pre>Med detta ställer jag mig bakom reservationerna 3\r\noch 4, men jag väljer att endast yrka bifall till\r\nreservation 3.</pre><pre>Anf. 8 JAN-OLOF RAGNARSSON (v):</pre><pre>Herr talman! Eftersom Berith Eriksson, som skulle\r\ndebattera detta betänkande, är bortrest har jag fått\r\ni uppdrag från vänsterpartiet att yrka bifall till\r\nreservation 1.</pre><pre>Anf. 9 KRISTER SKÅNBERG (mp):</pre><pre>Herr talman! Jag tänker ta upp i mitt anförande\r\nfrågor som gäller resurser för att förebygga och\r\nbekämpa miljöbrott och ekonomiska brott. Jag\r\ntycker att Ingbritt Irhammar när det gäller\r\nmiljöbrott på ett bra sätt har motiverat behovet av\r\nökad utbildning inom miljöområdet för dem som\r\nhar att handlägga sådan verksamhet. Här har\r\nmiljöpartiet lämnat en egen reservation, som jag\r\nvill yrka bifall till. Vi stöder också reservation 3,\r\nsom flera partier ställer sig bakom.</pre><pre>Det är viktigt att vi tar miljöbrotten på allvar. De\r\nresultat som redovisas i den BRÅ-rapport som\r\nIngbritt Irhammar talade om är ganska\r\nuppseendeväckande. Det är intressant att se hur de\r\nolika, skall vi kalla dem, faktiska brottslingar ser ut\r\nsom begår olika typer av brott. Här kommer jag in\r\npå ekonomisk brottslighet. Både när det gäller\r\nekonomisk brottslighet och när det gäller\r\nmiljöbrotten rör det sig ofta om synnerligen\r\növerlagd brottslig verksamhet. Man vet i många fall\r\natt man gör fel. Om man inte vet det har man goda\r\nmöjligheter att skaffa sig kännedom. Man har i så\r\nfall grovt underlåtit att skaffa sig information.\r\nSpeciellt när företag begår miljöbrott måste man\r\nsäga att så är fallet, alldeles speciellt när stora\r\nföretag gör det och visar antingen hänsynslöshet\r\neller nonchalans mot sin omvärld och kommande\r\ngenerationer. Detsamma gäller naturligtvis många\r\nekonomiska brott.</pre><pre>Jag föreställer mig att det när det gäller ekonomisk\r\nbrottslighet i liten skala ändå i många fall som\r\nförmildrande omständighet finns med att man\r\nfaktiskt inte kan överblicka vad man har gjort. Men\r\nnär det gäller miljöbrott är det väldigt sällan man\r\nkan säga något förmildrande av det slaget. Det\r\nhandlar helt enkelt om att man sätter kortsiktiga\r\nekonomiska hänsyn framför hänsynen till naturen,\r\nmedmänniskor och dem som förr eller senare måste\r\nstäda upp efter och försöka reparera de skador som\r\nmiljöbrotten kan ge upphov till. Det är därför\r\nnaturligtvis viktigt inte bara att man informerar och\r\nbreddar utbildningen för dem som direkt handhar\r\nden typen av mål utan också att man sprider\r\ninformation på bred front som skapar ett rejält\r\nopinionstryck mot dem som så att säga utgör en\r\nriskgrupp i det här avseendet, så att de som har\r\nmöjlighet att i alla fall i stor skala begå miljöbrott\r\nfår klart för sig vad som är rätt och vad som är fel\r\nur allmän rättssynpunkt. Där kan det faktiskt råda\r\nosäkerhet i dag. Därför tycker jag att det var bra\r\natt Ingbritt Irhammar sade att allmänheten numera\r\nbl.a. i opinionsundersökningar har givit till känna\r\natt man är väldigt mån om miljön. Det bör kunna\r\nvändas i en kraftig opinion mot dem som överlagt\r\nbegår miljöbrott.</pre><pre>Herr talman! I just det här avseendet var\r\nhuvudsyftet med mitt anförande att poängtera att vi\r\nbegär förstärkta resurser och bättre utbildning för\r\ndem som skall handlägga miljöbrott, i det här\r\nspeciella fallet åklagarsidan.</pre><pre>Anf. 10 BENGT-OLA RYTTAR (s):</pre><pre>Herr talman! När kammaren diskuterade\r\nåklagarväsendet för ett år sedan var det stora och\r\nallt överskuggande problemet rekryteringen. I dag\r\nkan vi konstatera att rekryteringsläget är gott. De\r\nåtgärder som riksåklagaren har vidtagit har varit\r\nframgångsrika, vilket vi i utskottet självfallet är\r\nväldigt nöjda med. Därmed är den viktigaste\r\nförutsättningen för verksamheten säkrad. Men\r\nfortfarande är det ganska svårt att rekrytera\r\nåklagare till landets norra delar. Vi beklagar därför\r\natt den fullständiga juristutbildningen i Umeå inte\r\nhar kommit till stånd.</pre><pre>Precis som förra året följer inte heller i år\r\nmedelstilldelningen huvudförslaget, utan det anslås\r\nbetydligt mera pengar i årets budgetproposition.\r\nFörslaget innebär en höjning med 71,6 milj.kr.\r\nAnslaget till åklagarmyndigheten blir då\r\nsammantaget nästan 476 milj.kr. Detta är Göran\r\nEricsson nöjd med och det har han all anledning att\r\nvara.</pre><pre>Till betänkandet finns fyra reservationer fogade.</pre><pre>Den första går ut på att ytterligare 5 milj.kr. bör\r\nanslås för att utreda ekonomisk brottslighet. Det\r\nråder inte något tvivel om att utredningssituationen\r\nbeträffande ekobrott är utomordentligt allvarlig,\r\nframför allt i Stockholm. Alltför många mål blir\r\nliggande och riskerar att över huvud taget inte bli\r\nföremål för utredning. Självfallet kan inte dessa\r\nförhållanden accepteras. Det är majoritetens\r\nuppfattning att den mycket kraftiga höjningen av\r\nanslaget till åklagarväsendet skall ge utrymme för\r\natt något så när förbättra situationen i Stockholm\r\noch även i andra storstäder. Om så inte blir fallet,\r\nmåste ytterligare åtgärder vidtas. Men i dagsläget\r\nyrkar jag avslag på reservation 1.</pre><pre>Övriga reservationer tar upp miljöbrottsligheten ur\r\nolika aspekter.</pre><pre>I reservation 2, som har avgivits av miljöpartiet, vill\r\nman ha ytterligare 2 milj.kr. för\r\npersonalförstärkning och utbildningsinsatser i syfte\r\natt bredda och höja kompetensen hos de åklagare\r\nsom för talan i miljömål. Det sägs inget i\r\nreservationen om vad det är för fel på utbildningen\r\noch på åklagarnas kompetens, men det kanske\r\nKrister Skånberg kan utveckla närmare.</pre><pre>Reservation 3 handlar också om utbildning av bl.a.\r\nåklagare i miljörätt. Det är intressant att konstatera\r\natt miljöpartister, centerpartister och moderater\r\ngenom reservationens skrivning ger regeringen ett\r\nganska bra betyg för den förda miljöpolitiken. I\r\nbudgetpropositionen och i utskottsbetänkandet\r\nföreslås myndigheten få ökade utbildningsresurser,\r\nmen om det visar sig att pengarna inte räcker, är\r\ndepartementschefen beredd att ompröva\r\nresurstilldelningen.</pre><pre>I reservation 4 återkommer centerns gamla krav på\r\nen särskild statsåklagare för miljömål. Jag sade\r\nredan i fjolårets debatt att detta krav blir mindre\r\naktuellt för varje år som går. Jag tror emellertid att\r\ndet råder enighet om att miljöbrotten i större\r\nutsträckning än hittills skall beivras och att\r\nstraffsatsen ligger på en alltför låg nivå. Däremot\r\ndelar jag inte Ingbritt Irhammars uppfattning om\r\natt detta helt och hållet ligger på åklagarsidan. Av\r\nden läsning som jag har hunnit göra av BRÅ-\r\nrapporten, har jag dragit slutsatsen att\r\nflaskhalsarna finns på andra ställen hos\r\nmyndigheterna. Det finns dock skäl att ändå se över\r\nproblemet. Det förvånar mig något att centern inte\r\nhar släppt den här reservationen, som är ganska\r\ncentralistisk.</pre><pre>I betänkandet gör utskottet ett tillkännagivande\r\nangående utbildningsinsatser när det gäller de inom\r\nrättsväsendet som arbetar med sexuella övergrepp\r\nmot barn. Bl.a. har BRÅs forskning visat att denna\r\ntyp av brott är vanligare än vad som tidigare har\r\nvarit känt. Ett enhälligt utskott understryker därför\r\nvikten av att sexualbrott mot barn hanteras på ett\r\nså effektivt och hänsynsfullt sätt som möjligt.</pre><pre>Herr talman! Jag yrkar avslag på samtliga\r\nreservationer och bifall till utskottets hemställan.</pre><pre></pre><pre>Anf. 11 KRISTER SKÅNBERG (mp):</pre><pre>Herr talman! Bengt-Ola Ryttar undrade vilka\r\nkunskaper och vilken utbildning som enligt vår\r\nuppfattning saknas på åklagarsidan i fråga om\r\nmiljöbrott. Jag har inte någon detaljkunskap om\r\nhuvudorsakerna till att uppföljningen och\r\nbekämpningen av miljöbrotten är så bristfällig som\r\nden är i Sverige. Både Bengt-Ola Ryttar och jag har\r\nläst den här BRÅ-rapporten. I den räknas upp ett\r\nantal orsaker. Jag har inte haft möjlighet att\r\nbedöma vilka orsaker som skulle kunna vara\r\nviktigare än andra. Det talas om resursbrist, brist\r\npå kompetens, felaktiga prioriteringar, passivitet,\r\nsvårigheter att bevisa vem som har ansvaret och\r\nsvårigheter att klara myndigheternas dubbla roller\r\nsom rådgivare och övervakare. En del av detta\r\nfaller också på åklagarsidan.</pre><pre>Här behövs snara åtgärder. Vi anser att det dels kan\r\nbehövas resursförstärkning, dels ökad kunskap för\r\natt man skall våga ge sig på de svårare fallen. Man\r\nmåste kunna bedöma vad som är rimligt och inte\r\nrimligt när det gäller att låta ett företag få fortsätta\r\natt bedriva försök. Vidare måste man kunna ta\r\nställning om företaget bara försöker vinna tid för att\r\nkunna fortsätta förstöra miljön eller om företaget\r\ngör seriösa ansträngningar att rätta till\r\nmissförhållandena. Här finns sannolikt rikligt av\r\nbåda delarna.</pre><pre>Herr talman! Jag vill passa på tillfället att göra ett\r\ntillrättaläggande. I reservation 2, som är fogad till\r\ndetta betänkande, står det att vi inte kan tillstyrka\r\nbifall till motion Ju842. Jag har uttryckligen i form\r\nav ett skriftligt, elektroniskt meddelande talat om\r\natt detta skall strykas. Först i går kväll, när det var\r\nför sent att göra någonting åt saken, såg jag att så\r\ninte hade skett. Men vi är helt oförhindrade att\r\nstödja också vänsterpartiets motion om ökade\r\nresurser när det gäller den ekonomiska\r\nbrottsligheten.</pre><pre>Anf. 12 INGBRITT IRHAMMAR (c):</pre><pre>Herr talman! Jag tycker egentligen inte att\r\npartierna ligger så särskilt långt ifrån varandra på\r\ndet här området. Vi har alla insett att\r\nmiljöbrottsligheten är ett allvarligt problem och att\r\nvi har svårt att veta hur vi skall komma åt den.\r\nMiljöbrottsligheten är väl så allvarlig som den\r\nekonomiska brottsligheten, och den har också\r\nbehandlats under en utfrågning. Vi inser att det är\r\nväldigt svårt att komma åt miljöbrottsligheten.</pre><pre>Det är därför som vi i centern hakar oss fast vid\r\nreservationen om en statsåklagare för miljöbrott.\r\nMan misslyckas lika mycket med\r\nmiljöbrottsligheten som med den ekonomiska\r\nbrottsligheten. Detta strider egentligen mot\r\ncenterns grundläggande ideologi, att alla skall ha\r\nkunskap på alla nivåer och att alla skall kunna\r\nbeivra och väcka åtal när det gäller brott av den här\r\ntypen. Det hela stämmer alltså inte med vår\r\nideologi, men det stämmer med verkligheten.\r\nProblemet är att verkligheten är sådan den är och\r\ndet måste vi försöka göra någonting åt. Då behövs\r\ndet en lagstiftning som kan användas för att nå\r\ndetta mål. Vi tror att det behövs en statsåklagare i\r\nmiljöbrott till dess mer erfarenheter kan nås.</pre><pre>Det förhåller sig på samma sätt med\r\nmiljöutbildningen. Vi anser att det nu behövs en\r\nsådan -- en utbildning som skall ske kontinuerligt\r\nunder en längre tid framöver. I Bengt-Ola Ryttars\r\nanförande kunde jag märka en öppning från\r\nsocialdemokraternas sida, som inte kan skönjas i\r\nbetänkandet. Jag glädjer mig åt denna öppning och\r\ntolkar det som att man nu inom departementet är\r\nberedd att ompröva resurstilldelningen. Visserligen\r\nsade Bengt-Ola Ryttar att man är beredd att göra\r\ndetta om det skulle visa sig behövas. Jag tycker att\r\ndet är ganska självklart att det behövs. Men det är\r\nåtminstone ett steg i rätt riktning, och jag ser fram\r\nemot bättre resurser på området. Jag är också\r\nganska säker på att om övriga oppositionspartier\r\nhade ställt sig bakom vår reservation 3 hade även\r\nsocialdemokraterna svängt, precis som de gjorde\r\nnär det gällde bättre kunskaper på\r\nsexualbrottssidan. Men vi får väl vänta ett år och se\r\nvad som händer.</pre><pre>Anf. 13 GÖRAN ERICSSON (m):</pre><pre>Herr talman! Jag hade först inte tänkt replikera\r\nBengt-Ola Ryttar. Men det första felet som han\r\ngjorde och som började motivera replik var att han\r\npåstod att vi i reservationen egentligen gav\r\nsocialdemokraterna ett bra betyg för en\r\nmiljöpolitik. Jag försökte i mitt\r\ninledningsanförande säga att vår miljölagstiftning\r\när mycket komplicerad -- snårig och svår. Och det\r\nfår vi väl litet till mans ta på oss ansvaret för.\r\nMiljöbrotten har ju under relativt sen tid blivit\r\nakuta, och vi står i början av en utveckling. Därför\r\nhar vi väl kanske inte förstått hur vi skall formulera\r\nreglerna.</pre><pre>Men ju längre jag lyssnar på Bengt-Ola Ryttar i\r\ntalarstolen, desto klarare står det att\r\nsocialdemokraterna egentligen ställer sig bakom\r\nreservation 3. Jag förstår inte socialdemokraternas\r\nsätt att agera i utskottet med tanke på den insikt\r\nsom Bengt-Ola Ryttar nu har. Han säger att om\r\nriksåklagaren inte har tillräckligt med pengar till\r\nutbildning finns det på departementet möjlighet att\r\nfå mer. Men då är vi ju överens. I reservation 3 tar\r\nvi nämligen sikte på en bred och allmän höjning av\r\nkompetensen bland åklagare och poliser ute i\r\nlandet. Det är alltså denna allmänna\r\nkompetenshöjning som vi i reservation 3 tar sikte\r\npå. Och dessa pengar har inte riksåklagaren.</pre><pre>Herr talman! Jag ser fram emot att Bengt-Ola\r\nRyttar går upp i talarstolen och meddelar\r\nkammaren att reservation 3 skall tillgodoses.</pre><pre>Anf. 14 BENGT-OLA RYTTAR (s):</pre><pre>Herr talman! Det är precis som Ingbritt Irhammar\r\nsäger, nämligen att det råder mycket stor enighet i\r\ndenna fråga. Det är inte heller några tvivel om\r\nmålsättningen att vi vill ha en effektiv bekämpning\r\nav både miljöbrott och ekobrott. Ekobrotten\r\nkommer att diskuteras i samband med\r\nbehandlingen av ett särskilt betänkande senare.\r\nDärför skall vi kanske inte fördjupa oss så mycket i\r\ndet.</pre><pre>Det är också riktigt trevligt att konstatera att\r\nverkligheten får tränga igenom ideologierna ibland.\r\nJag tror att det är nyttigt för politiken över huvud\r\ntaget att man kan ha den inställningen.</pre><pre>Göran Ericsson, jag skall nog inte yrka bifall till\r\nreservation 3 i alla fall, utan jag vidhåller mitt\r\navslagsyrkande i fråga om denna.</pre><pre>Jag vill göra en reflexion kring betänkandet i dess\r\nhelhet. Oppositionspartierna har i årets\r\nbetänkande avstått från en hel del reservationer,\r\nvilket öppnar för mindre låsningar i den\r\nåklagarutredning som nu arbetar. Jag hoppas att\r\nden utredningens resultat tillsammans med de\r\nresursförstärkningar som nu kommer att ske skall\r\nleda till att vi får en ytterligare förbättring av\r\nförutsättningarna för åklagarverksamheten i det\r\nhär landet.</pre><pre>Överläggningen var härmed avslutad.</pre><pre>(Beslut fattades under 6 §.)</pre><pre>6 § Anslag till domstolsväsendet</pre><pre>Föredrogs</pre><pre>Justitieutskottets betänkande</pre><pre>1990/91:JuU16 Anslag till domstolsväsendet (prop.\r\n1990/91:100 delvis).</pre><pre>Anf. 15 BRITTA BJELLE (fp):</pre><pre>Herr talman! Vi skall nu behandla anslaget till\r\ndomstolsväsendet och de motioner som väckts\r\nunder den allmänna motionstiden och som kan\r\nhärledas just till detta anslag.</pre><pre>Beträffande domstolarna kan man rent generellt\r\nkonstatera att måltillströmningen i tingsrätterna\r\nhar ökat, och detta har medfört ett ökat antal mål i\r\nbalans. I Stockholm, Göteborg och Malmö har\r\nantalet inkomna tvistemål ökat med 17 %.</pre><pre>Också i hovrätterna har antalet inkomna mål\r\nliksom balanserna ökat. Samma förhållande gäller\r\nbeträffande högsta domstolen. Där har balanserna\r\nökat med 14 %.</pre><pre>Vid en genomgång av förvaltningsdomstolarna har\r\ndet framkommit att situationen är något bättre.\r\nLänsrätterna har jämfört med 1989 en oförändrad\r\nsituation. Kammarrätterna har en ökad\r\nmåltillströmning, men de har samtidigt en ökad\r\navverkningstakt, vilket har lett till en\r\nbalansminskning.</pre><pre>I regeringsrätten är det tvärtom. Antalet mål har\r\nökat, men dessutom har avverkningstakten sjunkit,\r\nvilket i sin tur har lett till att balansen har ökat.</pre><pre>I försäkringsdomstolarna och i\r\nförsäkringsöverdomstolen har såväl antalet\r\ninkomna mål som balanserade mål ökat.</pre><pre>Mot denna bakgrund och mot bakgrund av den här\r\ngenomgången kan man konstatera att arbetsläget i\r\ndomstolarna alltjämt är ansträngt. Men eftersom\r\ndet finns en tillsatt domstolsutredning som för\r\nnärvarande arbetar med förslag till förändringar av\r\ndomstolarnas verksamhetsområden och med en\r\ns.k. renodling av domarrollen, menar vi i\r\nfolkpartiet liberalerna att det inte nu finns skäl att\r\nföregripa dessa förslag. Därför har vi för\r\nnärvarande inga yrkanden på detta område.</pre><pre>Försäkringsdomstolarnas situation kommer att\r\nbehandlas här i kammaren senare i vår. Därför har\r\njag inte heller här några kommenterar nu.</pre><pre>Däremot har vi skrivit en reservation om tekniska\r\nhjälpmedel hos domstolarna. Domstolsväsendet\r\nhar inte tillgodogjort sig de stora\r\nrationaliseringsvinster som man kan uppnå genom\r\nny teknik.</pre><pre>Mycket av domstolarnas verksamhet går ut på att\r\nom och om igen producera samma typ av domar.\r\nJag tänker på rattfylleridomar,\r\näktenskapsskillnadsdomar och domar i\r\nunderhållsmål. Det repetitionsarbete som nu görs\r\nvid utskriften av domar och beslut måste\r\nrationaliseras bort. Men tyvärr har merparten av\r\nden domstolspersonal som i dag arbetar med dessa\r\nfrågor inte tillgång till den datateknik som behövs\r\nför att komma ifrån repetitionsarbetet.</pre><pre>Ett annat område där vi tillsammans med centern\r\noch moderaterna har andra förslag än majoriteten\r\ngäller omloppstiden i skattemål. Jag har tidigare\r\nredogjort för att länsrätternas situation i Sverige är\r\nförhållandevis oförändrad. Trots detta har\r\nemellertid omloppstiden i skattemål inte förändrats\r\nnämnvärt. Den är i dag omkring 20 månader, alltså\r\ni stort sett två år, vilket är alldeles för lång tid. Vi\r\nmenar därför att man på ett eller annat sätt måste\r\nföreskriva en tidsfrist inom vilken målen avgörs.\r\nNormalt borde det för den enskilde vara rimligt att\r\nfå sina besvärsärenden avgjorda senast under det\r\nandra året efter taxeringsåret.</pre><pre>På ytterligare ett område har vi en annan\r\nuppfattning i betänkandet än majoriteten, och det\r\ngäller brottet övergrepp i rättssak.</pre><pre>Ur rättssäkerhetssynpunkt är det av väsentlig\r\nbetydelse att parter och vittnen fritt kan ge uttryck\r\nför sina synpunkter och iakttagelser. Parter och\r\nvittnen som hotas med repressalier för vad de\r\nuppger, måste kunna lita på att rättsordningen\r\nställer upp skydd för dem.</pre><pre>Att parter och vittnen fritt och sanningsenligt kan\r\navge vittnesmål utgör ett av de fundament som den\r\nsvenska rättsordningen står på. Angrepp mot\r\nparter och vittnen utgör angrepp också mot\r\nsamhället. Om samhället inte förmår skydda parter\r\noch vittnen hotas hela rättsordningen.</pre><pre>I vår lagstiftning finns en långtgående skyldighet för\r\nvittnen att under förundersökning och rättegång\r\nberätta om sina iakttagelser. Den som inte fullgör\r\nden här skyldigheten kan råka ut för mer eller\r\nmindre vittgående sanktioner.</pre><pre>Det vittne som utsätts för våld eller hot om våld\r\neller någon annan typ av repressalier för att\r\nförhindras att lämna uppgifter har alltså ingen\r\nmöjlighet att själv välja och därigenom kunna vägra\r\natt lämna dessa uppgifter. Därför menar jag att\r\nsamhället har tagit på sig ett stort ansvar när det\r\ngäller att skydda vittnen. Det gör vi genom att det\r\nfinns straffsanktioner mot den som förgriper sig på\r\nvittnen.</pre><pre>Man kan då fråga sig om dessa åtgärder framstår\r\nsom tillräckliga för dem som riskerar att utsättas för\r\nden typen av övergrepp.</pre><pre>Uppenbarligen finns det en allmänt utbredd\r\nuppfattning att vittnen utsätts för trakasserier i\r\nsamband med att de deltar i rättsprocesser. Hur\r\nvanlig denna typ av övergrepp är och vilka former\r\növergreppen tar har emellertid inte varit föremål\r\nför någon närmare undersökning. Det är därför\r\nsvårt att uppskatta behovet av ytterligare åtgärder\r\noch insatser. Vad som i alla fall tills vidare kan göras\r\när att peka på att samhället ser allvarligt på den här\r\ntypen av övergrepp.</pre><pre>Ett sätt att skärpa synen på övergrepp i rättssak,\r\nsom själva brottet heter, är att anpassa det till\r\nmened. Båda brotten, alltså både mened och\r\növergrepp i rättssak, är allvarliga angrepp på själva\r\nrättsordningen. Den normala påföljden för mened\r\när för närvarande fängelse i högst fyra år. Straffet\r\nför övergrepp i rättssak är i normalfallet böter eller\r\nfängelse i högst två år.</pre><pre>Det finns därför skäl, menar vi, att nu anpassa\r\npåföljden för övergrepp i rättssak till påföljden för\r\nmened på ett sådant sätt att normalstraffet för\r\növergrepp i rättssak alltid skall vara fängelse.</pre><pre>Mot bakgrund av denna genomgång vill jag, herr\r\ntalman, yrka bifall till reservation 10.</pre><pre>Anf. 16 BIRGIT HENRIKSSON (m):</pre><pre>Herr talman! Justitieutskottets betänkande JuU16\r\nbehandlar anslag till domstolsväsendet.\r\nDomstolsväsendet ingår ju i försöket med treåriga\r\nbudgetramar, varför verksamhetens inriktning och\r\nmedelstilldelning i princip lades fast redan 1989.\r\nDet var med anledning av proposition\r\n1988/89:JuU14. Det vi skall behandla nu är alltså\r\ndet sista året i treårsperioden. De allmänna\r\ndomstolarna, de allmänna\r\nförvaltningsdomstolarna,\r\nförsäkringsdomstolarna, hyresnämnderna och\r\nbostadsdomstolen, liksom kostnader för\r\nkansligöromål för statens ansvarsnämnd, som för\r\növrigt fullgörs av Svea hovrätt, omfattas av de här\r\nanslagen.</pre><pre>Utskottets ordförande Britta Bjelle påpekade i sitt\r\nanförande nyss att arbetsläget fortfarande är\r\nansträngt i våra domstolar. Men ökningen är\r\nojämnt fördelad. På en del håll har man fler\r\närenden och färre avgöranden, på en del färre\r\närenden och högre uppklarningstakt.\r\nHuvudintrycket man får är dock, där instämmer jag\r\ni det Britta Bjelle nyss sade, att det fortfarande\r\nfinns problem.</pre><pre>Jag går inte in närmare på detaljer här och nu. För\r\npå s. 4 i betänkandet finns en utomordentligt god\r\nredovisning av tillståndet. Men jag vill poängtera\r\natt jag delar den uppfattning som framgår av\r\nutskottets konstaterande, att arbetsläget i\r\ndomstolarna fortfarande är ansträngt och att det\r\ndärför är viktigt att vi fortlöpande följer\r\nsituationen.</pre><pre>Det är också viktigt att införandet av ny teknik får\r\nfortsätta, liksom möjligheterna att avlasta\r\njuristpersonal alla sådana arbetsuppgifter som kan\r\nutföras av kanslipersonal.</pre><pre>När det gäller omloppstiden för skattemål i\r\nlänsrätterna har utskottet tidigare ställt sig bakom\r\nett yttrande där man anser att omloppstiden inte\r\nbör vara längre än tolv månader. Riksdagen har\r\nockså slagit fast att omloppstiden inte bör vara\r\nlängre. Därför har jag svårt att förstå varför\r\nsocialdemokraterna inte kan tillstyrka motion\r\nJU704, där motionärerna ju bara kräver att det bör\r\ninföras en tidsfrist inom vilken skattemål skall vara\r\navgjorda.</pre><pre>Vi har från moderat håll stött den här\r\ncentermotionen, eftersom vi tycker att tiden nu är\r\nmogen att förkorta omloppstiden i skattefrågor.\r\nDet är klart att det inte helt kan uteslutas att den\r\nnuvarande översynen av domstolsväsendet kan\r\nkomma att leda till förkortade handläggningstider.\r\nMen det är ju en fråga på sikt, och vi moderater har\r\nstött motionen, eftersom vi nu tycker att tiden är\r\nmogen att kunna förkorta handläggningstiden. Vi\r\nanser inte att det i det här fallet behövs ytterligare\r\nutredningar.</pre><pre>Herr talman! Jag stöder därför reservation 3.</pre><pre>Det är alltid svårt att diskutera eller driva frågor\r\ninom ett område där man hela tiden kan hänvisa till\r\natt en stor utredning pågår. Vi har den stora\r\ndomstolsutredningen. Ändå har vi upplevt, just i\r\njustitieutskottet, att man inte ens från regeringens\r\nsida alltid har velat vänta på utredningen. Jag kan\r\nbara nämna den summariska processen som man\r\nplötsligt bröt ut ur helheten och sammanhanget och\r\nförelade utskottet. Ändå utgör den en stor del i\r\ntingsrätternas arbete och hade verkligen behövt\r\nbehandlas i den stora helheten.</pre><pre>Påföljden för övergrepp i rättssak bör normalt vara\r\nfängelse. Utskottets ordförande Britta Bjelle har\r\nmycket noggrant utvecklat vikten av att man\r\nkommer åt menedsmål, att vittnen känner sig\r\ntrygga osv. Därför instämmer jag i sak med det hon\r\nhar utvecklat. Utskottets majoritet har valt att\r\nföreslå avslag på motionen. Man hänvisar till att\r\nvåldskommissionen nyligen har lagt fram ett\r\nliknande förslag, vilket nu bereds i\r\njustitiedepartementet. Men då, herr talman, förstår\r\njag inte alls varför man inte kan ge regeringen\r\nuppdraget att framlägga förslaget så snart som\r\nnågonsin möjligt. Alla tycks vara överens om\r\nsakens vikt. Från borgerligt håll anser vi att det är\r\nså viktigt att vi faktiskt redan nu kräver en\r\nskärpning av straffskalan. Ärendet brådskar, och\r\nsaken borde vara okomplicerad. Det är bara att\r\nlägga fram förslaget, om man verkligen vill.</pre><pre>Herr talman! Moderate riksdagsmannen, tillika\r\nhovrättsrådet, Allan Ekström tar i sin motion\r\nangående utnämning av domare upp en för oss\r\nmoderater mycket viktig fråga. Jag vill direkt citera\r\nmotionärens inledningsrader: ''En av hörnstenarna\r\ni vårt statsskick är att den dömande makten skall\r\nutövas av skickliga, kompetenta, oavhängiga och\r\noväldiga domare. Domarkåren är rättsstatens sista\r\nutpost.''</pre><pre>Vi kan se på många håll i dag -- i många av de gamla\r\nösteuropeiska staterna inte minst -- hur viktig\r\ntilltron och tilliten till den dömande makten är.</pre><pre>Man kan dela in domartjänsterna i tre grupper, med\r\nhänsyn till tillsättningsförfarandet. Justitieråd och\r\nregeringsråd, som är verkschefstjänster och\r\nliknande, hör till den första gruppen. Till den andra\r\ngruppen räknar man lagman i hovrätt och lagman i\r\nde tre största tingsrätterna. Det är s.k.\r\nanmälningstjänster. Till den tredje gruppen räknas\r\nhovrättsråd, lagman i annan tingsrätt än i någon av\r\nde tre största, chefsrådman och rådman. De har\r\nförslagstjänster. Det är bara, herr talman, när det\r\ngäller förslagstjänsterna -- dvs. den tredje gruppens\r\ntillsättningar -- som granskning och meritvärdering\r\näger rum. Det sker genom att man har en särskild\r\ntjänsteförslagsnämnd, och därmed tillgodoser man\r\nde självklara kraven på offentlighet och insyn.</pre><pre>Vi moderater anser att det även ur rent\r\nkonstitutionella synpunkter är angeläget att vi får\r\nsådana garantier att den verkställande makten kan\r\nfrigöras från varje form av misstanke om att\r\nutnämningsmakten kan missbrukas på något sätt.\r\nDet finns ett gammalt talesätt, som jag tycker kort\r\noch mycket väl beskriver vad vi menar: ''Caesars\r\nhustru får inte ens misstänkas.''</pre><pre>I motionen finns förslag till flera alternativa\r\nlösningar och vi moderater anser att riksdagen bör\r\nge regeringen i uppdrag att granska olika alternativ\r\noch återkomma till riksdagen med förslag.</pre><pre>Herr talman! Jag yrkar därför bifall till reservation\r\nnr 7.</pre><pre>Jag vill också fästa uppmärksamheten på ett par\r\nsärskilda yttranden. Det första rör\r\nnämndemännens antal och ställning. Moderata\r\nsamlingspartiet har vid flera stämmor bl.a. uttalat\r\natt antalet nämndemän i tingsrätterna bör återgå till\r\natt vara fem, som tidigare var fallet. Det är viktigt\r\nur rättssäkerhetssynpunkt, anser vi, att nämnden\r\nverkligen speglar samhällets uppfattning. Det enda\r\nskälet till att vi inte har tillstyrkt just den här\r\nmotionen, utan avlåtit ett särskilt yttrande, är att vi\r\nanser att även rösträtten bör vara kollektiv.</pre><pre>Till slut, herr talman, vill jag understryka vikten av\r\natt en översyn av skiljemannalagen kommer till\r\nstånd inom en snar framtid. Vi anser det vara en\r\nförutsättning för att Sverige skall kunna\r\nvidmakthålla sin ställning inom den internationella\r\nrättskipningen. Där har Sverige haft ett gott\r\nanseende.</pre><pre>Anf. 17 INGBRITT IRHAMMAR (c)</pre><pre>Herr talman! Nuvarande taxeringslag saknar\r\nbestämmelser om när taxeringsbesvär skall vara\r\navgjorda eller när yttrande senast skall ha lämnats\r\nom taxeringsärendet. Tidigare har sådana gränser\r\nfunnits. Som centern anför i motion till riksdagen\r\när det angeläget för den som besvärar sig över\r\ntaxeringsnämndens beslut att få ett beslut i rimlig\r\ntid, eftersom senare års taxeringar ofta är beroende\r\nav hur de tidigare besvären har utfallit. Därför\r\nanser vi att nuvarande långa handläggningstider för\r\ntaxeringsbesvär är oacceptabla och att det är dags\r\natt föreskriva en tidsfrist inom vilken\r\ntaxeringsbesvär senast bör vara avgjorda.\r\nRegeringen bör återkomma till riksdagen med\r\nförslag i saken. Dessa synpunkter har utvecklats i\r\nreservation 3. Även föregående talare har pläderat\r\nför detta.</pre><pre>Dessutom anser vi inom centern att ärenden\r\nrörande tvångsvård inte bör överföras från\r\nnuvarande utskrivningsnämnder till länsrätterna,\r\nvilket en majoritet förordar. Om man inte överför\r\närenden skulle det självklart underlätta\r\narbetssituationen i länsrätterna, där belastningen är\r\nhård redan i dag. Man skulle spara resurser\r\nsamtidigt som man kunde behålla de väl\r\nfungerande utskrivningsnämnderna. I stället skulle\r\nman kunna göra de förbättringar som eventuellt\r\nkan behövas på små detaljområden. Därför\r\nhandlar reservation 4, som vi ställer oss bakom, om\r\nmedel som inte behöver användas på detta område.</pre><pre>I likhet med moderaterna har också vi i centern ett\r\nsärskilt yttrande, där frågan om antalet\r\nnämndemän tas upp. Det finns ett tidigare\r\nställningstagande på detta område. Vi anser alltså\r\natt det skall vara fyra nämndemän i alla tingsrätter.\r\nMen vi anser inte att det är meningsfullt att driva\r\nfrågan vidare eller att plädera särskilt mycket för\r\nden, eftersom positionerna är mycket låsta. Vi har\r\nsåledes valt att framställa ett särskilt yttrande i det\r\nhär sammanhanget.</pre><pre>Sedan instämmer vi i det särskilda yttrande som\r\nBirgit Henriksson och folkpartisterna pläderar för.\r\nDet behövs en översyn vad gäller\r\nskiljemannalagen.</pre><pre>Slutligen: I likhet med vad övriga talare tidigare har\r\nsagt här anser också vi att regeringen bör få i\r\nuppdrag att snarast lägga fram ett förslag för\r\nriksdagen vad gäller skydd för vittnen. Som också\r\ntidigare sagts här är det mycket viktigt att vittnen\r\nvågar lämna uppgifter i domstolarna. Vittnen skall\r\ninte behöva vara rädda för repressalier. Här i\r\nSverige är det dock inte särskilt vanligt med hot mot\r\nvittnen -- åtminstone jämfört med förhållandena i\r\nmånga andra länder. Men en ökning kan noteras\r\nockså här.</pre><pre>I dag på förmiddagen var jag på en utfrågning som\r\ngällde ungdomsbrottsutredningen. Från polisen\r\nframfördes då att hot mot vittnen blir allt vanligare.\r\nDet noteras alltså en ökning på detta område.\r\nDärför är det mycket viktigt att åtgärder vidtas. En\r\nåtgärd kunde vara att åstadkomma en skärpning\r\nbeträffande påföljdssystemet. Det finns förslag\r\nhärom i en centermotion. Jag tackar för det stöd\r\nsom vi får från moderater och folkpartister. Jag\r\ntackar alltså dem som uttalat sitt stöd för vår\r\nmotion. Själv behöver jag inte säga särskilt mycket\r\nmera. Jag nöjer mig därför med att yrka bifall till\r\nreservation 10.</pre><pre>Anf. 18 JAN-OLOF RAGNARSSON (v):</pre><pre>Herr talman! Även i fråga om detta betänkande\r\nnöjer jag mig med ett bifallsyrkande. Jag yrkar\r\nbifall till två reservationer, nämligen reservation nr\r\n2 och reservation nr 5 som gäller anslag till\r\ndomstolsväsendet.</pre><pre>Anf. 19 KRISTER SKÅNBERG (mp):</pre><pre>Herr talman! Även när det gäller domstolarna\r\nbehövs det, menar jag, en komplettering, en\r\nbreddning och en fördjupning beträffande\r\nkunskaper i och erfarenheter av miljörätt och\r\ndärmed sammanhängande frågor. Dessutom tycks\r\ndet behövas större resurser. Det behövs alltså bl.a.\r\nökade anslag. Därför ställer jag mig bakom\r\nyrkandet i reservation 6.</pre><pre>Reservation 8 handlar om domares bisysslor. Det\r\nfinns, herr talman, yrken och arbetsuppgifter som\r\när av det slaget att man inte skall ha bisysslor eller\r\nextraknäck. Det anses mer eller mindre självklart\r\natt det skall vara så. Det kan t.o.m. finnas särskilda\r\npassusar om detta i anställningsavtalet. Detta bör\r\ngälla domarkåren, och alldeles särskilt höga\r\ndomare.</pre><pre>Jag skall inte uppehålla mig särskilt länge vid detta,\r\nutan jag nöjer mig med att säga följande. För att\r\nCaesars hustru inte skall kunna misstänkas bör hon\r\ninte heller utsättas för systematiska frestelser. Inte\r\nheller bör det finnas helt olika möjligheter, ja,\r\nt.o.m. olika metoder, när det gäller att hävda sin\r\nrätt. Detta tas upp i reservation 8, som jag ställer\r\nmig bakom.</pre><pre>Herr talman, när det gäller reservation 9 om\r\noberoende domstolar noterar jag att vänsterpartiet\r\ninte fullföljer. Men vi får kanske tillfälle att\r\nåterkomma till frågan i något annat sammanhang.\r\nJag kan bara säga att vi hyser stor sympati för\r\nvänsterpartiets påpekanden i reservation 9. Jag har\r\nalltså inte framfört något yrkande om bifall, utan\r\njag nöjer mig med att säga att jag ansluter mig till\r\nreservationerna 6 och 8.</pre><pre>Anf. 20 GÖRAN MAGNUSSON (s):</pre><pre>Herr talman! Jag börjar med att yrka bifall till\r\nhemställan i justitieutskottets betänkande nr 16\r\nsamt avslag på de reservationer till vilka man hittills\r\nunder överläggningen har yrkat bifall.</pre><pre>Jag konstaterar att vi i utskottet är överens om att\r\narbetsläget i domstolarna alltjämt är ansträngt.\r\nRekryteringssituationen när det gäller bl.a.\r\ndomarpersonal har dock förbättrats. Detta hänger\r\nbl.a. samman med reformeringen av domarbanan.\r\nMeritvärderingen har förändrats.\r\nNotariebildningen har också förändrats. Sist men\r\ningalunda minst har ersättningen, lönerna, till\r\njuristpersonalen kunnat förbättras under senare år.\r\nAllt detta innebär att det nu finns anledning att\r\nhysa en större optimism beträffande domstolarnas\r\narbetssituation.</pre><pre>För närvarande arbetar domstolsutredningen, som\r\nhar i uppdrag att gå igenom olika förfaringsregler.\r\nMen man skall också ta reda på vid vilka domstolar\r\nolika måltyper mest ändamålsenligt kan komma att\r\navgöras. I det avseendet finns det förhoppningar\r\nom att det skall komma förslag om effektiviseringar\r\nsom leder till ett väsentligt bättre\r\nresursutnyttjande. En ledstjärna i\r\ndomstolsutredningens arbete har varit renodlingen\r\nav domarrollen.</pre><pre>Jag vill i detta sammanhang också gärna konstatera\r\natt de förändringar som för närvarande pågår -- och\r\ndet gäller också andra områden, bl.a. summariska\r\nprocesser -- naturligtvis medför olägenheter och\r\npåfrestningar för personalen inom\r\ndomstolsväsendet. Men som jag redan har sagt är\r\ndet alldeles nödvändigt att genomföra den här\r\ntypen av förändringar. I ett litet längre perspektiv\r\nleder sådana här förändringar till en förbättrad\r\narbetssituation.</pre><pre>Till detta betänkande är ett antal reservationer\r\nfogade. När det gäller själva anslagsfrågan -- det\r\nhandlar då om de resurser som riksdagen är beredd\r\natt ställa till domstolarnas förfogande -- finns det\r\ninte några yrkanden i framställda reservationer som\r\nskulle innebära ytterligare resurser, som i sin tur\r\nskulle kunna leda till att målbalanserna inom\r\ndomstolarna påverkades. Snarare skulle de\r\nåtgärder som nämns i en del yrkanden leda till\r\nytterligare påfrestningar för domstolsväsendet.\r\nYrkandena åtföljs ju inte av några nya pengar så att\r\nsäga. I stället kan yrkandena betraktas som\r\nprinciputtalanden i vissa frågor.</pre><pre>I några av motionerna finns det krav och önskemål\r\nsom faktiskt redan har tillgodosetts genom beslut i\r\ndenna kammare.</pre><pre>I fråga om teknikutvecklingen vid domstolarna --\r\ndet handlar alltså om ADB-stödet -- finns det\r\nnaturligtvis inga delade meningar om det angelägna\r\nmed att så snabbt som möjligt bygga ut de\r\nresurserna. Det gäller ju att skapa förutsättningar\r\nbeträffande de pengar som behövs. Men samtidigt\r\nmåste de möjligheter som finns utnyttjas på bästa\r\nsätt. Det är också viktigt att vi har en fortlöpande\r\nteknikförbättring.</pre><pre>Frågan om omloppstiden för skattemål i\r\nlänsrätterna är en gammal fråga. Om ett beslut\r\nfattades som skulle innebära en alldeles fix\r\ntidsgräns, skulle det bli svårigheter i länsrätterna\r\nnär det gäller ett ändamålsenligt anordnande av\r\narbetet. Därför finns det inte heller nu anledning\r\nför riksdagen att följa de förslag på detta område\r\nsom återfinns i några av de väckta motionerna.</pre><pre>Utskottet uttalar att det går att förkorta\r\nhandläggningstiden genom att mål avgörs utan att\r\nden skattskyldiges motpartsinlaga avvaktas. Mål\r\navgörs alltså utan den omgången när detta kan\r\nanses vara rimligt och bra.</pre><pre>Frågan om ytterligare medel till utbildning av\r\nnämndemän och till information till dessa är också\r\nen fråga som är känd sedan tidigare. Det är bara att\r\nkonstatera att medel finns avsatta inom\r\ndomstolsverkets ram. Vidare finns det medel kvar\r\npå ett tidigare särskilt anslag om 5 milj.kr. just för\r\nutbildning och information för nämndemän.</pre><pre>Miljöpartiets reservation 6 handlar om\r\nutbildningsinsatser på miljörättens område.\r\nUtskottet konstaterar att det för närvarande är\r\ndomstolarna som gör avvägningar i fråga om de\r\nutbildningar som domarpersonalen skall kunna\r\ndelta i. Naturligtvis övervägs därvid också\r\nutbildningen på miljörättens områdde.</pre><pre>Inom parentes konstaterar jag att Krister Skånberg\r\ni praktiken har gett upp när det gäller denna\r\nreservation. I ett annat sammanhang i utskottet har\r\nhan ju använt de pengar som han anser finns kvar --\r\nmen frågan är ännu inte avgjord.</pre><pre>Herr talman! Frågan om tillsättningarna av domare\r\nbehandlades i fjol i ett betänkande. Birgit\r\nHenriksson, som företräder moderata\r\nsamlingspartiet, talade med stor emfas om vikten\r\nav att man har tilltro till domstolarna och av att man\r\nkan lita på domstolsavgörandena. Allt detta --\r\ndelvis kan det här t.o.m. kallas för retorik --\r\ninnehåller naturligtvis en kärna av sanning och vikt,\r\noch här är vi naturligtvis överens. Men, Birgit\r\nHenriksson, en liknande motion avstyrktes i\r\nfjolårets betänkande i detta sammanhang med\r\nmotiveringar som visar att utskottet bestämt tog\r\navstånd från en sådan ordning som skisseras i\r\nmotionerna. Ett bifall skulle inte endast innebära\r\nett avsteg från regeringsformens regler om\r\ntillsättningen av domartjänster, utan det skulle\r\nockså -- enligt utskottets uppfattning --\r\noundvikligen komma att medföra en politisering av\r\ntillsättningsförfarandet. Detta skulle kunna få svåra\r\nkonsekvenser för tilltron till rättsväsendet.</pre><pre>Hela utskottet var överens om den bedömningen av\r\nmotionen utom moderata samlingspartiets\r\nföreträdare. Trots den övertygande bevisningen\r\noch det resonemang som fördes återkommer man\r\nstarkt till den typen av yrkande. Även om jag redan\r\ntidigare har yrkat avslag på reservationerna, vill jag\r\nåterigen upprepa avslagsyrkandet till denna\r\nreservation. Det är viktigt att vi inte ger oss in i ett\r\nförfarande som leder till en politisering av\r\ntillsättningen av domaretjänsterna.</pre><pre>I reservation 8 behandlas frågan om bisysslor för\r\njurister på höga tjänster. Jag vill göra två\r\nhänvisningar. Frågan är reglerad dels i\r\nregeringsformen och i rättegångsbalken, dels i\r\nlagen om offentlig anställning. Justitieministern har\r\ni särskild ordning i kammaren konstaterat att enligt\r\nhennes uppfattning de begränsningar som nu finns\r\när tillräckliga i det avseendet.</pre><pre>Reservation 9 handlar om oberoende domstolar.\r\nDet är naturligtvis mycket klokt av vänsterpartiet\r\natt avstå från att följa upp reservationen. Den har\r\nen felaktig utgångspunkt, nämligen att det skulle ha\r\nförekommit någon olaglighet i personalkontrollen i\r\nsamband med det s.k. buggningsmålet. Det är\r\ningalunda fallet. En kontroll av det slag som\r\ngjordes ingick helt i de regler som finns. Eftersom\r\nvänsterpartiet har klivit av reservationen är det väl\r\nlämpligt att miljöpartiet gör vänstern sällskap på\r\nden resan.</pre><pre>Till sist har vi frågan om övergrepp i rättssak. Britta\r\nBjelle sade att det råder delade meningar i\r\nsakfrågan mellan majoriteten och de som står för\r\nreservationen. Det är att läsa ut mer av\r\nbetänkandet än vad som faktiskt står där.\r\nMajoritetens uppfattning utgår från att\r\nvåldskommissionen har lagt fram förslag av\r\nliknande innebörd till regeringen och att frågan om\r\nskärpning av straffet när det gäller övergrepp i\r\nrättssak för närvarande är föremål för beredning i\r\njustitiedepartementet. Därför är det inte\r\nnödvändigt att göra något uttalande från riksdagens\r\nsida.</pre><pre></pre><pre>Anf. 21 BIRGIT HENRIKSSON (m):</pre><pre>Herr talman! Jag började, Göran Magnusson, med\r\natt påpeka att vi är i slutet av en treårig\r\nförsöksperiod när det gäller budgetering för\r\ndomstolsväsendet. Det är en av anledningarna till\r\natt vi moderater har talat om vad vi tycker för\r\nframtiden.</pre><pre>Diskussionerna ger en fingervisning för vad vi\r\nkommer att tala om när nästa treårsbudget skall\r\ndiskuteras.</pre><pre>Göran Magnusson tog vidare upp det moderata\r\nförslaget om ett annat tillsättningsförfarande. Det\r\när just för att undvika en politisering, för att vara\r\nhelt oväldig som vi stöder detta förslag. Det har\r\nvisat sig att i många länder hyser människor misstro\r\ntill sina domare bl.a. på grund av det sätt som de\r\ntillsätts på. Vi har talat om en\r\ntjänsteförslagsnämnd. Den skulle vara en garant\r\nför att utnämningarna sker utan att ovidkommande\r\nhänsyn tas och på ett från rättssäkerhetssynpunkt\r\noantastligt sätt. Vi kommer inte med fixa och\r\nfärdiga förslag utan ger många alternativ. Bl.a. har\r\nvi påpekat att ordföranden i Sveriges\r\nadvokatsamfund borde få säte och stämma i denna\r\nnämnd.</pre><pre>Det som garanterar att det inte blir en politisering\r\noch att tilltron till tillsättningarna höjs är att de sker\r\noffentligt, vilket i dag inte sker annat än i tredje\r\ngradens tjänstetillsättningar. Där finns detta\r\nförfarande. Göran Magnusson kan väl inte påstå att\r\ndet skulle vara politiserade och konstiga\r\ntillsättningar i de fall där en sådan nämnd redan\r\narbetar. Jag förstår inte diskussionen.</pre><pre>Anf. 22 INGBRITT IRHAMMAR (c):</pre><pre>Herr talman! Vi i centern anser att nuvarande\r\nhandläggningstider i taxeringsbesvär är\r\noacceptabla och att de bör kortas. Ett sätt att gå till\r\nväga är att sätta ut en tidsgräns. Detta är inte Göran\r\nMagnusson och socialdemokraterna beredda att gå\r\nmed på, trots att det tidigare fanns en sådan gräns.\r\nÄr ni socialdemokrater tillfredsställda med\r\nnuvarande ordning när det gäller\r\nhandläggningstiderna? Om ni inte är det, vad\r\nmenar ni då att man skall göra?</pre><pre>Detta är ett konkret förslag från centerns sida. Vi\r\nefterlyser naturligtvis förslag från regeringens sida\r\noch inte bara kommentarer om att regeringen inte\r\när beredd att göra något nu. Det är inte ett svar som\r\när tillfredsställande för den situation som många\r\nbefinner sig i.</pre><pre>Jag ställer samma fråga när det gäller övergrepp i\r\nrättssak såsom hot mot vittnen. Är ni\r\nsocialdemokrater tillfredsställda med nuvarande\r\nordning? Jag medgav i mitt inlägg att det inte är\r\nsärskilt vanligt med övergrepp, hot och repressalier\r\nmot vittnen i Sverige i dag. Men samtidigt sade jag\r\natt detta ökar. Det måste vara oroande även för\r\nsocialdemokraterna.</pre><pre>Det är inte bara vi i centern som har tagit upp dessa\r\nfrågor i motioner utan även brottskommissionen.\r\nDet har ni socialdemokrater själva hänvisat till.\r\nInte kan ni vara tillfredsställda med situationen.\r\nDet räcker inte med att svara dessa vittnen som i\r\ndag är oroade med att ni bereder frågorna. Ni\r\nsocialdemokrater i riksdagen måste väl ha en egen\r\nsyn och uppfattning om hur ni vill ha det. Ni borde\r\nju kunna ge de signalerna till ert eget departement,\r\natt ni t.ex. är beredda att skärpa straffpåföljden.</pre><pre>Anf. 23 BRITTA BJELLE (fp):</pre><pre>Herr talman! Jag vill ta upp samma frågor som\r\nIngbritt Irhammar tog upp. När det gäller långa\r\nhandläggningstider för skattemål, trodde vi alla att\r\nlänsrätterna så småningom skulle kunna beta av\r\nsina balanser och få till stånd kortare\r\nhandläggningstider. Men trots att länsrätterna är\r\nden enda domstolsverksamhet som verkar ha en\r\nnågot så när oförändrad arbetssituation, nästan alla\r\nde andra domstolarna har fått ökad belastning, har\r\nman ändå inte lyckats pressa tiderna för skattemål.</pre><pre>Ett mål som ligga uppåt två år är till stor olägenhet\r\nför den enskilde. Men det ger också svårigheter för\r\npolisen och åklagaren att fortsätta att utreda t.ex.\r\nekonomisk brottslighet när skattedomstolarnas\r\nhandläggningblir så långvarig i länsrätterna som i\r\ndag. Det är hög tid att försöka komma till rätta med\r\nde långa handläggningstiderna. Man har inte nått\r\nnågonstans på det området. Därför måste man nu\r\nbörja fundera på en lösning. Vi tycker att en sådan\r\nlösning kunde vara så som framgår av centerns\r\nmotion.</pre><pre>När det gäller övergrepp i rättssak säger Göran\r\nMagnusson att frågan är föremål för beredning i\r\njustitiedepartementet. Det är ju lovvärt. I detta fall\r\ngör jag precis som Ingbritt Irhammar. Jag efterlyser\r\nen politisk åsikt från det största partiet i riksdagen:\r\nAnser ni att man borde förändra\r\nstraffbestämmelserna när det gäller övergrepp i\r\nrättssak eller anser ni det inte? Eftersom ni inte\r\nskriver att ni anser att man borde förändra\r\nstraffsatserna kan det bara betyda att ni inte tycker\r\ndet. Det finns utmärkta möjligheter att i\r\nvåldskommissionens betänkande läsa huruvida\r\nman anser denna fråga är viktig eller inte.</pre><pre>Skälet till att den känns väldigt angelägen är att det\r\ni samhället i dag visar sig att allt färre människor vill\r\ningripa i situationer med våld. Man ringer inte till\r\npolisen och anmäler om man ser våld på stan eller\r\nom någon misshandlas i samma hus som man själv\r\nbor i. Vi drar oss för att ge oss till känna när vi vet\r\natt brott begås. Den utvecklingen har funnits en tid.\r\nDå måste man fundera över vad som skall göras.\r\nEtt sätt är att stärka vittnets säkerhet, och det kan\r\nman bl.a. göra genom att skärpa\r\nstraffbestämmelsen.</pre><pre>Anf. 24 KRISTER SKÅNBERG (mp):</pre><pre>Herr talman! Göran Magnusson talade om att jag\r\nanvände samma budgetpengar två gånger. Det var\r\ni alla fall så jag uppfattade honom.</pre><pre>Jag tror på återanvändning. Det finns många\r\nexempel på att pengar kan göra dubbel och\r\nflerdubbel nytta. Jag vet också att det finns\r\noppositionspartier som inte tar ekonomiskt ansvar\r\nför sina förslag. Herr talman! Så gör inte vi i\r\nmiljöpartiet. Vi har i vår gröna statsbudget\r\nreserverat medel för att kunna stödja andra partiers\r\nförslag om de är viktiga. I detta speciella fall har vi\r\ndessutom själva anvisat pengar i vår budget. För att\r\nundvika missförstånd tvingas jag yrka bifall till\r\nreservation nr 6, anslag till domstolarna m.m.</pre><pre>Herr talman! När det gäller domares bisysslor\r\nupplyste Göran Magnusson om att vår\r\njustitieminister är nöjd med nuvarande tillstånd.\r\nDe uppgifter som jag har till mitt förfogande gör att\r\njag inte är nöjd, utan snarare oroad. Många höga\r\ndomare använder en stor del av sin tid, sitt intresse\r\noch sitt kunnande på bisysslor. Jag menar att det\r\nskulle vara bättre för svenskt rättsväsende om de\r\nanvände sina resurser i det ämbete som de är\r\nutnämnda till.</pre><pre>Vi vidhåller vår uppfattning när det gäller den\r\nreservationen. Jag nöjer mig med att ställa mig\r\nbakom den utan att yrka bifall.</pre><pre>När det gäller reservation nr 9, herr talman, står jag\r\ninte som reservant. Jag tillät mig bara påpeka att\r\njag har sympati för de synpunkter som ligger bakom\r\nvänsterpartiets reservation, men vi har där inte\r\nreserverat oss.</pre><pre>Anf. 25 GÖRAN MAGNUSSON (s):</pre><pre>Herr talman! Birgit Henriksson försvarar\r\nmoderata samlingspartiets ståndpunkt att inte ge\r\nytterligare resurser till domstolsväsendet med att\r\ndet är en pågående treårsbudget. Samtidigt för\r\npartiet, i sällskap med vissa andra partier, många\r\nresonemang om att det behöver tillföras resurser.\r\nDet är klart att vi socialdemokrater, de som arbetar\r\ni domstolsväsendet och den rättssökande\r\nallmänheten skulle vara intresserade av att veta\r\nvilka resurser som moderata samlingspartiet är\r\nberedda att satsa i domstolsväsendet.</pre><pre>När det gäller tillsättningen av vissa domare\r\nvidhåller jag den breda utskottsmajoritetens\r\nuppfattning från fjolårets handläggning av en\r\nliknande motion, nämligen att detta skulle leda till\r\nen politisering. Om konstitutionsutskottet\r\nexempelvis skall utse ett antal personer som arbetar\r\nmed denna fråga, leder det mycket ofelbart till en\r\npolitisering. Det är just detta som Birgit\r\nHenriksson vill undvika.</pre><pre>När det gäller handläggningen av taxeringsmål är\r\ndet fråga om vilka resurser som man ytterst har att\r\nsätta till i domstolsväsendet. Att besluta om en\r\ntidsgräns -- i detta fall på ett år -- ger inga ytterligare\r\nresurser till länsrätterna utan endast ändrad\r\nordning av handläggningen så att man måste skjuta\r\npå en del andra mål för att handlägga\r\ntaxeringsmålen.</pre><pre>Länsrätten har ett stort bekymmer i sin\r\nhandläggningsordning. Det är de förtursmål som\r\nfinns bl.a. inom socialtjänstlagstiftningen, t.ex.\r\nlagen om vård av unga. Det här handlar ytterst om\r\nytterligare resurser.</pre><pre>Vi är långt ifrån nöjda med handläggningstiderna.\r\nVi ser fram emot att den nya taxeringsordningen\r\noch andra effektiviseringar som kan åstadkommas\r\nleder till kortare handläggningstider. Det är klart\r\natt den som ligger i en taxeringstvist skall\r\nnaturligtvis få sin rätt prövad så fort som möjligt.</pre><pre>Beträffande frågan om övergrepp i rättssak är det\r\nunder socialdemokratisk ledning som\r\nvåldskommissionen har lagt fram sina förslag. Det\r\nfinns väl egentligen ingen annan uppfattning i den\r\nfrågan. Det är snarare så att det från\r\noppositionspartiernas sida finns ett behov att\r\nmarkera en ståndpunkt av rent opinionsmässiga\r\nskäl. Inget vittne blir mindre eller mera hotat av att\r\nvi här i riksdagen gör ett uttalande i denna fråga.\r\nDet är först när vi får en proposition som vi kan ta\r\nställning till detta. Detta skall vi naturligtvis göra\r\nnär propositionen kommer.</pre><pre>Till sist vill jag till Krister Skånberg säga några ord\r\nom återanvändning. Det handlade inte om\r\nåteranvändning. Det handlar om att Krister\r\nSkånberg har 2 milj.kr. för detta ändamål i sin\r\nbudget. Dem har han gjort av med på\r\ndomarutbildningen. I ett senare betänkande tar\r\nhan samma pengar och använder dem ytterligare en\r\ngång. Krister Skånberg har gett upp reservation 6\r\noch räknar med att få stryk där och då kan han\r\nanvända pengarna en gång till. Det kallar inte jag\r\nför återanvändning.</pre><pre>\r\nAjournering</pre><pre>Kammaren beslöt kl. 14.18 att ajournera\r\nförhandlingarna till kl. 14.30.</pre><pre>\r\nÅterupptagna förhandlingar</pre><pre>Förhandlingarna återupptogs kl. 14.30.</pre><pre></pre><pre>7 § Muntliga frågor till statsråd</pre><pre>Vice statsminister Odd Engström, utrikesminister\r\nSten Andersson, kommunikationsminister Georg\r\nAndersson, arbetsmarknadsminister Mona Sahlin\r\noch finansminister Allan Larsson hade infunnit sig\r\ni kammaren för att svara på muntliga frågor.</pre><pre>Anf. 26 TALMANNEN:</pre><pre>Välkomna till den nya frågestunden, som vi på\r\nförsök skall hålla här i kammaren tre gånger i vår.\r\nJag hoppas på precisa frågor, raka svar och gott\r\nhumör.</pre><pre>\r\nFråga om globala miljöfrågor</pre><pre>Anf. 27 INGBRITT IRHAMMAR (c):</pre><pre>Herr talman! När det gäller utrikesfrågor\r\ndebatterar vi vanligtvis bistånd, mänskliga\r\nrättigheter och nedrustning, och miljöfrågorna har\r\nalltmer kommit i centrum. Nu har centern lagt fram\r\nett förslag till riksdagen, och jag skulle vilja höra\r\nSten Anderssons syn på det.</pre><pre>Det skall bli en stor global miljökonferens i\r\nBrasilien 1992. Vi vill inrätta en global miljöfond\r\ntill stöd för fattiga länder. Är Sten Andersson och\r\nregeringen beredda att stödja en sådan tanke, och\r\nanser regeringen att den är nödvändig?</pre><pre>Anf. 28 Utrikesminister STEN ANDERSSON\r\n(s):</pre><pre>Herr talman! Först vill jag säga att det gläder mig\r\natt se så många förhoppningsfulla ledamöter i\r\nkammaren.</pre><pre>Jag skulle kunna klara det här genom att säga att\r\ndet inte är mitt område. Men det är det; det är allas\r\nområde. Det kommer många förslag, och det är\r\nsjälvklart att också ett sådant här långtgående\r\nförslag skall vägas in i de avgöranden som träffas\r\ninnan miljökonferensen äger rum. Men ett mera\r\nprecist svar än så är jag inte beredd att lämna.</pre><pre>\r\nFråga om rasism och invandrarfientlighet</pre><pre>Anf. 29 HANS GÖRAN FRANCK (s):</pre><pre>Herr talman! Det går knappast en dag utan att det\r\nhär i Sverige förekommer incidenter med rasistiska\r\neller invandrarfientliga inslag. Jag vill fråga vice\r\nstatsministern, med hänsyn till att det t.o.m. är\r\nvärre i andra länder, om regeringen är beredd att ta\r\nnågot initiativ för att försöka sätta stopp för rasism\r\noch invandrarfientlighet. Det gäller ett initiativ på\r\nhög nivå både på det internationella planet och i\r\nSverige.</pre><pre>Anf. 30 Statsrådet ODD ENGSTRÖM (s):</pre><pre>Herr talman! I den mån man i dag kan se att det\r\nfinns sådana tendenser till hårdnande klimat, så har\r\nde i långa stycken ett intimt samband med de villkor\r\nunder vilka människorna lever, både invandrare\r\noch flyktingar och de människor som finns kring\r\ndem här hemma i Sverige. Den allra största frågan,\r\nsom nu seglar fram med förödande kraft, gäller\r\nhotet mot sysselsättningen och en ökande\r\narbetslöshet, som kommer att slå hårdast mot\r\ninvandrare och flyktingar och mot de grupper som\r\nkänner sig hotade av en invandring.</pre><pre>Det viktigaste som en regering kan göra i det här\r\nläget är att föra en offensiv och kraftfull politik mot\r\narbetslösheten. Det har vi sysslat med i ett par år,\r\noch vi kommer att fortsätta med det också i de led\r\ndär det handlar om att kämpa mot arbetslösheten.</pre><pre>Till detta kommer sedan ett antal initiativ, som man\r\nkan återkomma till mera i detalj när man vill\r\ndiskutera internationella initiativ osv.</pre><pre>\r\nFråga om den öppna arbetslösheten</pre><pre>Anf. 31 CARL BILDT (m):</pre><pre>Herr talman! I januari gjorde regeringen\r\nbedömningen att den öppna arbetslösheten mot\r\nslutet av året inte skulle komma att bli högre än\r\n3,5 %. Det var en uppenbar skönmålning. Nu\r\nskulle jag vilja fråga arbetsmarknadsministern om\r\nhon i dag vågar ha någon uppfattning om hur hög\r\nden öppna arbetslösheten faktiskt kommer att bli\r\nmot slutet av året.</pre><pre>Anf. 32 Arbetsmarknadsminister MONA\r\nSAHLIN (s):</pre><pre>Herr talman! Jag får väl göra som i England och\r\nvända mig till den högt värderade ledamoten för\r\nStockholms län, herr Bildt.</pre><pre>(Carl Bildt (m) inpass: Stockholms stad.)</pre><pre>Ja, Stockholms stad; det är bara det att länet är så\r\nmycket bättre.</pre><pre>När det gäller arbetsmarknadsläget för det här året\r\nfår regeringen nu bedömningarna både från AMS\r\noch från konjunkturinstitutet och skall lämna en\r\nsamlad redovisning inom den närmaste veckorna.</pre><pre>Men jag vet också, till skillnad från Carl Bildt, att\r\nmycket av detta går att påverka genom att man står\r\npå två ben i arbetslöshetsbekämpningen -- genom\r\natt man både bekämpar inflationen och\r\nkostnadskrisen och gör aktiva\r\narbetsmarknadspolitiska insatser. Jag lovar Carl\r\nBildt att både jag och regeringen står på båda dessa\r\nben också i fortsättningen.</pre><pre>Anf. 33 CARL BILDT (m):</pre><pre>Herr talman! Får jag då fråga den högt värderade\r\nledamoten för Stockholms län: Om nu den öppna\r\narbetslösheten är någonting som regeringen kan\r\npåverka och bestämma över, hur kan det då komma\r\nsig att vi nu kan säga att den kommer att bli så\r\nmycket högre i slutet av året än vad regeringen\r\ntrodde för bara någon månad sedan? Är inte det,\r\nhögt ärade ledamot, ett misslyckande?</pre><pre>Anf. 34 Arbetsmarknadsminister MONA\r\nSAHLIN (s):</pre><pre>Herr talman! Arbetslöshet är alltid ett\r\nmisslyckande, både för samhället, för politiken och\r\nför de människor som drabbas av den. Vad jag har\r\nhävdat, och vad regeringen har hävdat under\r\nmånga år, är att man måste våga ge sig på båda\r\ndessa saker -- bekämpa den öppna arbetslösheten\r\nmed arbetsmarknadspolitik och bekämpa\r\ninflationen. Hade t.ex. Carl Bildt och andra här i\r\nriksdagen för ett år sedan velat vara med och\r\nbekämpa kostnadsläget genom de förslag vi då lade\r\nfram, så hade våra förutsättningar i dag sett\r\nannorlunda ut.</pre><pre>\r\nFråga om kurdernas befrielsekamp</pre><pre>Anf. 35 RAGNHILD POHANKA (mp):</pre><pre>Herr talman! Jag vill ställa en fråga till\r\nutrikesministern. Sverige har ju i många\r\nsammanhang stött olika befrielserörelser. I dag\r\npågår en kamp, främst i Irak och i Turkiet, för\r\nkurdernas självständighet. Kan Sverige ställa upp\r\noch stödja den befrielsekampen?</pre><pre>Anf. 36 Utrikesminister STEN ANDERSSON\r\n(s):</pre><pre>Herr talman! Vi har ju många gånger i den här\r\nkammaren diskuterat det kurdiska problemet. Det\r\nkurdiska folket finns i fem olika länder. Det är\r\nmycket hårt förtryckt i många länder; man har\r\nanvänt oerhört brutala metoder.</pre><pre>Vi har från svensk sida hävdat det kurdiska folkets\r\nrätt till ökat självbestämmande, men sagt att detta\r\nmåste komma till stånd genom de\r\növerenskommelser som kan träffas.</pre><pre>I dag kan vi ändå konstatera att den kurdiska saken\r\nstår litet starkare än tidigare, delvis genom att\r\nkonflikten Irak--Kuwait fick det slut som den fick.\r\nDen turkiska regeringen har också visat större\r\nförståelse för de kurder som finns i Turkiet. Det är\r\nlångt ifrån tillräckligt, men det är ändå en\r\nförbättring. Det förekommer också ganska positiva\r\nresonemang när det gäller kurderna i Irak.</pre><pre>Sverige har alltid hävdat, och kommer att fortsätta\r\natt hävda, att kurderna skall ha rätt både till sin\r\nkultur och sitt språk och till autonomi inom de\r\nländer där de finns.</pre><pre>\r\nFråga om hjälp till utländsk valuta</pre><pre>Anf. 37 BIRGIT FRIGGEBO (fp):</pre><pre>Herr talman! Estland förbereder sig för att\r\neventuellt skaffa en egen valuta, och det har från\r\nEstlands regering till den svenska framförts\r\nönskemål om att Sverige skulle trycka och betala de\r\nnya sedlarna.</pre><pre>Sverige skänkte tidigare bort Estlands guldreserv.\r\nKan regeringen mot denna bakgrund tänka sig att\r\nställa upp på det här önskemålet från Estland?</pre><pre>Anf. 38 Statsrådet ODD ENGSTRÖM (s):</pre><pre>Herr talman! Utan att i detalj vara insatt i\r\nfrågeställningen vill jag säga att det i första hand\r\ntorde vara fråga om i vilken utsträckning den del av\r\nriksbankens verksamhet som ligger under Tumba\r\nsedeltryckeri, Tumba pappersbruk etc., har med\r\ndetta att göra.</pre><pre>Det gäller alltså i botten en affärsuppgörelse -- vem\r\nsom skall konstruera och sedan producera mynt och\r\nsedlar. Först därefter kan det, såvitt jag förstår, bli\r\nen diskussion om i vilken utsträckning Sverige skall\r\nmedverka till att finansiera en del av denna\r\nproduktion. Den affärsuppgörelse som rimligen\r\nligger i botten kan alltså sedan i vanlig ordning\r\ndiskuteras när det gäller finansiering och\r\nrefinansiering. I övrigt har jag ingenting som jag\r\nkan meddela i form av detaljerad kunskap.</pre><pre>\r\nFråga om provsprängningar vid Novaja Zemlja</pre><pre>Anf. 39 STEN-OVE SUNDSTRÖM (s):</pre><pre>Herr talman! Hur ser utrikesministern på\r\nmöjligheterna att övertyga ryssarna om att de bör\r\nsluta med provsprängningarna vid Novaja Zemlja,\r\nsom ju ligger bara ett 70-tal mil från vår gräns?</pre><pre>Anf. 40 Utrikesminister STEN ANDERSSON\r\n(s):</pre><pre>Herr talman! Vi har tillsammans med övriga\r\nnordiska länder gjort en ganska bestämd\r\nframställning, där vi har sagt ifrån att vi inte vill ha\r\nnågra sådana provsprängningar. De nordiska\r\nutrikesministrarna träffas på nytt i morgon, och jag\r\nutgår från att denna fråga blir föremål för ny\r\ndiskussion. Inställningen är alldeles självklar, av de\r\nskäl frågeställaren angav.</pre><pre>\r\nFråga om ''skattemässig vårdagjämning''</pre><pre>Anf. 41 HUGO HEGELAND (m):</pre><pre>Herr talman! I dag är det vårdagjämning. För den\r\nsvenske skattebetalaren blir det vårdagjämning\r\nförst när den mörka delen av inkomståret, dvs. då\r\nhela inkomsten går till skatter och offentliga\r\navgifter, inte överstiger den ljusare delen av\r\ninkomståret, när man får disponera hela inkomsten\r\nsjälv -- dvs. när skatter och avgifter uppgår till högst\r\ntill 50 % av BNP. När kommer detta att inträffa vid\r\nfortsatt socialdemokratisk politik?</pre><pre>Anf. 42 Finansminister ALLAN LARSSON\r\n(s):</pre><pre>Herr talman! Jag tycker att det är klokt, när man\r\ndiskuterar de offentliga utgifterna och skatterna,\r\natt se dem i ett sammanhang. Om man skall sänka\r\nskattetrycket, skall man göra besparingar. Vi möter\r\nkrav på stora anslag till olika områden. Sjukvården\r\när ett mycket angeläget område. Det gäller också\r\npensionärernas villkor, en god omvårdnad och\r\nomsorg om barnen, en skola som vi kan göra bättre,\r\nbistånd till nära och fjärran länder.</pre><pre>Detta är mycket stora önskemål, som vi gärna\r\nskulle vilja möta. De måste vägas mot den ambition\r\nsom Hugo Hegeland redovisar -- att sänka det\r\ntotala skattetrycket. Därför finns det ingen enkel\r\nmatematik som innebär att vi kan säga att så här\r\nmycket kan vi sänka skattetrycket.</pre><pre>Om vi vill ha ett bra samhälle med god vård och\r\nomvårdnad, med trygghet -- då får vi betala för det.\r\nJag känner mig, i alla de svåra avvägningar vi gör\r\ninternt, som skattebetalarnas sista utpost. Jag skall\r\nhålla emot sådant som jag med mitt hjärta kan anse\r\nvara mycket angeläget, för jag ser också problemet\r\nmed att finansiera det.</pre><pre>Vi måste ha båda de här ambitionerna. Det gäller\r\natt kunna stå emot skattebetalarna och säga: Så här\r\nmycket kostar det, och det måste vi ta in. Det gäller\r\nockså att stå emot olika anspråk som vi möter och\r\nsäga att vi inte kan klara allt på en gång.</pre><pre>Vi skall försöka få en så god tillväxt i vår ekonomi\r\natt resurserna räcker för många av de önskemål vi\r\nmöter -- och att vi samtidigt kan sänka utgifternas\r\nandel av samhällsekonomin. Jag tror att vi\r\ndärigenom kan förbättra vårt välfärdssamhälle på\r\nmånga sätt. Men jag är inte beredd att lägga fast en\r\nviss siffra och säga att vid en viss tidpunkt skall vi\r\nha nått dit. Vi måste klara de här ambitionerna\r\nsamtidigt.</pre><pre>\r\nFråga om Öresundsbron</pre><pre>Anf. 43 ROLF L NILSON (v):</pre><pre>Herr talman! Jag vill till kommunikationsminister\r\nGeorg Andersson ställa samma fråga som ställdes\r\nav folketingsledamoten Sten Gerde, sf, i tisdags i\r\nfolketinget: Varför väljer ni en ''beskidt'' teknologi\r\nför Öresundsförbindelsen, när ni kunde välja en\r\nren -- dvs. en kombinerad bil- och järnvägsbro i\r\nstället för en borrad järnvägstunnel?</pre><pre>Anf. 44 Kommunikationsminister GEORG\r\nANDERSSON (s):</pre><pre>Herr talman! En kombinerad bro mellan Malmö\r\noch Köpenhamn kommer att fylla ett mycket viktigt\r\nkommunikationsbehov. Vi knyter samman Sverige\r\noch Danmark -- knyter samman Skandinavien och\r\nkontinenten. Det är en förbindelse som tillgodoser\r\nbehovet av transporter, både bilburna och\r\njärnvägsburna.</pre><pre>Jag vill i detta sammanhang betona att om man\r\nskall åstadkomma en järnvägsförbindelse som kan\r\nfinansieras, så måste det ske i form av en\r\nkombinerad förbindelse. I den kombinerade\r\nförbindelsen kommer järnvägsdelen att vara den\r\nkostnadsmässigt största. Den finansieras\r\nhuvudsakligen genom att vägförbindelsen kommer\r\natt gå med överskott. Enbart en\r\njärnvägsförbindelse går icke att finansiera; den\r\nskulle kräva mycket stora subventioner under lång\r\ntid framöver. Vi kan använda pengarna på ett\r\nbättre sätt. Med en kombinerad förbindelse får vi\r\nen bra och effektiv kommunikationsled mellan\r\nSverige och Danmark.</pre><pre>\r\nFråga om budgetunderskott</pre><pre>Anf. 45 IVAR FRANZÉN (c):</pre><pre>Herr talman! Hur tänker finansministern\r\nfinansiera det budgetunderskott som uppstår\r\ngenom tillbakadragna förslag -- det gäller t.ex.\r\nsamordningen av sjukförsäkring och\r\narbetsskadeförsäkring -- och genom de nya\r\nutgifterna, t.ex. extra KBT och de extra insatser\r\nsom kan behövas för sysselsättningen?</pre><pre>Anf. 46 Finansminister ALLAN LARSSON\r\n(s):</pre><pre>Herr talman! Jag har för avsikt att återkomma till\r\nriksdagen och på sedvanligt sätt i\r\nkompletteringspropositionen redovisa de förslag\r\noch åtgärder som kan behövas.</pre><pre>Vi håller nu på att få in underlag i form av\r\nkonjunkturbedömning. Vi får också våra egna\r\nberäkningar av statens utgifts- och\r\ninkomstsituation. När detta material finns\r\ntillgängligt kan regeringen ta ställning, och jag skall\r\nalltså redovisa det på vanligt sätt. Men för dagen\r\nkan jag inte ge något besked.</pre><pre>\r\nFråga om statligt ägande</pre><pre>Anf. 47 ANNE WIBBLE (fp):</pre><pre>Herr talman! För en knapp vecka sedan\r\npresenterade finansdepartementet ett förslag till\r\nmångdubbling av det statliga ägandet i Sverige. Jag\r\ntänker på förslaget att låta AP-fonderna köpa\r\naktier för upp till 250 miljarder kronor.</pre><pre>Jag har en mycket enkel fråga till finansminister;\r\nden kan med fördel besvaras med ja eller nej.\r\nAnser finansministern att en socialisering av de\r\nsvenska företagen bidrar till en bättre ekonomisk\r\nutveckling i Sverige?</pre><pre>Anf. 48 Finansminister ALLAN LARSSON\r\n(s):</pre><pre>Herr talman! Jag anser att pensionsfonderna skall\r\nförvaltas väl. De skall få en god avkastning så att vi,\r\nnär vi är gamla, kan få bra pensioner, och så att vi\r\ninte behöver ta ut så höga avgifter. Det är motivet\r\nbakom förslaget.</pre><pre>Anf. 49 ANNE WIBBLE (fp):</pre><pre>Herr talman! Detta har ingenting med pensioner\r\natt göra. Vad jag frågade var: Anser\r\nfinansministern att mera statliga ägande och mera\r\nsocialisering hjälper till att lösa Sveriges\r\nekonomiska problem -- ja eller nej?</pre><pre>Anf. 50 Finansminister ALLAN LARSSON\r\n(s):</pre><pre>Herr talman! Försäkringsbolagens fonder kan\r\nplaceras i aktier, och jag anser att det är till gagn för\r\npensionerna att också kunna använda AP-fonderna\r\npå samma sätt.</pre><pre>Anf. 51 ANNE WIBBLE (fp):</pre><pre>Herr talman! Då måste jag tolka svaret så, att\r\nfinansministern anser att en socialisering ökar\r\nmöjligheterna att skapa en bättre ekonomi i\r\nSverige. Kan finansministern anföra något enda\r\nexempel på att en socialisering leder till bättre\r\nvälstånd?</pre><pre>Anf. 52 Finansminister ALLAN LARSSON\r\n(s):</pre><pre>Herr talman! Jag har gett svaret på frågan -- att vi\r\nvill åstadkomma god avkastning och god tillväxt av\r\npensionsfondens medel. Det här är ett sätt att\r\nåstadkomma detta. Jag tror att det är till allas gagn\r\natt vi kan få det nödvändiga sparandet till\r\nnäringslivet och att vi kan få bra avkastning med\r\ntanke på pensionerna.</pre><pre>\r\nFråga om bidragsberoendet</pre><pre>Anf. 53 BO LUNDGREN (m):</pre><pre>Herr talman! Bidragsberoendet ökar alltmer. Bara\r\nunder de senaste månaderna har regeringens\r\npolitik lett till att 100 000 barnfamiljer blivit\r\nberoende av bostadsbidrag, att mer än 60 000\r\npensionärer blivit beroende av bostadsbidrag och\r\natt mer än 60 000 pensionärer blivit beroende av\r\nbostadstillägg.</pre><pre>Avser regeringen att vidta åtgärder för att minska\r\nbidragsberoendet, som ni själva har orsakat, och i\r\nså fall när och hur?</pre><pre>Jag ställer frågan till finansministern.</pre><pre></pre><pre>Anf. 54 Statsrådet ODD ENGSTRÖM (s):</pre><pre>Herr talman! Finansministern skulle säkerligen\r\nvara utomordentligt väl lämpad att svara på den\r\nfrågan, men det blir kanske litet tjatigt att se honom\r\ngå upp och ner hela tiden, så låt mig vara med en\r\nstund, för det här är skojigt!</pre><pre>Vi kan diskutera länge hur mycket\r\nbidragsberoendet ökar och minskar. Om man\r\nisolerar en fråga så här rakt upp och ner från\r\nverkligheten i övrigt kan man få till stånd en lustig\r\nmen föga klarläggande diskussion mellan golvet\r\noch podiet.</pre><pre>Vad det ytterst handlar om är i långa stycken\r\nmänniskors förutsättningar och möjligheter att leva\r\npå de inkomster som de har. Det är i sin tur bl.a. en\r\nfunktion av sådana saker som den högt värderade\r\nfrågeställaren ofta ägnar sig åt, nämligen\r\nskattetrycket, men också i betydande utsträckning\r\nav människors möjligheter att arbeta och att göra\r\ndet under sådana villkor att inflationen inte tar\r\nalltför mycket av det som de tjänar på sitt dagliga\r\nvärv.</pre><pre>Helt följdriktigt har för det första regeringens\r\npolitik under de senaste åren varit inriktad på att i\r\nvårt land införa ett nytt skattesystem, som\r\npremierar arbete, sänker skatten på arbete och\r\nhöjer den på kapital. För det andra har politiken\r\nsedan våren 1989 varit inriktad på att pressa tillbaka\r\ninflationen. Åtgärder som t.ex. momshöjningar\r\nsom skall pressa tillbaka den ekonomiska\r\naktiviteten är alltid mycket obehagliga. Kammaren\r\nhar inte varit road av förslagen, lika litet som det\r\nroade kammaren att ta emot förslag om lönestopp,\r\nprisstopp, fredsplikt som kom att kallas\r\nstrejkstopp, osv.</pre><pre>I två år har vi nu försökt att attackera inflationen,\r\nmed begränsad framgång eftersom vi inte kunnat\r\nsamla oss som regering och riksdag till en kraftfull\r\npolitik för detta. Man börjar nu skymta\r\ngrundläggande sammanhang bakom de\r\nförhållanden som människor brottas med i den mån\r\nde nu har blivit i stigande grad bidragsberoende.\r\nDär någonstans skulle en klarläggande debatt\r\nkunna börja -- men bara börja.</pre><pre>\r\nFråga om finansieringen av Öresundsbron</pre><pre>Anf. 55 KJELL DAHLSTRÖM (mp):</pre><pre>Herr talman! Jag vill fråga\r\nkommunikationsminister Georg Andersson, litet\r\ngrand som en följdfråga till det som anfördes av\r\nRolf L Nilson, hur han skall finansiera\r\nÖresundsbron. Man får det intrycket att miljön\r\nkommer att förbättras av att den här bron byggs. I\r\nfolketingsdebatten häromdagen framhölls det att vi\r\nkanske behöver bygga många broar för att förbättra\r\nmiljön här i Skandinavien.</pre><pre>Vilka fler broar tänker sig Georg Andersson att\r\nbygga för att förbättra miljön i Sverige och i\r\nSkandinavien i övrigt?</pre><pre>Anf. 56 Kommunikationsminister GEORG\r\nANDERSSON (s):</pre><pre>Herr talman! Jo, vi kan nog bygga broar och\r\nförbättra miljön, men Öresundsbron skall inte\r\ntillkomma i första hand för att förbättra miljön.\r\nDen skall dock omgärdas med stränga miljökrav,\r\nsom uppfyller de villkor som vi rimligtvis har\r\nanledning att ställa i det sammanhanget.</pre><pre>Men huvudfrågan gällde finansieringen, och bron\r\nskall finansieras med avgifter på dem som trafikerar\r\nden, såväl på järnvägstrafiken som på bilismen.</pre><pre>Det är bra att Kjell Dahlström ställer denna fråga,\r\nså att jag inför detta ovanligt stora auditorium kan\r\nklargöra att det icke är skattebetalarnas pengar som\r\nskall finansiera Öresundsbron. Det har ibland i\r\nvulgärdebatten gjorts gällande att vi tar ifrån\r\nglesbygden för att satsa på en Öresundsbro. Så är\r\nicke fallet, utan det är när Kjell Dahlström, jag och\r\nandra åker på bron som vi skall betala avgifter och\r\ndärmed finansiera bygget.</pre><pre>Anf. 57 KJELL DAHLSTRÖM (mp):</pre><pre>Herr talman! Kan Georg Andersson ge några\r\ngarantier beträffande den prispolitik som skall\r\nföras med avgifterna på bron?</pre><pre>Anf. 58 Kommunikationsminister GEORG\r\nANDERSSON (s):</pre><pre>Herr talman! Jag ber att få återkomma med en\r\nmera utförlig redovisning av det avtal som jag\r\nförhoppningsvis inom de allra närmaste dagarna\r\nkan teckna med min kollega Kaj Ikast i Danmark,\r\noch därefter med en proposition till riksdagen. I det\r\nsammanhanget är jag beredd att utförligt redovisa\r\nde ekonomiska kalkylerna och alla de övriga beslut\r\noch ställningstaganden som ligger bakom det här\r\nprojektet.</pre><pre>\r\nFråga om inlandsbanan</pre><pre>Anf. 59 VIOLA CLAESSON (v):</pre><pre>Herr talman! Också jag vill ställa en fråga till\r\nGeorg Andersson. Jag skulle vilja höra när Georg\r\nAndersson tänker resa med inlandsbanan nästa\r\ngång.</pre><pre>Anf. 60 Kommunikationsminister GEORG\r\nANDERSSON (s):</pre><pre>Herr talman! Viola Claesson frestar mig mycket\r\nstarkt, men jag vet inte om det är lovligt, att göra\r\nen enkät för att ta reda på hur många som har rest\r\npå inlandsbanan under de senaste två åren.</pre><pre>(Viola Claesson: Jag tillhör dem som har gjort det.)</pre><pre>Tack! Också jag tillhör den skaran. Jag har inte\r\nprogrammerat in någon ytterligare resa på\r\ninlandsbanan, men låt mig säga att vi i dag ger\r\ntransportrådet i uppdrag att effektuera det beslut\r\nsom riksdagen fattade för ett par timmar sedan. Vi\r\navser att handla snabbt för att trygga en god\r\ntransportförsörjning inom inlandsbaneområdet.</pre><pre>\r\nFråga om medlemskap i EG</pre><pre>Anf. 61 JAN-ERIK WIKSTRÖM (fp):</pre><pre>Herr talman! Får jag fråga utrikesministern hur det\r\ngår med arbetet i Arvfurstens palats med\r\nförberedelserna för en ansökan om medlemskap i\r\nEG och hur tidtabellen för detta ser ut.</pre><pre>Anf. 62 Utrikesminister STEN ANDERSSON\r\n(s):</pre><pre>Herr talman! Det går bra. -- Vi har gjort en mycket\r\nnoggrann genomgång. Vi kommer att sända ut\r\nmaterialet till den grupp som har utsetts med\r\nföreträdare för regeringen och de i utrikesnämnden\r\ningående partierna, och detta skall diskuteras den\r\n12 april. Sedan får vi se hur det blir med resten av\r\ntidtabellen, men så långt är den klar.</pre><pre>\r\nFråga om ecu-anknytning</pre><pre>Anf. 63 LARS TOBISSON (m):</pre><pre>Herr talman! Jag vill ställa en fråga till\r\nfinansministern. När finansministern för någon dag\r\nsedan besökte Bryssel framkom att ett närmande\r\ntill det europeiska valutasamarbetet i form av en\r\necu-anknytning blir aktuellt i april. Sedan några\r\nveckor tillbaka stiger dollarn och har gått upp från\r\n5:50 till 6:00 kr. Det betyder att kronan samtidigt\r\napprecieras mot D-marken, vilket inte stämmer\r\nmed förhållandena när det gäller\r\nkonkurrenskraften mellan de två berörda länderna.</pre><pre>Min fråga är: Varför vänta till i april när på det här\r\nviset villkoren för en ecu-anknytning försämras för\r\nvarje dag som går?</pre><pre>Anf. 64 Finansminister ALLAN LARSSON\r\n(s):</pre><pre>Herr talman! Lars Tobisson har rätt så till vida att\r\njag har besökt Bryssel och att jag har fört\r\ndiskussioner om Sveriges förhållande till\r\nGemenskapen. I det sammanhanget har man\r\nsjälvfallet berättat om sina planer vad gäller\r\nvalutapolitik. För vår del följer vi detta med\r\nintresse, men regeringens uppgift är att se till att\r\ninflationen varaktigt pressas ned, och det är\r\npolitiken också inriktad på. Vi kan nu se framför\r\noss en period med mycket stabilare priser än under\r\nden period som vi har bakom oss. Uppgiften att ta\r\nställning till valutapolitiken åligger, som Lars\r\nTobisson vet, riksbanken.</pre><pre>Anf. 65 LARS TOBISSON (m):</pre><pre>Herr talman! Ja, jag vet naturligtvis att det är\r\nriksbankens uppgift, men jag vet också att ett\r\nuttalande från finansministern och riksdagen spelar\r\nen roll i det här sammanhanget.</pre><pre>Om nu finansministern är så säker på att inflationen\r\nredan är nere -- han har låtit distribuera ett diagram\r\nav den innebörden -- frågar jag återigen: Varför\r\nvänta, när förhållandena för varje dag blir\r\nogynnsammare genom den nu pågående\r\nförsämringen av kronans förhållande till D-marken\r\noch övriga EG-valutor?</pre><pre>Anf. 66 Finansminister ALLAN LARSSON\r\n(s):</pre><pre>Herr talman! Vi har ett intensivt arbete på gång på\r\nden svenska arbetsmarknaden för att växla om från\r\ninflationslöner till reallöner, återvinna\r\nkonkurrenskraft och därmed trygga jobb i Sverige.\r\nDet arbetet är inte avslutat. Det är min\r\nförhoppning att det skall ge resultat under den\r\nnärmaste tiden. Det är, som jag ser det, regeringens\r\nuppgift att få till stånd en stabilisering av vår\r\nekonomi när det gäller priserna och inflationen.\r\nDen linjen kommer vi att driva med ihärdighet och\r\nkonsekvens.</pre><pre>Jag vill beträffande vår valuta säga att den uppvisar\r\nstabilitet och att den under en lång tid haft en\r\nanknytning som bidragit till den stabiliteten. I\r\nvilken utsträckning den skall förändras med hänsyn\r\ntill det europeiska samarbetet är en fråga som vi får\r\nstudera vidare. Ytterst är det riksbanken som avgör\r\nden.</pre><pre>\r\nFråga om arbetsmarknaden i glesbygd</pre><pre>Anf. 67 EWA HEDKVIST PETERSEN (s):</pre><pre>Herr talman! Jag känner en viss oro för\r\nungdomarnas situation på arbetsmarknaden nu,\r\nkanske speciellt för flickor och pojkar i glesbygden.\r\nDet beror på att antalet varsel ökar och att det blir\r\nallmänt kärvare på arbetsmarknaden.</pre><pre>Jag skulle vilja fråga om arbetsmarknadsministern\r\ndelar den oron och vilka åtgärder som kan behöva\r\nvidtas.</pre><pre>Anf. 68 Arbetsmarknadsminister MONA\r\nSAHLIN (s):</pre><pre>Herr talman! Jag delar den oron. Det är den som\r\ntill stor del ligger bakom att jag under många år\r\ntyckt att just arbetsmarknaden varit ett så viktigt\r\nområde. Vi har lärt oss av erfarenheterna ute i\r\nEuropa att när arbetsmarknaden viker är det\r\nungdomarna som drabbas mest, först och störst.\r\nDet gäller framför allt de ungdomar Ewa Hedkvist\r\nPetersen talade om och de som har låg eller ingen\r\nutbildning. Det är därför det är så viktigt med de\r\ninsatser staten nu gör med tyngdpunkt på\r\nutbildning, och det som man i regionerna måste\r\ngöra för att bredda arbetsmarknaden.</pre><pre>Mest saknar jag dock insikten hos företagen om att\r\nungdomen kommer att vara en bristvara under hela\r\n1990-talet. Företagen borde se längre än näsan\r\nräcker och försöka ta vara på ungdomens\r\narbetskraft nu och bygga för framtiden.</pre><pre>Vi skall i kompletteringspropositionen återkomma\r\nnär det gäller förslag om hur själva\r\narbetsmarknadspolitiken ytterligare kan inriktas\r\nför att stödja ungdomarna.</pre><pre>Det vore viktigt om parterna, och inte minst\r\narbetsgivarna, tänkte på att bygga för framtiden,\r\natt ändra sin arbetsorganisation, behålla\r\nungdomarna och satsa på att höja deras kompetens\r\noch yrkeskunnande. Det kommer de att behöva.</pre><pre>\r\nFråga om Samhall</pre><pre>Anf. 69 BÖRJE HÖRNLUND (c):</pre><pre>Herr talman! Jag vill fråga Mona Sahlin om det\r\nverkligen är så klokt att sätta så snål budgetram för\r\nSamhall, att man måste minska antalet\r\nhandikappade anställda med ca 1 800 personer i ett\r\nläge när den öppna arbetslösheten ökar.</pre><pre>Handikappade har det svårast på den öppna\r\narbetsmarknaden.</pre><pre>Anf. 70 Arbetsmarknadsminister MONA\r\nSAHLIN (s):</pre><pre>Herr talman! Jag är mycket medveten om att de\r\nsvagare grupperna på arbetsmarknaden, som\r\ndiskuterats tidigare här, invandrarna och de\r\nhandikappade, har det svårt och får det svårare ju\r\nlängre det dåliga läget på arbetsmarknaden håller i\r\nsig.</pre><pre>Börje Hörnlund vet också bakgrunden till\r\nproblemet just för Samhall. Man fick en flexibilitet\r\nnär det gäller den egna timramen under en viss\r\nperiod på tre år. Den utnyttjade man så, att det har\r\nblivit den situation man har i dag.</pre><pre>Jag diskuterar mycket med Samhalls ledning om\r\ndetta. Men jag vill också betona att den verksamhet\r\nSamhall bedrivs i många län inom branscher som i\r\ndag har stora svårigheter. Det är också ett hot mot\r\nde handikappades arbetstillfällen inom Samhall.</pre><pre>Därför är allt det övriga inom den ekonomiska\r\npolitiken och stärkandet av dessa branscher oerhört\r\nviktigt också för Samhalls verksamhet.</pre><pre>Jag skall återkomma till frågan om helheten för\r\nSamhall för nästa budgetår.</pre><pre>\r\nFråga om bron över Södertälje kanal</pre><pre>Anf. 71 YLVA ANNERSTEDT (fp):</pre><pre>Herr talman! Jag vill vända mig till Georg\r\nAndersson, som i ett tidigare frågesvar sade att en\r\nbro fyller ett viktigt kommunikationsbehov. Det\r\nfinns många broar som behöver byggas. Jag vill\r\nföreslå att han omedelbart ger besked om när bron\r\növer kanalen i Södertälje skall byggas.</pre><pre>Det är nästan ett år sedan den rasade, och ännu har\r\nvi inte fått något besked.</pre><pre>Näringslivet inne i Mälaren drabbas mycket hårt.</pre><pre>Varje gång man ställt frågan till Georg Andersson\r\ndet senaste halvåret har han sagt ''inom kort''. När\r\ninträffar inom kort?</pre><pre>Anf. 72 Kommunikationsminister GEORG\r\nANDERSSON (s):</pre><pre>Herr talman! Vi kommer allt närmare ett beslut.</pre><pre>Det finns här starka motstående intressen:\r\nvägtrafiken och kanaltrafiken. Det är en stor\r\ninvestering om man skall göra en öppningsbar bro\r\nsom tillgodoser kanaltrafikens behov. En\r\nöppningsbar bro utgör också ett hinder i\r\nvägtrafiken.</pre><pre>Många har velat yttra sig i den här frågan. De sista\r\nremissvaren har kommit in i dagarna, så nu har vi\r\nalla handlingar på bordet och kan gå till ett beslut.\r\nMen planeringsarbetet för att ordna en\r\nöppningsbar bro har fortgått under hela tiden.\r\nVägverket har alltså inte förlorat tempo trots att vi\r\nav olika skäl inte kommit till skott när det gäller\r\nsjälva beslutet.</pre><pre>\r\nAvslutning av frågestunden</pre><pre>Anf. 73 TALMANNEN</pre><pre>Jag vill tacka alla för visat intresse vid dagens\r\nfrågestund. För alla som inte fått tillfälle att ställa\r\nfrågor vill jag säga att det kommer fler\r\nfrågestunder.</pre><pre>Dagens frågestund är därmed avslutad.</pre><pre>(Applåder)</pre><pre>\r\nAjournering</pre><pre>Kammaren beslöt kl. 15.05 på förslag av talmannen\r\natt ajournera förhandlingarna till kl. 15.10.</pre><pre>\r\nÅterupptagna förhandlingar</pre><pre>Förhandlingarna återupptogs kl. 15.10.</pre><pre>8 § Anslag till domstolsväsendet</pre><pre>(justitieutskottets betänkande JuU16, forts. från\r\n6 §)</pre><pre>Tredje vice talmannen konstaterade att ingen\r\nytterligare talare var anmäld.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande justitieutskottets\r\nbetänkanden 1990/91:JuU15 och JuU16.</pre><pre>Justitieutskottets betänkande JuU15</pre><pre>Mom. 2 (anslag till åklagarmyndigheterna)</pre><pre>Utskottets hemställan -- som ställdes mot dels\r\nreservation 1 av Berit Eriksson, dels mot\r\nreservation 2 av Krister Skånberg -- bifölls med\r\nacklamation.</pre><pre>Mom. 3 (utbildning i miljöfrågor)</pre><pre>Utskottets hemställan bifölls med 172 röster mot\r\n98 för reservation 3 av Jerry Martinger m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU16</pre><pre>Mom. 3 (domstolarnas situation m.m.)</pre><pre>Utskottets hemställan bifölls med 257 röster mot\r\n13 för reservation 2 av Berith Eriksson.</pre><pre>Mom. 5 (anslag till Domstolarna m.m.)</pre><pre>Utskottets hemställan -- som ställdes mot dels\r\nreservation 4 av Ingbritt Irhammar och Anders\r\nSvärd, dels reservation 5 av Berith Eriksson, dels\r\nreservation 6 av Krister Skånberg -- bifölls med\r\nacklamation.</pre><pre>Mom. 9 (tillsättningsförfarandet)</pre><pre>Utskottets hemställan bifölls med 217 röster mot\r\n53 för reservation 7 av Jerry Martinger m.fl. 1\r\nledamot avstod från att rösta.</pre><pre>Mom. 18 (övergrepp i rättssak)</pre><pre>Utskottets hemställan bifölls med 155 röster mot\r\n116 för reservation 10 av Britta Bjelle m.fl.</pre><pre>Övriga moment</pre><pre>Utskottets hemställan bifölls.</pre><pre></pre><pre>9 § Anslag till kriminalvården</pre><pre>Föredrogs</pre><pre>jutitieutskottets betänkande</pre><pre>1990/91:JuU17 Anslag till kriminalvården.</pre><pre>Anf. 74 JERRY MARTINGER (m):</pre><pre>Herr talman! Varför straffar man? Svaret på denna\r\nfråga har i viss mån växlat från tid till annan. Det\r\när två uppfattningar eller skolor som brutit sig mot\r\nvarandra, allmänprevention och\r\nindividualprevention.</pre><pre>Kriminalpolitiken i Sverige har under lång tid\r\nformats under inflytande av den\r\nindividualpreventiva uppfattningen, nämligen att\r\nstraffets främsta syfte är att genom vård och\r\nbehandling påverka lagöverträdaren så, att han inte\r\nbegår nya brott. Denna inställning har emellertid\r\nofta lett till att brottslingens intresse satts i första\r\nhand.</pre><pre>I förhållandet mellan brottslingen och den som\r\ndrabbas av brottet är det alltid den senare som är\r\nden svagaste. Det är brottsoffret som är den\r\nutsatte, inte brottslingen. En politik som inte utgår\r\nifrån detta ställer sig på brottslingens sida.</pre><pre>Numera erkänns av allt fler att den s.k.\r\nvårdideologin lidit skeppsbrott. Det nuvarande\r\nsystemet bygger på en sammanblandning av vård\r\noch straff som är principiellt otillfredsställande.\r\nVård kan ju inte anses vara någon naturlig reaktion\r\npå brott. Vård bör ges till människor som är i behov\r\nav det, oberoende av om de begått brott eller ej.</pre><pre>Brottsbalken har inte heller utformats i något\r\nallmänt socialt syfte att sålla fram de medborgare i\r\nvårt land som är mest i behov av kriminalvård för\r\natt inte själva fara illa.</pre><pre>Vi moderater anser att straffet i första hand syftar\r\ntill att upprätthålla respekten för den\r\nhandlingsnorm som straffbestämmelsen ger uttryck\r\nför. Straffets främsta ändamål måste alltså vara att\r\navhålla människor från att begå brott.</pre><pre>Detta kräver i sin tur att ett brott skall följas av\r\nstraff och att straffet skall innehålla ett visst mått av\r\nobehag. Samtidigt skall straffet vara rättvist och det\r\nskall råda proportionalitet mellan brott och straff.</pre><pre>Straffet bör i första hand bestämmas med\r\nutgångspunkt från brottet, inte med hänsyn till\r\nbrottslingens person. Rättskipningen syftar inte till\r\natt diagnostisera och behandla individer som\r\nuppvisar symptom på social avvikelse, utan till att\r\ntydliggöra lagstiftarens budskap att vissa\r\nhandlingar är förkastliga.</pre><pre>Moderata samlingspartiets kriminalpolitiska\r\nprogram som syftar till att återställa respekten för\r\nlag och ordning bygger på den allmänpreventiva\r\nåskådningen.</pre><pre>Detta leder till att vi moderater anser att det\r\nnuvarande påföljdssystemet måste förändras.\r\nDomstolarna bör i princip inte utdöma påföljder\r\nsom i själva verket huvudsakligen innebär vård.</pre><pre>Den stora mängd av påföljder och\r\npåföljdskombinationer som finns i brottsbalken är\r\ndessutom ägnade att hos allmänheten skapa\r\noklarhet om vilken påföljd som är allvarligast. Till\r\ndetta kommer att vissa påföljder knappast alls\r\ninnehåller något moment av straff.</pre><pre>Påföljderna i brottsbalken bör samordnas och ges\r\nbeteckningar som svarar mot deras innehåll. Det\r\nbör i fortsättningen endast finnas tre typer av\r\npåföljder: böter, villkorligt fängelse och fängelse.\r\nVillkorligt fängelse skall kunna kombineras med\r\növervakning, samhällstjänst och kontraktsvård.\r\nSärskilt beträffande unga brottslingar kan sådana\r\nlösningar vara erforderliga.</pre><pre>I konsekvens med vad jag nu sagt bör beteckningen\r\n''kriminalvårdsanstalter'' utmönstras och\r\nbeteckningen ''fängelse'' återinföras.</pre><pre>Principen om att ett brott skall följas av straff\r\nkräver förändringar i lagen när det gäller reglerna\r\nom återfall i brott. Utgångspunkten för\r\npåföljdsregleringen vid återfall måste vara att det\r\nskall vara en försvårande omständighet att ha\r\nåterfallit i brott. Nuvarande regler tillåter\r\nemellertid inte ett tillräckligt hänsynstagande till\r\nåterfallet vid straffmätningen.</pre><pre>I den proposition som ligger till grund för de\r\nnuvarande bestämmelserna om återfall har\r\njustitieministern uttalat att bestämmelsen om\r\nstraffskärpning vid återfall inte är avsedd att\r\nmedföra någon mer allmän straffskärpning, utan\r\natt straffskärpning endast bör komma i fråga i\r\nsådana fall där återfallssituationen framstår som\r\nsärskilt anmärkningsvärd.</pre><pre>Förutom återfall i synnerligen allvarlig brottslighet\r\nhar justitieministern förklarat sig avse bl.a.\r\nupprepad och vanemässig grov\r\ntillgreppsbrottslighet. Med allvarlig brottslighet har\r\njustitieministern menat att straffvärdet för såväl\r\nden gamla som den nya brottsligheten skall vara\r\nminst ett års fängelse.</pre><pre>Med den här regleringen är emellertid\r\nmöjligheterna till straffskärpning för\r\nåterfallsbrottslingar alltför begränsade. Det är\r\nexempelvis tämligen sällsynt att så långa\r\nfängelsestraff som ett år utdöms. I praktiken kan\r\nflertalet vanebrottslingar fortsätta sin verksamhet.</pre><pre>Det måste därför på ett klarare sätt än nu slås fast i\r\nlagen att det är en försvårande omständighet att ha\r\nåterfallit i brott. Hänsyn till återfallet måste kunna\r\ntas även om straffvärdet för brottsligheten\r\nunderstiger ett års fängelse.</pre><pre>Likaså bör det vara möjligt att förverka villkorligt\r\nmedgiven frihet i större utsträckning än vad som nu\r\när fallet. Straffet bör också kunna skärpas även om\r\nvillkorligt medgiven frihet förverkas.</pre><pre>Herr talman! Utvecklingen av brottsligheten har\r\nvisat att det är nödvändigt att på ett tydligare sätt\r\nän för närvarande markera att en villkorlig dom är\r\nett villkorat straff. Den nuvarande ordningen, som\r\ninnebär att såväl allmänheten som den dömde ofta\r\nuppfattar påföljden villkorlig dom som ett\r\nfrikännande, är inte acceptabel. Villkorlig dom bör\r\ndärför bytas ut mot dom på villkorligt fängelse,\r\nvilket innebär att ett fängelsestraff utdöms men att\r\nanstånd medges med verkställigheten av straffet.\r\nOm den dömde begår nya brott under en viss\r\nprövotid skall fängelsestraffet i princip avtjänas. En\r\ndom på villkorligt fängelse skall kunna kombineras\r\nmed övervakning. Men detta skall ske endast i de\r\nfall då detta kan bedömas bli verkningsfullt.</pre><pre>Det är alltså inte meningen att påföljden villkorligt\r\nfängelse regelmässigt skall förenas med\r\növervakning. Nuvarande system där domar på\r\nskyddstillsyn mer eller mindre slentrianmässigt\r\nbeslutas av våra domstolar, är otillfredsställande\r\noch kräver onödigt mycket resurser inom\r\nfrivårdsorganisationen.</pre><pre>Inslaget av straff i påföljden skyddstillsyn är för\r\növrigt mycket litet. Skyddstillsynen vilar på en\r\n''vårdfilosofisk'' grund och finns därför inte med i\r\ndet moderata påföljdsförslaget.</pre><pre>Man kan knappast heller räkna med några\r\nbehandlingeseffekter inom ramen för en vanlig\r\nskyddstillsyn. Övervakningstiden är visserligen ett\r\når, men kontakterna mellan övervakare och klient\r\när i många fall sällsynt förekommande. Det s.k.\r\nSundsvallsförsöket visade t.ex. att kontakterna i\r\nbästa fall bara var 12--18 timmar per år. Det är\r\nockså ganska vanligt att den som dömts till\r\nskyddstillsyn återfaller i brott. Påföljden\r\nskyddstillsyn bör följaktligen avskaffas.</pre><pre>När det gäller villkorlig frigivning från\r\nfängelsestraff har vi i dag ett system som mer än\r\nnågot annat inom kriminalpolitiken upprört\r\nallmänheten under de senaste åren. När den s.k.\r\nhalvtidsfrigivningen infördes år 1983 var moderata\r\nsamlingspartiet det enda parti som motsatte sig\r\nbeslutet. Vi har konsekvent vidhållit vår kritik och\r\ni dag även fått stöd av andra partier.</pre><pre>T.o.m. den socialdemokratiska regeringen har\r\nbörjat röra sig i vår riktning, även om den\r\nsocialdemokratiska inställningen fortfarande är en\r\negendomlig blandning av både ja och nej.\r\nJustitieministern har sagt att ändrade regler om\r\nvillkorlig frigivning inte få leda till generella\r\nökningar av de faktiska anstaltstiderna. Vad\r\njustitieministern menar måste alltså vara att\r\nhalvtidsfrigivningen kan avskaffas bara under\r\nförutsättning att det samtidigt sker en generell\r\nsänkning av straffskalorna. En sådan förändring\r\nkan vi moderater emellertid aldrig acceptera.</pre><pre>Halvtidsfrigivningen är en av svensk\r\nkriminalpolitiks största skandaler genom tiderna.\r\nDen är en produkt av socialdemokratisk\r\nflumpolitik och bör så fort som möjligt avskaffas.</pre><pre>Enligt vår mening skall det straff som utmätts i\r\nprincip avtjänas. Om villkorlig frigivning skall\r\nförekomma skall det vara en belöning för gott\r\nuppförande och inte kunna ske förrän större delen\r\nav straffet avtjänats.</pre><pre>De som ådömts fängelsestraff är ofta notoriska\r\nvanebrottslingar. När denna kategori av personer\r\nslipper avtjäna hela strafftiden ges de följaktligen\r\nökade möjligheter att begå fler brott.</pre><pre>En undersökning som gjorts av forskaren Jan\r\nAhlberg vid Brottsförebyggande rådet (BRÅ) visar\r\natt införandet av halvtidsfrigivningen ledde till en\r\nökning av den anmälda brottsligheten. De anmälda\r\nmisshandelsbrotten ökade med 1 %, stöldbrotten\r\n(exkl. butiksstölder, biltillgrep och rån) med 1,6 %,\r\nbilstölderna med 3,3 , rånen med 3,2 %, och\r\nbedrägerierna med 1,2 %.</pre><pre>De här procenttalen kan förefalla små. Men om\r\nman betänker att det varje år anmäls drygt 1,2\r\nmiljoner brott i vårt land inser man att\r\nhalvtidsfrigivningen i praktiken medfört att\r\ntusentals människor varje år drabbas av brott helt ''i\r\nonödan'' -- om man nu kan använda det uttrycket.</pre><pre>Det förhållandet att man släppte ut fångar i förtid\r\n1983 innebar i absoluta tal att vi fick en omedelbar\r\nökning med 300 misshandelsbrott, 7 700 stöldbrott,\r\n800 bilstölder, 140 rån och 1 100 bedrägerier.</pre><pre>Om man i dag skulle låta de dömda sitta av hela sitt\r\nstraff visar BRÅs beräkningar att de anmälda\r\nmisshandelsbrotten skulle minska med 2,4 %,\r\nstöldbrotten med 4 %, bilstölderna med 8 %, rånen\r\nmed 8,6 % och bedrägerierna med 3,3 %.</pre><pre>I absoluta tal motsvarar detta 900\r\nmisshandelsbrott, 21 000 stölder, 3 500 bilstölder,\r\n350 rån och 3 000 bedrägerier.</pre><pre>En fråga som hör samman med frågan om\r\nhalvtidsfrigivningen är regeringens förslag att lägga\r\nned fängelset i Karlskrona. Vi moderater har den\r\ninställningen att en nedläggning inte bör ske,\r\neftersom det framtida platsbehovet inom\r\nkriminalvårdens anstaltsorganisation kan förväntas\r\nöka när vårt förslag om att avskaffa\r\nhalvtidsfrigivningen har genomförts. Men det finns\r\nflera skäl att behålla anstalten. Jag skall gå något\r\nnärmare in på dessa, eftersom frågan är viktig ur\r\nmånga aspekter.</pre><pre>Kriminalvårdsanstalten i Karlskrona är en sluten\r\nlokalanstalt som tillhör Malmöregionen. I regionen\r\nfinns förutom Karlskronaanstalten sex slutna\r\nlokalanstalter, nämligen Malmö, Helsingborg,\r\nYstad, Växjö och två i Kristianstad. Den\r\nlagstiftning som reglerar kriminalvården bygger\r\nbl.a. på den s.k. närhetsprincipen, som innebär att\r\nnärheten till frigivningsorten skall vara vägledande\r\nför placeringen av den intagne.</pre><pre>Om man lägger ned Karlskronaanstalten leder\r\ndetta till att sydöstra delen av Sverige blir utan\r\nsluten lokalanstalt, vilket i sin tur sätter\r\nnärhetsprincipen ur spel i den delen av landet. Det\r\nskulle också innebära att Blekinge, vid sidan av\r\nJämtland, blir det enda län i Sverige som saknar\r\nkriminalvårdsanstalt.</pre><pre>Trots att Karlskronaanstalten är en sluten\r\nlokalanstalt tjänstgör den som något av en\r\nspecialanstalt inom Malmöregionen, där\r\nrymningsbenägna, narkotikaaktiva och i övrigt\r\nsvårbehandlade personer placeras. Härigenom kan\r\nman i det längsta undvika förflyttningar av intagna\r\ntill mer avlägset belägna riksanstalter, vilka i första\r\nhand behövs för ett långtidsklientel, samtidigt som\r\nverksamheten vid övriga lokalanstalter inte\r\nbehöver störas av svårbehandlade intagna i alltför\r\nhög grad. Detta hindrar inte att\r\nKarlskronaanstalten dessutom kan fungera som\r\nlokalanstalt i ordets egentliga bemärkelse och ta\r\nemot dömda som skall friges till Karlskrona eller\r\nBlekinge i övrigt i enlighet med närhetsprincipen.\r\nAnstalten har nämligen goda möjligheter till\r\ndifferentiering av de intagna.</pre><pre>Karlskronaanstalten är personalmässigt\r\ndimensionerad för 37 intagna och har från och till\r\nvarit överbelagd. Enligt en bedömning som chefen\r\nför Malmöregionen, kriminalvårdsdirektören Clas\r\nAmilon, gjort, torde platsantalet kunna utökas till\r\n45. Personalen på anstalten anser att platsantalet\r\nutan kostnad för byggnation kan ökas till 49. Under\r\nalla omständigheter torde det alltså finnas\r\nytterligare platsreserver här.</pre><pre>Personalen uppgår till 35 anställda. Därutöver\r\ntillkommer sex vikarier.</pre><pre>Det nya häkte som snart står klart i Karlskrona\r\nkommer att kunna komplettera\r\nkriminalvårdsanstalten på ett fördelaktigt sätt.\r\nPersonalorganisationerna har redan gjort upp en\r\nplan för hur de båda enheternas administration och\r\nvikarieanvändning skall kunna samordnas,\r\nvarigenom man kan uppnå betydande\r\nrationaliseringsvinster som kommer både anstalten\r\noch det nya häktet till godo.</pre><pre>Herr talman! Karlskronaanstalten fyller en viktig\r\nkriminalpolitisk funktion i sydöstra Sverige. Det\r\nvore kapitalförstöring att lägga ned den. Under\r\nsenare år har betydande ekonomiska satsningar\r\ngjorts på anstalten. Så sent som 1990 byggde man ut\r\nbrand- och överfallslarmet. Jag vill påstå att ingen\r\nannan anstalt i Sverige har ett så modernt\r\nsäkerhetssystem som det man har i Karlskrona. Det\r\när inte utan anledning som Karlskronaanstalten\r\nanvänds för intagna som är särskilt\r\nrymningsbenägna.</pre><pre>Säkerheten har också ökats genom att all\r\ncellinredning har gjorts fast och att säkerhetsglas av\r\nmycket hög kvalitet installerats i samtliga celler.</pre><pre>De regionalpolitiska aspekterna har jag inte berört.\r\nMen självfallet talar även dessa emot en\r\nnedläggning. Blekinge har i dag stora\r\narbetsmarknadsmässiga problem.</pre><pre>När det allmänt sett gäller förhållandena på\r\nkriminalvårdsanstalterna är det några frågor som\r\nmåste beröras särskilt i det här sammanhanget.</pre><pre>Det är först frågan om behandlingen av de\r\nlångtidsdömda. För närvarande gäller att vissa\r\nintagna kan särbehandlas. Detta betyder att de\r\nplaceras i sluten riksanstalt och endast kan beviljas\r\npermission under bevakning. Särbehandling kan\r\nenligt 7 § tredje stycket lagen om kriminalvård i\r\nanstalt ske beträffande den som har dömts till\r\nfängelse i lägst två år för grovt narkotikabrott och\r\nför den som har dömts till fängelse i lägst fyra år för\r\nannan brottslighet. Lagen bör här ändras så att\r\nreglerna om särbehandling kommer att gälla alla\r\nintagna som dömts till fängelse i lägst två år oavsett\r\nbrottslighetens karaktär. Den som dömts till så\r\nlångt fängelsestraff som två år har normalt sett gjort\r\nsig skyldig till mycket svår brottslighet, varför\r\nallmänhetens skyddsintresse måste sättas i första\r\nhand.</pre><pre>Frågan om rymningar och misskötta permissioner\r\nhar uppmärksammats alltmer under de senaste\r\nåren. Även om gränsen mellan de två begreppen är\r\nsvävande -- det finns ju fortfarande de som vill göra\r\ngällande att spionen Stig Bergling inte rymt utan\r\nbara misskött en permission som han snart frivilligt\r\nåterkommer ifrån -- är det i grund och botten ändå\r\nfråga om samma problem, nämligen att\r\nsläpphäntheten beträffande de fängelsedömda är\r\nalltför stor. Oberoende av hur många procent\r\nantalet rymningar eller misskötta permissioner ökat\r\nunder de senaste åren är reglerna för de intagna i de\r\nhär avseendena ändå alltför uppmjukade. Det sker\r\nhelt enkelt alltför många rymningar och missköts\r\nalltför många permissioner.</pre><pre>Som huvudprincip måste gälla att det är\r\noacceptabelt att en intagen kan avvika, vare sig det\r\nsker från anstalt eller under permission. Det är\r\ndärför väsentligt att det initieras ytterligare\r\nåtgärder och sätts in särskilda resurser i det här\r\navseendet. När det gäller permissioner måste\r\nreglerna stramas upp. Obevakade permissioner bör\r\nstarkt begränsas för intagna som gång på gång\r\nåterfaller i brott. När det gäller intagna som begått\r\nallvarliga våldsbrott och narkotikabrott bör\r\npermission endast undantagsvis få förekomma.</pre><pre>Herr talman! Det förhållandet att vi moderater\r\nanser att begreppen vård och straff bör skiljas åt\r\nhindrar givetvis inte att vi tycker att det är viktigt\r\natt verkställighetstiden i anstalt tas till vara i syfte\r\natt hjälpa den intagne på fötter efter avtjänat straff.\r\nMånga av dem som intas i anstalt har otvivelaktigt\r\nsociala, utbildningsmässiga, psykiska och\r\nmedicinska problem. Kriminalvården bör\r\nunderlätta den intagnes återanpassning i samhället.\r\nYtterligare insatser måste göras för att förbättra\r\nhans möjligheter att klara sig själv efter\r\nanstaltstiden. Exempelvis torde en bättre utbyggd\r\nyrkesutbildning i anstalt vara av betydande värde.</pre><pre>Samhället måste anses ha en särskild skyldighet att\r\ngarantera de intagna en narkotikafri miljö under\r\nanstaltstiden. De intagna får aldrig, frivilligt eller\r\ngenom påverkan från andra intagnas sida, bli\r\nmissbrukare under fängelsetiden. För många\r\nmänniskor skall ju anstaltsvistelsen faktiskt\r\ninnebära en vändpunkt i livet. Det krävs därför\r\nsärskilt kraftfulla åtgärder för att vi skall komma till\r\nrätta med narkotikan på fängelserna.</pre><pre>Tyvärr är det i dag på det sättet att det är svårt att\r\navtjäna ett fängelsestraff i Sverige utan att komma\r\ni kontakt med narkotika. Det händer att intagna\r\nbegär att få bli inlåsta i isoleringscell för att slippa\r\nkomma i kontakt med knark. Och det är ju\r\nverkligen uppochnedvända världen.</pre><pre>Insmugglingsmetoderna blir alltmer raffinerade.\r\nUnder de första månaderna 1991 har lika många\r\nbeslag gjorts där man använt sig av nya och\r\novanliga metoder som under de senaste tio åren.</pre><pre>Angelägenheten av att få bort narkotikan från våra\r\nfängelser är så stor att en del integritetssynpunkter\r\nmåste ge vika för att detta skall uppnås. Hittills\r\nvidtagna åtgärder är inte tillräckliga. Kontrollerna\r\nav intagna och besökande måste skärpas\r\nytterligare. Detta bör gälla också sanktionerna för\r\ndem som bryter mot reglerna. Tiden medger dock\r\ninte att jag går närmare in på den här frågan. Jag\r\nhar redan pratat i 21 minuter. Jag hänvisar i stället\r\ntill det som står i reservation 6.</pre><pre>Eftersom jag sett det angeläget att uppehålla mig\r\nvid vissa huvudprinciper i moderat kriminalpolitik,\r\nhar jag i detta sammanhang valt att inte heller gå\r\nnärmare in på våra mer detaljerade synpunkter på\r\nsamhällstjänst. Jag vill bara hänvisa till\r\nreservationerna 23, 24 och 25. Inte heller har jag\r\ndirekt berört 1973 års kriminalvårdsreform. Den\r\nvill vi ha en utvärdering av. Det framgår av\r\nreservation 1.</pre><pre>I övrigt ställer jag mig naturligtvis bakom alla de\r\nreservationer som den moderata utskottsgruppen\r\nframfört. Formellt yrkar jag dock bifall endast till\r\nreservationerna 3 och 26.</pre><pre>Anf. 75 ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 76 LARS SUNDIN (fp):</pre><pre>Herr talman! Kriminalpolitiken måste utgå från\r\nvad som i en rättsstat med humanitära ideal är\r\neffektivt för att minimera brottsligheten och för att\r\ntillgodose allmänhetens krav på rättstrygghet. Till\r\nde oavvisliga humanitära kraven hör att man måste\r\nsträva efter att den som har begått brott skall\r\nåterföras till ett normalt, hederligt liv. Svårigheten\r\nmed kriminalpolitik är bl.a. att vi inte med säkerhet\r\nvet varför vissa människor begår brott och vad som\r\navhåller andra från att begå brott. Forskarna drar\r\nolika slutsatser och lämnar oss olika besked. Vi\r\npolitiker måste göra egna bedömningar av de\r\nkunskaper som finns på området och sammanföra\r\ndem med vår egen ideologi.</pre><pre>Folkpartiet liberalernas kriminalpolitiska hållning\r\ngrundar sig på partiets liberala människosyn. Varje\r\nindivid har en unik personlighet och förmåga att\r\nsjälv tänka och handla med eget förnuft och\r\nsamvete. Vi tilltror människor kraft och förmåga\r\natt förändra sitt liv. Man skall inte bara se på\r\nmänniskan utifrån vad hon varit utan lika mycket\r\nutifrån vad hon kan bli. Därför måste\r\nkriminalvården präglas av en stark känsla för den\r\nenskildes integritet, egenart och inre resurser. Man\r\nkan pressa ned en människa genom att kräva för\r\nmycket, men man kan också hämma henne genom\r\natt inte ställa krav som motsvarar hennes förmåga.</pre><pre>Till dagens betänkande om anslag till\r\nkriminalvården har folkpartiet liberalerna fogat 13\r\nreservationer. De grundar sig alla på den liberala\r\nmänniskosyn som jag tidigare talat om. Jag tänker\r\ninte kommentera dem alla utan vill bara dröja vid\r\nnågra av dem och kommentera dessa.</pre><pre>Den första och övergripande är den i vilken vi,\r\nliksom tidigare, kräver en parlamentarisk\r\nutredning och en översyn av\r\nkriminalvårdsreformen. Syftet är att en sådan\r\nutredning skulle klara ut om de mål som planerades\r\noch utformades redan på 1960-talet och som\r\nriksdagen fattade beslut om i början av 1970-talet\r\nfortfarande är realistiska och fortfarande skall\r\ngälla, och om vi i så fall anslår rätt mängd pengar.\r\nDet som hänt sedan dess -- vi har bl.a. fått\r\nnarkotikabrottslighet och narkotikamissbruk inne\r\npå anstalterna -- gör ju att åtminstone ambitionerna\r\nbakom reformen är svåra att genomföra, minst\r\nsagt.</pre><pre>Just narkotikafrågorna återkommer vi till i\r\nreservation nr 6, där vi menar att ytterligare\r\nansträngningar måste göras för att få anstalterna\r\nfria från narkotika. Jag är medveten om att det inte\r\nfinns några enkla lösningar på de här frågorna; i så\r\nfall hade de åtgärderna självfallet redan vidtagits.\r\nMen vi pekar på två principer som vi anser måste\r\növerges, nämligen närhetsprincipen och\r\nintegritetsprincipen, två principer som fastslogs i\r\nkriminalvårdsreformen men som vi är beredda att\r\nge upp för det övergripande målet att få anstalterna\r\nfria från narkotika. Det är två konkreta förslag som\r\nmajoriteten i utskottet avvisar.</pre><pre>I reservation nr 10 hävdar vi att reglerna om\r\npermission bör ytterligare stramas upp.\r\nPermissionen är i normalfallet -- om man kan tala\r\nom normalfall i sådana här ärenden -- ett bra sätt\r\nnär man vill återanpassa dem som har dömts till\r\nfängelse. Men har man misskött en permission skall\r\nkvalifikationstiden för en ny göras längre. Och\r\nobevakade permissioner för sådana som gång på\r\ngång återfaller i brott måste självfallet inskränkas.\r\nI en del fall bör permissioner bara ges rent\r\nundantagsvis -- det gäller intagna som har begått\r\nallvarliga våldsbrott, och det gäller intagna som har\r\nbegått allvarliga narkotikabrott. Det är fortfarande\r\nalltför många permissioner som missköts. För\r\nallmänhetens tilltro till rättsväsendet är det oerhört\r\nviktigt att permissioner sköts och betraktas som just\r\npermissioner och inte som självklara rättigheter.</pre><pre>Till sist också några ord om reservationerna 24 och\r\n25 om samhällstjänst i hela landet. Vi har ju för ett\r\når sedan äntligen fått samhällstjänst som ny\r\npåföljd, visserligen bara som försöksverksamhet\r\noch visserligen bara i några distrikt i landet.\r\nPrincipen om likheten inför lagen kräver, menar vi,\r\natt försöksverksamheten utsträcks över hela landet.\r\nDet är inte rimligt eller rättvist att man kan dömas\r\ntill ett par månaders fängelse i en del av landet\r\nmedan man i en annan del, som omfattas av\r\nförsöksverksamheten, har chans att få\r\nsamhällstjänst i stället för fängelse. Det är stötande\r\nför människors rättskänsla, precis som de tyvärr\r\nalltför många misskötta permissionerna. Det är\r\nockså därför vi tror på samhällstjänsten som en\r\nalternativ påföljd. I enlighet med reservation 25 vill\r\nvi ha större möjligheter än i dag att döma yngre\r\nlagöverträdare till samhällstjänst i stället för\r\nexempelvis skyddstillsyn.</pre><pre>Det är särskilt angeläget, herr talman, att utnyttja\r\nandra, inte nödvändigtvis lindrigare, former av\r\nstraff för unga lagöverträdare. Det är när det gäller\r\ndem som chanserna till återanpassningar är störst.\r\nDå kan det stöd och den sociala gemenskap som\r\nsamhällstjänsten kan ge, och i de flesta fall ger,\r\nspelar en avgörande roll, som man kan läsa om t.ex.\r\ni den information om försöksverksamheten med\r\nsamhällstjänst om kriminalvårdsstyrelsen givit ut.</pre><pre>Till slut, herr talman, bara ett par ord om\r\nKarlskronaanstalten. Vi i folkpartiet liberalerna\r\nförutsätter att den får vara kvar. När regeringen har\r\nvägt in de regionalpolitiska hänsyn som man enligt\r\nvår mening måste ta i det här fallet och andra\r\nhänsyn -- som t.ex. att halvtidsfrigivningen kan\r\nkomma att avskaffas -- kommer regeringen att\r\nkomma till ett annat beslut; då kommer man till\r\nbeslutet att anstalten får vara kvar.</pre><pre>Herr talman! Vi i folkpartiet liberalerna står\r\nnaturligtvis bakom alla de 13 reservationer som vi\r\nhar avgivit till utskottets betänkande, men jag nöjer\r\nmig med att yrka bifall till reservationerna 1, 6, 10\r\noch 24.</pre><pre>Anf. 77 INGBRITT IRHAMMAR (c):</pre><pre>Herr talman! Sedan 1950 har antalet polisanmälda\r\nbrott mer än sexdubblats och över 1,2 miljoner\r\nbrott polisanmäls numera årligen. Av alla brott som\r\nsker är det ändå bara en del som anmäls och leder\r\ntill åtal. Grövre våldsbrott anmäls oftare än\r\nlindriga. Våld mellan obekanta anmäls också oftare\r\nän våld mellan bekanta. Jag skall ge ett exempel.\r\nDe anmälda våldsbrottens antal anses utgöra\r\nmindre än en femtedel av samtliga våldshändelser\r\nmed synlig skada. Av det förstår vi att det begås en\r\noffantlig mängd brott, och det är absolut\r\noacceptabelt.</pre><pre>Det är därför viktigt med en reaktion på brott. Det\r\när viktigt att samhället tydligt och konsekvent\r\nreagerar på brott och att dessa reaktioner står i\r\nnågot så när rimlig relation till den uppfattning om\r\nbrottet som allmänheten har. Om allmänhetens\r\nuppfattning i avgörande grad skiljer sig från\r\ngällande rättsläge kommer människor att ta\r\navstånd från de rättsvårdande myndigheternas\r\narbete, och därmed tar de också avstånd från\r\nrättssystemet.</pre><pre>I dag meddelas vanligen villkorlig frigivning efter\r\nhalva den utdömda strafftiden. Detta står inte i\r\növerensstämmelse med vad allmänheten anser vara\r\nrimligt för de brott som begås. Endast när den\r\nintagne döms till fängelse med en minsta strafftid\r\nom två år och risken för återfall i grov brottslighet\r\nanses stor skall villkorlig frigivning kunna ske efter\r\ntvå tredjedelar av tiden. Villkorlig frigivning efter\r\nhalva strafftiden sker i dag vanligen även om den\r\nintagne under strafftiden på ett allvarligt sätt\r\nmissköts sig.</pre><pre>Det här kan vi i centern inte anse vara rimligt och\r\nriktigt. Det verkar nu som om även regeringssidan\r\nhade insett att det inte är hållbart. Man har anmält\r\natt man är beredd att överge principen om\r\nhalvtidsfrigivning.</pre><pre>Vi vill ha en återgång till de regler som tidigare\r\ngällde. Det normala var då att man, om man hade\r\nskött sig under anstaltstiden, kunde lämna\r\nanstalten efter två tredjedelar av tiden -- det tycker\r\nvi är rimligt. Men om man missköter sig skall man\r\navtjäna hela straffet. Det systemet ger de intagna\r\nen morot att förbättra sin skötsamhet.</pre><pre>När nu halvtidsfrigivningen eventuellt slopas vill vi\r\nge regeringen en signal om att vi inte anser att man\r\ngenerellt skall sänka alla straffskalor i samband\r\nmed slopandet av halvtidsfrigivningen. Vi är litet\r\nrädda för att man har tänkt sig det -- man har i\r\npropositioner uttalat sig på det sättet att ett\r\neventuellt slopande av halvtidsfrigivningen inte får\r\ninnebära ett ökat behov av fängelseplatser. En\r\nannan möjlig tolkning av det uttalandet är att man\r\när beredd att ställa upp på tankegångar som vi har\r\ni centern, nämligen att man skall ha flera alternativ\r\ntill fängelsestraff. Då skulle det eventuellt inte\r\nbehövas fler fängelseplatser, men det får vi då se.\r\nMen vi vill i dag uttala att det inte får ske en\r\ngenerell sänkning av straffen samtidigt som man\r\nslopar halvtidsfrigivningen.</pre><pre>Tidigare talare har varit inne på det här när det talat\r\nom upprep och grov brottslighet. Från centerns sida\r\nanser vi också att upprepad eller grov brottslighet\r\när mycket allvarlig och att vi skall skärpa straffen\r\nför sådan brottslighet.</pre><pre>En lagöverträdare som återfaller i brott upprepade\r\ngånger skall därför dömas till successivt längre\r\nfängelsestraff. Det har också våldskommissionen\r\nansett. Man har föreslagit att det skall ske en\r\nstraffskärpning där, och vi väntar alltså på sådana\r\nsignaler från regeringssidan. Vi anser att det är\r\nnödvändigt med hänsyn till det skydd som vi anser\r\natt allmänheten har rätt till. Det är också\r\nanledningen till att vi anser att det bör vara större\r\nrestriktivitet i fråga om permissioner när det gäller\r\nde mest brottsaktiva och dem som har begått de\r\ngrövsta våldsbrotten och t.ex. narkotikabrott.\r\nObevakade permissioner bör begränsas starkt för\r\ndessa grupper. De som dömts för våldsbrott och\r\ngrova narkotikabrott bör enligt vår mening endast\r\nundantagsvis beviljas permission.</pre><pre>Vi har en gemensam reservation med moderater\r\noch folkpartister när det gäller dem som dömts till\r\nfängelse i minst två år. Vi anser nämligen att alla\r\nsom har dömts till fängelse i minst två år skall\r\nsärbehandlas. Det gäller alltså inte bara för\r\nnarkotikabrottslingar utan även andra som har\r\nbegått grövre brott. Har man dömts till minst två\r\nårs fängelse har man begått ett allvarligt brott. Då\r\nkrävs det också särbehandling. Man bör t.ex. i ökad\r\nutsträckning avtjäna sina straff på sluten anstalt.</pre><pre>I centern är vi mycket för alternativ till\r\nfängelsestraff. Fängelsestraff är ju viktigt när det\r\ngäller att skydda allmänheten för bl.a.\r\nvåldsbrottslingar och annat men när det gäller att\r\nrehabilitera brottslingar har man inte lyckats\r\nsärskilt bra med dem som har satts i fängelse.\r\nDärför är det viktigt att pröva andra vägar. Det har\r\nvi börjat med under senare år. Vi har fått\r\nkontraktsvård och försöksverksamhet med\r\nsamhällstjänst.</pre><pre>När det gäller kontraktsvård kommer det skilda\r\nsignaler. Vissa anser att det inte lyckats särskilt bra,\r\nmedan andra anser att man uppnått väldigt bra\r\nresultat. Men det kommer många signaler om att\r\ndet behövs tydligare besked till den som har dömts\r\ntill kontraktsvård, att det ställs större krav på\r\nskötsamhet. Det innebär att kontraktsvård borde\r\nvillkoras med fängelse. Den som missköter sin\r\nkontraktsvård skall automatiskt finna sig i att bli\r\nplacerad i fängelse. Fängelse skall vara en\r\npåminnelse om brottet och också fungera som stöd\r\nvid kontraktsvård.</pre><pre>Påföljden samhällstjänst har införts på ett fåtal\r\nplatser i landet, närmare bestämt i fem distrikt. Det\r\nhar lagrådet haft invändningar emot, därför att man\r\ninte kan döma lika i hela landet. Det borde i stället\r\nvara så att man hade samhällstjänst i hela landet. Vi\r\nsäger nu att de erfarenheter som vi hittills har fått\r\nvisar på positiva resultat, så positiva att vi tycker att\r\nsamhällstjänst bör införas i hela landet. Det bör\r\nockså kunna användas för unga lagöverträdare i\r\nstörre utsträckning än vad som sker i dag. Eftersom\r\nsamhällstjänst är ett alternativ till fängelse och\r\nfängelsestraff inte kan utdömas för de allra yngsta i\r\nsärskilt stor omfattning, borde man kunna ändra i\r\nlagtexten. Vi talar nu om att vi skulle kunna ha\r\nsamhällstjänst som en fristående påföljd. I varje fall\r\nmåste vi finna vägar så att vi kan använda oss av\r\nsamhällstjänst i ökad utsträckning för yngre\r\nlagöverträdare än vad som sker i dag.</pre><pre>Tidigare talare här har varit inne på problemet med\r\nnarkotika på kriminalvårdsanstalterna. Vi vill ha en\r\nstörre differentiering av narkomaner och icke-\r\nnarkomaner när det gäller anstaltsplaceringar. Vi\r\nhar det grundläggandet kravet att alla som vill bli\r\nplacerade på narkotikafria avdelningar absolut\r\nskall ha rätt till det. Så är det som sagt inte i dag.\r\nMånga anstalter är i stort sett överflödade av\r\nnarkotika, och värst är det naturligtvis på de öppna\r\nanstalterna.</pre><pre>Vi är beredda att göra inskränkningar i den\r\npersonliga integriteten för dem som är placerade på\r\nanstalterna för att komma till rätta med\r\nnarkotikaproblemet på ett bättre sätt. Man har\r\ngjort vissa framsteg, och det är glädjande men långt\r\nifrån tillräckligt. Ett problem som vi inte tagit upp\r\nvare sig i betänkandet eller i reservationerna, men\r\nsom jag ändå vill jag ta upp i det här\r\nsammanhanget, är faktiskt problemet med\r\nanställda som för in narkotika på anstalterna. Det\r\när någonting som vi också bör titta närmare på i\r\nframtiden.</pre><pre>Så skall jag gå in på bevakning i anstalterna. Det\r\nhar skett vissa förbättringar. Man har kunnat visa\r\natt en viss minskning av avvikelser och rymningar\r\nfrån anstalterna har skett, men det är långt ifrån\r\ntillfredsställande. Det är alltför höga siffror på det\r\nområdet fortfarande. Därför måste det ske\r\nytterligare förbättringar och kanske ytterligare\r\ndifferentiering av placeringar av de mest\r\nrymningsbenägna.</pre><pre>På frivårdssidan är det besvärligt för dem som\r\narbetar där. Det är ett svårt klientel och ökad\r\narbetsbelastning. Det är naturligtvis de nya\r\npåföljdsformerna samhällstjänst och kontraktsvård\r\nsom har bidragit till denna ökade arbetsbelastning.\r\nVi måste stödja och hjälpa personalen. Från\r\ncenterns sida vill vi tillföra en extra resurs på 5\r\nmiljoner för att förbättra arbetssituationen inom\r\nfrivården. Det är inte någon stor summa, men det\r\när bättre än ingenting. Det är en början till en\r\nresursförstärkning i varje fall.</pre><pre>Vi står tillsammans med folkpartiet och\r\nmoderaterna också bakom kravet på en\r\nparlamentarisk utredning om 1973 års\r\nkriminalvårdsreform. Det är problemen med\r\nnarkotika på anstalterna som visar att vi har\r\nmisslyckats, problemen med rymningar och\r\nproblemen med den höga återfallsfrekvensen -- jag\r\ntycker nästan att det är bland det värsta. Vi har inte\r\nlyckats att få dem som är placerade på anstalt att\r\nsluta att begå brott. Visserligen bereds frågan av en\r\ngrupp inom regeringspartiet, men vi anser att den\r\nhär frågan är av sådan dignitet och så viktig att den\r\nbör beredas av en parlamentarisk grupp.</pre><pre>Så några ord om Karlskronaanstalten. I dag\r\nbehöver vi den fortfarande av flera skäl. Vi behöver\r\nplatserna, och vi behöver de platserna i den delen\r\nav landet. Det är 93 % beläggning vid anstalten,\r\nfick vi höra av dem som arbetar där. Det är en\r\nväldigt hög beläggning. Det är en stor säkerhet på\r\nanstalten, sade man. Det var få avvikelser och\r\nrymningar därifrån. Anstalten behövs av\r\nregionalpolitiska skäl, har det framförts från olika\r\nhåll. Det är verkligen sant. Men det får inte vara\r\ndet enda avgörande vid bedömningen av behovet\r\nav sådan anstalt. Det finns så många skäl som talar\r\nför att anstalten behövs flera år framöver. Vi\r\nframför i vår reservation att man måste ta stor\r\nhänsyn också till den i framtiden slopade\r\nhalvårsfrigivningen. Min bedömning är alltså att\r\nanstalten kommer att stå kvar under många år\r\nännu.</pre><pre>Slutligen några ord om något som varit glädjande\r\nvid behandlingen i utskottet. Vi tar ständigt steg\r\nframåt och får förbättringar för framför allt\r\nbrottsoffren i samhället. Det sker vanligtvis så att\r\nnågon i oppositionen lägger fram förslag som flera\r\npartier i oppositionen ställer sig bakom. Till slut\r\nkan inte ens socialdemokraterna fortsätta att säga\r\nnej. Antingen blir de överkörda av en majoritet\r\neller också finner de att det inte är särskilt lämpligt\r\npolitiskt att fortsätta att säga nej.</pre><pre>Ett motionskrav från centern i betänkandet är\r\nbehandling för de gärningsmän som begått\r\nvåldsbrott framför allt mot kvinnor, sexualbrott\r\nmen också våldsbrott. För att förhindra att dessa\r\ngår ut i samhället och begår nya brott --\r\nåterfallsfrekvensen i denna grupp är väldigt hög --\r\nmåste de få kristerapi och få behandlingsplatser.\r\nDär man har haft den här typen av behandling har\r\nman faktiskt redovisat goda resultat. Vi har nu sagt\r\natt målsättningen måste vara att alla de som vill ha\r\nsådan behandling av den här gruppen gärningsmän\r\nskall kunna få det. Nu har utskottet ställt sig bakom\r\ndet kravet. Därför är det ett glädjande steg framåt\r\noch innebär ett ökat skydd för allmänheten.\r\nNaturligtvis minskar också risken för offren också.</pre><pre>Centern ställer sig naturligtvis bakom de\r\nreservationer där vi finns med, men jag väljer att\r\nbara yrka bifall till reservationerna 25 och 28.</pre><pre>Anf. 78 JAN-OLOF RAGNARSSON (v):</pre><pre>Herr talman! Jag skall även i fråga om betänkandet\r\nom anslag till kriminalvården enbart yrka bifall till\r\nen reservation, nämligen reservation 5 från\r\nvänsterpartiet.</pre><pre></pre><pre>Anf. 79 KRISTER SKÅNBERG (mp):</pre><pre>Herr talman! Jerry Martinger inledde den här\r\ndebatten på ett för mig litet kusligt sätt. Rättvisan\r\nskall stå bara på brottsoffrens sida, sade han. Det\r\när självklart, men rättvisan skall över huvud taget\r\nstå på samhällets sida, och då kan inte\r\nbrottslingarna lämnas utanför en human inställning\r\nsom innebär att de skall kunna återanpassas till\r\nsamhället.</pre><pre>Jag talar säkert inte bara för miljöpartiet när jag\r\nsäger att rättvisan skall stå på hela samhällets sida.\r\nRättsväsendet skall förebygga brott och skydda alla\r\ni samhället mot brott. Då är det inte tillräckligt att\r\nsamhället genom hårda straff försöker avskräcka\r\nmänniskor från att begå brott. De som begår brott\r\nmåste få hjälp att komma innanför samhällets,\r\nsolidaritetens och humanitetens ramar. Annars\r\nökar risken för återfall och för att de därmed\r\nfortsätter att förstöra egnas och andras liv och\r\negendom.</pre><pre>1974 års kriminalvårdsreform har inte varit\r\nlyckosam. Det finns lyckade projekt på vissa\r\nkriminalvårdsanstalter, vilket inger hopp. Inom\r\nfrivården och inom särskilda behandlingshem har\r\nman nått en del goda resultat.</pre><pre>Herr talman! Vi miljöpartister tror inte att det är fel\r\npå lagen utan på hur den tillämpas. Man får inte ge\r\nupp och gå tillbaka till ett brutalare beteende vid\r\nbehandlingen av dem som begått brott. Det måste\r\ntas nya tag för en humanare kriminalvård. Jag yrkar\r\nbifall till reservation 2.</pre><pre>Jag yrkar bifall också till reservation 3, som handlar\r\nom kriminalvårdsanstalten i Karlskrona. Jag\r\ninstämmer i de skäl som Jerry Martinger framförde.</pre><pre>Jag ställer mig bakom reservation 8, som tar upp\r\nfrågan om att begära en utredning om\r\ntillämpningen av kriminalvårdslagen 7 §, 3 stycket i\r\nsyfte att förbättra de dömdas rättsliga ställning.</pre><pre>Jag yrkar bifall till reservation 12, som handlar om\r\nförtroenderåd. Påföljdsutredningen bör få i\r\nuppdrag att också se över detta med förtroenderåd.\r\nDet bör finnas ett förtroenderåd på varje\r\nkriminalvårdsanstalt, och deras rättsliga ställning\r\nbör stärkas.</pre><pre>Herr talman! Vi miljöpartister har ingenting emot\r\nen utredning om kriminalvårdslagen och hur man\r\nhar lyckats att förverkliga dess intentioner.\r\nDäremot tycker vi inte att de motiv som har\r\nlämnats har uttryckts på ett sådant sätt att vi har\r\nvalt att stödja någon reservation med det här\r\ninnehållet. Självfallet kan en utredning visa hur\r\nman på ett bättre sätt i framtiden kan förverkliga de\r\nambitioner som ligger bakom kriminalvårdslagen.\r\nVi hoppas att det skall vara möjligt att göra det på\r\nett bättre sätt i framtiden. Om ett\r\nutredningsresultat visar på sådana\r\nförbättringsmöjligheter, är vi bara glada. Men vi\r\nvill inte ta en utredning som intäkt för att gå tillbaka\r\ntill den brutalare syn som har genomsyrat hela\r\nrättsväsendet.</pre><pre>Anf. 80 JERRY MARTINGER (m) replik:</pre><pre>Herr talman! Krister Skånberg påstod att jag hade\r\nsagt att vi skall stå bara på brottsoffrens sida.\r\nAntingen hörde inte Krister Skånberg vad jag sade\r\nbeträffande behandlingen av intagna i fängelser,\r\neller också ville han inte höra det.</pre><pre>Jag sade nämligen att man bör se till att\r\nverkställighetstiden i anstalt tas till vara i syfte att\r\nhjälpa de intagna på fötter efter avtjänat straff.</pre><pre>Vidare sade jag att många av dem som intas i anstalt\r\nhar sociala, utbildningsmässiga, psykiska och\r\nmedicinska problem och att kriminalvården därför\r\nmåste underlätta den intagnes återanpassning i\r\nsamhället. Jag sade också att det måste till\r\nytterligare insatser för att förbättra den intagnes\r\nmöjligheter att klara sig själv efter anstaltstiden.</pre><pre>Detta är väl i rimlighetens namn, Krister Skånberg,\r\ninte någon brutal syn!</pre><pre>Anf. 81 KRISTER SKÅNBERG (mp)\r\nreplik:</pre><pre>Herr talman! Rätt skall vara rätt. Det är sant att\r\nJerry Martinger efter -- som jag uppskattade det --\r\nungefär tolv minuter, under vilken tid han talade\r\nom olika typer av straffskärpning, faktiskt sade det\r\nsom han nu upprepade. Det är absolut sant, Jerry\r\nMartinger. Men Jerry Martinger inledde med att\r\nsäga att det gällde att stå på brottsoffrens sida. Jag\r\nuppfattade detta som ett väldigt tydligt\r\nställningstagande -- vi kan kontrollera efteråt vad\r\ndet står i protokollet. Jerry Martinger sade att\r\nbrottsoffren skall ha all sympati -- de skall också ha\r\nmycket sympati eller snarare hjälp att slippa att bli\r\nutsatta för brott.</pre><pre>Det fanns dock inte ett spår av sympati för dem som\r\nråkar ut för att begå brott. Det finns inte så många\r\nsom med vett och vilja kallblodigt begår brott. Vi\r\nhar tidigare i dag talat om olika kategorier av brott,\r\nsom begås vid sunda vätskor, nämligen vissa typer\r\nav miljöbrott och ekonomiska brott. I många andra\r\nfall av brott är det någonting, som vi inte vet så\r\nmycket om, som gör att människor mot bättre\r\nvetande skadar sig själva och andra.</pre><pre>Jerry Martinger inledde på ett sätt som skrämde\r\nmig. Jag medger att han så småningom i sitt\r\nanförande lugnade sig litet.</pre><pre>Anf. 82 JERRY MARTINGER (m) replik:</pre><pre>Herr talman! Det är alldeles riktigt, Krister\r\nSkånberg, att jag inledde med att betona att det är\r\nbrottsoffret som är den svage i förhållande till\r\nbrottslingen.</pre><pre>Det är helt riktigt uppfattat att jag tycker att det nu\r\när dags att börja se på brottsoffrens situation\r\nbetydligt mer än vad man har gjort under de senaste\r\ndecennierna i vårt land. Det är min och moderata\r\nsamlingspartiets absolut bestämda uppfattning.</pre><pre>Anf. 83 KRISTER SKÅNBERG (mp)\r\nreplik:</pre><pre>Herr talman! Jag vill för min del avsluta den här\r\nreplikväxlingen med att säga att jag håller med om\r\natt det är viktigt att brottsoffren på alla sätt skall\r\nskyddas mot att i onödan utsättas för brott. Detta\r\ngäller inte bara brottsoffer utan även potentiella\r\nbrottsoffer, och det är vi allihop.</pre><pre>Det ligger nära till hands att Jerry Martinger håller\r\nmed mig om att hela samhället är ett enda stort\r\nbrottsoffer när det gäller miljöbrott och att många\r\nmedborgare är gemensamma brottsoffer då det är\r\nfråga om ekonomisk brottslighet.</pre><pre>Andre vice talmannen anmälde att Jerry Martinger\r\nanhållit att till protokollet få antecknat att han ej\r\nägde rätt till ytterligare replik.</pre><pre>Anf. 84 BIRTHE SÖRESTEDT (s):</pre><pre>Herr talman! När vi nu behandlar betänkandet om\r\nanslag till kriminalvården och frågor i anslutning till\r\ndetta, framstår det klart att det finns olika\r\ninriktningar när det gäller att utveckla och förändra\r\nden framtida kriminalpolitiken.</pre><pre>I början av 1970-talet, då grundtankarna för\r\nkriminalvårdsreformen lades fast, var det fråga om\r\nen förändring till human kriminalvård.\r\nIntentionerna var minsta möjliga ingripande och\r\ndet gällde att motverka de negativa konsekvenser\r\nsom ett frihetsberövande innebär samt att\r\nmedverka till den dömdes anpassning i samhället.\r\nDet har funnits en bred samstämmighet om denna\r\ninriktning.</pre><pre>Vi kan notera att det nu blåser andra vindar.\r\nSamhällsklimatet är på väg att hårdna -- det drar en\r\nvåg av vedergällning genom samhället. Både i\r\nmassmedia och i den politiska debatten möter vi\r\nkrav på längre och mer inlåsning. Frågan är om\r\n1990-talets kriminalpolitik skall hoppa på denna\r\nutveckling eller bromsa den.</pre><pre>Det är helt uppenbart att moderaterna har anslutit\r\nsig till vedergällningsvågen -- det är möjligt att man\r\npå det sättet tror sig nå politiska poänger.</pre><pre>I motioner och reservationer krävs att\r\nhalvtidsfrigivningen skall tas bort. Det krävs också\r\nhårdare permissionsregler, skärpta återfallsstraff,\r\nhögre straffskalor och avskaffande av\r\nfrivårdspåföljder till förmån för fängelse -- alltså\r\nkrav på ökad repression.</pre><pre>De övriga borgerliga partierna verkar att i allt\r\nstörre utsträckning hänga på. Är det den moderata\r\nkriminalpolitiken som skall vara förebild för en\r\neventuell borgerlig regering?</pre><pre>När man läser folkpartiet liberalernas motion Brott\r\noch Straff, om en liberal kriminalpolitik, kan man\r\nfå intrycket att folkpartiet fortfarande förespråkar\r\nen human kriminalpolitik. Det gäller synen på det\r\nförebyggande arbetet, fängelsestraffet och behoven\r\nav alternativ till frihetsberövandet. Men\r\nreservationerna tar sig mera uttryck i att man\r\nnärmar sig den moderata samhällssynen.</pre><pre>Vid den av utskottet anordnade utfrågningen om\r\norsaker till brott med medverkande av forskare och\r\nandra som är verksamma inom det\r\nkriminalpolitiska området var det inget som\r\nframkom om att hårdare tag och längre straff skulle\r\nvara lösningen på de kriminalpolitiska problemen,\r\nsnarare tvärtom.</pre><pre>Det handlade inte om en återgång till det gamla\r\nutan om att ytterligare utveckla förebyggande\r\ninsatser såsom stöd till barn och familjer, stöd i\r\nskolan, åtgärder mot missbruk, m.m.</pre><pre>Vi socialdemokrater anser att det är alldeles\r\nnödvändigt att solidaritet och omtanke präglar\r\nsamhällsklimatet. Det gäller brottsoffer, men det\r\nmåste även gälla dem som begår brott.</pre><pre>Det kriminalpolitiska arbetet skall också\r\nfortsättningsvis vila på humanismens grund, och\r\ndärför måste det brottsförebyggande arbetet sättas\r\ni centrum.</pre><pre>Herr talman! Utgångspunkten för\r\nfängelsestraffkommitténs uppdrag var att i allt\r\nväsentligt fullfölja den linje i det kriminalpolitiska\r\nutvecklingsarbetet som går ut på att minska\r\nanvändningen av frihetsberövande påföljder och\r\nminska tiden på de frihetsberövanden som ändå\r\nmåste göras.</pre><pre>Jag vill också peka på att kommittén var enig i sin\r\nuppfattning att det finns starka skäl som talar för en\r\nbegränsad användning av fängelsestraffet, inte\r\nminst från humanitär synpunkt.</pre><pre>Kommittén konstaterade, mot bakgrund av den\r\nkriminologiska forskningen, att fängelsestraffet\r\ninte ger några större möjligheter att påverka\r\nbrottslighetens omfattning. Inte heller vid\r\ninternationella jämförelser har man funnit någon\r\ntendens i riktning mot att strängare straff medför\r\nlägre brottsnivå.</pre><pre>En grundläggande politisk enighet om den\r\nkriminalpolitiska inriktningen fanns då. Men när\r\njustitieministern redovisar att hon ämnar föreslå att\r\nhalvtidsfrigivningen avskaffas och att ett arbete\r\npågår med målsättningen att det samlade resultatet\r\ninte skall leda till några generella ökningar av de\r\nfaktiska anstaltstiderna krävs följande i\r\nreservationer. folkpartiet vill ha en ytterligare\r\nutredning. Moderaterna vill i princip helt slopa den\r\nvillkorliga frigivningen. En sådan skall bara ges\r\nsom belöning när större delen av straffet har\r\navtjänats. Centern vill ha en fakultativ villkorlig\r\nfrigivning efter två tredje delar av strafftiden. Både\r\nmoderaterna och centern säger klart att de\r\nmotsätter sig målsättningen att generellt inte öka\r\nden faktiska anstaltstiden. Moderaterna menar att\r\ndet inte alls är nödvändigt att samtidigt pröva\r\nfrågorna om straffskalorna.</pre><pre>Ni måste vara medvetna om vad detta innebär. Det\r\ninnebär en satsning av kriminalvårdens resurser på\r\nen utbyggnad av anstalter. Det rör sig faktiskt om\r\n500--800 anstaltsplatser. Det rör sig om miljontals\r\nkronor som kanske kan satsas bättre för att man\r\nskall komma till rätta med brottsligheten.</pre><pre>Herr talman! Sedan några år tillbaka har\r\nutformningen och tillämpningen av\r\npåföljdssystemet stått i centrum och ett arbete\r\npågått om hur vi skall kunna ersätta fängelsestraffet\r\nmed alternativa påföljder, påföljder som är\r\ntillräckligt ingripande och tillgodoser den dömdes\r\nbehov av stöd och hjälp bättre än fängelsestraffet.\r\nSkyddstillsynspåföljden har förstärkts med\r\nkontraktsvård, och försök med samhällstjänst har\r\npåbörjats.</pre><pre>Det måste ständigt pågå en utveckling av i vad mån\r\ndet finns möjlighet att minska användningen av\r\nfängelsestraff genom att utveckla och effektivisera\r\nfrivårdspåföljderna.</pre><pre>Lika angeläget är det att fortgående utveckla\r\ninnehållet i verkställigheten av fängelsestraffet, att\r\nanpassa innehållet efter behoven i det enskilda\r\nfallet och att utnyttja detta på bästa sätt för att\r\nmotverka frihetsberövandenas negativa verkningar\r\noch underlätta den dömdes anpassning i samhället.</pre><pre>Ett arbete i just denna riktning pågår i\r\npåföljdsutredningen. En särskild utredare har\r\ntillsatts, och förslag väntas läggas fram under våren.</pre><pre>Nu föreligger krav på att skärpa påföljden villkorlig\r\ndom till villkorligt fängelse. Den frågan har\r\nutskottet tidigare, senast för ett år sedan,\r\ndiskuterat. Vi finner inte heller nu någon anledning\r\natt göra ett så kraftigt ingrepp i påföljdssystemet\r\noch lagstiftningen.</pre><pre>Vidare finns det inte heller anledning att frångå\r\ntidigare ställningstaganden om att kontraktsvård\r\noch samhällstjänst är kopplade till skyddstillsyn.</pre><pre>Vi vill slå vakt om frivårdspåföljden och tar bestämt\r\navstånd från moderaternas förslag om att avskaffa\r\npåföljden skyddstillsyn. Vi vill i stället utveckla\r\nden.</pre><pre>Inom frivården pågår ett kontinuerligt\r\nutvecklingsarbete. Det gäller såväl metoder som\r\nformer för det man kan kalla motivationsarbete.\r\nLikaså gäller det samarbete med andra\r\nmyndigheter och organisationer. Det har skett en\r\növersyn av frivården för att ge underlag för\r\nställningstagande till frivårdens framtida roll och\r\narbetsuppgifter. Promemorian är nu föremål för\r\nremissbehandling.</pre><pre>De människor som av en eller annan anledning\r\nhamnar utanför samhällets normer och regler\r\ntillhör ofta en på många sätt utslagen och utsatt\r\ngrupp. Det finns ofta speciella svårigheter att åter\r\ninlemmas i samhällsgemenskapen. För att klara\r\nden svåra uppgiften pågår det ständigt ett\r\nförändringsarbete inom kriminalvården.</pre><pre>Kriminalvårdsstyrelsen har fått i uppdrag att\r\nupprätta och genomföra lokala handlingsprogram\r\nför verksamheten på anstalterna. Det handlar om\r\natt utveckla de olika personalrollerna, förhindra\r\noch motverka införsel av narkotika och att\r\ninformera och motivera till behandling. Allt fler\r\nanstalter inför särskilda motivationsavdelningar\r\nmed specialsydd verksamhet för att kunna möta\r\nmissbrukarnas speciella behov. Särskilda\r\ndrogkurser genomförs.</pre><pre>Anstalterna tar sikte på att utveckla samarbetet\r\nmed socialtjänsten, narkomanvården,\r\nkronofogdemyndigheter och konsumentvägledare.\r\nDet sker ett samarbete med olika organisationer\r\nsom arbetar med missbruksproblematiken. Det\r\npågår ett mycket ambitiöst arbete bl.a. för att\r\nmotivera de intagna att ta itu med sina\r\nmissbruksproblem. Men det sker också kontroller\r\nav olika slag för att förhindra narkotikatillförsel till\r\nanstalterna.</pre><pre>Alla är överens om att narkotikan i samhället är ett\r\nstort problem. Det finns inom kriminalvården en\r\nmedvetenhet och en vilja att angripa problemen.\r\nOch man är väl medveten om problemens\r\nomfattning. Av den anledningen behövs det inte\r\nnågot särskilt uttalande till regeringen. Problemen\r\när ju väl kända, och man är väl medveten om att\r\nman på olika sätt måste utveckla insatserna mot\r\nnarkotikan.</pre><pre>En annan del av innehållet i verkställigheten är att\r\nde intagnas behov och förmåga skall styra\r\nsysselsättningen, förutom produktionsarbete,\r\narbetsträning, kortkurser, studier och rena\r\npåverkansprogram.</pre><pre>I en mer långsiktig strategi förändras vårdarnas\r\nroll. Vårdarnas engagemang i behandlingsinslag\r\noch motivationsinsatser är en förutsättning för att\r\narbetet skall få genomslag.</pre><pre>Ingbritt Irhammar tog upp behandlingen av\r\nvåldsverkare och sexualbrottslingar. Det är en\r\nverksamhet som har pågått under några år och som\r\nhar utvecklats. Personalutbildning har också skett i\r\nsamband med detta. Vi anser alla att det är\r\nangeläget att denna utveckling fortsätter, så att de\r\nsom så önskar kan få behandling för sina problem.</pre><pre>Ingbritt Irhammar tyckte att hon skulle ha äran av\r\ndetta, och det kan vi väl bjuda på.</pre><pre>Beläggningen på de slutna lokalanstalterna har\r\nlegat under den fastslagna normen.\r\nJustitieministern har bedömt att\r\nKarlskronaanstalten kan stängas och att\r\nsamordning kan ske i och med öppnandet av ett\r\nnytt häkte. Utskottet har diskuterat den här frågan\r\ningående och förutsätter att regeringen särskilt\r\nbeaktar Blekinges speciella situation och det\r\nuttalande som har gjorts här i riksdagen. Visar det\r\nsig att det inte finns möjlighet till fortsatt drift vid\r\nanstalten menar utskottet att regeringen, för att\r\nmildra effekterna av en nedläggning, medverkar till\r\nen smidig lösning.</pre><pre>Avslutningsvis vill jag poängtera att vi\r\nsocialdemokrater anser att målen för\r\nkriminalvården alltjämt är giltiga, och vi vill\r\nfortsätta utvecklings- och förändringsarbetet på\r\nolika områden för att förbättra möjligheterna att nå\r\ndem.</pre><pre>Herr talman! Med hänvisning till det anförda yrkar\r\njag bifall till hemställan i justitieutskottets\r\nbetänkande och avslag på samtliga reservationer.</pre><pre></pre><pre>Anf. 85 LARS SUNDIN (fp) replik:</pre><pre>Herr talman! Jo, Birthe Sörestedt, vi i folkpartiet\r\nliberalerna förespråkar fortfarande en human\r\nkriminalpolitik, en human kriminalvård. Men\r\nförväxla inte human med kravlös.</pre><pre>Vi förespråkar inte bara mer inlåsning, sade Birthe\r\nSörestedt. Låt mig ge ett exempel: Samhällstjänst\r\nsom en påföljd, som ett alternativ till fängelse, finns\r\nnu på försök i fem distrikt i landet. Vem är det som\r\nhar baxat er socialdemokrater ända hit, om inte vi\r\ninom den borgerliga oppositionen, dvs. till denna\r\nförsöksverksamhet som är alldeles för liten, enligt\r\nvår mening. Men det är ändå något jämfört med de\r\nnej och åter nej till detta alternativ till fängelse som\r\nvi mötte från er socialdemokrater länge. Den stora\r\nfördelen med samhällstjänst, Birthe Sörestedt, är\r\natt människor kommer ifrån de så nedbrytande\r\nfängelserna, nedbrytande speciellt för unga\r\nmänniskor.</pre><pre>Beträffande den utredning som\r\nsocialdemokraterna inte vill gå med på hänvisar ni\r\ntill att det pågår en ständig översyn inom\r\nregeringskansliet tillsammans med\r\nkriminalvårdsstyrelsen. Begriper ni inte att denna\r\nfrågas väldiga dignitet, denna frågas väldiga\r\nintresse hos medborgarna, hos allmänheten, kräver\r\nen parlamentarisk insyn. En sådan parlamentarisk\r\nutredning som vi vill ha ger en insyn på ett helt\r\nannat sätt än det utredningsarbete som sker inom\r\nregeringskansliet. Det har med tilltron till\r\nrättssystemet att göra, att vi får en sådan utredning\r\nsom vi alla har insyn i.</pre><pre>Herr talman! Jag vill till sist ta upp narkotikan på\r\nanstalterna. Majoriteten skriver ändå i\r\nbetänkandet, Birthe Sörestedt, att det t.ex. på\r\nlokalanstalterna, med något undantag, inte finns\r\nnarkotikafria avdelningar. Det finns inte heller\r\navdelningar för intagna som inte missbrukar\r\nnarkotika, trots alla de fina åtgärder som har\r\nvidtagits, trots allt det arbete som läggs ned av de\r\nanställda. Min konkreta fråga, Birthe Sörestedt: Är\r\nni inte beredda att rucka på näringsprincipen, att\r\nrucka på integritetsprincipen -- våra två konkreta\r\nförslag -- för att komma åt narkotikan på\r\nanstalterna. Narkotika på anstalterna är\r\noefterrättligt.</pre><pre>Anf. 86 INGBRITT IRHAMMAR (c)\r\nreplik:</pre><pre>Herr talman! Först skall jag yrka bifall till vår\r\nreservation 4, vilket jag glömde i mitt förra\r\nanförande. Den gäller Karlskronaanstalten.\r\nReservationen skiljer sig inte särskilt mycket från\r\nreservation 3, som moderaterna står för. De anser\r\nsig däremot redan ha avsatt pengar till att bevara\r\nKarlskronaanstalten, för all framtid kanske, det\r\nstår ingen tidsbegränsning. Men jag kan inte se\r\nnågra pengar nämnas i reservationen, så jag vet inte\r\nhur man har finansierat detta. Vi säger att anstalten\r\ninte skall läggas ned förrän man har tagit hänsyn till\r\nkraven om halvtidsfrigivningen och sett hur de slår\r\noch ordnat den regionalpolitiska situationen.\r\nReservationerna skiljer sig som sagt inte mycket,\r\nmen jag tycker att det är viktigt att yrka bifall till\r\nreservation 4.</pre><pre>Till Birthe Sörestedt vill jag säga att jag tycker att\r\ndet är viktigt att vi är överens om en human\r\nkriminalvård. Det är mycket viktigt. Men\r\nkriminalvården är inte human när man misslyckas\r\noch får en så stor återfallsfrekvens bland dem som\r\när intagna, när man till så stor del misslyckas med\r\nnarkotikasituationen på fängelserna. Man\r\nmisslyckas så till den grad att de som kommer in och\r\naldrig förr har brukat narkotika, kommer ut från\r\nfängelserna och är narkotikamissbrukare. Detta är,\r\nprecis som Lars Sundin sade, skälen till att det är\r\nviktigt med en bred parlamentarisk utredning, med\r\nen bred parlamentarisk insyn, för att vi verkligen\r\ntillsammans skall penetrera de här problemen.</pre><pre>Det gäller inte att finna vägar för ökad\r\nvedergällning. Men det gäller att finna vägar för ett\r\nökat samhällsskydd och ett ökat skydd för\r\nbrottsoffren. Det är inget bra skydd för samhället,\r\nallmänheten och de presumtiva brottsoffren att\r\ndessa gärningsmän går ut och begår nya brott om\r\noch om igen, som är fallet i dag.\r\nVåldskommissionen har dragit slutsatser.\r\nRegeringen har tillsatt våldskommissionen för att\r\nden skall komma med förslag och\r\nvåldskommissionen har kommit med de förslagen\r\natt de mest brottsaktiva, de som återfaller i brott\r\noch de som begår grova brott, våldsbrott och\r\nnarkotikabrott, skall få ökade påföljder. Det är\r\ndetta vi stöder. På så sätt skyddar vi allmänheten.</pre><pre>Jag får återkomma i senare repliksskiften med\r\nytterligare frågor. Jag vill bara säga att Birthe\r\nSörestedt drar fel slutsatser av vårt förslag om ingen\r\ngenerell sänkning av straffskalorna. Vi talar inte\r\nom en generell ökning.</pre><pre>Anf. 87 JERRY MARTINGER (m) replik:</pre><pre>Herr talman! Birthe Sörestedt säger att\r\nmoderaterna anslutit sig till\r\nvedergällningsideologin. Det stämmer inte. Birthe\r\nSörestedt måste skilja på begreppen. Vi\r\nförespråkar en allmänpreventiv uppfattning. Kalla\r\nden möjligen avskräckningsideologi. Vi anser att\r\nstraffets främsta ändamål skall vara att avhålla\r\nmänniskor från att begå brott.</pre><pre>Såsom Birthe Sörestedth i dag har talat har hon\r\ntalat år efter år, medan socialdemokraterna har\r\nsuttit vid makten. Men det är samtidigt lätt att se\r\nvad socialdemokraternas politik har lett fram till.\r\nÖver en miljon brott per år, en otrygghet för\r\nmänniskor på gator och torg, och inte bara där.\r\nMänniskor kan inte längre känna trygghet i sina\r\nhem. Risken är stor att någon som har frigivits\r\nenligt socialdemokraternas halvtidsfrigivning skall\r\nbryta sig in.</pre><pre>Det kommer sannolikt, Birthe Sörestedt, att i ett\r\nförsta skede behövas fler fängelseplatser om vi\r\nmoderater får bestämma. Men det är naturligtvis\r\ninget självändamål att hålla människor i fängelse.\r\nOm våra förslag genomförs, kommer detta att leda\r\ntill att respekten för lag och ordning ökar. Vi\r\nkommer med våra förslag om exempelvis\r\nskärpningar av narkotikapolitiken att få en\r\nminskning av brottsligheten som helhet.\r\nNarkotikan genererar en mängd brott. Om vi kan\r\nminska narkotikamissbruket, kommer vi också att\r\nfå en bonuseffekt beträffande den övriga\r\nbrottsligheten.</pre><pre>Våra förslag på familjepolitikens och skolpolitikens\r\nområde -- kommer vidare att innebära att\r\nungdomar inte i samma utsträckning som i dag\r\nhamnar i missbruk och kriminalitet. Respekten för\r\nlag och ordning ökar emellertid endast om vi har\r\nkännbara straff för allvarliga brott och fängelser där\r\nen vistelse är förenad med ett visst obehag. Det är\r\nförst när vi har kännbara straff som vi kan vara\r\nsäkra på att de aldrig behöver utmätas i någon\r\nstörre utsträckning. Det är alltså inte straffet som\r\nsådant som är det väsentliga, utan hotet om ett\r\nstraff. Däremot måste straffet vara kännbart för att\r\ndet skall utgöra ett hot.</pre><pre>Anf. 88 KRISTER SKÅNBERG (mp)\r\nreplik:</pre><pre>Herr talman! Jag vill bara kommentera det Birthe\r\nSörestedt sade om Karlskronaanstalten. Man kan\r\nutläsa av betänkandet att det sannolikt inte\r\nkommer att hända någonting med\r\nKarlskronaanstalten inom den närmaste framtiden.\r\nEfter den redovisning vi alla i utskottet fick om de\r\narbetsmetoder som har använts vid\r\nKarlskronaanstalten och om de resultat man har\r\nnåt kan vi lägga till de synpunkter som handlar om\r\natt detta är den enda lokala anstalten, en anstalt\r\nsom samtidigt når goda resultat när det gäller\r\nnarkotikabrott, en anstalt som har en flexibel\r\nkapacitet och är väl ägnad att lösa sina uppgifter\r\nsamt att det finns regionalpolitiska hänsyn att ta,\r\noch då tycker jag att det är synd att inte regeringen\r\noch oppositionspartierna är överens om att ärendet\r\nåter skall hamna här i riksdagen innan\r\nKarlskronaanstaltens framtid avgörs genom beslut\r\nom nedläggning. Den skall få finnas kvar tills nytt\r\nbeslut fattas här i riksdagen. Jag hoppas att även de\r\nandra oppositionspartierna kan gå på den linjen.</pre><pre>Anf. 89 BIRTHE SÖRESTEDT (s) replik:</pre><pre>Herr talman! Jag vill börja med att säga till Lars\r\nSundin att vi visst skall ställa krav. Det är vi alla\r\növerens om. Vi skall reagera på brott. Men även\r\nmed en frivårdspåföljd reagerar man och kan ställa\r\nkrav.</pre><pre>Narkotikan på anstalterna har vi diskuterat under\r\nflera år. Det har hela tiden skett ett\r\nutvecklingsarbete. Nu görs det upp lokala\r\nhandlingsprogram, som man arbetar med ute på\r\nanstalterna. De är uppgjorda efter anstaltens egna\r\nförutsättningar och handlar om hur man skall klara\r\nav problemen. För visst är det problem med\r\nnarkotikan. Det är vi alla överens om.</pre><pre>Det är därför som jag har försökt att redovisa att\r\ndet förekommer ett ambitiöst arbete. Det som har\r\npåståtts här om att det inte skulle finnas några\r\nmöjligheter att komma till en avdelning där det inte\r\nfinns någon narkotika är nog inte riktigt sant. På\r\ndet området har det skett en utveckling.</pre><pre>När det gäller integritetskränkande ingripanden vill\r\njag framhålla att det i dag är möjligt att göra\r\nkroppsbesiktning av intagna. Det görs visitationer\r\noch kontroller genom urinprov. Jag vet inte vad\r\nman skulle kunna göra mera för att komma längre\r\ni det här sammanhanget.</pre><pre>Om jag, Ingbritt Irhammar och Jerry Martinger,\r\nmed utgångspunkt i forskningen och i det underlag\r\nsom vi har fått från olika forskare och olika\r\npersoner som jobbar inom kriminalvården hade\r\nuppfattningen att brottsoffer skyddas genom\r\nsträngare fängelsestraff, hade nog också vi\r\nsocialdemokrater kommit med förslag i den\r\nriktningen. Men det finns inget vedertaget underlag\r\nsom säger att så skulle vara fallet. Jerry Martinger\r\ntror att brottsligheten kan minskas genom detta\r\nmed straffhot. Det tror inte jag.</pre><pre>Sedan skall jag beröra något som är ett kärt ämne\r\nhär i kammaren och som jag inte hann ta upp i mitt\r\nförsta inlägg. Det gäller rymningarna och\r\npermissionerna. Vi har ju fått nya byggnader för att\r\nförhindra rymningar. Medel har avsatts för åtgärder\r\nsom innebär att anstalterna blir säkra. Dessa har\r\ndelats upp i olika säkerhetskategorier. Naturligtvis\r\nplaceras de farligaste brottslingarna på anstalter\r\nsom är mycket säkra.</pre><pre>Jag återkommer till frågan om permissioner i en\r\nsenare replik.</pre><pre>Anf. 90 LARS SUNDIN (fp) replik:</pre><pre>Herr talman! Birthe Sörestedt säger att krav visst\r\nskall ställas beträffande kriminalvården. Men var\r\ndå snäll och låt bli att säga att vi står för en inhuman\r\nkriminalvård när vi ställer krav!</pre><pre>Humanitet och kravlöshet får inte förväxlas. Det är\r\nfråga om helt olika saker.</pre><pre>På s. 13 i betänkandet står det: ''Utskottet har\r\ndäremot konstaterat att det på landets\r\nlokalanstalter saknats, på något undantag när, såväl\r\nnarkotikafria avdelningar som särskilda\r\navdelningar för intagna som inte missbrukar\r\nnarkotika -- -- --.'' Så eländigt är det.</pre><pre>Sedan något om permissionerna. Förra året, det\r\nvisar en översyn, fanns det stora skillnader mellan\r\nolika typer av permissioner och anstalter. Den 1\r\njuni fick vi ett nytt system som har haft stor effekt.\r\nDet visar väl ändå på brister i fråga om\r\npermissionerna. Vi kan inte låta oss nöja med den\r\nmajoritetsskrivning som finns i betänkandet. Där\r\nsäger man att kraven i stort sett är tillgodosedda på\r\ndenna punkt. Vi vill dock att kraven på denna\r\npunkt skall bli helt tillgodosedda. Av den\r\nanledningen har vi reserverat oss.</pre><pre>Anf. 91 INGBRITT IRHAMMAR (c)\r\nreplik:</pre><pre>Herr talman! Först några ord om detta med\r\nbehandlingsplatser för våldsmän, något som jag\r\ninte hann kommentera i min förra replik.</pre><pre>Birthe Sörestedt säger att vi i centern vill ta äran åt\r\noss för de förbättringar som har kommit på detta\r\nområde. Jag tycker att frågan är för allvarlig för att\r\nman skulle göra ett sådant påstående. Här handlar\r\ndet ju om en seger för brottsoffren men även för\r\nvåldsmännen, som har begått brott. Detta är\r\nnaturligtvis även en seger för presumtiva offer,\r\neftersom våldsmännen kan hindras att begå nya\r\nbrott. Det är alltså samtidigt en seger för\r\nvåldsmännen, som oftast själva har varit brottsoffer\r\noch som därför har det beteende som de har. Får\r\ndessa våldsmän inte behandling under\r\nanstaltstiden, så att de kan komma till insikt om\r\nvarför de begår den här typen av brott och om hur\r\nde kan förhindra att så sker, fortsätter de att vara\r\noffer för den utsatthet som de själva tidigare\r\nupplevt. Därför är det aktuella tillkännagivandet\r\nen seger både för brottsoffren och för\r\nvåldsmännen. Mot den bakgrunden är det här\r\nmycket viktigt.</pre><pre>Det förvånar att Birthe Sörestedt inte tycker att\r\nman kan skydda brottsoffer och allmänheten\r\ngenom att se till att de som begår de grövsta\r\nbrotten, de som ständigt återfaller i sin brottslighet\r\noch de som har en allvarlig narkotikabrottslighet\r\nbakom sig hålls inlåsta. Det är ju en självklarhet att\r\ndessa människor inte begår brott när de är inlåsta.\r\nNaturligtvis är det inte ett självändamål att\r\nvåldskommittén har kommit fram till att dessa\r\nmänniskor behöver hållas inlåsta under en längre\r\ntid. Själv är jag alltså sällan för fängelsestraff, som\r\nju sällan ger bra resultat. Det framgår också av den\r\nstatistik som finns över återfallsbrottsligheten. Men\r\nnär det gäller grova brottslingar och människor som\r\nständigt återfaller i brottslighet är det ett skydd för\r\nvåldsoffren och för allmänheten att sådana här\r\nmänniskor hålls inlåsta.</pre><pre>Slutligen några ord om halvtidsfrigivningen. Ni\r\nverkar själva ha kommit fram till att det är fel att\r\nsläppa människor efter halva strafftiden. Det\r\növerensstämmer inte med det allmänna\r\nrättsmedvetandet. Vi säger att det samtidigt inte får\r\nske en generell minskning. Birthe Sörestedt\r\ndäremot säger: Av det här dras slutsatsen att fler\r\nfängelser måste byggas. Men, Birthe Sörestedt, vi i\r\ncentern vill ha samhällstjänst i hela landet -- inte\r\nbara i fem distrikt. Det innebär kanske att antalet\r\nanstaltsplatser kan minskas framöver. Men det vet\r\nvi ännu inte så mycket om. Det är i varje fall den\r\nmålsättning som vi i centern har.</pre><pre>Anf. 92 JERRY MARTINGER (m) replik:</pre><pre>Herr talman! Birthe Sörestedt säger att hon inte\r\ntror att det går att minska brottsligheten genom\r\nstraffhot. Ja, Birthe Sörestedt kan ju själv se hur\r\ndet har gått. Under de senaste åren har straffhoten\r\nminskat. Men då har brottsligheten också ökat.</pre><pre>När det gäller situationen på\r\nkriminalvårdsanstalterna klappar sig Birthe\r\nSörestedt för bröstet och säger att det nu finns\r\nmöjligheter att göra urinprov på de intagna. Jag\r\nhåller med om att det är bra att den möjligheten\r\nfinns. Men vi måste ha klart för oss följande.\r\nUrinprov är en bra kontrollform. Men den\r\nmetoden kan bara avslöja den som själv använt\r\nnarkotika. Den som endast ägnar sig åt försäljning\r\nav narkotika och som själv inte missbrukar avslöjas\r\nju inte, hur många urinprov som än görs. Det är\r\ndärför utomordentligt viktigt att urinprov\r\nkombineras med andra åtgärder, för annars har vi\r\ninte en chans att komma till rätta med narkotikan\r\npå anstalterna.</pre><pre>Vi som har reserverat oss på denna punkt och som\r\nkräver ytterligare åtgärder när det gäller\r\nnarkotikan på anstalterna menar att det måste till\r\nandra kontroller också. Det går inte att bara\r\nhänvisa till urinproven.</pre><pre>Anf. 93 BIRTHE SÖRESTEDT (s) replik:</pre><pre>Herr talman! Naturligtvis tycker också vi\r\nsocialdemokrater att fängelsestraff behövs vid\r\nallvarliga brott. Den som sitter inlåst begår\r\nsjälvfallet inte brott. Men den som har begått\r\nallvarliga brott och som har tilldömts fängelse\r\nunder en lång tid kommer ju förr eller senare ut i\r\nsamhället. I det sammanhanget kommer jag osökt\r\natt tänka på det här med permissioner. Alla här\r\nsäger att det är viktigt med återanpassningen i\r\nsamhället. På den punkten är vi överens. Men då\r\när det också viktigt att även de som har tilldömts\r\nfängelse under en lång tid någon gång får\r\npermission, för annars känner de inte igen sig i det\r\nsamhälle som de kommer ut till. Hur vill vi då att\r\ndessa människor skall fungera i samhället?</pre><pre>Relativt nyligen fick vi nya permissionsregler. Det\r\nhar skett en uppföljning och det har framkommit\r\natt reglerna har blivit stramare men också att de\r\ntillämpas på ett stramare sätt. Vi menar således,\r\nLars Sundin, att ställda krav i detta avseende i stort\r\nsett är tillgodosedda.</pre><pre>Det finns möjlighet att dra in permissioner, att göra\r\nkvalifikationstiden längre mellan permissionerna,\r\nvid missbruk av permissioner. Ca 44 000\r\npermissioner beviljas varje år. I 1 400 fall, tror jag,\r\nmissköts permissionerna. Det rör sig således om en\r\nmycket liten andel av alla permissioner -- 3,2 %.\r\nDet är vad vi här talar om. I en del fall handlar det\r\nom att vederbörande har kommit tillbaka för sent.\r\nUngefär 1 000 personer inställer sig inte efter\r\npermission.</pre><pre>Vi var tidigare inne på frågan om rymningar. Jerry\r\nMartinger påstod att Bergling inte skulle ha rymt\r\noch att man satt och väntade på att han skulle\r\nkomma tillbaka. Men jag tycker inte att det är\r\nlämpligt att göra sådana uttalanden. Självfallet är\r\ndet bedrövligt att Bergling kunde försvinna. Efter\r\ndet att detta skedde har det gjorts en utvärdering av\r\noch förts en diskussion om säkerheten på\r\nanstalterna och om åtgärder för att förbättra\r\nsäkerheten.</pre><pre></pre><pre>Anf. 94 YVONNE SANDBERG-FRIES (s):</pre><pre>Herr talman! Som redan har framgått av debatten\r\nbehandlas i detta betänkande ett förslag om\r\nnedläggning av kriminalvårdsanstalten i\r\nKarlskrona. Jag har tillsammans med några andra\r\nväckt motioner i frågan och krävt att regeringens\r\nförslag skall avslås på den punkten. Jag vill därför\r\nlämna några kommentarer till den behandling som\r\nhar skett i utskottet.</pre><pre>Utskottet säger sig ha förståelse för regeringens\r\nförslag. Som enda argument för denna förståelse\r\nsäger utskottet att beläggningen vid de slutna\r\nlokalanstalterna under förra hösten låg på ca 83 %,\r\ndvs. något under den idealnorm på 85 % som slagits\r\nfast av statsmakterna. Det vore på sin plats att\r\nutskottet när man anför ett sådant argument också\r\nstuderar situationen på den anstalt som man säger\r\nsig ha förståelse för att regeringen vill lägga ned.\r\nStuderar man förhållandena på den anstalten,\r\nfinner man att Karlskronaanstalten under förra året\r\nhade en medelbeläggning på inte mindre än 98 %.</pre><pre>Som en följd av detta föreslog chefen för södra\r\nregionen för nästan exakt ett år sedan, den 22 mars\r\ni fjol, att Karlskronaanstalten skall utökas från 37\r\ntill 42 platser. Den höga beläggningen hänger direkt\r\nsamman med att anstalten i Karlskrona tjänstgör\r\nsom något av en specialanstalt inom den södra\r\nregionen. Rymningsbenägna, drogaktiva och i\r\növrigt svårplacerade och svårbehandlade intagna\r\nplaceras där. För att det skall fungera har\r\ninvesteringar gjorts, som en talare tidigare har varit\r\ninne på, bl.a. i larmsystem och\r\nbrandsäkerhetssystem.</pre><pre>Därutöver är anstalten lokalanstalt i ordets\r\negentliga mening. Den tar emot dömda som skall\r\nfriges till Karlskrona eller Blekinge i övrigt i\r\nenlighet med den närhetsprincip som riksdagen har\r\nfastlagt. Som någon tidigare påpekade och som\r\nförtjänas att upprepas: Om anstalten läggs ner,\r\nkommer Blekinge vid sidan av Jämtland att vara det\r\nenda län som saknar kriminalvårdsanstalt. Det kan\r\ninte vara rimligt, och det stämmer förvisso inte alls\r\nmed de principer som kriminalvårdslagstiftningen\r\nbygger på.</pre><pre>Än mera orimligt och obegripligt är det att\r\nutskottet i samma betänkande tillstyrker ytterligare\r\n4 milj.kr. för att driva anstalten i Kristianstad\r\ncentrum vidare. Det är orimligt därför att\r\nKristianstad även i fortsättningen kommer att ha\r\ntvå anstalter och Karlskrona ingen alls. Det är\r\nobegripligt eftersom utskottet självt förra året sade\r\natt en fortsatt drift av Kristianstad centrum skulle\r\nske under förutsättning att det kunde ske med hjälp\r\nav omdisponering av medel inom befintliga ramar.</pre><pre>Karlskronaanstalten är i gott skick. Det bekräftas\r\nav kriminalvårdsstyrelsen, som i stället pekar ut\r\nfyra andra anstalter som enligt verket är i så dåligt\r\nskick att en nedläggning är ofrånkomlig.</pre><pre>Även Statsanställdas förbund, som företräder\r\nflertalet av de anställda vid anstalten, gör denna\r\nbedömning. Man anser att byggnaden har en bra\r\nfunktionalitet, är mycket välskött och väl\r\nunderhållen. Till det skall läggas en personal på\r\nanstalten som har en bred och djup erfarenhet när\r\ndet gäller behandlingen av och återanpassningen av\r\nsvårmotiverade fängelsedömda. Det är ett klientel\r\nsom blir alltmer svårplacerat.</pre><pre>Alla dessa sakliga argument som samtliga talar för\r\natt Karlskronaanstalten skall behållas har över\r\nhuvud taget inte kommenterats av utskottet. Jag\r\ntycker att det är märkligt. Utskottet har uppvaktats\r\nav företrädare för anstalten som har delgivit\r\nutskottet dessa argument. Rimligen borde utskottet\r\nha tagit dessa argument under övervägande. Det\r\nvore därför på sin plats att utskottets företrädare i\r\ndag delger oss de kriminalpolitiska bedömningar\r\nsom ligger till grund för utskottets\r\nställningstagande. Om så inte sker kan jag inte dra\r\nnågon annan slutsats än att utskottet inte har\r\nfullgjort sin uppgift på det sätt som man kan begära\r\nav riksdagens justitieutskott.</pre><pre>När det gäller de regionalpolitiska aspekter som\r\nkan och bör läggas på frågan, vill jag tacka utskottet\r\nför att ha tagit de frågorna på stort allvar. Blekinge\r\nhar länge varit ett utsatt län. Under 80-talet har\r\nlänet av egen kraft och med hjälp av regering och\r\nriksdag på väsentliga punkter stärkt sin ställning.\r\nTillkomsten av högskola, lokaliseringen av\r\nboverket, kustbevakningen m.m. liksom ett\r\nomfattande lokaliseringsstöd till företag som har\r\nvelat utveckla sin verksamhet i länet, har medfört\r\natt länet i dag står bättre rustat än i början av 80-\r\ntalet.</pre><pre>Trots detta hopar sig åter arbetslöshetens mörka\r\nmoln över Blekinge. Den försämrade\r\nkonjunkturen slår hårt i ett län som fortfarande\r\ndomineras av tillverkningsindustrin. Blekinge har\r\ntillsammans med ett annat län flest varsel i landet,\r\noch fler är att vänta. Till det skall läggas den\r\nlångvariga åderlåtningen på just statliga\r\narbetstillfällen som länet, då främst Karlskrona\r\nkommun, har fått utstå. Sedan 1975 har Karlskrona\r\nkommun förlorat netto 2 200 statliga arbeten. Det\r\nhänger till största delen samman med de\r\nneddragningar som gjorts inom försvarssektorn.\r\nDe neddragningarna kommer att fortsätta. Siffran\r\n300 till 350 arbeten som skall bort inom\r\nMarinkommando Syd har nämnts i det\r\nsammanhanget.</pre><pre>Mot denna bakgrund utgår jag från att regeringen,\r\nom riksdagen beslutar enligt utskottets förslag,\r\nföljer utskottets uppmaning och beaktar särskilt\r\narbetsmarknadssituationen och de\r\nregionalpolitiska aspekterna innan ett slutligt\r\nbeslut om nedläggning av kriminalvårdsanstalten\r\nfattas. Eftersom utskottet ännu inte, trots en lång\r\ndebatt, lyckats redovisa några kriminalpolitiska\r\nbedömningar när det gäller frågan om att behålla\r\nanstalten i Karlskrona, vill jag uppmana regeringen\r\natt pröva frågan också från de utgångspunkterna.\r\nDet finns dessutom en särskild arbetsgrupp inom\r\nregeringskansliet som i samarbete med\r\nkriminalvårdsstyrelsen och byggnadsstyrelsen har i\r\nuppgift att se över anstaltsbeståndet. Det är något\r\nbakvänt att först besluta om nedläggning och sedan\r\nse över frågan för att kunna bedöma vilka anstalter\r\nsom skall vara kvar och vilka som skall läggas ned.\r\nDet rimliga vore naturligtvis att först göra en\r\növersyn och sedan ta ställning till frågan om\r\nnedläggning.</pre><pre>Efter att ha lyssnat på denna debatt, har man fått\r\nintrycket av att om alla talare hade fått hålla på en\r\nstund till hade utskottet kunnat ena sig om att\r\nanstalten skall vara kvar. Det har låtit så när\r\nledamöter som inte har reserverat sig i frågan har\r\nändrat ståndpunkt under debattens gång.</pre><pre>Efter många år i riksdagen inser jag att kammaren\r\nmed all sannolikhet kommer att följa\r\nutskottsmajoriteten. Jag hoppas att regeringen tar\r\ntill sig den debatt som har varit i dag och gör en\r\nkriminalpolitisk och en regionalpolitisk bedömning\r\nav frågan. Då kan beslutet bara bli ett, nämligen att\r\nKarlskronaanstalten skall vara kvar.</pre><pre>Anf. 95 SVEN-OLOF PETERSSON (c):</pre><pre>Herr talman! Som den uppmärksamme redan har\r\nnoterat finns det i betänkandet, under rubriken\r\nanslag till kriminalvården, förslag rörande\r\nkriminalvårdsanstalten i Karlskrona.</pre><pre>I budgetpropositionen från januari i år fanns det ett\r\nförslag om nedläggning av Karlskronaanstalten.\r\nDetta förslag resulterade givetvis i olika reaktioner\r\nsåväl från anstaltens personal och ledning som från\r\nolika lokala myndigheter och instanser. Här i\r\nriksdagen har det under den allmänna motionstiden\r\nlagts fram inte mindre än tre olika motioner som\r\ndirekt tar upp frågan om Karlskronaanstalten. En\r\nmängd olika sakargument redovisas i dessa\r\nmotioner, och dessa sakargument, såväl var och ett\r\nför sig som alla sammantagna, visar det orimliga i\r\natt över huvud föreslå en nedläggning av anstalten.</pre><pre>Karlskronaanstalten tar emot olika grupper av\r\nintagna som på ett eller annat sätt är svåra att\r\nplacera på annan anstalt. Det kan gälla speciellt\r\nrymningsbenägna, drogaktiva eller interner som på\r\nannat sätt missköter sig på andra lokalanstalter.</pre><pre>I Karlskronaanstalten bedrivs också en aktiv\r\nbehandling och ett aktivt motivationsarbete för att\r\nhjälpa narkomaner att bli av med sitt\r\ndrogberoende.</pre><pre>Rent byggnadstekniskt är Karlskronaanstalten av\r\nmycket hög klass, det har andra talare i dag redan\r\nvittnat om. Innan jag blev ledamot av riksdagen\r\nkom jag vid åtskilliga tillfällen i kontakt med\r\nKarlskronaanstalten av rent byggnadsmässiga skäl.\r\nAlla åtgärder vidtogs för att göra\r\nKarlskronaanstalten säker, men också för att göra\r\nden miljömässigt bättre för såväl de intagna som\r\npersonalen. Många andra anstalter i vårt land är\r\nklart distanserade vad gäller byggnadernas kvalitet\r\noch standard.</pre><pre>Vi skriver säkert alla under att det är viktigt att den\r\nsom döms till fängelse placeras nära den dömdes\r\nhemort. Skulle det fattas beslut om att lägga ner\r\nKarlskronaanstalten skulle det betyda att Blekinge\r\nblir ett av två län som kommer att sakna slutna\r\nlokalanstalter. Är detta verkligen rimligt? Det är\r\ninte bara Blekinge i sig som blir utan lokalanstalt.\r\nDetta skulle givetvis drabba hela sydöstra regionen\r\nav vårt land och då också delar av Kronobergs och\r\nKalmar län.</pre><pre>Det finns heller inget som tyder på att behovet av\r\nantalet platser av det slag som Karlskronaanstalten\r\nerbjuder skulle minska. Tvärtom visar det sig att\r\nplatserna i Karlskrona behövs och att anstalten ofta\r\när överbelagd.</pre><pre>Tillkomsten av ett nytt häkte i Karlskrona kan inte\r\nheller motivera en nedläggning. Tillkomsten av\r\ndetta häkte talar i stället för att\r\nKarlskronaanstalten behövs i framtiden så att den\r\navsedda helheten med polis, domstol, häkte och\r\nfängelse blir komplett. Att först bygga upp och\r\nsedan rasera en helhet kan inte gynna den svenska\r\nkriminalvården. Ytterligare argument för anstalten\r\nhar redovisats från talarstolen i dag.</pre><pre>Förutom motionerna och dagens debatt har\r\nuppvaktningar från anstalten och kommunen\r\nytterligare redovisat inför justitieutskottet flera\r\nandra skäl som alla talar för anstaltens fortlevnad.</pre><pre>Herr talman! Det finns således inte bara\r\nregionalpolitiska skäl -- även om dessa i sig är\r\ntillräckligt starka -- som talar för ett bibehållande\r\nav Karlskronaanstalten. Sakskälen, om anstaltens\r\nkvalitet och behovet av anstalten, talar sitt tydliga\r\nspråk. De regionalpolitiska skälen visar bara\r\nytterligare på problem och följder i en redan hårt\r\ndrabbad och utsatt region.</pre><pre>Jag kan bara beklaga att utskottets majoritet ser\r\nregionalpolitiska skäl som enda skäl som skulle\r\nkunna motivera fortsatt verksamhet vid anstalten i\r\nKarlskrona.</pre><pre>Låt mig, herr talman, konstatera att det inte finns\r\nnågot som i dag talar för att Karlskronaanstalten\r\nskulle bli överflödig vare sig i det korta eller det\r\nlånga perspektivet inom den svenska\r\nkriminalvården.</pre><pre>Anf. 96 JERRY MARTINGER (m):</pre><pre>Herr talman! Jag instämmer i det som sagts från\r\nYvonne Sandberg-Fries sida att det inte har\r\nframförts några kriminalpolitiska synpunkter som\r\ntalar för en nedläggning av Karlskronaanstalten.</pre><pre>Jag kan också instämma i att en del talare under\r\ndenna debatt har givit ett något tvetydigt intryck\r\nomo vad de anser om anstaltens framtid. Flera\r\ntalare har uttryckt något slags förhoppning om att\r\nKarlskronaanstalten inte skall läggas ned. Senast\r\ngjordes detta av Krister Skånberg. Han sade att han\r\nville att de andra oppositionspartierna skulle följa\r\nsamma linje. Den linjen, som innebär att man bara\r\nskall uttrycka något slags förhoppning om att\r\nKarlskronaanstalten inte skall läggas ned, kan vi\r\nmoderater inte följa. Det är därför som vi har\r\nskrivit en mycket bestämd reservation om detta\r\närende.</pre><pre>Anf. 97 KRISTER SKÅNBERG (mp):</pre><pre>Herr talman! Jag beklagar att Jerry Martinger inte\r\nuppfattat att jag i mitt huvudanförande stödde den\r\nreservationen. Debattreglerna är så utformade,\r\nJerry Martinger, att jag måste uttrycka mig på detta\r\nsätt när jag talar till resten av oppositionen. Om jag\r\ninte använder min replikrätt på rätt sätt blir jag\r\navbruten. Jag utgår från att vi skall kunna enas om\r\natt Karlskronaanstalten blir kvar. Det enklaste\r\nsättet är naturligtvis att stödja reservationen som\r\nJerry Martinger skrivit.</pre><pre>Anf. 98 JERRY MARTINGER (m):</pre><pre>Herr talman! Jag tackar för det stödet, Krister\r\nSkånberg. Jag hade inte uppfattat det på det sättet.\r\nDå gäller det jag sade de övriga\r\noppositionspartierna i salen.</pre><pre>Överläggningen var härmed avslutad.</pre><pre>\r\nBeslut om uppskjuten votering av\r\nkvällsärenden</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas i ett sammanhang i början av\r\narbetsplenum onsdagen den 27 mars.</pre><pre>\r\nBeslut</pre><pre>Mom. 1 (utvärdering av kriminalvårdsreformen)</pre><pre>Utskottets hemställan bifölls med 155 röster mot\r\n106 för reservation 1 av Britta Bjelle m.fl.</pre><pre>Mom. 3 (humanisering av kriminalvården)</pre><pre>Utskottets hemställan bifölls med 248 röster mot\r\n12 för reservation 2 av Krister Skånberg.</pre><pre>På grund av fel på rösträkningsanläggningen\r\navbröts voteringen efter detta moment.</pre><pre>\r\nBeslut om samlad votering</pre><pre>Kammaren beslöt på förslag av andre vice\r\ntalmannen att det avbrutna ärendet samt de\r\närenden som hunnit debatteras färdigt under\r\nåterstoden av dagens sammanträde skulle företas\r\ntill avgörande vid början av arbetsplenum\r\nonsdagen den 27 mars.</pre><pre></pre><pre>10 § Böter</pre><pre>Föredrogs</pre><pre>justitieutskottets betänkande</pre><pre>1990/91:JuU10 Böter.</pre><pre>Anf. 99 GÖRAN ERICSSON (m):</pre><pre>Herr talman! I år skall vi, liksom tidigare år,\r\ndiskutera påföljdsfrågor, och då främst böter. Det\r\när naturligtvis lockande att i ett sådant\r\nsammanhang försöka göra en något bredare analys\r\nav påföljdssystemet och den utformning det har fått\r\ni relation till dagens typ av gärningsmän. Jag skall\r\ndock försöka avstå från det och hålla mig till en av\r\nde reservationer vi har lämnat till betänkandet\r\n1990/91:JuU10.</pre><pre>I reservation 4 tar vi upp åtalsunderlåtelse vid\r\nnarkotikabrott. Med den nuvarande ordningen är\r\ndet möjligt att lämna åtalsunderlåtelse vid\r\nnarkotikabrott av mindre allvarlig beskaffenhet.\r\nDet kan hävdas att denna regel skall vara likartad\r\nför alla brott av lägre allvarlighetsgrad.</pre><pre>Emellertid menar vi moderater att narkotikabrottet\r\nintar en särställning. Det är mer än ett brott mot\r\nnarkotikastrafflagen, det är också ett socialt brott\r\nmot den egna individen. I reservationen har vi\r\npekat på att särskilt de som första gången tar\r\nbefattning med narkotika bör lagföras och därmed\r\nfå insikt i det allvar med vilket samhället ser på\r\ndenna brottslighet.</pre><pre>Framlidne professorn i socialmedicin, med. dr Nils\r\nBejerot visade i sin doktorsavhandling på\r\nspridningsmekanismen inom\r\nnarkotikahanteringen. Många strategiska beslut i\r\ndenna kammare när det gäller kampen mot\r\nnarkotikan har fattats med dr Bejerots fynd som\r\ngrund. Han menade att varje form av bruk av\r\nnarkotika är ett missbruk. Han visade också som\r\nden förste forskaren i världen på spridningsschemat\r\nfrån en missbrukare till en icke-missbrukare. Vi\r\nreservanter har, som många andra, tagit fasta på dr\r\nBejerots fynd, och vi menar därför att varje form av\r\nmissbruk eller innehav av narkotika skall straffas.</pre><pre>Åtalsunderlåtelseinstitutet medverkar aktivt till att\r\nsprida uppfattningen att samhället inte ser allvarligt\r\npå små och enstaka innehav. Denna uppfattning\r\nstrider mot denna riksdags uppfattning. För några\r\når sedan t.o.m. straffbelade riksdagen bruket av\r\nnarkotika.</pre><pre>Vi har därför i reservationen fört in kravet på att\r\nnarkotikabrottslighet inte skall omfattas av\r\nmöjligheten att erhålla åtalseftergift. Vi menar att\r\ndenna synpunkt bör kunna inarbetas i den\r\nnuvarande svenska lagstiftningen och därmed\r\nytterligare befästa statsmakternas konsekventa och\r\noförsonliga kamp mot narkotika.</pre><pre>Naturligtvis hade vi inte denna gång väntat oss\r\nnågot bredare stöd för kraven i reservationen. Vi\r\nhar dock för avsikt att återkomma, och vi hyser\r\nfaktiskt en stark förhoppning om att detta stöd\r\nkommer att öka -- det är något som jag tycker mig\r\nförstå av de diskussioner som förs.</pre><pre>Vi moderater har undertecknat fem reservationer\r\ntill detta betänkande. Jag har här berört en av dem.\r\nVi står naturligtvis bakom alla reservationerna men\r\nkommer endast att begära votering på reservation\r\nnr 4.</pre><pre>Anf. 100 LARS SUNDIN (fp):</pre><pre>Herr talman! Vi i folkpartiet liberalerna delar den\r\nprincipiella inriktning som kommer till uttryck i den\r\nproposition som behandlas i betänkandet,\r\nnämligen att bötesstraffets ställning i\r\npåföljdssystemet ytterligare stärks. Redan i dag blir\r\npåföljden böter i 85 % av alla lagföringar.</pre><pre>I betänkandet behandlas också ett par andra frågor\r\nsom snatteri, rapporteftergift och\r\nåtalsunderlåtelse, frågor som vi debatterade senast\r\nför ungefär ett år sedan.</pre><pre>Vi kan konstatera att snatterierna i dag kostar\r\nbutikerna flera miljarder kronor. Ytterst blir det\r\nnaturligtvis konsumenterna som får betala. Att\r\nsnatterierna förekommer i en sådan omfattning är\r\nskäl nog att beivra dem. Att snatta är ofta ett\r\ndebutbrott för ungdomar. Det är därför särskilt\r\nviktigt att vi reagerar mot dessa brott, snabbt och\r\nkonsekvent. Just däri ligger den stora fördelen med\r\nordningsbot för snatteri. Det behövs inga\r\nytterligare utredningar av den frågan.</pre><pre>Folkpartiet liberalerna vänder sig också mot att\r\nåtalsunderlåtelse och rapporteftergift blir allt\r\nvanligare, rent av regelmässiga för vissa brott. Det\r\nmåste vara fel signal, framför allt till unga\r\nmänniskor, att lagöverträdelser inte beivras. Vi vill\r\ndärför ha en återgång till de regler som gällde före\r\nden 1 april 1985, med det tillägget att de ändringar\r\nsom gjordes om åtalsunderlåtelse för unga\r\nlagöverträdare 1989 skall gälla också i\r\nfortsättningen.</pre><pre>Herr talman! Vi vill dessutom att åtalsunderlåtelse\r\nför ungdomar skall villkoras. Det skulle\r\nunderstryka att det är allvar om ungdomar får veta\r\natt det blir åtal om de i fortsättningen inte sköter\r\nsig.</pre><pre>Herr talman! Minsta gemensamma nämnare för de\r\nreservationer som folkpartiet liberalerna står\r\nbakom är att det framför allt är för de unga\r\nlagöverträdarnas skull som vi vill att samhällets\r\ninsatser skall bli snabbare och mer konsekventa.\r\nDärigenom motverkar vi att ungdomar börjar\r\nutveckla ett verkligt kriminellt beteende, som\r\nsenare är mycket svårt att bryta sig ur.</pre><pre>Herr talman! Vi står, som sagt, bakom\r\nreservationerna 1, 3 och 5, men jag yrkar bara bifall\r\ntill reservation 3.</pre><pre>Anf. 101 GUNILLA ANDRÉ (c):</pre><pre>Herr talman! Runt 300 brott begås dagligen mot\r\nsvenska butiker, varuhus, kiosker och annan\r\nservicehandel, enligt färsk statistik från statistiska\r\ncentralbyrån. Statistiken visar att det har skett en\r\nkraftig ökning av de grova brotten, rån med eller\r\nutan skjutvapen. Även mindre allvarliga\r\nbrottstyper som inbrott och snatterier ökar,\r\nåtminstone vad gäller antalet anmälda brott.\r\nSnatterier i butiker och varuhus har, enligt samma\r\nSCB-statistik ökat med 4 % sedan 1989 och har\r\npasserat 60 000-strecket för hela landet. De siffror\r\njag nämner är preliminära. Siffrorna motsvarar ca\r\n1 % av handelns omsättning, vilket motsvarar 2,6\r\nmiljarder kronor.</pre><pre>Butikstillgreppen är mest koncentrerade till\r\nstorstadsregionerna. Bara Stockholmsregionen\r\nsvarar för runt 30 % av samtliga anmälda stölder\r\noch snatterier. Men snatterier och stölder\r\nförekommer över hela landet. Alla\r\nsamhällskategorier stjäl, och i stort sett alla butiker\r\noch varuhus drabbas.</pre><pre>Det är ytterst konsumenterna som förlorar på\r\nsnatterierna genom att företagen kompenserar sig\r\nför förlusterna genom högre priser. Kan man\r\nkomma till rätta med stölderna, kan också priserna\r\nsänkas.</pre><pre>Snatterier är vanliga ungdomsbrott och därmed\r\nofta inledning till en brottslig bana. Det gör det\r\nextra viktigt att reagera på brottet, för att visa att på\r\nbrott följer en samhällsreaktion, att samhället inte\r\naccepterar brottet.</pre><pre>I centerns motion om åtgärder för att minska\r\nbrottslighet och våld konstateras att det för en\r\nförstagångssnattare kan vara rimligt att denne inte\r\ndrabbas av mer ingripande åtgärder. Om snattaren\r\när beredd att återlämna det tillgripna och är beredd\r\natt göra rätt för sig, kan rapporteftergift användas.\r\nRapporteftergift bör däremot aldrig ske vid\r\nupprepad brottslighet, för en s.k. återfallssnattare.\r\nLikaså bör åtalsunderlåtelse endast användas då\r\nåterfallsrisken kan anses vara försumbar. Centern\r\nvill, i likhet med moderater och folkpartister,\r\nåtergå till tidigare restriktivare regler som gällde\r\nföre 1985, men behålla de skärpningar som infördes\r\nför unga lagöverträdare år 1988, vilket framgår av\r\nreservation 3.</pre><pre>Beslut om åtalsunderlåtelse kan kombineras med\r\nföreskrifter. Åklagare använder sig inte sällan av\r\ndenna möjlighet när det gäller ungdomar mellan 15\r\noch 17 år. Följs inte föreskrifterna kan beslutet om\r\nåtalsunderlåtelse återkallas. BRÅ har i en\r\nutvärdering av frågan funnit att återkallelse av\r\nåtalsunderlåtelsen mycket sällan används trots\r\nuppenbar misskötsamhet från den unges sida. Vi\r\nmenar att man härigenom ger felaktiga signaler till\r\nden unge lagöverträdaren. Uppföljningen bör\r\ndärför skärpas. En bättre kontroll fordras av att\r\nmeddelade föreskrifter följs. Kravet framförs i\r\nreservation 5.</pre><pre>Vid mindre, okomplicerade, erkända snatteribrott\r\nborde ordningsbot kunna användas för att få en\r\nsnabb reaktion på brott och samtidigt en\r\nförhållandevis skonsam lagföring. Det skulle\r\ndessutom kunna bidra till ett bättre\r\nresursutnyttjande av åklagarnas och polisernas\r\narbete. Fängelsestraffkommitténs förslag kan ligga\r\ntill grund för en regeländring, menar vi. Förslaget\r\nfinns i reservation 1.</pre><pre>Vad gäller värdegränsen mellan snatteri och stöld\r\nanser vi vidare att dagens gräns vid 800 kr. är för\r\nhög och bör sänkas. Eftersom det pågår arbete\r\ninom regeringskansliet med frågor om\r\ngränsdragning mellan de olika brotten har vi valt att\r\ninte reservera oss utan bara lämna ett särskilt\r\nyttrande.</pre><pre>Herr talman! Med det anförda ställer sig centern\r\nsjälvklart bakom de reservationer jag nämnt, men\r\nyrkar enbart bifall till reservation nr 5.</pre><pre>Anf. 102 BJÖRN ERICSON (s):</pre><pre>Herr talman! Till det betänkande som vi nu\r\nbehandlar har, som framgått av de tidigare\r\ninläggen, fogats ett antal reservationer av framför\r\nallt moderater, folkpartister och centerpartister. I\r\nreservationerna behandlas ordningsbot för snatteri,\r\nanvändning av åtalsunderlåtelse och\r\nrapporteftergift m.m.</pre><pre>I reservation 1 tar man upp ordningsbot för\r\nsnatteri. Utskottet har tidigare vid flera tillfällen,\r\noch senast förra våren, avslagit liknande yrkanden.\r\nSkälet var då att utskottsmajoriteten ansåg att vi\r\nborde avvakta fängelsestraffkommitténs\r\nbetänkande.</pre><pre>Det finns, som bl.a. Lars Sundin framhållit,\r\nuppenbara fördelar med ordningsbot i sådana\r\närenden, men fortfarande saknas enligt vår mening\r\ntillräckligt underlag för att i dag ta ställning.\r\nErfarenheterna av den nu föreslagna reformen,\r\nmed ökad användning av penningböter, får visa om\r\ntillämpningsområdet bör utvidgas.</pre><pre>Frågan kommer nu att övervägas av\r\nåklagarutredningen. Utskottsmajoriteten anser\r\ndärför inte att motionsyrkandena bör leda till\r\nnågon åtgärd från riksdagen.</pre><pre>I reservation 2 föreslås att man skall införa en\r\nbegränsning av det straffbara området för snatteri\r\noch samtidigt vidga området för stöld.</pre><pre>Utskottet har tidigare behandlat liknande\r\nmotionsönskemål om en sänkning av den i praxis\r\nanvända beloppsgränsen mellan stöld och snatteri\r\noch har då avstyrkt dessa med hänvisning till att\r\nfängelsestraffkommittén behandlar frågan. I\r\navvaktan på resultatet av kommitténs förslag ansåg\r\nutskottet att riksdagen inte borde göra något\r\nuttalande i saken.</pre><pre>Inte heller nu anser utskottsmajoriteten någon\r\nannan bedömning vara möjlig, varför jag yrkar\r\navslag på reservationen.</pre><pre>I reservation 3 behandlas rapporteftergift och\r\nåtalsunderlåtelse. Reservanterna förordar minskad\r\nanvändning av rapporteftergift och\r\nåtalsunderlåtelse och återgång till de regler som\r\ngällde före den 1 april 1985. I reservation 4 förordas\r\natt åtalsunderlåtelse i princip inte skall beviljas vid\r\nnarkotikabrott.</pre><pre>Samtliga nu aktuella motionsönskemål har\r\nbehandlats av utskottet vid flera tillfällen och senast\r\nunder föregående riksmöte. Enligt utskottets\r\nuppfattning har de lagändringar som genomfördes\r\n1985 varit värdefulla som medel att koncentrera\r\nresurserna till de mest angelägna områdena.\r\nReglerna har dock ifrågasatts, som bl.a. Göran\r\nEricsson påpekade, varför åklagarutredningen\r\nenligt sina direktiv skall göra en samlad utvärdering\r\nav 1985 års förändring för att se om nu gällande\r\nbestämmelser om åtalsunderlåtelse är\r\nändamålsenliga. Den skall också se över\r\nbestämmelserna om rapporteftergift.</pre><pre>Med hänvisning till det nu pågående\r\nutredningsarbetet yrkar jag avslag på\r\nreservationerna 3 och 4.</pre><pre>I reservation 5 om åtalsunderlåtelse för unga\r\nförordas att åklagarna skall använda\r\nåtalsunderlåtelse ytterst restriktivt för unga i\r\nåldrarna 15--17 år.</pre><pre>Även dessa motionsönskemål behandlades så sent\r\nsom vid förra riksmötet och avslogs då.</pre><pre>De nuvarande reglerna om åtalsunderlåtelse i lagen\r\nom unga lagöverträdare fick sin nuvarande\r\nutformning den 1 juli 1988. BRÅ, som haft\r\nregeringens uppdrag att utvärdera frågeställningar\r\nliknande dem som tas upp i reservationen, anser att\r\ndet behövs åtgärder. BRÅs utvärdering har\r\növerlämnats till ungdomsbrottskommittén, som\r\nskall se över nuvarande reaktionssystem när det\r\ngäller brott av unga.</pre><pre>Med hänvisning till att frågeställningen nu bereds\r\nanser utskottsmajoriteten att det inte finns behov\r\nav något riksdagens uttalande. Jag yrkar därför\r\navslag på reservationen. Herr talman! För\r\ntydlighetens skull vill jag slutligen bara yrka bifall\r\ntill utskottets hemställan och avslag på samtliga\r\nreservationer.</pre><pre>Anf. 103 LARS SUNDIN (fp) replik:</pre><pre>Herr talman! När vi inom de borgerliga partierna\r\ntidigare har krävt ordningsbot för snatteri har vi\r\navspisats med att det inom regeringskansliet pågick\r\nett beredningsarbete, som inte fick störas. Nu har\r\nfrågan skickats över till åklagarutredningen. Vår\r\nuppfattning är att det inte behövs mer underlag. Vi\r\nhar nog med underlag för ett beslut.</pre><pre>Jag är nu bara nyfiken på en sak, Björn Ericson.\r\nUtskottsmajoriteten skriver att åklagarutredningen\r\nnu skall få pröva denna fråga ''i positiv anda''.\r\nPositiv för vem? För er gamla socialdemokratiska\r\ninställning att tanken på ordningsbot för snatteri\r\ninte är någon bra idé eller för oss som hela tiden har\r\ntyckt att det är en möjlighet som bör användas? Vad\r\nmenas alltså med ''i positiv anda''?</pre><pre>Anf. 104 KRISTER SKÅNBERG (mp):</pre><pre>Herr talman! Visst är det viktigt, som Lars Sundin\r\noch Gunilla André har sagt tidigare här i debatten\r\nmed snabba reaktioner från samhällets sida. Det är\r\nspeciellt angeläget för ungdomar, för att de snabbt\r\nskall få klara besked om vad som är tillåtet och inte.\r\nVisst kan det vara ett bra sätt att minska riskerna\r\nför att de halkar in i brottslighet. Vi delar alltså\r\ndefinitivt den bedömningen och tycker att det skall\r\nvara ett viktigt mål för alla de åtgärder som vidtas\r\nnär någon ertappas med att göra något som inte är\r\ntillåtet. Att gå därifrån till att begära\r\nstraffskärpning ser vi inte som något nödvändigt\r\nsteg.</pre><pre>Jag vill bara ha sagt det här, herr talman, för att\r\nmarkera en enighet om det som jag bedömer vara\r\ndet viktiga målet -- att göra allt vad man kan för att\r\nförhindra brott och upprepning av brott. Vi tror att\r\njust det förhållandet att folk genom någon typ av\r\ningripande snabbt får klart för sig att man gått över\r\nen gräns är betydelsefullt, men den reaktionen\r\nbehöver inte nödvändigtvis vara ett straff utan bör\r\nsnarare vara en varning eller ett klargörande.</pre><pre>Det har tidigare sagts under eftermiddagens ganska\r\nlånga debatt att det finns mycket få, om ens några\r\ntecken som talar för att man uppnår bra resultat i\r\nbrottsförebyggande verksamhet genom att skärpa\r\nstraffen. Det är inte den typen av reaktion som det\r\nskall handla om, utan om att snabbt över huvud\r\ntaget visa var gränserna går och att göra det på ett\r\nsätt som snarare inbjuder till att människor fogar\r\nsig i reglerna än till att öka oppositionen mot dem.</pre><pre>Överläggningen var härmed avslutad.</pre><pre>(Beslut skulle fattas den 27 mars.)</pre><pre>\r\nAjournering</pre><pre>Kammaren beslöt kl. 17.52 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>11 § Anslag till patentväsendet</pre><pre>Föredrogs</pre><pre>lagutskottets betänkande</pre><pre>1990/91:LU15 Anslag till patentväsendet, m.m.</pre><pre>Anf. 105 MARTIN OLSSON (c):</pre><pre>Herr talman! Alla som hade sett fram emot att få\r\nhöra Karin Starrin engagerat med tala om riskerna\r\nför patent på liv är självfallet besvikna, men\r\neftersom debatten förs nu efter middagspausen\r\ndeltar jag i debatten i hennes frånvaro.</pre><pre>Det betänkande vi nu behandlar heter ''Anslag till\r\npatentväsendet m.m.''. Rubriken är något\r\nknapphändig. Anslaget till patentväsendet är\r\nnågonting som vi är helt eniga om. Det är det som\r\nryms inom ''m.m.'' där det råder delade meningar.\r\nBakom ''m.m.'' ryms så viktiga saker som frågan\r\nom huruvida vi skall ha patent på bioteknologiska\r\nuppfinningar eller inte, eller för att använda ett\r\nenkelt uttryck: Skall vi godkänna patent på liv eller\r\ninte? Det är en synnerligen stor och viktig fråga.</pre><pre>Utvecklingen inom biotekniken går mycket snabbt.\r\nSärskilt i fråga om utnyttjande av genteknik är\r\nforskningens framsteg påtagliga. Det skapas nya\r\nförutsättningar för att på vitt skilda områden\r\ntillämpa de nya landvinningarna. Man kan alltså\r\nräkna att biotekniken får allt större betydelse och\r\nkan utnyttjas alltmer.</pre><pre>Då reser sig genast, eller bör i varje fall resas,\r\nfrågan: Vilken utveckling vill vi ha, och vill vi\r\nförsöka påverka denna utveckling? Från centerns\r\nsida ser vi det som viktigt att inte bara se på\r\nmöjligheterna, utan man måste också analysera\r\nkonsekvenserna och noga bedöma riskerna med\r\ndenna utveckling. Olika utskott har tagit ställning i\r\ndessa frågor. I förra veckan hade vi att behandla ett\r\nbetänkande från socialutskottet om användning av\r\ngenteknik på människan. Där var centern det parti\r\nsom försökte hålla emot och ta mera etiska hänsyn.\r\nVarje år under de senaste åren har vi också\r\nbehandlat ett stort bioteknikbetänkande från\r\njordbruksutskottet. I lagutskottet behandlas bara\r\nen del av dessa frågor, och det gäller ju frågan om\r\npatent på biotekniska utvinningar, alltså frågan om\r\npatent på liv eller inte.</pre><pre>Vi har i år liksom tidigare år en motion från\r\ncentern, som tar upp dessa frågor. I samma motion\r\ntar vi också upp andra bioteknikfrågor, alltså inte\r\nbara patent på liv. Vi framhåller där att biotekniken\r\nmåste ges etiska, sociala och miljömässiga ramar.\r\nVi kräver en heltäckande lagstiftning och att det\r\nskall finnas en kraftfull myndighet, en\r\nbiotekniksinspektion. Vi anser -- jag vill nämna\r\ndet, eftersom det är utgångspunkten för våra\r\nsynpunkter i dessa frågor -- att den genetiska\r\nintegriteten skall skyddas. Vi kräver en skärpning\r\nav lagstiftningen då det gäller tillämpning av\r\ngenteknik t.ex. på djur.</pre><pre>Vänsterpartiet och miljöpartiet har liksom centern\r\nmotioner som vänder sig mot möjligheten att få\r\npatent på liv. Däremot har från moderat håll i år\r\nväckts en motion där man närmast uttalar sig\r\npositivt och i stället uttrycker farhågor för att\r\nSverige skulle isolera sig från utvecklingen i\r\nvärlden, alltså utvecklingen mot att i allt högre grad\r\nanvända sig av bioteknik.</pre><pre>Behandlingen av motionerna har liknat fjolårets\r\nbehandling. Majoriteten avstyrker alla motioner\r\ndär man vill begränsa möjligheten till patent på liv\r\noch som innebär en starkare kontroll i dessa\r\närenden. Liksom i fjol har vi reservationer. En\r\nreservation är gemensam för centerpartiet och\r\nvänsterpartiet. I den motionen betonar vi att det\r\nmot bakgrund av den utveckling som pågår är\r\nväldigt viktigt att vi från Sverige försöker agera. Vi\r\nser hur man i ökad utsträckning från framför allt\r\njapanska och amerikanska företag försöker\r\nutnyttja bioteknik och få patent på det som vi kan\r\nkalla patent på liv. Genom att Sverige är med i det\r\neuropeiska patentverket finns det risk att patenten\r\näven blir gällande i vårt land. För dessa företag står\r\nsjälvfallet vitala ekonomiska intressen på spel.\r\nÄven EG-direktiven tycks innebära ökade\r\nmöjligheter att patentera uppfinningar som avser\r\nväxter och djur.</pre><pre>Vi måste i det här fallet alltså ta ställning till en\r\nrad spörsmål av, enligt vår mening, komplicerad\r\nart, nämligen de etiska och ekologiska aspekterna\r\npå gentekniken. Vi vill även erinra om att väldigt\r\nmånga människor känner stark oro och osäkerhet\r\ninför genteknikens utveckling och de framtida\r\nföljderna. Vi anser att det bör tillsättas en\r\nparlamentarisk utredning, som får till uppgift att\r\nutarbeta en samlad heltäckande lagstiftning på\r\nbioteknikens område, lagstiftning som skall ange\r\nde etiska, sociala och miljömässiga ramarna för\r\nforskningen och tillämpningen. Vi anser att det är\r\nangeläget att initiera en bred debatt i dessa frågor\r\noch sprida information om bioteknikens roll i\r\nsamhället nu och för framtiden. Det är vidare\r\nviktigt att man överväger de problem som är\r\nförknippade med den utveckling som vi har när det\r\ngäller patent på bioteknologiska uppfinningar.</pre><pre>Vi ser det som väldigt viktigt att vårt land på\r\nmiljöområdet och på andra områden då det gäller\r\natt respektera liv försöker att gå i spetsen för att slå\r\nvakt om livet och de etiska värdena. Vi anser att en\r\nparlamentarisk utredning bör få i uppdrag att ta\r\nupp spörsmål om förbud mot patent på växter, djur\r\noch mikroorganismer.</pre><pre>Herr talman! Frågan är alltså om paten på liv eller\r\ninte. I centern har vi ett motto som är rubriken för\r\nmycket av vårt politiska arbete, och det är: respekt\r\nför livet. För oss är det alldeles klart att\r\nställningstagande i fråga om patent på liv har en\r\ntydlig etisk dimension. Det är naturligt att många\r\nmänniskor värjer sig känslomässigt mot tanken på\r\natt liv skall kunna patenteras. Det finns sjävfallet\r\nde som tycker att denna fråga inte skall styras av\r\nkänslor. Men vi måste understryka att det är fullt\r\nlegitimt av en opinion som är tveksamt att kräva en\r\ngenomgripande offentlig debatt i frågan, innan man\r\ntar någon avgörande ställning. Frågan är, som vi ser\r\ndet, av den storleksordningen att ett sådant krav är\r\nväl motiverat. Vi behöver en debatt och en offentlig\r\ndiskussion i dessa frågor i det svenska samhället.</pre><pre>Slutligen vill jag framhålla att vi i centern hyllar en\r\nvarsam och klok användning av biotekniken. Vi\r\nkräver en kraftfull satsning på\r\nkunskapsförebyggande grundforskning. Vi kräver\r\nlika tydligt att man i tid sätter de etiska och\r\nmiljömässiga ramarna för biotekniken. Vidare\r\nkräver vi att bioteknikens tillämpningar och inte\r\nminst patentering inte smygs på medborgarna.</pre><pre>Med det, herr talman, yrkar jag bifall till\r\nreservation 1 som är fogad till utskottets\r\nbetänkande.</pre><pre>Anf. 106 ELISABETH PERSSON (v):</pre><pre>Herr talman! Den nuvarande patentlagen är från\r\n1967. När den antogs var det ingen, varken här i\r\nSverige eller någon annanstans i världen, som\r\nkunde drömma om att den gentekniska forskningen\r\n20 år senare skulle ställa oss inför frågan om det\r\nskulle gå att använda patenträtten på levande\r\nmateria. Patentlagen är helt enkelt inte\r\nkonstruerad för levande materia.</pre><pre>När tillägget om mikroorganismer gjordes 1978 var\r\ndet nog inte heller så många -- om än några -- som\r\nhade klart för sig vilken utveckling gentekniken\r\nskulle genomgå bara på ett årtionde. Men när sedan\r\nbiotekniken tog raketfart och exempelvis behovet\r\nav att skydda dyrbart framtagna tekniker eller\r\nprodukten gjorde sig märkbart, fanns bara den\r\ngamla, för helt andra ändamål avsedda,\r\npatenträtten att tillgå.</pre><pre>Lagstiftning och internationella överenskommelser\r\nhar hela tiden legat steget efter den gentekniska\r\nutvecklingen.</pre><pre>Att försöka anpassa och tillämpa\r\npatentlagstiftningen på bioteknik- eller\r\ngenteknikområdet är ungefär lika malplacerat som\r\nom man skulle försöka använda\r\nvägtrafikbestämmelser inom flygtrafiken. Man får\r\ninte stirra sig blind på eventuella likheter mellan\r\nverksamheter, utan man måste titta på de faktiska\r\nförhållandena. Om det visar sig att föråldrade\r\nregelverk är omöjliga, får man skaffa fram nya och\r\nbättre.</pre><pre>Vi i vänsterpartiet menar alltså att patent på\r\nlevande material är orimligt. Patentlagstiftningen\r\när ett gammalt regelverk som är skapat för helt\r\nandra omständigheter och förhållanden än vad som\r\nnu är aktuella inom genteknikområdet.</pre><pre>Frånsett vissa tekniska svårigheter finns det också\r\nandra orsaker som gör patentlagstiftningen\r\nolämplig när det gäller levande materia.</pre><pre>För det första betyder i dessa sammanhang\r\n''levande materia'' allt från enstaka gener till fertila,\r\ni högsta grad levande, organismer som kan\r\nproducera avkomma. Orimliga moraliska, etiska,\r\nrättsliga och praktiska problem skulle uppstå om\r\nvem som har rätt till avkomman efter en\r\npatentering.</pre><pre>För det andra kan patentlagstiftning ge\r\nmultinationella, kapitalstarka företag total kontroll\r\noch makt över viktiga delar av genteknikens\r\nresultat. Vi i vänsterpartiet anser att det är av\r\nstörsta vikt att genteknikens resultat och\r\nmöjligheter är tillgängliga för alla. Man måste\r\nockså stoppa alla möjligheter till ''kryphål'' i\r\nlagstiftningen, som t.ex. medger att företag kan ta\r\npatent på redan existerande organismer. Tyvärr\r\nfinns redan i dag exempel på hur företag har försökt\r\natt skaffa sig ensamrätt och patent till växter där\r\nbara vissa egenskaper förändrats.</pre><pre>Det finns också exempel på hur företag hindrar\r\neller ''glömmer bort'' FoU-resultat när de inte\r\npassar företagens syften, vilket företagen kan göra\r\nmed stöd av bl.a. patentmöjligheterna.</pre><pre>Herr talman! Biotekniken får inte bli en teknik som\r\nytterligare vidgar klyftan mellan i- och u-länder.\r\nDet finns en sådan risk i och med en\r\npatentmöjlighet.</pre><pre>Med patenträtt på växter är riskerna för att\r\nuppfinnarna skall kunna kräva royalties på grödor\r\növerhängande. Vi begriper alla att en fattig bonde i\r\nett u-land inte skulle klara det. Det går helt enkelt\r\ninte.</pre><pre>Patenträtt kan också äventyra den genetiska\r\nmångfalden och sätta jordbrukets intressen på spel.\r\nMänniskors möjlighet att använda sin egen skörd\r\nför utsäde kommer att begränsas eller rent av\r\nförsvinna. Det är inte svårt att föreställa sig vad\r\ndetta har för betydelse för u-länderna.</pre><pre>För det tredje är vi nu framme vid frågan om\r\nmänskligt liv kan patenteras. För 30 år sedan skulle\r\nen sådan fråga ha verkat befängd, men nu går det\r\ninte längre att klart urskilja vad som är mänskligt\r\nliv, och det blir med all sannolikhet ännu svårare i\r\nframtiden. Redan för ett år sedan publicerade\r\nrapporter om att man lyckats odla mänskliga\r\nnervceller in vitro, dvs. utanför kroppen.\r\nMänskliga organ kan hållas vid liv allt längre tid i\r\nnäringslösningar. Man kan lätt hamna fel när man\r\nförsöker klara ut vad som är liv resp. en produkt.</pre><pre>Vänsterpartiet har föreslagit att man i stället för\r\npatentmöjligheter på levande material utvecklar\r\nväxtförädlarrätten på ett sådant sätt att den kan\r\nanvändas på gentekniskt manipulerade växter. En\r\nmotsvarande lag kan skapas för övrigt levande\r\nmaterial.</pre><pre>Skillnaden -- och detta är viktigt -- mellan patent-\r\noch växtförädlarrätt är att den senare ger ett skydd\r\nför processen att ta fram ett utsäde, medan patentet\r\näven omfattar den industriellt färdiga produkten,\r\nbaserad på en viss växtsort eller grupp av husdjur.</pre><pre>På så sätt kan man å ena sidan få en lämplig\r\navvägning mellan intressen som står bakom en\r\nprocess för framtagning av gentekniska produkter\r\noch å andra sidan de krav som jag tidigare har\r\nnämnt.</pre><pre>Herr talman! Sedan ett halvår tillbaka arbetar en\r\nparlamentarisk beredning med att bereda frågor\r\nmed anknytning till användning av genteknik.</pre><pre>Vänsterpartiet anser inte att ett beredningsarbete\r\nmed denna inriktning är tillräckligt. Bl.a. kan de\r\nimmaterialrättsliga frågor som det här handlar om\r\nomöjligen bli tillräckligt och förutsättningslöst\r\nutredda. Vi behöver en samlad, heltäckande\r\nlagstiftning på bioteknikområdet.</pre><pre>Det viktigaste med biotekniken och gentekniken är\r\natt deras förtjänster skall komma hela\r\nmänskligheten till godo, inte enbart vissa företag\r\neller länder. Därför är det viktigt att all lagstiftning\r\npå detta område främjar öppenhet och ett fritt flöde\r\nav information och kunskap.</pre><pre>Patentlagstiftningen är internationell. Det finns\r\ningen, absolut ingen, anledning att Sverige skulle\r\ngå i spetsen här i Europa för en rätt att patentera\r\nliv.</pre><pre>Om vi däremot verkar för en förändring av\r\nväxtförädlarrätten och utarbetar en etiskt och\r\nbiologiskt välfungerande lagstiftning för annat liv\r\nän växter, skulle vi på det sättet gå i spetsen för en\r\nvärdig utveckling av såväl bioteknik i allmänhet\r\nsom genteknik i synnerhet.</pre><pre>Avslutningsvis vill jag också visa på ett nog så\r\nviktigt argument mot patent på liv, nämligen den\r\nstarka opinion som finns hos människor i\r\nallmänhet.</pre><pre>Blotta tanken att liv skulle kunna patenteras, att\r\nman skulle kunna äga och ha ensamrätt till ett liv,\r\nom än aldrig så litet, är så djupt oetisk för de flesta\r\nmänniskor att oviljan mot något sådant lätt kan slå\r\növer till ett avståndstagande till genteknik över\r\nhuvud taget.</pre><pre>Det vore verkligen inte en önskvärd utveckling.\r\nOm inte annat än för att motverka detta, borde det\r\nligga i allas vårt intresse att hitta fram till\r\nfungerande lagstiftning för bio- och gentekniken\r\noch säga nej till patent på liv.</pre><pre>Med det anförda yrkar jag bifall till vänsterpartiets\r\noch centerns reservation om patentförbud,\r\nreservation 1.</pre><pre>Anf. 107 GÖSTA LYNGÅ (mp):</pre><pre>Herr talman! Också jag har lagt märke till att\r\nlagutskottets betänkande är rubricerat Anslag till\r\npatentväsendet m.m. Jag hade nog hellre velat\r\nrubricera betänkandet Patent på liv m.m. Som jag\r\nser det, är det patent på liv som är den centrala\r\nfrågan.</pre><pre>Forskning drivs av nyfikenhet. Jag har själv varit\r\nforskare under större delen av mitt liv. Jag vet vad\r\ndet vill säga att komma på nya saker, som man tror\r\natt ingen kanske någonsin har vetat innan. Detta är\r\nen mycket stark drivkraft. Jag förstår dem som med\r\nhjälp av genteknik manipulerar, hittar nya saker,\r\nnya livsformer -- kanske råttor som är jättestora.\r\nMan tänker inte på användningen, utan det är\r\nentusiasmen att få fram någonting nytt som är det\r\nväsentliga. Detta är inte någonting som egentligen\r\nborde stävjas, om det inte hade varit för\r\nkonsekvensernas skull.</pre><pre>Grundforskningens kunskapsinsamlande har lett\r\ntill konsekvenser man inte helt kan överblicka. För\r\nnågra år sedan reagerade forskarna själva och\r\nutfärdade frivilligt ett moratorium för vidare\r\nforskning till dess man hade klart för sig vilka\r\nkonsekvenserna skulle bli. Detta moratorium gäller\r\nemellertid inte längre.</pre><pre>Forskning av olika typer har medför konsekvenser\r\nsom man inte har väntat sig. Man har hittat på\r\nväldigt fina saker, t.ex. freoner som kunnat\r\nanvändas i sprutflaskor, men man har inte haft en\r\naning om att ozonlagret skulle ta skada. Jag säger\r\ndetta bara som ett exempel av många där man inte\r\nhar haft konsekvenserna klara för sig.</pre><pre>Manipulation med gener är skilt från den förädling\r\nav växter och djurarter som har bedrivits under\r\nmånga år och som syftar till att långsamt förändra\r\negenskaper. Om man mycket snabbt ändrar hela\r\nden genetiska koden, vet man inte alls vad\r\nresultatet blir. Man studerar egenskaperna hos den\r\nväxt resp. det djur som man får fram och vissa,\r\nmycket intressanta, egenskaper kan man ha\r\nanvändning för. Detta är ett farligt sätt att handskas\r\nmed denna teknik. Det har också en djupare etisk\r\nsignifikans när det gäller liv.</pre><pre>Patent på liv är alltså en viktig fråga, kanske en\r\nfråga om storskalig kontroll över människor, djur\r\noch växter -- en kontroll som i vissa fall utövas av\r\nekonomiska maktcentra. Det är kanske en fråga\r\nom framtida, osäkra hotbilder där kontrollen är i\r\nhänderna på sådana makter som vi inte skulle vilja\r\nse utöva kontroll över världen. Detta är definitivt\r\nen fråga av djup etisk signifikans.</pre><pre>Herr talman! Jag stöder givetvis den reservation\r\nsom Elisabet Franzén har avgivit, och jag yrkar\r\nhärmed bifall till den.</pre><pre>Jag tänker utveckla några av problemen som är\r\nförknippade med ett patentsystem där patent kan\r\ntas på levande organismer. Som exempel vill jag ta\r\nupp ett praktiskt, ekonomiskt fall.</pre><pre>En industri har utvecklat ett bekämpningsmedel\r\nsom också skadar den planta, vars skadedjur man\r\nvill bekämpa. Då utvecklar industrin genom\r\nmanipulation en resistent form av denna planta och\r\npatenterar den. På det viset kan det ekonomiska\r\nberoendet för lantbrukaren bli mycket stort.\r\nKonkurrensen från andra på marknaden är mycket\r\nbegränsad. Det finns även en mängd andra\r\npraktiska exempel.</pre><pre>Det viktigaste är att det etiska synsättet kommer in.\r\nMänniskan -- världens härskare som hon är van att\r\nbetrakta sig som -- bör inte uppföra sig som en\r\nsådan, utan hon bör leva i en ekologisk balans med\r\nnaturen och det är mycket viktigt för vår framtid.</pre><pre>Man frågar sig då vad som går att förutskicka för\r\nden som utvecklar och tar patent på vissa former av\r\ndjur. Jag vill inte säga vissa former av människor,\r\nför det är alltför hemskt att tänka sig, men detta är\r\nkanske en del av vår framtida hotbild. Allt detta för\r\natt skaffa sig makt. Det kanske blir så att en grupp\r\nmänniskor, kanske hela mänskligheten, behärskar\r\nnaturen på ett nytt sätt. Konsekvenserna av\r\nmänniskans behärskande av naturen är inte alltid\r\nlättöverskådliga, och det slutiga öde som dessa\r\nkonsekvenser leder fram till vet vi inte någonting\r\nom.</pre><pre>Det här är en svår fråga. Jag måste respektera\r\nMartin Olssons varning att Sverige inte får stå\r\nutanför ett internationellt system. Det är alltså\r\nmycket viktigt att vi i den här frågan agerar\r\ninternationellt, att diskussionen är internationell.\r\nDen offentliga debatten är, vilket flera har påpekat,\r\nviktig. Den pågående utredningen måste få vidare\r\ndirektiv. Vi har föreslagit en del i detta\r\nsammanhang. Jag hoppas att det här är en del av\r\nen debatt som blir vidare och vidare. Jag hoppas att\r\nman inte går för snabbt fram med patenten. Vi har\r\nalltså reserverat oss. Jag hoppas att kammaren har\r\nklart för sig vad det gäller och fattar ett vist beslut\r\npå onsdag när detta ärende skall tas upp till\r\navgörande.</pre><pre>Herr talman! Jag yrkar bifall till reservation 2 under\r\nmom. 4 i hemställan.</pre><pre>Anf. 108 ROLF DAHLBERG (m):</pre><pre>Herr talman! Till föregående riksmöte väcktes det\r\nett stort antal motioner om bioteknik och frågor\r\nsom har med bioteknik att göra. En del av dessa\r\nmotioner remitterades till lagutskottet, nämligen\r\nde motioner som berör bioteknologiska\r\nuppfinningar och patent på dessa.</pre><pre>Lagutskottet anordnade tillsammans med\r\njordbruksutskottet en stor utfrågning. Därefter\r\nbehandlade vi mycket ingående alla de frågor som\r\ntogs upp i dessa motioner.</pre><pre>Innan utskottet började sin behandling meddelade\r\nregeringen att den ämnade tillsätta en\r\nparlamentarisk beredning och angav direktiven för\r\nberedningen. Jag skall inte läsa upp dessa direktiv,\r\nmen jag kan konstatera att denna beredning täcker\r\nin de frågeställningar som motionärerna har tagit\r\nupp i sina motioner.</pre><pre>Vid behandlingen i utskottet konstaterade man\r\nmed stor tillfredsställelse att regeringen hade\r\ntillsatt denna beredning. Utskottet var liksom\r\nmotionärerna medvetet om att det finns problem\r\nkring dessa frågeställningar. Många människor är,\r\nsom Martin Olsson sade, oroliga inför vad det här\r\nkan betyda på olika områden. Och i många fall har\r\nmänniskor liten insikt i vad det betyder.</pre><pre>Vid behandlingen i lagutskottet i fjol, som var\r\nmycket ingående, konstaterade utskottet att man\r\nsåg positivt på gentekniken och på användandet av\r\nmikroorganismer som hjälp för mänskligheten i en\r\nrad olika situationer. Det gäller t.ex. framställning\r\nav nya läkemedel, det gäller medicinsk diagnostik,\r\nförädling av växter, kemiska produkter inom\r\nindustrin, och det kan även gälla miljöfrågor som vi\r\nlöser med hjälp av forskningsresultat som kommer\r\nfram i dessa sammanhang. Och utskottet pekade på\r\ndessa mycket positiva sidor som man inte får\r\nglömma bort. Motionärerna vill naturligtvis inte\r\nberöra dessa sidor, utan de tar mer upp de\r\neventuella farhågor som de hyser för tekniken som\r\nsådan.</pre><pre>Utskottet försökte inte på något sätt att dölja att\r\ndet finns vissa problem förknippade med denna typ\r\nav forskning. Men efter att ingående ha behandlat\r\nolika motionsyrkanden konstaterade vi att\r\npatentlagstiftningen är sällsynt dålig för att komma\r\ntill rätta med eventuella förbud, begränsningar\r\neller avgränsningar. Om vi vill göra denna typ av\r\nbegränsningar eller införa förbud bör det ske i\r\nnågon annan form av lagstiftning.\r\nPatentlagstiftningen är, som någon sade här,\r\nutomordentligt internationell. De här frågorna är\r\naktuella i FN-organ. GATT har tidigare tagit upp\r\ndem, och EG har nyligen tillsatt en beredning för\r\natt se över dessa frågor. Sverige har anslutit sig till\r\nden konvention som styr dessa frågor när det gäller\r\neuropeiska patent. Den ger naturligtvis även\r\nsvenska uppfinnare hjälp i vissa situationer. Men\r\nden innebär samtidigt att det ställs vissa krav på\r\nSverige. Vi kan inte utan vidare fatta beslut på\r\npatentlagstiftningens område som går stick i stäv\r\nemot lagstiftning och andra förpliktelser som vi har\r\ngått med på. Den är, som jag tror att motionärerna\r\nvet, en mycket dålig effekt av ett sådant förbud just\r\nnär det gäller en svensk del av lagstiftningen. Om\r\nman vill söka patent flyttar man naturligtvis sin\r\nansökan utomlands och får det patent som man vill\r\nha.</pre><pre>Om vi vill påverka frågorna internationellt, vilket vi\r\nnaturligtvis skall göra om vi har denna uppfattning\r\nframöver när vi har fått fakta på bordet, skall vi\r\ngöra det genom att agera i de internationella organ\r\nsom finns och som har hand om dessa problem och\r\nbehandlar dem. På det sättet kan vi påverka\r\nutvecklingen i en riktning som vi finner riktigare än\r\nden som föreligger i dag.</pre><pre>Därför har utskottet i år också avstyrkt dessa\r\nmotionsyrkanden. Jag tycker att det är litet\r\nunderligt att motionärerna som hade framgång i\r\nfjol, genom att få regeringen att tillsätta denna\r\nparlamentariska beredning som började sitt arbete\r\nvid halvårsskiftet förra året och som är i full gång,\r\nanser att vi nu under pågående utredningsarbete\r\nskall gå in och så att säga fatta beslut i Sveriges\r\nriksdag innan resultatet av denna beredning är klar.\r\nDet måste vara fel. Därför har utskottsmajoriteten\r\navstyrkt de motioner som i år har behandlats. Jag\r\nvill därför, herr talman, yrka bifall till utskottets\r\nhemställan och avslag på de två reservationer som\r\nfinns fogade till betänkandet.</pre><pre>Anf. 109 ELISABETH PERSSON (v)\r\nreplik:</pre><pre>Herr talman! Visserligen talade jag fort när jag höll\r\nmitt anförande, men jag är beklämd över att Rolf\r\nDahlberg över huvud taget inte uppfattade att jag\r\nsade att detta inte får blandas ihop med motstånd\r\nmot genteknik eller biotekniken i allmänhet utan\r\natt det uteslutande handlar om frågan att patentera\r\nliv. Jag känner det faktiskt som angeläget att\r\nupprepa detta. Det är alltså inte på det sättet --\r\nåtminstone inte från vänsterpartiets sida -- som\r\nRolf Dahlberg påstod, att det bakom detta skulle\r\nligga en ovilja eller skräck för genteknik över huvud\r\ntaget.</pre><pre>Anf. 110 MARTIN OLSSON (c) replik:</pre><pre>Herr talman! Jag vill något kommentera vår\r\nvärderade utskottsordförandes synpunkter. Han\r\nsade mot slutet av sitt anförande att det var\r\nförvånande att motionärerna återkommer när man\r\ntack vare motionärerna har fått regeringen att\r\ntillsätta en beredning. Det är naturligtvis värdefullt\r\natt det har skett något, men det framgår klart av\r\nvåra motioner och av reservationen att vi anser\r\ndetta vara alldeles för begränsat.</pre><pre>Frågan är om man skall ha en viljeinriktning eller\r\ninte. Skall riksdagen uttala den viljeinriktningen\r\nnär det gäller patent på liv, för att använda detta\r\nuttryck? Vi anser att det är en så viktig fråga att\r\nriksdagen bör göra det. Det är detta som det\r\negentligen gäller i detta sammanhang. Vi vill att\r\nSverige internationellt skall arbeta för att bidra till\r\natt förhindra en icke önskvärd utveckling. Man kan\r\nsäga att det internationellt, och självklart även i\r\nSverige, gäller om man ställer sig på den etiska\r\nsidan eller på den kommersiella sidan. Vi i Sverige\r\nbrukar ju, som jag nämnde i mitt anförande, vara\r\nangelägna om att arbeta internationellt om vi anser\r\natt det är något som vi kan och bör påverka. Jag\r\ntycker därför att det är illa att man inte vill vara\r\nmed och påverka i den här riktningen. Jag förstår\r\natt utskottsmajoriteten är glad över den moderata\r\nmotionen. När den kommenterades sades det att\r\nSverige inte utan vägande skäl bör isolera sig från\r\nden internationella utvecklingen på\r\npatentområdet. Vi menar i stället att Sverige aktivt\r\nskall arbeta för att få den utveckling som är\r\nönskvärd ur etiska och andra synpunkter.</pre><pre></pre><pre>Anf. 111 GÖSTA LYNGÅ (mp) replik:</pre><pre>Herr talman! Rolf Dahlberg påpekade också,\r\nvilket jag glömde att säga, att gentekniken visst har\r\nmånga positiva sidor. Men det är bara det att det är\r\nde positiva sidorna som man känner till och som gör\r\natt man accepterar resultaten. De negativa\r\nsidoeffekterna och konsekvenserna är ofta okända.\r\nDet är det som är det besvärliga, och det är därför\r\nsom vi efterlyser konsekvensanalyser i många\r\nsådana fall.</pre><pre>När det gäller utredningen är det utmärkt att den\r\när tillsatt. Vi har alltså föreslagit tilläggsdirektiv till\r\nden. Och de gäller inskränkningar i det\r\nimmaterialrättsliga skyddet.</pre><pre>Jag tycker också att den internationella aktiviteten\r\när oerhört viktig. Jag kan inte förstå att detta skall\r\nvara anledningen till att vår motion avstyrks. Vi ser,\r\noch jag är glad för att också utskottet gör det, den\r\ninternationella aktiviteten som det verkligt viktiga.</pre><pre>Anf. 112 ROLF DAHLBERG (m) replik:</pre><pre>Herr talman! Det jag menar är att motionärerna\r\nborde ha avvaktat den parlamentariska\r\nberedningen och det resultat den kommer fram till.\r\nDen fick bl.a. till uppgift att inhämta och undersöka\r\nkunskapsläget beträffande de ekologiska risker\r\nsom är förknippade med genetiska försök. Man\r\nskall titta på om det finns anledning att förbjuda\r\nanvändandet av viss teknik. Man skall titta på hur\r\nman skall kunna utforma en anmälningsplikt som\r\ngör att samhället så att säga har kontroll över denna\r\nverksamhet. Man skall också titta på de\r\npatenträttsliga frågorna. Att under den\r\nberedningens arbete komma med olika förslag var\r\ndet jag reagerade mot. Jag har respekt för de\r\nsynpunkter som Gösta Lyngå, Elisabeth Persson\r\noch Martin Olsson har framfört. Jag vet att det är\r\nmånga människor som har precis samma\r\nuppfattning som ni. Men jag tycker att vi politiker\r\nmåste få fakta på bordet innan vi tar ställning. Det\r\nvar det jag avsåg.</pre><pre>När det gäller de internationella kontakterna\r\nämnar Sverige söka medlemskap i EG. Detta har\r\nriksdagen beslutat sig för. Vi vet att vi på område\r\nefter område måste EG-anpassa oss. Vi måste vara\r\npå det klara med vad man kommer fram till inom\r\nEG på det här området. Vi kan inte på egen hand\r\nlaga till förbud eller begränsningar som sedan\r\nstrider mot t.ex. EG-uppfattningen.</pre><pre>Jag skulle också vilja säga att Sverige trots allt inte\r\när ensamt i världen om kunskap inom det här\r\nområdet. Det finns över hela världen forskare som\r\nkanske är mycket mer framstående och har större\r\nkunskaper än vi har i vårt land. Detta dock inte sagt\r\nför att förringa den i botten liggande inställning som\r\nrepresentanterna för de här tre partierna har. Jag\r\nvet inte, herr talman, om detta är ett tecken, men\r\nlåt mig säga att just dessa tre partier icke är speciellt\r\nintresserade av den europeiska gemenskapen och\r\nde frågor som avser den.</pre><pre>Anf. 113 MARTIN OLSSON (c) replik:</pre><pre>Herr talman! Anledningen till att vi har\r\nåterkommit redan nu, vilket har betonats i alla\r\ninläggen, är att det är en mycket snabb utveckling\r\npå detta område. Har man krav som man anser vara\r\nmycket viktiga kan man inte skjuta upp\r\nframförandet av dem några år. Därför har jag\r\nfunnit mycket starka skäl för att återkomma. För\r\natt citera ordspråket får det inte vara så att ''medan\r\ngräset växer, dör kon'', utan det gäller att ingripa\r\nsnabbt.</pre><pre>Rolf Dahlberg talar om anpassningen. Det är där vi\r\nhar olika uppfattning. Majoriteten vill att vi snällt\r\nskall anpassa oss. Minoriteten, åtminstone det parti\r\nsom jag representerar, centern, vill att Sverige skall\r\nvara en pådrivare internationellt och stödja den\r\nopinion som finns världen över för att motverka\r\npatentering av liv. Detta har vi framhållit både i\r\nmotionen och i reservationen.</pre><pre>Som jag sade i mitt tidigare inlägg är det fråga om\r\npå vilken sidan vi skall stå, om vi skall vara ett stöd\r\noch stärka de röster och krafter i världen som vill\r\narbeta emot denna patentering, om vi skall vara\r\npositiva, som Rolf Dahlberg ansåg, eller om vi\r\nkanske skall vara helt passiva och bara anpassa oss.\r\nDet är egentligen det som är den stora frågan när vi\r\ntar ställning till de här motionerna.</pre><pre>Anf. 114 GÖSTA LYNGÅ (mp) replik:</pre><pre>Herr talman! Då kom EG också in i denna debatt,\r\ndet var intressant. Enligt miljöpartiet de grönas\r\nsynsätt är Sverige betydligt mindre än EG, men EG\r\när också betydligt mindre än världen. I det här fallet\r\när det nog hela världen jag refererar till när jag talar\r\nom internationellt samarbete. Vi måste också\r\ndiskutera detta med Japan och med USA, två stora\r\ncentra för den gentekniska forskningen, för att inte\r\ntala om en mängd andra länder, varav de flesta\r\nfaktiskt ligger utanför EG. Men jag håller med om\r\natt vi skall hålla reda på vad som händer i EG\r\nockså.</pre><pre>Anf. 115 INGER HESTVIK (s):</pre><pre>Herr talman! I lagutskottets betänkande nr 15\r\nbehandlas -- som ett nytt ärende för utskottet --\r\nanslagsframställningarna från patent- och\r\nregistreringsverket samt anslag till\r\npatentbesvärsrätten. Ett enigt utskott har tillstyrkt\r\ndessa anslagsyrkanden.</pre><pre>I betänkandet behandlas också, och det kanske är\r\nav större intresse, flera motioner om förbud mot\r\nimmaterialrättsligt skydd för bioteknologiska\r\nuppfinningar.</pre><pre>I maj förra året behandlade vi här i riksdagen ett\r\nantal motioner med ungefär samma innehåll.\r\nMotionerna avslogs den gången med hänvisning till\r\natt regeringen beslutat tillkalla en parlamentarisk\r\nberedning för genteknikfrågorna. Direktiven\r\nupptog fyra huvudpunkter. En av dessa punkter rör\r\njust de immaterialrättsliga frågorna. Beredningen\r\när nu i fullt arbete och skall avlämna sitt\r\nbetänkande nästa höst. Vi socialdemokrater anser\r\ndärför att vi skall invänta detta betänkande och\r\navstå från att nu gå in och styra utvecklingen. Av\r\nden anledningen avstyrker vi alla motioner som\r\nbehandlas i lagutskottets betänkande och de två\r\nreservationerna.</pre><pre>Miljöpartiet har i sin reservation påpekat att praxis\r\ni patentlagstiftningen inte längre överensstämmer\r\nmed vad som ursprungligen var avsett skulle vara\r\npatenterbart. Centerpartiet har i sin reservation ett\r\nkrav på en parlamentarisk utredning som skall\r\nutarbeta en heltäckande lagstiftning på\r\nbioteknikområdet. Det stora problemet med just\r\ngentekniken och biotekniken är, precis som\r\nframförts här tidigare i dag, att utvecklingen går så\r\nsnabbt. Att åstadkomma en lagstiftning som är\r\nheltäckande, utan att vara föråldrad innan den ens\r\nhunnit vinna laga kraft, är nästan ogörligt.</pre><pre>Vill man förhindra en oönskad teknisk utveckling --\r\noch det tror jag att vi alla vill -- måste man enligt\r\nmin mening finna en modell för både insyn och\r\nkontroll från samhällets sida, men på ett sätt som\r\ngör att den är anpassningsbar till den tekniska\r\nutvecklingen. Då kan vi också behålla\r\ngrundforskningen fri och styra tillämpningen av\r\nforskningen. Då kan vi ha en öppen debatt och ett\r\nkunskapsutbyte om de biotekniska frågorna, vilket\r\när nödvändigt. Men som jag tidigare sagt är detta\r\nen uppgift för den arbetande gentekniska\r\nberedningen, där alla partier här i riksdagen finns\r\nrepresenterade. Jag tror, Martin Olsson, att alla i\r\nberedningen har respekt för livet, annars skulle de\r\ninte ha suttit med där.</pre><pre>Miljöpartiet vill ge den sittande\r\ngenteknikberedningen tilläggsdirektiv som innebär\r\natt man skall förhindra att europatent på\r\nbioteknologiska uppfinningar blir gällande i\r\nSverige. Centerpartiet vill att den parlamentariska\r\nutredningen skall arbeta efter ungefär samma\r\nriktlinjer. I klartext betyder det att ni vill att Sverige\r\nskall lämna det europeiska patentsystemet, något\r\nsom vi socialdemokrater inte kan acceptera. Det\r\nskulle vara förödande för svenska uppfinnare, för\r\nsvensk industri och på sikt för hela vår välfärd.\r\nTänk bara på de många medicinska framsteg som vi\r\nhar gentekniken och biotekniken att tacka för. Jag\r\ntror inte att vi vill vara någon av dem förutan.</pre><pre>Att lämna EPO, europeiska patentorganisationen,\r\ndrabbar dessutom inte bara bioteknikområdet. Det\r\nkommer att drabba hela den övriga industriella\r\nsektorn, det kommer att drabba vår forskning och\r\nvår utbildningssektor.</pre><pre>Centerpartiet, miljöpartiet och även vänsterpartiet\r\nvill ha förbud mot patent på levande organismer.\r\nJag skulle vilja fråga talesmännen för de partierna:\r\nVad menar ni med liv? Ni måste rimligtvis ha en\r\ndefinition, eftersom ni kan ställa kraven om förbud\r\nmot patent på liv, både i era motioner och från\r\ntalarstolen. Jag tror inte att det är någon lätt fråga,\r\nmen jag vore tacksam för ett svar.</pre><pre>Herr talman! Vi hade förra våren en ingående\r\ndebatt om de immaterialrättsliga frågorna på\r\nbioteknikområdet. Regeringen har tillkallat en\r\nberedning för att ta ställning till dessa svåra frågor.\r\nJag tycker att vi med synpunkterna från förra årets\r\ndebatt och från dagens debatt kan invänta\r\nberedningens förslag innan vi föreslår nya åtgärder\r\nsom gäller patent på bioteknikområdet.</pre><pre>Jag vill med detta tillstyrka\r\nanslagsframställningarna i lagutskottets\r\nbetänkande nr 15, men avstyrka motionerna och de\r\nbåda reservationerna.</pre><pre>Anf. 116 MARTIN OLSSON (c):</pre><pre>Herr talman! När man hör Inger Hestvik låter det\r\nsom om Sverige skulle gå under om vi inte snabbt\r\nföljer den utveckling som sker i världen när det\r\ngäller att gå in för patent på liv. Jag tror inte att man\r\npå det viset skall försöka att skrämma upp oss. Jag\r\nkan ta ett exempel. Vi som lyssnade på debatten om\r\nen viktig miljöfråga här i kammaren för tio år sedan\r\nfick höra att Sverige skulle gå under om vi inte\r\nbyggde kärnkraftverk. Nu skall vi gå under som\r\nindustrination om vi inte snällt följer med och\r\naccepterar den föga respekt för livet som världen i\r\növrigt vill ha.</pre><pre>Vi har inte sagt i vare sig någon reservation eller\r\nmotion att Sverige skall lämna det europeiska\r\npatentsamarbetet. Vad vi har sagt är i stället att\r\nSverige aktivt skall verka för lösningar i den\r\nriktning som vi har förordat. Det gäller alltså att\r\ninte tillåta patentering av liv.</pre><pre>Inger Hestvik undrar var gränsen för vad som är liv\r\nskall sättas. Ja, det är en mycket stor fråga. Jag\r\nvänder på frågeställningen: Hur långt vill Inger\r\nHestvik gå när det gäller att patentera det som hon\r\nräknar som liv? Vill socialdemokraterna sätta en\r\nklar gräns i det här fallet? Vad vi själva vill är just\r\natt sätta gränser. Vi vill att Sverige skall arbeta för\r\ndetta.</pre><pre>Respekt för livet har vi alla, säger Inger Hestvik.\r\nInger Hestvik sitter kanske med i den aktuella\r\nberedningen. Ja, jag hoppas att det finns en respekt\r\nför livet. Men det gäller att även utforma regler,\r\nlagar och bestämmelser beträffande inriktningen av\r\nsamhällsutvecklingen för att därmed skapa respekt\r\nför livet.</pre><pre>Att utvecklingen går snabbt och att en lagstiftning\r\nsnabbt kan bli föråldrad sade jag i ett tidigare\r\ninlägg. Vi vill inte snällt och stillsamt avvakta utan\r\natt ange en viljeinriktning när det gäller det som\r\nberedningen skall komma fram till. Det här är en\r\nsynnerligen viktig fråga. Därför vore det en stor\r\nbrist om Sveriges riksdag inte skulle våga göra ett\r\nprincipiellt uttalande om huruvida man vill att\r\nSverige skall tillåta patentering av liv eller inte.</pre><pre>Anf. 117 GÖSTA LYNGÅ (mp):</pre><pre>Herr talman! Jag lyssnade med tillfredsställelse på\r\nvad Inger Hestvik sade. Hon är helt inne på detta\r\nmed att det är nödvändigt att finna metoder för att\r\nkontrollera konsekvenserna och resultatet av den\r\ntillämpade forskningen.</pre><pre>Jag skall försöka besvara den fråga som har ställts\r\nom vad vi i miljöpartiet menar med liv. Det är\r\nfaktiskt inte så svårt att definiera det. Det är bara\r\natt läsa vad vi säger i vår reservation: ''Biologiskt\r\nliv delas nämligen in i växter, djur, svampar samt\r\nencelliga organismer med eller utan kärna.''</pre><pre>I diskussionen om genmanipulation, patenttagande\r\netc. är detta med flercelliga djur -- det måste jag\r\nerkänna -- viktigast. När det gäller encelliga\r\norganismer med eller utan kärna finns det nog en så\r\npass stor genetisk mångfald att det inte är fråga om\r\nsamma begränsningar som i fråga om de s.k. högre\r\nformerna. Det är mitt svar på frågan om vad vi i\r\nmiljöpartiet menar med liv. Jag undrar bara vad\r\nInger Hestvik menar med liv.</pre><pre>Anf. 118 INGER HESTVIK (s):</pre><pre>Herr talman! Jag har inget svar på frågan om vad\r\nliv är. Jag tycker att det är en alltför svår fråga.</pre><pre>Gösta Lyngås definition här tolkar jag så, att hans\r\nkrav på förbud mot patent på liv är tillgodosedda.</pre><pre>Ett virus exempelvis kan inte leva ensamt. Är det\r\nliv? Virus kan inte reproducera sig ensamma,\r\nutanför en kropp. Det handlar alltså om mycket\r\nsvåra gränsdragningar. Jag tycker därför att man\r\nskall vara mycket försiktig när man försöker dra\r\ngränser här.</pre><pre>Centern talar om respekt för livet. Från vänstern\r\ntalar man om att detta med patent på liv är oetiskt.\r\nMen är det verkligen oetiskt och är det ett bevis på\r\ndålig respekt för livet att ta patent på t.ex. en\r\nbakterie som kan användas med hjälp av\r\ngentekniska och biotekniska metoder i industrin för\r\natt framställa medel med vilkas hjälp man kan bota\r\nmänniskor från sjukdomar eller framställa\r\nläkemedel?</pre><pre>Jag tycker inte att det är bra att vara så tvärsäker på\r\nvad som är rätt och fel som ni i centern,\r\nvänsterpartiet och miljöpartiet är. Vi borde faktiskt\r\nvisa litet ödmjukhet och respekt för människors oro\r\ni detta sammanhang. Egentligen tyder inte Gösta\r\nLyngås framställning här i talarstolen på att han\r\nhyser respekt för människors oro. Gösta Lyngå tog\r\nupp helt felaktiga saker när det gäller förädling och\r\ngenetisk manipulation. Han sade att man när det\r\ngäller förädling vet precis vad man får. Däremot\r\nskulle man med genetisk manipulation kunna få\r\nvad som helst. Men det förhåller sig precis tvärtom.\r\nNär det gäller genetisk manipulation vet man precis\r\nvar man går in och var man förändrar. Beträffande\r\nförädlingen handlar det om slumpen. Det vet vi av\r\nerfarenhet.</pre><pre>Gösta Lyngås anförande är ett perfekt bevis på hur\r\nman med bristfällig och felaktig information kan\r\nskrämma människor. Men så dåligt beställt får det\r\ninte vara med ansvaret hos oss i riksdagen och i den\r\npolitiska debatten att skrämselmetoder måste\r\nutnyttjas när det saknas ett faktaunderlag.</pre><pre>Anf. 119 GÖSTA LYNGÅ (mp):</pre><pre>Herr talman! Vi kommer nu in på ett ganska\r\nfilosofiskt resonemang om liv. Men jag vill inte gå\r\nin på några detaljer i det avseendet.</pre><pre>Vad jag avser är, skulle jag vilja säga, patent-på-liv-\r\nproblemet. Det är det som jag har tagit upp här. Jag\r\ntror att definitionen i miljöpartiets reservation är\r\ntill fyllest. Den gäller ju vad vi nu diskuterar. Hur\r\nlivet en gång har uppkommit och vad som gäller\r\nbeträffande virus och annat tycker jag faktiskt\r\nligger utanför det aktuella ämnesområdet. Det är\r\nsvårt nog i alla fall.</pre><pre>När det gäller detta med genetisk manipulation\r\nresp. förädling tror jag nog att jag i mitt\r\nresonemang har stöd i en del vetenskapliga resultat,\r\neller i varje fall vetenskapliga åsikter.</pre><pre>Anf. 120 MARTIN OLSSON (c):</pre><pre>Herr talman! En fråga som har upprepats här -- jag\r\nvar för övrigt den förste att ta upp den, eftersom jag\r\nvar den förste talaren i den här debatten -- gäller\r\nden oro som människor känner inför utvecklingen i\r\ndetta sammanhang. I det här fallet gör vi oss till tolk\r\nför denna oro som människor känner. Vi\r\nunderstryker vikten av en allsidig upplysning och\r\ninformation. Det får inte bli så som jag avslutade\r\nmitt huvudanförande med att beskriva, nämligen\r\natt t.ex. frågor om patent på liv så att säga smygs på\r\nmedborgarna utan att det förs en öppen debatt.</pre><pre>Det är vi som är kritiska som känner ödmjukhet i\r\ndet här sammanhanget. Vi känner respekt för\r\nmänniskors oro. Tyvärr vill moderaterna,\r\nfolkpartisterna och socialdemokraterna inte\r\nmedverka till ett uttalande till förmån för nämnda\r\nrespekt för livet -- i det här fallet alltså ett förbud\r\nmot patent på liv. Man vill inte att vi skall verka\r\ninternationellt i detta sammanhang. I stället vill\r\nman, såvitt jag förstår, bara snällt åse utvecklingen.</pre><pre>Det finns ju ett europeiskt patentverk. Jag vet inte\r\nhur majoriteten ser på dessa saker om vi får en\r\nsituation med patent på djur och växter i vårt land.\r\nDet är ju något som har beviljats av det europeiska\r\npatentverket. Och det var nära att det hade hänt\r\nsaker tidigare vad gäller oss i Sverige. Jag vill\r\nminnas att ett amerikanskt företag har fått patent\r\npå en viss växt. Men tack vare att centerns\r\nungdomsförbund överklagade kom en omprövning\r\ntill stånd. Jag vet inte hur långt man har kommit i\r\ndet avseendet. Men det handlar om mycket viktiga\r\nsaker. Det är betydelsefullt, Inger Hestvik, och det\r\nhar jag sagt tidigare också, att vi försöker delta i det\r\ninternationella arbetet i detta sammanhang.</pre><pre>Anf. 121 INGER HESTVIK (s):</pre><pre>Herr talman! Martin Olsson säger att\r\ncenterpartisterna, vänstern och miljöpartisterna är\r\nödmjuka. Men jag skulle då vilja säga att ni har\r\ntagit patent på detta med att förstå patentdebatten\r\nlitet bättre än vad andra gör.</pre><pre>Vi socialdemokrater -- Martin Olsson nämnde även\r\nmoderaterna och folkpartiet i det sammanhanget --\r\nframställs som hårdingar med rent kommersiella\r\nintressen utan vare sig etiska eller sociala\r\nambitioner.</pre><pre>Det är just den framställningen i\r\nsamhällsdebatten -- det har ju förekommit stora\r\nrubriker om patent på liv -- som skrämmer\r\nmänniskor. Jag tycker faktiskt att det är ett dåligt\r\nsätt att debattera. Då är det inte fråga om en\r\nkunskapsdebatt, utan då är det -- skulle jag vilja\r\nsäga -- nästan en massmedial debatt.</pre><pre>Sedan vill jag säga till Gösta Lyngå att det är\r\nnödvändigt att gå in på detaljer här. Det behövs\r\nockså filosofi i det här resonemanget. I den aktuella\r\nberedningen sitter filosofer med. De är till stor\r\nhjälp i diskussionen om etiska och moraliska frågor.\r\nDet som här torgförs vilar på vetenskaplig grund.\r\nDen här diskussionen förs alltså inte utan\r\nmedverkan från vetenskapsmännen.</pre><pre>Den här debatten måste tas på stort allvar. Vi måste\r\nalla ta ett ansvar här.</pre><pre>Anf. 122 MARTIN OLSSON (c):</pre><pre>Herr talman! Jag skall inte förlänga debatten\r\nsärskilt mycket mera. Det börjar bli dags för en ny\r\ndebatt här i kammaren i kväll.</pre><pre>Jag vill bara säga att jag hoppas att det inte var fel\r\nav mig att nämna de tre partier som utgör en\r\nmajoritet här.</pre><pre>Denna fråga kan nog jämföras med en rad andra\r\nmiljöfrågor som har diskuterats livligt i vårt\r\nsamhälle under de senaste 20 åren. Det hette ju\r\ntidigare att det var att skrämmas om man påpekade\r\natt besprutning, utsläpp, förgiftningar osv. var\r\nfarliga saker. Ungefär samma gruppering som den\r\nsom i dag utgör en majoritet i det här ärendet talade\r\ntidigare om skrämselpropaganda, överdrifter osv.</pre><pre>Men skall vi inte, Inger Hestvik, vara glada över\r\nden miljöopinion som växte fram främst under 70-\r\ntalet och över den kamp som då fördes, även om\r\nman länge fick kämpa i motvind?</pre><pre>Anf. 123 GÖSTA LYNGÅ (mp):</pre><pre>Herr talman! Jag har stor respekt för det arbete\r\nsom görs i beredningen samt för vad som görs av\r\nsocialdemokrater, moderater och folkpartister.\r\nMen det är inte det saken gäller.</pre><pre>Jag har också stor respekt för vad människor tycker\r\noch känner. Jag tror inte att denna fråga kan sägas\r\nvara en massmedial fråga. Inte heller tror jag att det\r\nhandlar om att vi försöker skrämma människor.</pre><pre>Det är dock mycket viktigt att det som kommer\r\nfram, såväl hotbilder som positiva bilder, förs ut till\r\nallmänheten. Även vanliga människor kan reagera,\r\noch det finns någonting sunt i det också.</pre><pre></pre><pre>Anf. 124 INGER HESTVIK (s):</pre><pre>Herr talman! Jag är liksom Martin Olsson mycket\r\nglad över att miljöfrågorna har fått en sådan tyngd.\r\nDet talades om en opinion i motvind. Jag var också\r\nmed och kände motvinden när det gällde\r\nkärnkraftsdebatten, så jag vet precis vad det\r\nhandlar om. Jag är mycket nöjd med att vi har\r\nkommit så långt med miljöfrågorna. Jag hoppas att\r\nvi så småningom skall komma lika långt i den här\r\nfrågan, så att vi kan få en bra utveckling på\r\ngenteknik- och bioteknikområdet.</pre><pre>Man måste ha kunskap om man skall delta i den här\r\ndebatten. Man kan inte delta i debatten utifrån\r\nkänslor. Därför är jag mycket glad över att man har\r\ntagit det här på allvar. Västerbottens LO-distrikt\r\nhar t.ex. tillsammans med något som heter Ume\r\nNova gjort ett stort studiecirkelpaket, utifrån vilket\r\nman kan diskutera vad bioteknik och genteknik är.\r\nDet är de som arbetar med bioteknik som vill veta\r\nvad de egentligen håller på med. Jag tror att det\r\nbehövs mera av denna typ av åtgärder. Det krävs\r\natt vi vanliga människor ute i samhället sätter oss\r\nner i studiecirklar och tittar på vad genteknik och\r\nbioteknik är och vad patent är. Då tror jag att vi\r\nslipper den rädsla som breder ut sig i dag.</pre><pre>Överläggningen har härmed avslutad.</pre><pre>(Beslut skulle fattas den 27 mars.)</pre><pre>12 § Anslag till bokföringsnämnden, m.m.</pre><pre>Föredrogs</pre><pre>Lagutskottets betänkande</pre><pre>1990/91:LU17 Anslag till bokföringsnämnden,\r\nm.m. (prop. 1990/91:100 delvis)</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 27 mars.)</pre><pre>13 § Vissa anslag till bostads- och\r\nplaneadministrationen m.m.</pre><pre>Föredrogs</pre><pre>bostadsutskottets betänkande</pre><pre>1990/91:BoU10 Vissa anslag till bostads- och\r\nplanadministrationen m.m.</pre><pre>Anf. 125 BERTIL DANIELSSON (m):</pre><pre>Herr talman! Bostadsutskottets betänkande nr 10\r\nbehandlar bl.a. länsbostadsnämnderna och deras\r\nverksamhet. När det gäller denna typ av\r\nverksamhet och över huvud taget verksamheter\r\nsom ligger inom den offentliga sfären är det viktigt\r\natt man fastställer under vilka förutsättningar den\r\nskall ske. Jag tycker att man måste ställa upp vissa\r\ngrundläggande krav. Man måste känna till dess art,\r\ninriktning och omfattning för att kunna forma en\r\norganisation och administration kring\r\nverksamheten. Länsbostadsnämnderna -- med t.ex.\r\nsin låneadministration -- utgör inget undantag.</pre><pre>Vi har i denna kammare i andra sammanhang\r\nframfört förslag till ett annat finasieringssystem,\r\nlånesystem, när det gäller bostadsbyggande än vad\r\nmajoriteten har beslutat om. När detta genomförs,\r\nblir situtationen en helt annan även för\r\nadministrationen kring dessa frågor. När vi får ett\r\nenhetslån med enkla funktionskrav kring\r\nbyggandet och slopar kostnadskontrollen, behövs\r\ninte så mycket administration på länsbostadsnivå.\r\nDärför bortfaller naturligt nog mycket av den\r\nverksamhet som i dag bedrivs där. Av den\r\nanledningen kan man utan överdrift säga att\r\nlänsbostadsnämnderna blir obehövliga. Vi anser att\r\nkommunerna och kreditinstituten, i de delar som är\r\nkvar, klarar av de uppgifter som så då återstår.</pre><pre>Redan innan vi kommer dithän att det nya systemet\r\nkommer till förverkligande, kan man påbörja\r\navtrappningen av länsbostadsnämndernas\r\nverksamhet. Det här är vi ense om från moderat-,\r\nfolkparti- och centerhåll.</pre><pre>Man kan reflektera över varför socialdemokraterna\r\nså hårdnackat fritar denna sektor från\r\nnedskärningar i besparingar. Det har blivit ganska\r\nvanligt att man på andra statliga områden går\r\nganska häftigt fram när det gäller att skära bort,\r\nlägga ned och slå ihop. Just på detta område håller\r\nman fast vid den gamla linjen. Man kan undra\r\nvarför man inte har tagit intryck av debatten i andra\r\nsammanhang. Jag vill fråga majoritetens\r\nföreträdare när socialdemokraterna tänker även på\r\ndet här området gå in för besparingsmodellen,\r\nneddragningsmodellen och möjliggöra\r\nhopläggningar på det här området. Jag ser med\r\ntillförsikt fram emot att detta kommer att\r\nförverkligas ganska snart. Det kommer i första\r\nhand att ske efter valet, men jag tror även att\r\nsocialdemokraterna kommer att tänka om. En\r\nerfarenhet man har fått under åren är att\r\nsocialdemokraterna efter hand anammar våra\r\nbesparings- och rationaliseringsförslag. Det är\r\ndärför med ett ganska gott hopp om att\r\nsocialdemokraterna även på detta område skall\r\ntänka om som jag nu yrkar bifall till reservation nr\r\n1 i bostadsutskottets betänkande nr 10.</pre><pre>Anf. 126 ERLING BAGER (fp):</pre><pre>Herr talman! Folkpartiet vill ha färre regleringar\r\ninom bostadspolitiken. Bostadsmarknaden utgör\r\nen av de mest reglerade sektorerna i samhället.\r\nBland de statliga och kommunala styrinstrumenten\r\nkan bl.a. nämnas bostadslånegivningen med mark\r\noch konkurrensvillkoren och kostnadskontrollen\r\nsamt förvärvs- och förköpslagstiftningen,\r\nhyresregleringen och bostadsanvisningslagen. Vi\r\nvill i folkpartiet minska en stor del av dessa\r\nregleringar. Vi vill arbeta för mindre lånebyråkrati.</pre><pre>Räntebidragsunderlaget beräknas i dag på\r\nlänsbostadsnämnderna enligt en modell där en rad\r\nfaktorer påverkar underlaget. Beräkningarna är\r\nkomplicerade, och det finns t.o.m. särskilda\r\ndataprogram med vilka man kan göra ansökningar.\r\nVi anser att dessa beräkningar skall förenklas\r\nkraftigt.</pre><pre>En sådan förenkling skulle också innebära att\r\nkraftiga nedskärningar kan göras inom\r\nbostadsbyråkratin. Länsbostadsnämnderna bör på\r\nsikt läggas ned, och de kommunala tjänstemän som\r\nsysslar med låneförmedling kan i stor utsträckning\r\nfå andra arbetsuppgifter.</pre><pre>I dag granskar länsbostadsnämnderna alla\r\nansökningar om stöd för att avgöra om\r\nbyggkostnaderna är skäliga. Vi tror inte att\r\nkostnadsutvecklingen på sikt kan påverkas genom\r\nden här typen av kostnadsprövning. Trots\r\nkostnadskontrollen ökade byggkostnaderna tre\r\ngånger mer än konsumentprisindex under 1986 till\r\n1988.</pre><pre>Effekten blir snarare att kreativiteten inriktas på att\r\nförsöka kringgå reglerna. Den byråkratiska\r\nhanteringen medverkar till att pressa upp\r\nkostnaderna genom att byggandet försenas. För att\r\nklara kostnadskontrollen bygger man ofta större\r\nlägenheter, vilket innebär att de totala kostnaderna\r\nblir större.</pre><pre>Den omedelbara effekten av kostnadskontrollen i\r\nstorstäderna blir snarare att bostadsproduktionen\r\nhålls tillbaka än att priserna pressas.</pre><pre>Vi tycker i folkpartiet att kostnadskontrollen skall\r\navvecklas. Underlaget för räntebidraget bör tas\r\nfram med en enhetlig schablon, vilket även leder till\r\natt kostnader för räntebidragen kan sjunka.</pre><pre>Den nuvarande kostnadsprövningen inom\r\nlänsbostadsnämnderna har också lett fram till\r\noärlighet. Ett exempel är att tomter köps för ett\r\nannat belopp än det som anges i köpekontraktet. Vi\r\ntycker därför att denna typ av byråkrati bör\r\navvecklas. Detta kan man faktiskt börja göra redan\r\ninnan ett nytt bostadsfinansieringssystem är helt i\r\ngång.</pre><pre>I reservation nr 1 som är gemensam för folkpartiet,\r\nmoderaterna och centern föreslår vi förenklingar av\r\nbostadsfinansieringen och att avvecklingen av\r\nlänsbostadsnämnderna därigenom successivt kan\r\npåbörjas.</pre><pre>Herr talman! Jag yrkar slutligen bifall till denna\r\nreservation.</pre><pre>Anf. 127 RUNE EVENSSON (s):</pre><pre>Herr talman! I detta betänkande behandlas anslag\r\ntill bostadsdepartementet, statens va-nämnd,\r\nboverket, länsbostadsnämnderna och\r\nfastighetsdata samt inriktningen på lantmäteriets\r\nbudget. Regeringens förslag tillstyrks på alla\r\npunkter.</pre><pre>En fråga är föremål för reservation -- nämligen\r\nlänsbostadsnämndernas verksamhet -- där de tre\r\nborgerliga partierna vill avskaffa\r\nlänsbostadsnämnderna.</pre><pre>De bostadspolitiska mål som vi arbetar för ligger\r\nfast. Detta har uttryckts mycket klart, senast i\r\nbostadsutskottets betänkande nr 4 som vi har\r\nbehandlat under innevarande riksmöte. Jag tänker\r\ninte upprepa detta.</pre><pre>Riksdagen fattade i december beslut om ett nytt\r\nbostadsfinansieringssystem, efter vilket\r\nlänsbostadsnämnderna nu får anpassas.</pre><pre>I samband med behandlingen av det nämnda\r\nbetänkandet gav regeringen en särskild utredare i\r\nuppdrag att se över länsbostadsnämndernas\r\norganisation och dimensionering. Vi sade då att\r\nvidare ställningstaganden till förändringar av\r\nlåneadministrationen bör anstå i avvaktan på\r\nresultatet av denna utredning. Vi har ingen annan\r\nuppfattning nu.</pre><pre>Herr talman! Jag yrkar därför bifall till hemställan\r\ni utskottets betänkande och avslag på\r\nreservationerna.</pre><pre>Överläggningen var härmed avslutad.</pre><pre>(Beslut skulle fattas den 27 mars.)</pre><pre>14 § Anslag till allmänna samlingslokaler och\r\ntill icke-statliga kulturlokaler m.m.</pre><pre>Föredrogs</pre><pre>bostadsutskottets betänkande</pre><pre>1990/91:BoU11 Anslag till allmänna\r\nsamlingslokaler och till icke-statliga kulturlokaler\r\nm.m.</pre><pre>Anf. 128 BERTIL DANIELSSON (m):</pre><pre>Herr talman! Betänkandet om stöd till allmänna\r\nsamlingslokaler m.m., vilket vi nu skall behandla,\r\när egentligen en gammal repris. Det är svårt att\r\nhitta nya vinklingar i detta ärende. Debatten i dessa\r\nfrågor har förts ett antal år här i kammaren.\r\nPositionerna är ganska väl kända, liksom alla\r\nargument.</pre><pre>Vi har samma ståndpunkt som vi haft under senare\r\når. Vi har det inte bara för att uttrycka något slags\r\nenvishet, utan därför att vi tror att vi har intagit en\r\nriktig ståndpunkt.</pre><pre>Det grundläggande för oss är att vi måste bryta oss\r\nloss från bidragstänkandet i olika hänseenden i vårt\r\nsamhälle.</pre><pre>När det gäller samlingslokaler måste man hålla i\r\nminnet och konstatera att det finns många lokaler\r\ni vårt land. Man har subventionerat dessa lokaler\r\nunder ett stort antal år.</pre><pre>Vi vet också att det finns lokaler som utnyttjas\r\nganska dåligt därför att det i vissa delar av landet\r\nfinns väldigt gott om lokaler. De kan inte effektivt\r\nutnyttjas. Likväl är de kostnader för underhåll och\r\ndrift hela tiden. Vi tycker nog att det verkligen är\r\ndags att vi bryter oss loss från\r\nsubventionstänkandet när det gäller\r\nsamlingslokaler. Det råder ingen brist. Människor\r\nkan samlas i goda lokaler runt om i landet.</pre><pre>I detta ärende liksom i det förra ärendet kan man\r\nfråga sig varför socialdemokraterna just här gnager\r\nsig fast vid ett subventionssystem när man i andra\r\nhänseenden gör ganska kraftiga och\r\ngenomgripande besparingar och neddragningar.\r\nDet är kanske ändå trots allt en tidsfråga innan man\r\ntänker om även på detta område och innan våra\r\nståndpunkt här liksom på många andra områden får\r\nstöd från en majoritet av kammarens ledamöter.</pre><pre>Herr talman! Slutligen yrkar jag bifall till\r\nreservation nr 1.</pre><pre>Anf. 129 ELVING ANDERSSON (c):</pre><pre>Herr talman! Som föregående talare sade är stödet\r\ntill samlingslokalerna en årligen återkommande\r\ndiskussion här i riksdagen.</pre><pre>Det finns anledning att sätta in frågan om de\r\nallmänna samlingslokalerna i ett större perspektiv,\r\noch koppla ihop den med hela föreningslivet och\r\nfolkrörelseverksamheten i vårt land.\r\nFolkrörelserna är en ryggrad och en\r\ngrundförutsättning för vårt demokratiska system i\r\nSverige. Demokratin bygger på ett rikt och varierat\r\nföreningsliv och ett tålmodigt organisationsarbete.\r\nDet är i föreningsarbetet som nya generationer\r\nskolas i demokratins arbetsmetoder. Detta sker i\r\nföreningar med vitt skilda ändamål:\r\nidrottsföreningar, politiska föreningar,\r\nhembygdsföreningar, hobbyföreningar,\r\nintresseföreningar osv.</pre><pre>Gemensamt för hela föreningslivet är att det måste\r\nfinnas en plats att träffas på. En plats där alla kan\r\nkänna sig välkomna oavsett politisk åsikt, religion,\r\nålder, kön, nationalitet osv., dvs. det behövs bra\r\nallmänna samlingslokaler som en bygdegård, ett\r\nfolkets hus eller ett ordenshus.</pre><pre>Jag vill också påstå att bra samlingslokaler är en\r\nviktig utvecklingsresurs. För ett par år sedan drevs\r\ndet i Sverige en kampanj -- Hela Sverige skall leva.\r\nFolkrörelser och lokala bygdekommittéer samlades\r\nför att gemensamt diskutera förutsättningar och\r\nbehov för att hela Sverige skulle kunna leva. Ett av\r\nde vanligaste kraven som man kom fram till i alla\r\nbygdekommittéer och en av de första åtgärder som\r\nman ansåg nödvändig för att den egna bygden\r\nskulle få bättre förutsättningar att utvecklas på ett\r\npositivt sätt var en samlingslokal. Kravet på bra\r\nsamlingslokaler tillsammans med kravet på\r\nförbättrade kommunikationer var de vanligaste\r\nkraven från de lokala bygdekommittéerna i\r\nkampanjen Hela Sverige skall leva. Detta talar sitt\r\nmycket tydliga språk, tvärtemot vad Bertil\r\nDanielsson sade när han påstod att behovet av\r\nsamlingslokaler är tillgodosett i vårt land. Det finns\r\nett mycket stort behov som dessutom är mycket\r\nväldokumenterat.</pre><pre>Bra samlingslokaler är en viktig resurs och en viktig\r\nförutsättning för att föreningslivet skall kunna\r\nverka och utvecklas, för social samvaro människor\r\nemellan och för olika former av kulturella\r\nupplevelser. Det behövs bra samlingslokaler\r\nspridda över landet för att vi skall kunna sprida\r\nt.ex. kulturaktiviteter väsentligt utanför de stora\r\nstäderna och göra dem tillgängliga för människor\r\növer hela landet.</pre><pre>Varför är det så bra just med allmänna\r\nsamlingslokaler som bygger på föreningar? Jo, det\r\när att de allmänna samlingslokalerna bygger på\r\nidealitet och på ideellt arbete. Samhället får billiga\r\noch bra samlingslokaler som sköts och förvaltas på\r\nett ansvarsfullt och för samhället mycket billigt sätt.</pre><pre>Tyvärr har bidragen till byggande av\r\nsamlingslokaler under ett antal år urholkats genom\r\natt anslagen har förts upp oförändrade och ätits upp\r\nav inflationen från år till år. Det gör att vi i dag har\r\nen situtation med en kötid för\r\nsamlingslokalsprojekt på mellan fem och sex år.\r\nDetta är naturligtvis mycket olyckligt eftersom\r\nengagemanget bygger på idealitet och det\r\npersonliga engagemanget hos ett antal entusiastiska\r\nmänniskor. Om man tvingas vänta i fem sex år\r\ninnan man kan komma igång med sitt\r\nsamlingslokalbygge är det risk att idealiteten och\r\nentusiasmen hinner svalna.</pre><pre>Jag sade att anslaget har urholkats under ett stort\r\nantal år, och det är sant, men det har skett en extra\r\nkraftig urholkning under det senaste året. Av de 52\r\nmilj.kr. som riksdagen anslår går 10,4 milj.kr.\r\ntillbaks till staten i form av moms. Hälften av detta\r\nbelopp beror på den höjda byggmomsen som\r\ninfördes i samband med skatteomläggningen. Det\r\nhar alltså skett en extra urholkning av årets anslag\r\nmed över 5 milj.kr. som staten tar tillbaka direkt i\r\nform av höjd byggmoms.</pre><pre>Det var ett ganska modest krav som framfördes\r\nfrån samlingslokalorganisationerna och från\r\nboverkets samlingslokaldelegation, nämligen att\r\nman åtminstone skulle få kompensation för den\r\nhöjda byggmomsen.</pre><pre>Det finns en motion med detta krav som centern\r\noch socialdemokraterna gemensamt har lagt fram\r\noch som behandlas i betänkandet. Majoriteten i\r\nbostadsutskottet har på fem rader avfärdat detta\r\nblygsamma krav utan att egentligen anföra ett enda\r\nsakligt skäl.</pre><pre>Jag kan hålla med Bertil Danielsson om en sak.\r\nHan sade att det finns en del samlingslokaler som\r\nutnyttjas ganska dåligt. Det är sant. Det arbetas\r\nintensivt med detta inom de s.k.\r\nsamnyttjandeprojekten som innebär att\r\nsamlingslokaler kan brukas för ändamål utöver sina\r\nför traditionella ändamål. Det finns ett antal\r\nexempel i landet i dag där t.ex. kommuner,\r\nlandsting eller andra samhällsinstitutioner\r\nsamverkar med samlingslokalen och den används\r\npå dagtid då föreningslivet inte har behov av den.\r\nDet här är ett bra sätt att få ett effektivare\r\nlokalutnyttjande.</pre><pre>Vi har också i motioner från centern krävt att denna\r\ntyp av samnyttjandeprojekt skall ha en särskild\r\nbidragskö och särbehandlas i förhållande till de\r\ntraditionella samlingslokalerna. Detta är ett krav\r\nsom har rests ett antal år och det har avvisats av\r\nutskottsmajoriteten i år igen.</pre><pre>Jag sade inledningsvis att det är viktigt att de\r\nallmänna samlingslokalerna är tillgängliga för alla.\r\nDet är på det sättet. För att de skall det krävs det\r\nockså att vi gör dem handikappanpassade, så att\r\näven människor med olika slag av rörelsehinder\r\neller andra handikapp kan bli välkomna till våra\r\nsamlingslokaler. Förra året lyckades vi få en\r\nmajoritet i riksdagen att höja det särskilda\r\nhandikappbidraget till 150 000 kr. Det är alltså det\r\nbidrag man kan få för att handikappanpassa en\r\nallmän samlingslokal. Men också det bidraget\r\nurholkas naturligtvis, inte minst på grund av den\r\nhöjda byggmomsen. Det gör att 150 000 kr. inte är\r\ntillräckligt med pengar i dag, om man skall\r\nhandikappanpassa en samlingslokal. Ni vet själva\r\nvad det kostar t.ex. att bygga en rullstolstoalett, att\r\ngöra en rullstolsramp, att ta in hörslinga i en\r\nsamlingslokal, osv.</pre><pre>Därför tycker jag att det är ett mycket rimligt\r\nkrav som har förts fram i centermotionen om att\r\nanslaget till handikappanpassning bör\r\nindexregleras, så att det åtminstone hänger med i\r\nden allmänna kostnadsutvecklingen, för det är\r\nviktigt att de allmänna samlingslokalerna är\r\nallmänna och tillgängliga för alla.</pre><pre>Herr talman! Att moderaterna inte är\r\nfolkrörelsernas vänner, det vet vi. Vi vet också att\r\nmoderaternas intresse för regional utveckling och\r\nregional balans är mycket ljumt. Därför är det inte\r\nförvånande att moderata samlingspartiet i år igen\r\nhar motioner och reservationer som går ut på att\r\nhela samhällsstödet till de allmänna\r\nsamlingslokalerna skall avvecklas.</pre><pre>Vad jag däremot tycker är mer förvånande är att\r\nsocialdemokraterna, som i alla fall säger sig vara ett\r\nfolkrörelseparti, inte heller kan ställa upp på de\r\nmycket rimliga kraven att ge kompensation för den\r\nhöjda byggmomsen, att stimulera samutnyttjande,\r\natt indexreglera handikappanpassningsbidraget.\r\nDet gör mig, måste jag säga, djupt besviken. Om\r\nman kallar sig för ett folkrörelseparti, måste man\r\nockså vara beredd att visa det i praktisk handling,\r\noch det tycker jag inte att socialdemokraterna har\r\ngjort i det här fallet.</pre><pre>Herr talman! Med detta vill jag yrka bifall till\r\nreservationerna 2, 3 och 4 i bostadsutskottets\r\nbetänkande nr 11.</pre><pre>Anf. 130 BERTIL DANIELSSON (m)\r\nreplik:</pre><pre>Herr talman! Jag håller med Elving Andersson om\r\natt det är viktigt att det finns samlingslokaler runt\r\nom i vårt land. Om det är vi givetvis ense. Men jag\r\när något tveksam till den analys som Elving\r\nAndersson gör, att demokratins grundvalar står och\r\nfaller med tillgången på samlingslokaler ute i\r\nlandet. Det är kanske att dra kosekvenserna litet\r\nväl långt.</pre><pre>Elving Andersson nämnde också att många\r\nsamlingslokaler byggdes när folkrörelserna växte\r\nfram i vårt land. Då kan man verkligen ställa\r\nfrågan: Hur kommer det sig att det var i en tid när\r\ndet inte fanns statliga subventioner till vare sig\r\nfolkrörelser eller samlingslokaler som\r\nfolkrörelserna växte sig starka och samlade stora\r\nskaror? I dag, när det är en kris i\r\nFolkrörelsesverige, har vi subventioner i stor\r\nutsträckning.</pre><pre>Jag tror inte att vare sig demokrati eller folkrörelse\r\neller samlingslokaler hänger på statliga\r\nsubventioner. Andra faktorer är säkert minst lika\r\nviktiga. Det kanske är djärvt att inte anse att man\r\nkan dela ut skattebetalarnas pengar till\r\nsamlingslokaler och annat. Det är möjligt att det är\r\nlättare att i kammaren plädera för den egna\r\norganisationens behov av subventioner även i\r\nfortsättningen.</pre><pre>Anf. 131 ELVING ANDERSSON (c) replik:</pre><pre>Herr talman! Jag sade inte att de demokratiska\r\ngrundvalarna står och faller med de allmänna\r\nsamlingslokalerna, men jag sade att folkrörelserna\r\noch föreningslivet i vårt land är demokratins\r\nryggrad. Folkrörelserna och föreningslivet bär upp\r\ndemokratin. Det är där vi skolar nya människor i\r\ndemokratins arbetsmetoder. Och för att\r\nföreningslivet skall kunna verka, blomstra och\r\nutvecklas behövs goda samlingslokaler.</pre><pre>Sedan vill jag inte gå så långt som Bertil\r\nDanielsson, när han säger att folkrörelserna är i\r\nkris, men visst har många folkrörelser problem.\r\nOm vi är överens om värdet av aktiva fungerande\r\nfolkrörelser, borde vi dra en annan slutsats än Bertil\r\nDanielsson gör, nämligen att vi skall stötta och\r\nhjälpa folkrörelserna att återigen engagera\r\nmänniskor i sitt arbete, inte minst ungdomar, att\r\nkunna erbjuda ett alternativ till videokultur och\r\nannat. Det gör vi ju inte genom att ta bort eller\r\nminska anslagen.</pre><pre>Vi har åstadkommit genom årtiondena att\r\nfolkrörelserna får stöd, och då skall vi inte rasera\r\ndet. Eller menar Bertil Danielsson att borttagandet\r\nav anslaget till de allmänna samlingslokalerna bara\r\när början på den moderata attacken mot\r\nföreningslivet och folkrörelserna? Vad kommer\r\nsedan? Skall anslagen till studieförbunden,\r\nbidragen till idrottsrörelsen, lokalt aktivitetsstöd\r\nosv. tas bort efter hand? Är det detta som är\r\nmoderaternas recept för att lösa folkrörelsekrisen?\r\nLåt mig säga att jag betvivlar mycket starkt den\r\ntypen av medicin.</pre><pre>Anf. 132 BERTIL DANIELSSON (m)\r\nreplik:</pre><pre>Herr talman! Jag håller med Elving Andersson om\r\natt det är viktigt att ungdomar och äldre, alla och\r\nenvar som så vill, engagerar sig i folkrörelserna. Vi\r\nskall engagera och inte subventionera fram\r\nfolkrörelserna.</pre><pre></pre><pre>Anf. 133 ELVING ANDERSSON (c) replik:</pre><pre>Herr talman! Jag vet inte vad Bertil Danielsson har\r\nför erfarenheter av och bakgrund i\r\nfolkrörelsearbete. Låt mig bara säga att jag tror att\r\ndet är annorlunda i dag när det gäller att engagera\r\nungdomar i föreningsliv än det var på den tid då\r\nBertil Danielsson kanske deltog i ungdomsarbete i\r\nföreningar. Samhället har faktiskt förändrats under\r\nde senaste årtiondena. Ungdomen ställer andra\r\nkrav, det finns ett annat kultur- och fritidsutbud,\r\nosv. Detta möter man inte genom att primärt sänka\r\nanslaget. Det är definitivt inte rätt väg att gå.</pre><pre>Sedan är jag den förste att hålla med om att det är\r\ninte bara anslag och pengar det handlar om. Det\r\nkrävs många andra åtgärder, men det krävs i dagens\r\nsamhälle också ekonomiska resurser för\r\nfolkrörelseorganisationerna, för föreningslivet och\r\ninte minst för samlingslokalorganisationerna.</pre><pre>Anf. 134 JAN STRÖMDAL (v):</pre><pre>Herr talman! Ramarna är faktiskt väldigt knappa\r\nför alla de angelägna progjekt som finns och som\r\nsöker samlingslokalstöd eller kulturlokalstöd. Jag\r\nhåller helt med Elving Andersson, när han\r\nbeskriver hur viktigt det är att det finns\r\ngemensamhetslokaler och att det ges stöd till dessa.\r\nJag håller också med om att det är oerhört viktigt\r\nför demokratins utveckling att dessa\r\ngemensamhetsutrymmen finns, både på landet och\r\ni staden.</pre><pre>Däremot håller jag inte med de föregående\r\ntalarna om att det här bara är gammal skåpmat.\r\nBetänkandet innehåller faktiskt en nyhet,\r\nåtminstone en nygammal bit, nämligen stödet till\r\nicke statliga lokallokaler, vilket delvis kan ses som\r\nen parallell till stödet till allmänna samlingslokaler.\r\nJag har hört många som har omvittnat att\r\ntacksamheten är stor mot jultomtarna i boverkets\r\nsamlingslokalsdelegation för allt stöd som de på det\r\nhär viset kan bidra med, även om det många gånger\r\när ganska små summor. Bara att man ger en\r\nuppmuntran genom att sprida pengarna på ganska\r\nmånga uppfattas mycket positivt.</pre><pre>En del extra resurser kan åstadkommas genom\r\natt öka samnyttjandet av lokaler. Däremot tror jag\r\natt miljöpartiet överdriver möjligheten att spara\r\nmiljoner på ett år genom en våldsam ökning av det\r\ns.k. samnyttjandet.</pre><pre>I reservation 2 är centern och vänsterpartiet ense\r\nom en praktisk och mycket enkel lösning på det här\r\nproblemet. Vi drar parallellen till byggandet av\r\npermanenta bostäder, som i sitt subventionssystem\r\nnu får en kompensation för den höjda byggmoms\r\nsom är beslutad av riksdagen. Det är ganska\r\nsjälvklart att man måste se bostäder och\r\ngemensamhetslokaler som delar av en helhet, där\r\nbägge behövs. Staten bör alltså kunna ge samma\r\nkompensation när man höjer den statliga momsen\r\npå byggande. Det är orimligt att så mycket som 10\r\nav 50 miljoner går tillbaka till staten -- bidragen går\r\nalltså tillbaka till staten som skatt.</pre><pre>Vårt förslag är att höjningen av byggmomsen, dvs.\r\n5 miljoner, skall kompenseras. Det är detsamma\r\nsom att man höjer ramen med 5 miljoner för nästa\r\nbudgetår. Vi har också i reservationen pekat på att\r\nden summan är försvinnande liten i förhållande till\r\ndet anslag som är avsatt för statlig investeringsfond\r\nför kompensation för höjningen av byggmomsen.\r\nDet anslaget är 5,5 miljarder, och ingen vet om det\r\nbeloppet stämmer. Därför hade\r\nsocialdemokraterna i riksdagen mycket väl kunnat\r\ngå med på detta förslag, eftersom det inte kan\r\npekas på att man skulle behöva plocka fram några\r\nnya pengar eller bli osams med regeringen och med\r\ndenna lösning.</pre><pre>Jag vill slutligen yrka bifall till de reservationer där\r\nvänsterpartiet är med, och särskilt till reservation 2,\r\ndär denna lösning tas upp.</pre><pre>Anf. 135 KJELL DAHLSTRÖM (mp):</pre><pre>Herr talman! I detta betänkande behandlas anslag\r\ntill samlingslokaler. Jag vill börja med att yrka bifall\r\ntill reservation 3 och till reservation 4, även om vi\r\ninte i betänkandet har undertecknat den senare.\r\nJag tog intryck av Elving Anderssons inlägg vad\r\ngäller indexering av stödet för\r\nhandikappanpassning av allmänna samlingslokaler.\r\nVi har den principen att vi i stort sett alltid stöder\r\nden handikappanpassning som krävs i hela\r\nsamhället. Här har, som Elving Andersson säger,\r\nskett en urholkning.</pre><pre>Däremot har vi en något annorlunda inställning än\r\ncentern och vänsterpartiet till allmänna\r\nsamlingslokaler. Vi sticker ut hakan litet grand, för\r\nvi menar att det finns fullt av samlingslokaler i detta\r\nland. Det är bara det att vi är så oerhört dåliga på\r\natt utnyttja dem. En bråkdel av de 20 miljoner som\r\nvi skulle kunna minska samlingslokalstödet med\r\nskulle kunna användas till ett vaktmästarstöd.</pre><pre>Problemet är ofta att det inte finns vaktmästare\r\nmed nyckel som vanliga vardagkvällar kan visa upp\r\nen grupp var den kan gå in och ha möte. Det är ofta\r\nden typen av svårigheter som små föreningar och\r\ngrupper stöter på i samhället.</pre><pre>Jag känner väl till detta, för vi i miljöpartiet de\r\ngröna har jobbat som ny folkrörelse under 80-talet.\r\nVi har ständigt stött på detta problem, att hitta\r\nvaktmästaren, hitta nyckeln osv. De problemen\r\nlöser man mycket billigare genom någon typ av\r\nvaktmästarstöd.</pre><pre>Detta är inte något som vi framför i någon motion,\r\nmen jag vill ändå ta upp det här i debatten. Detta\r\nkan många gånger vara effektivare än att bygga den\r\nena samlingslokalen efter den andra för ständigt\r\nnya behov. Vi är övertygade om att det finns\r\nmängder av lokaler som en kväll som denna står\r\nganska tomma. Vi kan börja med denna lokal -- vi\r\nkan gå ut i riksdagshuset. Vi kan gå vidare ut i\r\nStockholm. Jag vet att t.ex. Hamburgerbryggeriet\r\när mycket väl använt i Stockholm, för att ta ett\r\nexempel som många känner till. Ute i\r\nbostadsområdena finns det bordtennislokaler nere\r\ni källare som är näst intill bortglömda, som med\r\nlitet färg och engagemang från lokala föreningars\r\nsida kan piffas upp och användas mycket bättre.</pre><pre>Naturligtvis är det trevligt att pytsa ut pengar, men\r\nvi ser detta som en del av en ganska stram budget.\r\nMiljöpartiet de gröna tänker fortsätta att ta ansvar\r\nför sitt budgetförslag, och detta är en del av det.</pre><pre>Får jag avsluta med att säga något om det särskilda\r\nyttrandet om Ystads teater. Sedan förra året finns\r\ndet möjlighet att med 25 miljoner ge stöd till icke\r\nstatliga kulturlokaler. Vi har här en fantastiskt\r\nintressant landsortsteater, Ystads teater, som fyller\r\n100 år och är i stort behov av renovering. Detta är\r\nett bra exempel på vart en del av dessa pengar\r\nskulle kunna anvisas. Nu är det inte vi i riksdagen\r\nsom anvisar dessa pengar, och vi i miljöpartiet har\r\ndärför bara avgett ett särskilt yttrande. Jag vill från\r\ntalarstolen understryka hur fint det vore om man i\r\nden delegation som anvisar pengar till icke statliga\r\nkulturlokaler skulle kunna ha Ystads teater i\r\nåtanke. Detta går tillbaka på en folkpartimotion,\r\nsom vi har all sympati för.</pre><pre>Anf. 136 ELVING ANDERSSON (c) replik:</pre><pre>Herr talman! Låt mig först tacka för miljöpartiets\r\nstöd när det gäller indexering av handikappstödet.\r\nVi skall kanske inte dra i gång någon lång debatt i\r\nkammaren vid denna tidpunkt. Låt mig ändå\r\nkonstatera att problemet med de allmänna\r\nsamlingslokalerna inte är ett vaktmästarproblem.\r\nJag tyckte att det framgick ganska tydligt när Kjell\r\nDahlström beskrev de lokaler som tydligen bl.a.\r\nmiljöpartiet har utnyttjat. Det gällde\r\nbordtennislokaler och andra gemensamhetslokaler\r\ni bostadsområden, som jag antar administreras och\r\nsköts av bostadsföretag m.fl. Det är det som är\r\nskillnaden mellan den typen av lokaler och de\r\nallmänna samlingslokalerna, som drivs av\r\nsamlingslokalföreningar. Om man har beställt en\r\nlokal för att ha en aktivitet i en bygdegård, i Folkets\r\nhus eller i ett ordenshus, fungerar det också med\r\nvaktmästare i de allra flesta fallen, det är jag\r\növertygad om. Det är det som är styrkan med de\r\nallmänna samlingslokalerna till skillnad från\r\nspeciallokaler, som egentligen är avsedda för andra\r\nändamål men som kan utnyttjas som allmänna\r\nsamlingslokaler. Jag kan hålla med om att det är bra\r\nom de utnyttjas. Men det är ofta då man stöter på\r\nproblem med att det inte fungerar. Låt oss i stället\r\nmedverka till att omvandla en del av dessa lokaler\r\ntill föreningslokaler, allmänna samlingslokaler.</pre><pre>Anf. 137 HANS GÖRAN FRANCK (s):</pre><pre>Herr talman! Det är trots allt ett förhållandevis\r\nbetydande anslag som går till samlingslokaler m.m.\r\nsom tas upp i detta ärende. Tydligen är det så stort\r\natt Bertil Danielsson och hans parti anser att de\r\nmåste agera under lång tid och mycket kraftfullt för\r\natt helt avveckla det, även om det skall ske stegvis.</pre><pre>Jag tycker att Bertil Danielsson ger en felaktig\r\nbeskrivning av behovet av samlingslokaler och av\r\nderas utnyttjande. Jag kan när det gäller\r\nangelägenhetsgraden av detta i allt väsentligt\r\nansluta mig till vad Elving Andersson m.fl. har sagt\r\nhär. Det säger vi också i utskottsutlåtandet. Det är\r\ninte alls om detta striden står. Vi tycker också att\r\nlokalerna har en mycket stor betydelse för\r\nföreningslivet.</pre><pre>Jag vill möjligtvis tillägga ytterligare en sak i\r\npolemik med Bertil Danielsson. Jag tror inte att\r\nBertil Danielsson riktigt har förstått det nya\r\nkonkurrensläget som tär på hela detta område i\r\ndag.</pre><pre>Det är bara ett enda skäl som utskottet har, och det\r\när ekonomin. Då kan man säga att det inte skulle\r\nbehöva vara så svårt med ett så litet belopp som det\r\nsom här har nämnts, 5 miljoner. Den\r\nprejudicerande betydelse det har, när man kommer\r\nmed en rad av småbidrag. I grund och botten rör\r\ndet sig om något mer än 5 miljoner. Detta problem\r\när betydligt större. Jag tycker att det är att\r\nsnedvrida diskussionen om man tar upp en stor strid\r\nom de 5 miljonerna.</pre><pre>Elving Andersson och Åke Wictorsson har ju i sin\r\nmotion mycket väl belyst hur stora behoven är. Jag\r\nkan inte säga mera om den motionen än att jag\r\nräknar med och för egen del hoppas att de\r\nåterkommer med den. I det läget bör dock Bertil\r\nDanielssons parti inte ha alltför stort inflytande här\r\ni riksdagen, för då kommer det inte att gå särskilt\r\nbra för motionen. Man undrar hur förslaget från en\r\neventuell borgerlig regering skulle se ut, med\r\nhänsyn till de så helt divergerande åsikter som\r\nBertil Danielsson och Elving Andersson har.</pre><pre>Jag yrkar avslag på reservation nr 1. Jag har också\r\ntillräckligt motiverat avslagsyrkandet på\r\nreservation nr 2.</pre><pre>Vad sedan gäller reservation nr 3, som rör\r\nsamnyttjande, tycker jag att det är bra att det här\r\nhar kommit frejdiga uttalanden ifrån Dahlström i\r\nmiljöpartiet, men jag tror tyvärr att han, som han\r\nkanske själv antytt, överdriver möjligheterna. Det\r\nhindrar dock inte att han och andra går ut och gör\r\nförsök att förbättra situationen. Det finns många\r\nmöjligheter till frivilligt arbete även på det här\r\nområdet.</pre><pre>I övrigt gjordes förra året ett tillkännagivande till\r\nregeringen om samnyttjande liksom också ett\r\nuttalande om prioritering av bidragsgivning i detta\r\navseende. Det pågår nu ett beredningsarbete inom\r\nregeringskansliet, och vi förutsätter att det kommer\r\nett hyggligt förslag. Detta bör på sedvanligt sätt\r\navvaktas. I det läget finns det inte behov av att göra\r\nett nytt tillkännagivande. Utskottets mening står ju\r\nfast.</pre><pre>Slutligen vill centern i reservation nr 4\r\nindexuppräkna stödet till handikappanpassning av\r\nallmänna samlingslokaler. Förra året höjdes detta\r\nanslag med 50 %. Härtill kommer att\r\nmaximibeloppet enligt de regler som nu gäller kan\r\növerskridas, om det finns särskilda skäl härför.</pre><pre>Med detta vill jag, herr talman, yrka bifall till\r\nutskottets hemställan.</pre><pre>Anf. 138 BERTIL DANIELSSON (m)\r\nreplik:</pre><pre>Herr talman! Jag noterar att Hans Göran Francks\r\nkritik av våra ståndpunker var ganska hovsam, och\r\ni och med detta har väl debatten återförts till den\r\nnivå där den hör hemma.</pre><pre>Ibland får man det intrycket när dessa frågor\r\ndiskuteras att de statliga subventionerna är en\r\növerlevnadsfråga för de berörda organisationerna.\r\nJag tror inte att det är så. Jag tror att det finns en\r\nbetydande styrka i de organisationer som driver och\r\nutnyttjar samlingslokaler runt om i landet. Skulle\r\ndet vara så att 75 milj.kr. i statligt bidrag är en\r\növerlevnadsfråga, vore läget betydligt allvarligare\r\nän vad jag tror att det verkligen är.</pre><pre>Det är vidare min uppfattning, Hans Göran\r\nFranck, att 75 milj.kr. i anslag till samlingslokaler\r\ninte är en fråga som avgör en borgerlig regerings\r\ntillblivelse eller inte.</pre><pre>Anf. 139 ELVING ANDERSSON (c) replik:</pre><pre>Herr talman! Beträffande de 5 milj.kr. ytterligare\r\nsom krävs i reservation 2 säger Hans Göran Franck\r\natt summan inte i sig är särskilt avskräckande men\r\natt den kan få en principiell betydelse. Jag menar\r\natt den princip som denna bidragsökning kan bygga\r\npå redan är antagen av riksdagen. Man har\r\nkonstaterat att den höjda byggmomsen slår så hårt\r\npå bostadssidan att man där inför ett särskilt\r\ninvesteringsbidrag för att kompensera höjningen.\r\nDet är denna princip som vi tycker att det finns\r\nanledning att tillämpa på det angelägna område\r\nsom de allmänna samlingslokalerna utgör.\r\nPrincipen är alltså redan knäsatt. Eftersom det,\r\nHans Göran Franck, inte handlar om några särskilt\r\nstora pengar, vore det väl lämpligt att bifalla\r\nreservation 2. Det skulle vara ganska positivt.</pre><pre>Jag tycker vidare att Hans Göran Franck har en\r\nnågot underlig kommentar till motionen från Åke\r\nWictorsson, Göran Magnusson och mig. Han\r\nhoppas att motionen kommer igen. Det är i och för\r\nsig en trevlig uppmaning, men jag vet inte hur man\r\nskall tolka den. Vill bostadsutskottets majoritet få\r\nen chans att avslå den ytterligare en gång, eller vill\r\nman nästa gång bifalla den? Om det första\r\nalternativet gäller, finns det ingen anledning att\r\nåterkomma. Gäller det andra, är det lika bra att\r\nbifalla motionen redan i dag.</pre><pre>Utskottet och Hans Göran Franck talar mycket\r\nvackert om betydelsen av de allmänna\r\nsamlingslokalerna, om hur värdefulla de är osv. Det\r\nkan jag fullt ut hålla med om. Men när det gäller att\r\nbygga och upprusta ändamålsenliga allmänna\r\nsamlingslokaler räcker det inte med vackra ord och\r\nglada tillrop, utan det behövs pengar, Hans Göran\r\nFranck.</pre><pre>Anf. 140 HANS GÖRAN FRANCK (s)\r\nreplik:</pre><pre>Herr talman! Jag vill citera vad som står i\r\nutskottsbetänkandet:</pre><pre>''Utskottet har ingen annan uppfattning än\r\nmotionärerna'' -- dvs. Elving Andersson och Åke\r\nWictorsson -- ''om de allmänna samlingslokalernas\r\nbetydelse för föreningslivet. I det rådande\r\nekonomiska läget kan också i och för sig angelägna\r\nändamål emellertid få stå tillbaka.''</pre><pre>Utskottet delar alltså motionärernas uppfattning\r\natt det här är angeläget. Men det är ju inte bara\r\ndetta yrkande som har fått stå tillbaka på grund av\r\ndet rådande ekonomiska läget, utan det är, som\r\nElving Andersson vet, en mycket lång rad av\r\nyrkanden som har fått stå tillbaka, både stora och\r\nsmå.</pre><pre>När jag då säger att jag inte bara räknar med utan\r\nockså för egen del hoppas på att ni återkommer är\r\ndet därför att jag tycker att ni har presenterat\r\nsituationen för olika folkrörelselokaler på ett\r\nviktigt och angeläget sätt. Den här frågan bör alltså\r\nprövas på nytt när man kommer i ett bättre\r\nekonomiskt läge. Då borde det enligt min egen\r\nmening finnas andra förutsättningar. Det var\r\ninnebörden i mitt anförande.</pre><pre>Till Bertil Danielsson vill jag bara säga att vi ju nu\r\ni dag talar bara om samlingslokaler, men tyvärr\r\nkommer liknande resonemang som de som Bertil\r\nDanielsson för om bidragsgivningen till\r\nsamlingslokaler igen i en rad andra sammanhang\r\nvad gäller bidragsgivning, som i vissa fall är mycket\r\nangelägen, i andra fall har något lägre\r\nangelägenhetsgrad. Det är när man lägger ihop alla\r\nde här neddragningarna och avvecklingarna som\r\nman får en bild som måste vara särskilt besvärande\r\ninte minst för Elving Andersson m.fl.</pre><pre></pre><pre>Anf. 141 KJELL-ARNE WELIN (fp):</pre><pre>Herr talman! Regeringen föreslår att en ram för\r\nbeslut om stöd till vissa icke-statliga kulturlokaler\r\nom 25 milj.kr. fastställs för budgetåret 1991/92 och\r\natt ett förslagsanslag om 25 milj.kr. anvisas för\r\nsamma period.</pre><pre>I folkpartiet liberalernas Skånemotion för år\r\n1990/91 aktualiseras den nu behandlade\r\nstödgivningen. I vår motion Bo249 föreslås\r\nriksdagen som sin mening ge regeringen till känna\r\nvad i motionen anförts om bidrag till renovering av\r\nYstads teater.</pre><pre>Ystad är en av de städer utanför\r\nstorstadsregionerna som har den starkaste\r\nteatertraditionen i Sverige. Genom åren har\r\ngästspel av dramatiska och lyriska ensembler och\r\ndanstrupper utgjort ett värdefullt och uppskattat\r\nbidrag till kulturlivet inte bara i Ystad utan i hela\r\nsydöstra Skåne. Det framgår inte minst av\r\nbesökssiffrorna för Ystads Teater. 1989 uppgick\r\nantalet teaterbesökare i Ystad till drygt 20 000,\r\nvilket innebär att praktiskt taget varje ystadsbo,\r\neller var fjärde invånare i regionen, gick på teater\r\nen gång om året.</pre><pre>Ett av skälen till det stora teaterintresset är att\r\nYstad sedan nästan 100 år har en egen\r\nteaterbyggnad, av många ansedd som den bäst\r\nbevarade svenska teatern från 1800-talet slut.\r\nDenna uppfattning styrks dels av det faktum att den\r\nfått tjäna som tidstrogen miljö i både film- och\r\nteatersammanhang, dels av att den har förklarats\r\nsom byggnadsminne av riksantikvarien.</pre><pre>Flitigt nyttjande och otidsenliga installationer har\r\ngjort att Ystads Teater nu är i behov av en ordentlig\r\ninre upprustning. Styrelsen för teatern har därför i\r\nseptember 1985 vänt sig till\r\nutbildningsdepartementet med en framställning om\r\nbidrag till denna upprustning, som\r\nkostnadsberäknats till 30 milj.kr. Samma\r\nframställning har gjorts till Ystads kommun samt\r\ntill stiftelser och näringsliv.</pre><pre>Utbildningsdepartmentet har överlämnat ärendet\r\ntill boverket för handläggning och beslut enligt nu\r\ngällande förordning.</pre><pre>Med hänsyn till att målsättningen är att den inre\r\nrenoveringen skall vara avslutad och teatern kunna\r\nåterinvigas i samband med 100-årsjubileet i\r\nfebruari 1994 är det angeläget att handläggningen\r\npåskyndas och teatern får ett positivt besked så\r\nsnart som möjligt. Kulturministern har i en\r\nfrågedebatt verifierat att Ystads Teater tillhör den\r\nkategori som kan komma i fråga för statsbidrag.\r\nBeslut om bidrag skall för närvarande fattas av\r\nboverket inom ramen för anslaget för\r\ninvesteringsbidrag till vissa icke-statliga\r\nkulturlokaler. Bostadsutskottet har beslutat att\r\nriksdagen och regeringen inte bör genom uttalande\r\neller på annat sätt påverka boverkets beslut i\r\nfrågan.</pre><pre>Folkpartiet liberalerna instämmer i denna\r\nbedömning, och därför har vi inte lämnat någon\r\nreservation. Men för att understryka hur viktigt vi\r\ntycker det är att Ystads Teater så snart som möjligt\r\nfår statsbidrag till renovering, har vi lämnat ett\r\nsärskilt yttrande i frågan.</pre><pre>Till sist vill jag, fru talman, konstatera att Ystads\r\nTeater är ett utmärkt exempel på en byggnad för\r\nvilken bidrag kan utgå enligt förordningen om stöd\r\ntill vissa icke-statliga kulturlokaler, och jag hoppas\r\natt bidrag kan lämnas i så god tid, att teatern står i\r\nnyrenoverat skick vid 100-årsjubileet år 1994.</pre><pre>Anf. 142 HANS GÖRAN FRANCK (s)\r\nreplik:</pre><pre>Fru talman! I mitt tidigare inlägg hade jag tänkt\r\nsäga några ord om den fråga som nu togs upp,\r\nYstads Teater. Som Kjell-Arne Welin sade\r\nankommer det på boverkets delegation om\r\nsamlingslokaler att besluta i denna sak. Folkpartiet\r\nhar inte heller lämnat någon reservation.</pre><pre>För egen del vill jag gärna säga att jag har tagit del\r\nav materialet om Ystads Teater. Jag tycker i likhet\r\nmed Kjell-Arne Welin att denna fråga är angelägen\r\nför Ystads Teater. Jag hoppas att det blir en positiv\r\nprövning av ärendet, men det ankommer som sagt\r\npå boverket att avgöra utan något beslut i\r\nriksdagen.</pre><pre>Överläggningen var härmed avslutad.</pre><pre>(Beslut skulle fattas den 27 mars.)</pre><pre>15 § Offentlighet, integritet och ADB</pre><pre>Föredrogs</pre><pre>konstitutionsutskottets betänkande</pre><pre>1990/91:KU11 Offentlighet, integritet och ADB.</pre><pre>Anf. 143 STIG BERTILSSON (m):</pre><pre>Fru talman! Det här betänkandet från KU om\r\noffentlighet, integritet och ADB visar att det även i\r\ndet här avseendet finns en skiljelinje i svensk\r\npolitik. Å ena sidan står de som vill värna om\r\nensilda människors integritet, de som sätter\r\nmänniskorna i centrum. Dit vågar jag, fru talman,\r\nräkna moderata samlingspartiet och mig själv. Å\r\nden andra står de som inte vill förstå människors\r\noro för hur Storebror fortsätter att breda ut sig i\r\nvårt samhälle, Storebror i det här fallet i form av\r\nstora centrala myndighetsregister, dataregister där\r\nenskilda människors liv kartläggs. På den sidan vill\r\njag påstå att socialdemokraterna och Kurt Ove\r\nJohansson står.</pre><pre>Vi får inte glömma bort bakgrunden till det\r\nbetänkande som vi diskuterar. Betänkandet har\r\nvuxit fram ur data- och offentligthetskommitténs\r\narbete. Vi fick vänta länge på en proposition, som\r\nslutligen kom i alla fall. I propositionen sägs\r\nfaktiskt att offentlighetsprincipen behöver stärkas\r\noch att integritetsskyddet för uppgifter i\r\npersonregistren också behöver stärkas.</pre><pre>Man får naturligtvis vissa förhoppningar efter\r\nsådana uttalanden från ett ansvarigt statsråd,\r\nformulerade i en proposition. Men jag måste ändå\r\nsäga, fru talman, att trots många vackra ord dels\r\nfrån statsrådet i propositionen, dels från\r\nutskottsmajoriteten, så är det konkreta resultatet\r\nav arbetet svagt. Det här betänkandet och det\r\nbeslut som vi står inför innebär egentligen inte på\r\nnågon avgörande punkt att vi uppnått några\r\nnödvändiga förändringar i dessa frågor. Jag påstår\r\nmot den bakgrunden att inget annat land har så\r\nmycket information samlad i dataregister som vi\r\nhar i Sverige. Inget annat land tillåter samkörning\r\nav dataregister i samma omfattning som vi gör i vårt\r\nland. Inget annat land, fru talman, har\r\nregistersystem om enskilda människor som är så\r\nlättillgängliga som de svenska. Myndigheterna\r\nfortsätter glatt att sälja. Därför är majoritetens\r\nställningstagande beträffande de centrala frågorna\r\ni det här betänkandet -- jag tänker framför allt på\r\nanvändningen av personnummer och på\r\nmyndigheternas försäljning av personuppgifter --\r\nen besvikelse.</pre><pre>Några ord därför om myndigheternas försäljning\r\nav personnummer, som vi dessutom behandlar i en\r\nreservation från folkpartiet och moderaterna. Som\r\njag sade fick man vissa förhoppningar när man läste\r\ndet ansvariga statsrådets synpunkter. I\r\npropositionen sades faktiskt att myndigheternas\r\nförsäljning av personuppgifter måste ''reduceras till\r\nsina rätta proportioner''. Den utgångspunkten är\r\nfaktiskt inte bra för den som i verkligheten vill\r\nstärka den enskildes integritet i dessa avseenden.</pre><pre>Utskottsmajoriteten har hamnat på samma linje.\r\nDet är en läpparnas bekännelse när det gäller\r\nförsäljning av datauppgifter. Men det hela\r\nutmynnar ändå i att man säger att försäljning bör få\r\nske ''när det finns särskilt stöd för detta''.</pre><pre>I sak, fru talman, står alltså socialdemokraterna där\r\nde alltid har stått i denna fråga, en garant för att\r\nflödet av de centrala myndigheternas register\r\nfortsätter, kort och gott. Mot detta står vår\r\nståndpunkt att försäljning av personuppgifter hos\r\nmyndigheterna som regel skall vara förbjuden.</pre><pre>Den andra centrala frågan gäller användningen av\r\npersonnummer i stort. Här är faktiskt klyftan allra\r\ntydligast. Trots att statsrådet även här gör\r\nuttalanden som är positiva och säger att en\r\nreglering av personnummeranvändningen bör ske,\r\nså stannar det även här vid en läpparnas\r\nbekännelse.</pre><pre>Jag konstaterar att utskottsmajoriteten inte vågat\r\neller velat, vad vet jag, gå på djupet, utan det blir i\r\nstället en egentligen till intet förpliktigande\r\nskrivning, där man vill komplettera 7 § datalagen\r\nmed en skrivning om att personnummer får\r\nregistreras där det är uppenbart påkallat med\r\nhänsyn till registrets ändamål, vikten av säker\r\nidentifiering av den registrerade, eller -- så kommer\r\nlitet luddigt -- ''av annat skäl''. Tydligare än så kan\r\ninte bristen på vilja och förmåga -- får jag väl säga --\r\ni det här sammanhanget beskrivas.</pre><pre>På den borgerliga sidan har vi medvetet följt upp\r\nde ställningstaganden som gjordes redan i data- och\r\noffentlighetskommittén. Vi nöjer oss alltså inte med\r\nen komplettering av nuvarande datalag utan\r\nföreslår direkta åtgärder för att åstadkomma en\r\nbegränsning. Det är, fru talman, ingen överdrift i\r\ndag att påstå att personnummeranvändningen har\r\nfått en sådan utbredning i samhället, att det är\r\nnödvändigt att begränsa detta. Vi föreslår helt\r\nenkelt därför en särskild lag om användning av\r\npersonnummer.</pre><pre>I övrigt konstaterar vi i det här betänkandet att det\r\nnu är en översyn av datalagen på gång. En ny\r\nparlamentarisk utredning har tillsatts sedan en\r\nensamutredare har tagit fram underlag för det. Där\r\nfinns faktiskt anledning att ha vissa förhoppningar\r\nom konkreta resultat. Vi moderater konstaterar att\r\nflera frågor som vi har talat om att vi vill se\r\nförändrade nu kommer att utredas. För vår del\r\nhoppas vi att arbetet skall leda fram till en vidare\r\nintegritetslag, där sådana självklarheter -- jag vill\r\nexemplifiera litet -- beaktas som att den enskilde\r\nskall ha en starkare rättslig ställning i fråga om hur\r\nuppgifter som han har lämnat ifrån sig skall\r\nanvändas, att vi får en hårdare ändamålsstyrning,\r\ndvs. att myndigheterna inte skall få utbyta uppgifter\r\nom enskilda människor, om det inte är reglerat i\r\nsärskild lag. Principen bör, menar vi, vara att den\r\nsom skall använda uppgifter bör själv också samla\r\nin dem. Dessutom vill vi i sammanhanget få en\r\nprövning av statlig försäljning av personuppgifter\r\noch hoppas att det utmynnar i att den inte skall vara\r\nmöjlig.</pre><pre>I övrigt noterar vi att datalagsutredningen bl.a.\r\nkommer att behandla frågan om kryptering av\r\nADB-register samt frågan om regeringsrätten skall\r\nbli överklagningsinstans i fråga om\r\ndatainspektionens beslut. Detta är gamla kända\r\nmoderata krav, som vi har drivit år efter år. Man\r\nkan konstatera att utredningsarbetet kanske kan\r\nleda en bit på vägen.</pre><pre>Fru talman! Med detta vill jag tillstyrka samtliga\r\nmoderata reservationer i betänkandet och yrka\r\nbifall till reservationerna 5 och 6.</pre><pre>Anf. 144 HANS LEGHAMMAR (mp):</pre><pre>Fru talman! Jag skall fatta mig kort.</pre><pre>Vi i miljöpartiet ser ADB-frågorna som väldigt\r\nviktiga och centrala. Vi har begärt att det skall\r\ninföras en personnummerlag som medger att\r\npersonnummer får användas enbart när det är\r\ntillåtet enligt lag eller förordning.</pre><pre>De bägge förslag som har lagts fram av data- och\r\noffentlighetsutredningen är otillräckliga. Om vi\r\ninte får majoritet för vårt förslag, tycker vi trots allt\r\natt det borgerliga förslaget är bättre än det\r\nsocialdemokratiska, framförs i propositionen.</pre><pre>Jag yrkar alltså bifall till reservation 1, mom. 1.</pre><pre>Reglering av myndigheters försäljning av\r\npersonuppgifter är en fråga som vi från miljöpartiet\r\nhar drivit hårt och som vi också har avgivit\r\nmotioner om. Eftersom vi har yrkat om avslag, har\r\nvi inte kunnat följa upp detta i\r\npropositionshanteringen, men vi kommer givetvis\r\natt stöda den reservation som de borgerliga har\r\navgivit i detta sammanhang.</pre><pre>Även när det gäller decentraliseringen av\r\ndataregister kommer vi att yrka bifall till den\r\nreservation som de borgerliga ledamöterna står\r\nbakom.</pre><pre>Anf. 145 KURT OVE JOHANSSON (s):</pre><pre>Fru talman! Intresset för datapolitiska frågor är\r\nstort i vårt land. Sverige var faktiskt först i världen\r\nmed att införa en datalag. Trots att lagen är ung och\r\ntillkom i början på 1970-talet har den genomgått\r\nmånga förändringar.</pre><pre>Sedan många år tillbaka har det pågått ett\r\nomfattande utredningsarbete i syfte att\r\nmodernisera datalagen. Under senare år har stora\r\nansträngningar gjorts för att göra det möjligt för\r\ndatainspektionen att ägna sig mera åt tillsyn över\r\nintegritetskänsliga register. Att en sådan utveckling\r\när nödvändig har vi varit mycket överens om här i\r\nriksdagen.</pre><pre>Data- och offentlighetskommittén, DOK, avslutade\r\nsitt arbete för ett par år sedan och avlämnade inte\r\nmindre än fem betänkanden. Till Stig Bertilsson vill\r\njag säga att de flesta av DOKs tankar och idéer om\r\nen bättre lagstiftning har efter sedvanlig beredning\r\ni regeringskansliet lett fram till riksdagsbeslut och\r\narbetats in i vår nuvarande datalag, och det är alla\r\nsom har följt dessa fem betänkanden från\r\nutredningsstadiet fram till datalag medvetna om.\r\nDet visar att regeringen, i motsats till vad Stig\r\nBertilsson sade, har tagit de datapolitiska frågorna\r\npå allvar och att regeringen har ambition att skapa\r\nen modern datalag som kan fungera\r\ntillfredsställande i en miljö där tekniken ständigt är\r\ni förändring.</pre><pre>Datalagsutredningen, DU, arbetar sedan 1989.\r\nDen har övervägt vissa principiella utgångspunkter\r\nför en framtida datalag. Som regeringen tidigare\r\nutlovat kommer det fortsatta arbetet i\r\ndatalagsutredningen att ske under parlamentarisk\r\nmedverkan. Vi noterar detta med stor\r\ntillfredsställelse.</pre><pre>Med tanke på att det redan pågår ett omfattande\r\nutredningsarbete på en reformering av datalagen\r\nskall jag fortsättningsvis endast beröra några\r\ncentrala avsnitt i regeringens proposition\r\n1990/91:60 Offentlighet, integritet och ADB.</pre><pre>Först några ord om det s.k. handlingsbegreppet\r\nsom bl.a. tas upp i en motion med Birgit Friggebo\r\nsom första namn.</pre><pre>DOK lade ner mycket arbete på att undersöka hur\r\ntillämpningen av handlingsbegreppet utfallit i\r\npraktiken. Efter en noggrann prövning kom vi i\r\nDOK fram till att nya grundbegrepp inte skulle lösa\r\nnågra problem, utan snarare skapa nya.</pre><pre>Dessutom har rättspraxis på området blivit alltmer\r\nomfattande och stabil. Det mest sannolika är att\r\ndenna utveckling kommer att fortsätta. Enligt\r\nutskottets uppfattning finns det därför ingen\r\nanledning att nu ändra begreppsapparaten i\r\ntryckfrihetsförordningen i fråga om ADB-\r\nupptagningar. När det gäller frågan om\r\nförfattningsreglering beträffande ADB-register är\r\ninte heller skiljaktigheterna mellan partierna så\r\nstora, Stig Bertilsson, men några synpunkter kan\r\nändå vara på sin plats.</pre><pre>I en motion ges uttryck för att arbetet med en\r\nförfattningsreglering bör förflyta snabbare. Sådana\r\nkrav kan man naturligtvis alltid ställa. Vi måste\r\ndock komma ihåg att det arbete som här sker är\r\nmycket grannlaga och därför måste det också få ta\r\ntid. Detta arbete är mycket integritetskänsligt. Om\r\nman som Stig Bertilsson reser krav på att den\r\nenskilda människans integritetsintresse skall tas till\r\nvara, bör man inte gå alltför snabbt fram, utan\r\nverkligen låta noggrannheten gå före hastigheten.</pre><pre>Som framgår av propositionen och utskottets\r\nbetänkande pågår det ett fortlöpande arbete inom\r\nregeringskansliet som är mycket omfattande.\r\nUtskottsmajoriteten anser att det inte är\r\nnödvändigt med något särskilt uttalande av\r\nriksdagen i denna fråga.</pre><pre>När det gäller frågan om myndigheternas\r\nförsäljning av personuppgifter, finns det också vissa\r\ngemensamma nämnare mellan partierna i\r\nriksdagen. Mot bakgrund av den undersökning som\r\nDOK lät göra kan vi konstatera att omfattningen av\r\nmyndigheternas försäljning överdrivits av många.\r\nDetta har även Stig Bertilssons partikamrater i\r\ndata- och offentlighetskommittén erkänt. Trots att\r\nundersökningen inte var så omfattande, var vi dock\r\nalla överens om att en uppstramning ändå kunde\r\nanses påkallad.</pre><pre>Vi delar statsrådets uppfattning, att en sådan\r\nuppstramning kan åstadkommas redan inom ramen\r\nför gällande bestämmelser. En korrekt tolkning av\r\nnuvarande bestämmelser leder fram till att en\r\nstatlig myndighet inte får sälja personuppgifter\r\nutan stöd i lag. En myndighet kan inte själv, utan\r\nprövning av statsmakterna, besluta om försäljning.\r\nRiksdagen skall självfallet ha möjlighet att ta\r\nställning till myndigheternas försäljning. Ur\r\nkonstitutionell synvinkel bör det dock i första hand\r\nvara regeringens sak att bestämma om\r\nverksamheten hos underställda myndigheter.\r\nRiksdagen kan ingripa precis när den vill om\r\nregeringen inte skulle göra en riktig avvägning\r\nmellan olika intressen.</pre><pre>Det framgår av den reservation som Stig Bertilsson\r\ntalade om att vi tycks vara överens om att DOKs\r\nförslag i detta sammanhang inte kan ligga till grund\r\nför ett beslut. Remissinstanserna hade alltför stora\r\ninvändningar.</pre><pre>Utskottets majoritet ställer sig därför bakom\r\nregeringens förslag om ett förtydligande av 7 § i\r\ndatalagen, som får till följd att försäljning inte får\r\nske av uppgifter ur personregister utan särskilt\r\nstöd.</pre><pre>Utskottet har på s. 14, 15 och 16 i betänkandet\r\nutförligt angivit vad som skall gälla i detta fall. Jag\r\nkan upplysa Stig Bertilsson om att om det visar sig\r\natt det behövs ytterligare riktlinjer på detta\r\nområde, kan det finnas skäl att reglera detta i\r\nverksförordningen, vilket också klart och tydligt\r\nuttrycks i propositionen.</pre><pre>I DOK var vi alla eniga om att begränsa\r\npersonnummeranvändningen, men inte på vilket\r\nsätt som det skulle ske. Två förslag utarbetades.\r\nDet ena innebar en komplettering av datalagen.\r\nDet andra utformades som en särskild fristående\r\nlag.</pre><pre>Förslaget om en särskild personnummerlag, som de\r\ntre borgerliga partierna nu har gjort till sitt, blev\r\nhårt kritiserat av remissinstanserna. Det stora\r\nflertalet och de verkligt tunga remissinstanserna\r\nstannade för kompletteringsförslaget.</pre><pre>De borgerliga partiernas ställningstagande är\r\nmycket anmärkningsvärt. Nu kan ni inte längre\r\nhävda att ni är vilseledda. Med berått mod är ni\r\nberedda att försvaga datainspektionens ställning\r\noch att anta ett lagförslag, vars konsekvenser\r\nnärmast är oöverblickbara.</pre><pre>Mot denna bakgrund vill jag ställa några frågor till\r\nStig Bertilsson:</pre><pre>Har ni ifrån de tre borgerliga partierna gjort någon\r\ntotalanalys över konsekvenserna av ert lagförslag?\r\nOm så är fallet, är ni beredda att redovisa dem?</pre><pre>Om er särskilda personnummerlag antas, kan ni\r\nange vad totalkostnaderna då blir?</pre><pre>Om det mot förmodan skulle bli en borgerlig\r\nregering efter valet, kommer ni då att försöka att få\r\nigenom denna lag?</pre><pre>Hur förhåller sig personnummerlagen till\r\ndatalagen? Jag tycker att Stig Bertilsson, som\r\nförsökte framställa sig som så duktig och framåt i\r\ndatapolitiska frågor, borde klara ut denna fråga.</pre><pre>Jag påstår, Stig Bertilsson, att den utformning som\r\nlagen har fått gör det möjligt, såvitt jag kan förstå,\r\natt kringgå den på ett sätt som jag tror att ni\r\nknappast kan ha förutsett er.</pre><pre>Den föreslagna lagen kriminaliserar användningen\r\nav personnummer. Den som bryter mot lagen kan\r\nstraffas med böter eller fängelse upp till ett år. Vid\r\ntillämpningen är det därför särskilt viktigt att veta\r\nvad som i lagen menas med begreppet\r\npersonnummer.</pre><pre>I lagen som Stig Bertilsson talar så varmt för\r\nhänvisas till folkbokföringslagen. I den lagen står\r\ndet att personnummer anger födelsetid och\r\ninnehåller födelsenummer och, lägg märke till,\r\nkontrollsiffra. I folkbokföringslagen sägs vidare att\r\nfödelsetiden anges med sex siffror, två för året, två\r\nför månaden och två för dagen, i nu nämnd\r\nordning. Födelsenumret består av tre siffror, och\r\nden näst sista siffran är udda för män och jämn för\r\nkvinnor.</pre><pre>Som förslaget är utformat är personnummerlagen\r\nalltså bara tillämplig på just detta sätt att identifiera\r\npersoner. Andra kanske snarlika sätt att identifiera\r\nmänniskor faller däremot utanför lagens\r\ntillämpningsområde. Det innebär alltså att\r\npersonnummerlagen inte gäller uppgift om\r\nfödelsetid och födelsenummer, dvs. personnummer\r\nutan kontrollsiffra. Men födelsetid och\r\nfödelsenummer kan i och för sig användas också för\r\nsamkörningar med sådana register som får ha\r\npersonnummer. På det viset vågar jag påstå, Stig\r\nBertilsson, att lagen blir ett slag i luften.</pre><pre>Lagen skulle också kunna kringgås genom att man\r\ni stället för kontrollsiffra, dvs. den sista siffran i\r\npersonnummret, anger det tal som siffran svarar\r\nmot med bokstäver.</pre><pre>Man kan också tänka sig att de siffror som finns i\r\nett personnummer skrivs i en annan ordning än den\r\nsom folkbokföringslagen föreskriver. En sådan rad\r\nmed siffror är inte personnummer, Stig Bertilsson, i\r\nlagens mening. Om man känner till i vilken ordning\r\nsiffrorna är angivna kan man faktiskt förstå vilket\r\npersonnummer som avses. Genom ett särskilt\r\nprogram kan man även få en dator att förstå detta.\r\nFrågan är om ett sådant förfarande kommer att bli\r\nstraffbelagt eller inte. Jag tycker att Stig Bertilsson\r\nskall svara på den frågan. Lagens ordalydelse tyder\r\nnärmast på att så inte blir fallet. I de magra\r\nförarbetena till lagförslaget kan man inte hämta\r\nnågon ledning i denna fråga.</pre><pre>Fru talman! Det finns värre exempel än detta. Jag\r\nser emellertid att min taletid börjar närma sig sitt\r\nslut, men jag skall gärna återkomma till denna\r\npunkt. Det som jag har sagt visar helt klart att det\r\nlagförslag som de tre borgerliga partierna står\r\nbakom är så ihåligt och svagt att det faktiskt vore\r\nnärmast en skam om en lagstiftande församling\r\nskulle anta det.</pre><pre>Jag yrkar därför bifall till hemställan i\r\nkonstitutionsutskottets betänkande 11 och avslag\r\npå samtliga reservationer.</pre><pre>Anf. 146 STIG BERTILSSON (m):</pre><pre>Fru talman! Kurt Ove Johansson tyckte att jag\r\nframstod som duktig och framåt i dessa frågor. Jag\r\ntror inte att jag skall slicka i mig alltför mycket av\r\ndetta beröm. Jag är inte heller säker på att Kurt\r\nOve Johansson menade detta. Däremot är det väl\r\nalldeles klart, och det tycker jag att den här\r\ndebatten visar, att det här ändå handlar om en\r\ngrundläggande skillnad om hur man ser på enskilda\r\nmänniskors rätt till integritet, enskilda människors\r\nrätt att få ha en privat och egen sfär.</pre><pre>Kurt Ove Johansson säger att man inte skall skynda\r\nalltför långsamt i dessa frågor om man vill skydda\r\nintegriteten. Jag kan i alla fall konstatera att\r\nutvecklingen inom detta område har gått oerhört\r\nsnabbt under senare år. Och under tiden som den\r\ngör det tycker Kurt Ove Johansson, såvitt jag\r\nförstår, att man skall sitta still och egentligen inte\r\ngöra någonting. Socialdemokraterna är i alla fall\r\ninte på något sätt beredda att ta tag i dessa frågor.\r\nJag måste säga att de diffusa och luddiga uttalanden\r\ni stil med att man kan använda personnummer om\r\ndet finns andra skydd och att man skall försälja\r\npersonnummer onärdet finns särskilt stöd för det\r\ninte ger någon tilltro till att socialdemokraterna vill\r\nha en ändring till stånd i det här fallet.</pre><pre>Kurt Ove Johansson är mycket kritisk mot det\r\nförslag till ny lag om användning av personnummer\r\nsom data- och offentlighetskommittén lade fram.\r\nSåvitt jag vet lade kommittén fram två förslag utan\r\natt ta ställning. Socialdemokraterna har förordat\r\ndet ena, och de borgerliga partierna har förordat\r\ndet andra förslaget. Eftersom det under kommitténs\r\narbete inte fördes fram någon kritik mot detta\r\nförslag från socialdemokraternas sida, kan jag inte\r\nförstå annat än att Kurt Ove Johansson nu efteråt\r\npå ett ganska anmärkningsvärt sätt mycket kraftigt\r\nnedvärderar det arbete som kommittén och dess\r\nsekretariat gjorde.</pre><pre>Vi har nu sagt att vi går vidare med denna särskilda\r\nlag. Vi har sagt att vi tycker att de anmärkningar\r\nsom har riktats mot den är berättigade. När detta\r\nhar rättats till vill vi införa denna lag. Vi säger i vår\r\nreservation att den bör träda i kraft den 1 januari\r\n1992.</pre><pre></pre><pre>Anf. 147 KURT OVE JOHANSSON (s):</pre><pre>Fru talman! Jag tycker att det hade varit bättre om\r\nStig Bertilsson i stället för att komma med\r\nytterligare oklarheter hade försökt svara på de\r\nfrågor som jag har ställt. Jag tycker i och för sig som\r\nStig Bertilsson att förslaget till den särskilda lag\r\nsom ni står bakom kanske är det viktigaste att\r\ndiskutera här i kväll. Jag har alltså påvisat att detta\r\nlagförslag har enorma brister. Och jag vågar påstå\r\natt det egentligen inte kan ligga till grund för ett\r\nförståndigt beslut. Konsekvenserna t.ex. för\r\ndatainspektionen skulle bli förödande. Jag tror att\r\njag vågar påstå att ett antagande av denna lag skulle\r\nsabotera datainspektionens arbete, eller också\r\nskulle de som tar ansvaret för en sådan lag tvingas\r\nanställa ett stort antal tjänstemän som skulle göra\r\ndet möjligt för datainspektionen att klara av de\r\narbetsuppgifter som man har.</pre><pre>Stig Bertilsson har, trots att han har använt så\r\nmånga minuter, inte kunnat klara ut ens frågan om\r\npå vilket sätt som den här särskilda lagen förhåller\r\nsig till datalagen. Jag tycker att Stig Bertilsson skall\r\nklara ut detta, eftersom detta är en central fråga.\r\nJag påstår att om ni får igenom denna lag kommer\r\nni t.ex. att åsidosätta 6 § i datalagen. Jag tror också\r\natt ni kommer att åsidosätta 18 § i datalagen. Jag\r\nvågar påstå att man med en sådan\r\npersonnummerlag försvagar den nuvarande\r\ndatalagen.</pre><pre>Jag måste säga att jag tycker att det är oförsvarligt\r\natt tre borgerliga partier, som gör anspråk på\r\nregeringsmakten och anser sig vilja driva\r\ndatafrågorna på ett seriöst sätt, tar så lättvindigt på\r\nen fråga som att föreslå en sådan datalag.</pre><pre>Lagrådet, för att ta ett annat exempel, har inte gjort\r\nnågon som helst analys av hur denna\r\npersonnummerlag förhåller sig till datalagen. Det\r\när också ett mycket viktigt moment.</pre><pre>Nu har Stig Bertilsson ytterligare ett inlägg. Ta då i\r\närlighetens namn och klara ut dessa fyra frågor som\r\njag har ställt.</pre><pre>Anf. 148 STIG BERTILSSON (m):</pre><pre>Fru talman! I ena stunden räknar Kurt Ove\r\nJohansson upp ett antal paragrafer i datalagen som\r\nvår nya datalag skulle strida mot. I andra stunden\r\nsäger han att om man skall klara av detta får man\r\nanställa ett mycket stort antal tjänstemän, eftersom\r\nman annars inte kommer att kunna ta\r\nkonsekvenserna av en ny datalag.</pre><pre>Kurt Ove Johansson brukar ju normalt inte vara\r\nrädd för att anställda tjänstemän. Därför förstår jag\r\ni och för sig inte den kritiken. Jag kan emellertid\r\nlugna Kurt Ove Johansson genom att säga att innan\r\nden här lagen införs, om vi nu får möjlighet att göra\r\ndet, kommer vi att beakta den kritik som Kurt Ove\r\nJohansson nu framför, och som också har framförts\r\ni andra sammanhang. Det kommer att göras\r\nytterligare analyser. Och det tror jag faktiskt att vi\r\nhinner med innan vi inför denna lag.</pre><pre>Även om vi tar den tiden på oss, Kurt Ove\r\nJohansson, kommer vi att kunna visa att vi agerar\r\nsnabbare än socialdemokraterna har lyckats med\r\nunder många år när det gäller att skydda enskilda\r\nmänniskors integritet i datasammanhang.</pre><pre>Anf. 149 KURT OVE JOHANSSON (s):</pre><pre>Fru talman! Låt mig korrigera Stig Bertilsson på en\r\npunkt. Vi har nu i princip haft sex år av\r\nsocialdemokratiskt styre sedan de borgerliga\r\npartierna lämnade ifrån sig regeringsmakten. Jag\r\ntror att jag vågar påstå att data- och\r\noffentlighetskommitténs fem betänkanden -- vars\r\nförslag regeringen i stort sett till punkt och pricka\r\nhar genomfört, åtminstone de flesta av dem -- visar,\r\nsom jag sade i mitt inledningsanförande, att den\r\nregering som nu har regeringsansvaret har ett stort\r\nintresse för datafrågor och en ambition att\r\nåstadkomma en bra datalag.</pre><pre>Men jag tycker att Stig Bertilsson, som nu skall\r\ninleda sitt arbete i den nya utredningen, skall titta\r\nlitet grand på vad den borgerliga regeringen\r\nåstadkom mellan 1976 och 1982. Jag är övertygad\r\nom att den studien, vid en jämförelse med vad\r\nsocialdemokraterna har uträttat på dataområdet\r\nunder samma tid, kommer att göra herr Bertilsson\r\nmycket besviken.</pre><pre>Jag har ställt fyra frågor och det är beklagligt att\r\nhan inte har lyckats klara ut en enda av dessa. Han\r\nvet tydligen inte vilka ekonomiska konsekvenser\r\nett sådant här lagförslag skulle kunna få. Jag lovar\r\nStig Bertilsson att jag, när vi börjar vårt\r\nutredningsarbete, skall visa på\r\nkostnadskonsekvenserna. Jag tror att Stig\r\nBertilsson kommer att bli ganska färggrann i\r\nansiktet när han ser konsekvenserna av detta.</pre><pre>Ni föreslår ju en lagstiftning. Då kan man inte\r\nkomma efteråt, sedan lagen är genomförd, och\r\nbörja göra en massa konsekvensutredningar. I\r\nvanliga fall, i utskottet, brukar ni ständigt och högt\r\nskrika om nödvändigheten av\r\nkonsekvensutredningar innan man antar ett\r\nlagförslag. Nu lanserar Stig Bertilsson helt plötsligt\r\nett nytt sätt att tänka. Först skall vi anta ett\r\nlagförslag, sedan skall man göra\r\nkonsekvensutredningar. Jag vågar säga att det\r\nverkligen är att börja i fel ände.</pre><pre>När jag nu ser att Stig Bertilsson begär ordet igen,\r\nuppmanar jag honom att svara på mina fyra frågor.\r\nDe är så centrala, att om man lägger fram ett\r\nlagförslag, borde man kunna svara på dessa fyra\r\nfrågor som jag har ställt. Kan man inte det, tror jag\r\natt man gör klokast i att avstå från att begära ordet.</pre><pre>Anf. 150 STIG BERTILSSON (m):</pre><pre>Fru talman! Kurt Ove Johansson vet mycket väl att\r\njag inte här kan ge de detaljsvar som han efterlyser\r\ni debatten. Det har han nog alldeles klart för sig.\r\nDet tror jag faktiskt. Han vet att vi inte kan klara\r\nut alla de konsekvenserna i just den här debatten.</pre><pre>Däremot, Kurt Ove Johansson, hinner vi faktiskt\r\nstudera konsekvenserna av våra förslag till\r\nlagstiftning innan det blir fråga om ett\r\nikraftträdande. Där håller vi en konsekvent linje.\r\nVi ser ingen anledning att ändra i det\r\nresonemanget, Kurt Ove Johansson.</pre><pre>Anf. 151 KURT OVE JOHANSSON (s):</pre><pre>Fru talman! Det är precis det jag har sagt hela\r\ntiden. Jag har ställt frågor, men ni kan inte svara på\r\nfrågorna. Jag vet naturligtvis varför. Anledningen\r\när att man inte har gjort de konsekvensutredningar\r\nsom man bör göra innan man bestämmer sig för att\r\ngenomföra en lagstiftning.</pre><pre>Men det som är intressant, fru talman, är att det\r\nlagförslag som Stig Bertilsson har pratat sig varm\r\nför har blivit totalt sönderskjutet av\r\nremissinstanserna. De tunga remissinstanserna,\r\noch datainspektionen är en av dem, har klart sagt\r\nifrån att på grunden som förslaget nu vilar kan man\r\ninte anta ett särskilt lagförslag. Man vet inte ens hur\r\nen sådan här lag står i förhållande till datalagen. 6 §\r\nförsvagas, 18 § försvagas, och Stig Bertilsson ler.\r\nDet kan man naturligtvis göra. Men detta är\r\nfruktansvärt allvarligt när man gör anspråk på att\r\nföreträda ett parti som tillvaratar den personliga\r\nintegriteten mer än något annat parti.</pre><pre>Jag vill påstå att det är tvärtom. Slåss man för den\r\nhär lagen försvagar man datalagen. Då slåss man\r\ninte för en bättre personlig integritet för den\r\nenskilda människan. Därför vill jag för min del\r\navsluta den här debatten med att säga att\r\nslutintrycket kanske blir något annat. Om det finns\r\nnågon skillnad mellan Stig Bertilsson och mig är det\r\nden skillnaden att socialdemokratin står på\r\nmänniskornas sida, för en personlig integritet. Stig\r\nBertilsson står för en politik som skulle försvaga\r\ndatainspektionens möjligheter att tillvarata den\r\nenskilda människans intressen beträffande\r\nintegriteten.</pre><pre>Anf. 152 STIG BERTILSSON (m):</pre><pre>Fru talman! Kurt Ove Johansson har inte upptäckt\r\natt flera andra remissinstanser har varit positiva till\r\nvårt lagförslag. Det har inte varit någon förödande\r\ngemensam kritik. Det har också funnits positiva\r\nremissinstanser. Dessutom har vi sagt att vi\r\naccepterar och tycker att de förändringar som\r\nlagrådet efter sin granskning har föreslagit är\r\nrimliga. Det är det grundläggande i detta\r\nresonemang.</pre><pre>När Kurt Ove Johansson sedan avslutar med att\r\nsäga att moderaterna skulle vara det parti som i\r\nmotsats till socialdemokraterna inte står på den\r\nenskildes sida när det gäller integriteten, överlåter\r\njag faktiskt åt den intresserade allmänheten att\r\nsjälv bedöma detta.</pre><pre>Anf. 153 KURT OVE JOHANSSON (s):</pre><pre>Fru talman! Snälla Stig Bertilsson, lagrådet\r\nförfinar lagtexten. Men lagrådets förslag, utifrån de\r\nförutsättningar som jag nu har anfört, gör inte\r\nsaken ett dugg bättre. Lagrådet har inte gjort någon\r\nkonsekvensutredning av hur det här lagförslaget\r\nställer sig i förhållande till datalagen. Man har bara\r\nrättat till de lagtekniska brister som förelåg när ni\r\ngick till lagrådet med detta lagförslag. Men alla de\r\nbrister som jag har pekat på, och jag skulle kunna\r\npeka på många fler, är fortfarande kvar.</pre><pre>Begär gärna ordet igen, men svara då på de frågor\r\nsom jag har ställt!</pre><pre>Anf. 154 STIG BERTILSSON (m):</pre><pre>Fru talman! Jag konstaterar bara, avslutningsvis\r\nför min del, att anledningen till att vi är beredda att\r\nanta det här lagförslaget är att det finns sådana\r\nbrister i den nuvarande lagstiftningen att en\r\nförändring måste komma till stånd. Det bortser\r\nKurt Ove Johansson alldeles uppenbart ifrån.</pre><pre>Anf. 155 KURT OVE JOHANSSON (s):</pre><pre>Fru talman! Det bortser inte Kurt Ove Johansson\r\nifrån och det bortser inte den socialdemokratiska\r\nregerinen ifrån heller. Stig Bertilsson skall själv\r\ningå i en utredning som har förberetts i två år.\r\nSkälet till denna utredning är att man skall förnya\r\noch göra en ordentlig datalag. Man har alltså inte\r\nförbisett någonting. Det Stig Bertilsson vill göra är\r\natt med sitt lagförslag försvaga den datalag som vi\r\nför närvarande har. I stället för att fortsätta att\r\nprata om lagförslaget borde Stig Bertilsson ta\r\nrättelse. När det har gått galet, skall man\r\nnaturligtvis erkänna det, även om det svider i\r\nskinnet.</pre><pre>Överläggningen var härmed avslutad.</pre><pre>(Beslut skulle fattas den 27 mars.)</pre><pre>16 § Presstöd</pre><pre>Föredrogs</pre><pre>konstitutionsutskottets betänkande</pre><pre>1990/91:KU29 Presstöd.</pre><pre>Anf. 156 HANS NYHAGE (m):</pre><pre>Fru talman! Riksdagen beslutade förra våren att\r\npresstödet skall omfatta tre stödformer, nämligen\r\ndriftstöd, utvecklingsstöd och distributionsstöd.\r\nBeslutet innebar bl.a. att driftstödet till hög- och\r\nmedelfrekventa tidningar i fortsättningen skall\r\ngrundas på upplaga, i stället för på\r\npappersförbrukning, något som rimligen måste\r\nvara en bättre och riktigare metod att beräkna\r\nstödet. Nu gällande stödordning är endast inne på\r\nsitt andra tillämpningsår, varför anledning f.n. inte\r\nfinns att vidta några förändringar i utformningen.</pre><pre>Moderata samlingspartiet delar uppfattningen om\r\natt presstödet har en viktig uppgift att fylla när det\r\ngäller att motverka tidningsdöd och lokala\r\nmonopolsituationer på tidningsområdet. Det är\r\nnaturligtvis mycket angeläget att alternativa utbud\r\ntryggas på detta viktiga område. Vi anser att\r\npresstödet i icke oväsentlig grad hittills har uppnått\r\nsitt syfte.</pre><pre>Vi moderater ställer oss alltså bakom de tre angivna\r\nstödformerna och medverkar således till att anslag\r\nskall utgå. Vi anser emellertid att det är nödvändigt\r\natt visa återhållsamhet, inte bara när det gäller\r\nkostnadsökningar utan också rörande nuvarande\r\nkostnader, på det här området precis som på alla\r\nandra områden, inte minst i en ansträngd ekonomi.\r\nVi föreslår därför att anslaget till driftstödet skärs\r\nned med 20 % i jämförelse med det som föreslås i\r\nbudgetpropositionen. Vi är övertygade om att\r\ndenna besparing av statsanslaget kan göras, utan att\r\nsyftet med stödet därför äventyras.</pre><pre>Några besparingar beträffande utvecklingsstödet\r\noch distributionsstödet föreslår vi således inte. I\r\nsammanhanget vill jag erinra om vad vi i vår\r\nkommittémotion har anfört beträffande\r\nutvecklingsstödet, nämligen att det är angeläget att\r\nfölja dess utveckling i relation till en återgång till en\r\nlånefond för pressinvesteringar.</pre><pre>Fru talman! Ett enhälligt utskott föreslår -- och\r\ndetta skall jämföras med budgetpropositionen -- ett\r\npar viktiga förändringar. Det gäller dels reglerna\r\nför utvecklingsstödet till dagspressen, dels\r\nutgivningen av taltidningar.</pre><pre>Beträffande reglerna för utvecklingsstödet säger\r\nutskottet att stöd till gemensamma\r\ntryckeriinvesteringar skall kunna utgå om minst en\r\nav de samverkande tidningarna uppbär årligt\r\ndriftsstöd. Detta innebär att även tidningar med\r\nbegränsat driftsstöd skall kunna omfattas av\r\nutvecklingsstödet. Så är ju för närvarande inte\r\nfallet. Utskottet tillstyrker därmed en moderat\r\nmotion.</pre><pre>När det gäller stödet till taltidningar har regeringen\r\nföreslagit att utgivningen av 50 dagstidningar som\r\ntaltidningar skall ses som ett slutmål för\r\nutbyggnaden i detta sammanhang. Utskottet\r\nvidhåller sitt tidigare ställningstagande, att 50\r\ntaltidningar endast skall utgöra ett delmål och att\r\nutgivningen därför bör fortsätta. Vi anser att det\r\nbehövs en fortsatt utveckling på detta synnerligen\r\nviktiga område.</pre><pre>Fru talman! Med det anförda yrkar jag bifall till\r\nreservation nr 1, som moderaternas och\r\nfolkpartiets representanter i utskottet har\r\nundertecknat.</pre><pre>Anf. 157 YLVA ANNERSTEDT (fp):</pre><pre>Fru talman! Målet för presstödet skall vara att\r\nskapa bredd och mångfald, att ge läsarna valfrihet,\r\natt garantera en allsidig debatt och en fri\r\nopinionsbildning samt att förstärka och fördjupa\r\nden svenska demokratin.</pre><pre>Om man sedan tittar på resultatet, måste man\r\ntyvärr konstatera att presstödet endast i begränsad\r\nomfattning har varit framgångsrikt när det gäller att\r\nförhindra informationsmonopol och en\r\nkoncentration inom pressen.</pre><pre>För hur har det blivit? Jo, av 0,5 miljarder kronor\r\ngår hälften till tre tidningar. En tredjedel går till\r\nMalmö -- till tidningen Arbetet och till Skånska\r\nDagbladet. 18 tidningar har en och samma ägare\r\noch får hälften av presstödet. Presstöd utgår till\r\ntidningar som har en hushållstäckning om både 75\r\noch 85 %.</pre><pre>För att undvika missförstånd i den fortsatta\r\ndebatten vill jag redan nu säga att vi har uttryckt\r\noss slarvigt i vår motion när det gäller presstödets\r\nframtid, vilket kan ge upphov till feltolkningar. På\r\nnågot ställe talar vi om en total nedtrappning. Men\r\nvårt yrkande handlar alltså om en successiv\r\nnedtrappning, vilket framgår av hemställan. I ett\r\nförsta steg, anser vi, bör en nedskärning med 20 %\r\nkunna göras. Detta skriver vi i reservation nr 1, som\r\njag härmed yrkar bifall till.</pre><pre>Det kan dock hända att presstödet också i sin\r\nnuvarande form helt skall förändras för att de\r\nsyften skall kunna uppnås som jag har redovisat i\r\ninledningen. Det gäller ju att komma till rätta med\r\nde avarter som nu finns och att i stället stimulera till\r\nen sund press.</pre><pre>För att få ett bra beslutsunderlag har vi begärt en\r\nkonsekvensanalys. En sådan efterlystes också i\r\ndirektiven till dagstidningskommittén och i\r\nremissvaren bl.a. av SPK. Men det har regeringen\r\ninte brytt sig om. Man är tydligen inte ett dugg\r\nintresserad av att skattebetalarnas pengar används\r\nså effektivt och rationellt som möjligt. Regeringen\r\när bara intresserad av att med centerns hjälp få så\r\nmycket pengar som möjligt till den\r\nsocialdemokratiska maktapparaten.</pre><pre>Det är ju inte fråga om några fattiga nödlidande\r\ntidningsägare. Det socialdemokratiska partiet och\r\nLO äger hälften var av A-pressen -- ägare som\r\nmycket väl kunde ha tagit sitt ägaransvar och\r\ngaranterat tidningarnas fortbestånd, om man nu\r\nvar angelägen om att ge läsarnas valfrihet. På tio år\r\nhar det tillsammans blivit inte mindre än 3 miljarder\r\nkronor till de här ägarna!</pre><pre>Utformningen av presstödet har haft mycket\r\nlångtgående strukturella effekter på\r\ndagstidningsbranschen, vilket tydligt framgår av en\r\nrapport som civilekonom Cecilia Stenshamn\r\nnyligen har lagt fram vid Näringslivets\r\nmediainstitut. Många tidningar har anpassat sig till\r\nrådande regler med det enda syftet att få så mycket\r\nsom möjligt i bidrag.</pre><pre>Ett av de allvarligaste felen med de olika\r\nbidragskonstruktionerna är att de har skapat ett\r\nkroniskt beroende och att de inte har något som\r\nhelst incitament när det gäller att göra\r\nverksamheten lönsam. Med fog kan man påstå att\r\npresstödet, som detta hittills har varit konstruerat,\r\ngynnar olönsamma tidningar på bekostnad av\r\neffektivt skötta sådana. Tyvärr finns det ingenting\r\nsom tyder på att den nya konstruktionen skulle ha\r\nen annan effekt.</pre><pre>En annan märklig företeelse är bestämmelserna om\r\ndriftsstöd för editioner -- dvs. när en specialupplaga\r\nav en tidning ges ut på annan ort. Hur detta stöd\r\nhar hanterats har också uppmärksammats av\r\ndagstidningskommittén som skriver att\r\nspecialdefinitionerna (av vad som betraktas som\r\nedition) har fått en sådan utformning att de i sin tur\r\ngett upphov till följdverkningar, vilka måste\r\nbetraktas som tämligen tvivelaktiga.</pre><pre>Vidare skriver kommittén att en strävan hos en\r\ntidningsledning att anpassa verksamheten efter\r\npresstödsreglernas utformning torde sålunda i flera\r\nfall ha lett till redaktionella dispositioner som\r\nknappast varit ett uttryck för en normal\r\njournalistisk materialvärdering utan i stället får\r\nhänföras till vederbörande tidnings behov av att\r\nuppnå en viss kvantitet ''eget stoff''.</pre><pre>Ytterligare en allvarlig effekt är att presstödet\r\nfungerar som en bromskloss för en förändring och\r\nmodernisering av tidningsproduktionen. En\r\noerhört snabb modernisering och effektivisering\r\nkan följas i andra delar av världen. Men i Sverige\r\nhar vi knappt kommit i gång i det avseendet.</pre><pre>I den ekonomiska situation som vi nu befinner oss\r\ni och där nedskärningar görs på mycket angelägna\r\nområden är det, anser vi i folkpartiet liberalerna,\r\nutmanande att låta ett ineffektivt och\r\nkostnadsuppdrivande system fortsätta helt\r\nograverat.</pre><pre>Det finns alltså all anledning att ompröva nivån och\r\nutformningen beträffande presstödet, som skall\r\nstimulera till en klok hantering av våra\r\nskattepengar samt medverka till den\r\nteknikförändring som är nödvändig och till att\r\nmålen -- det gäller då alltså att få bredd och\r\nmångfald, en allsidig debatt och en fri\r\nopinionsbildning -- kan uppnås. Man skall inte\r\nförledas att tro att demokratin blir bättre, mer\r\nutvecklad och fullödig, bara för att man med mer än\r\n10 kr. av våra skattepengar subventionerar varenda\r\nexemplar av en fådagarstidning.</pre><pre>Jag skulle vilja fråga Kurt Ove Johansson om han\r\nverkligen tycker att det är riktigt att hälften av\r\npresstödet skall gå till tre tidningar. Garanteras en\r\nmångfald när en tredjedel av presstödet går till två\r\ntidningar i Malmö? Och garanteras medborgarna\r\nverkligen en allsidig debatt och en fri\r\nopinionsbildning när 18 tidningar har en och samma\r\nägare och får hälften av presstödet?</pre><pre>Fru talman! Som framgår av det aktuella\r\nbetänkandet reserverar vi oss till förmån för en\r\nuppräkning av stödet till lättläst litteratur. Jag yrkar\r\nsåledes bifall också till reservation nr 4.</pre><pre>Anf. 158 BO HAMMAR (v):</pre><pre>Fru talman! Jag yrkar bifall till reservationerna 3\r\noch 4 samt i övrigt till utskottets hemställan i\r\nbetänkandet.</pre><pre>Jag måste säga att jag inte kunde låta bli att skratta\r\nnär jag hörde Ylva Annerstedt. Äntligen har jag\r\nfått en förklaring till den språkliga innovationen\r\n''totalt nedtrappning'' och till vad den betyder när\r\ndet gäller presstödet. På två eller tre utskottsmöten\r\nhar jag försökt att få en förklaring från folkpartiet\r\ntill vad detta med en total nedtrappning av\r\npresstödet egentligen innebär. Är det en\r\nfolkpartistisk synonym till ''ett avskaffande av\r\npresstödet''? Först i dag har jag alltså fått ett svar\r\npå den frågan. Ylva Annerstedt har ju nu upptäckt\r\natt man har använt sig av en felaktig formulering.\r\nDet är inte en total nedtrappning som avses, utan\r\nman avser en successiv nedtrappning. Jag har, som\r\nsagt, frågat på flera utskottsmöten vad som menas.\r\nJag har sagt att det skall framgå av betänkandet om\r\nman menar att det skall vara ett avskaffande.</pre><pre>Jag vet inte om det handlar om folkpartiets\r\nlättvindiga sätt att behandla svenska språket eller\r\nom det handlar om ett vittnesmål om folkpartiets\r\ntotala okunnighet om presspolitiska frågor. Jag\r\ntycker att det senare skulle vara mera illavarslande.\r\nMen jag misstänker att det förhåller sig på det\r\nsättet. I folkpartiet vet man ju inte riktigt vad det är\r\nman talar om när det gäller presstödsfrågor.</pre><pre>Ylva Annerstedt säger t.ex. att det finns ett slags\r\nparallellitet när det gäller å ena sidan de tidningar\r\nsom är effektivt skötta och som inte uppbär\r\npresstöd -- icke presstödsberoende tidningar är\r\nalltså effektiva -- och å andra sidan\r\npresstödstidningar, som är ineffektiva. Det finns\r\ningen sådan koppling, tvärtom. Det är ofta så, att\r\nmycket vinstrika tidningar som tjänar stora pengar,\r\ninte alls drivs effektivt. Det är monopoltidningar\r\nsom kan kosta på sig en ganska orationell drift och\r\ninte alls har tagit till vara den moderna tekniken. Å\r\nandra sidan finns det tidningar som uppbär presstöd\r\noch har det svårt men som har använt presstödet för\r\natt i hög grad effektivisera sin verksamhet. Det\r\nfinns över huvud taget ingen sådan koppling som\r\nfolkpartiet här talar om.</pre><pre>Fru talman! Den svenska pressen befinner sig nu i\r\nsin kanske djupaste kris på många år. Det är många\r\ntidningar ligger nu illa till. Det gäller många A-\r\npresstidningar men även en hel rad borgliga\r\ntidningar, bl.a. Svenska Dagbladet. En orsak är\r\nden katastrofala annonskonjukturen, som har\r\ninneburit mycket stora inkomstminskningar under\r\ndet senaste året.</pre><pre>Jag råkade häromdagen träffa Svenska Dagbladets\r\nchefredaktör, Bertil Torekull, som berättade för\r\nmig vilka problem Svenska Dagbladet har med\r\nenorma bortfall av annonsintäkter. Det gäller för\r\növrigt Dagens Nyheter men Svenska Dagbladet är\r\nnaturligtvis mera sårbart.</pre><pre>Många tidningar är i dag verkligen på fallrepet.\r\nHans Nyhage, skulle ni moderater få igenom ert\r\nförslag -- det vet ni att ni inte får; det är ett förslag\r\nsom Gustaf von Platen på Svenska Dagbladet och\r\nmånga andra har bl.a. polemiserat mot -- kommer\r\nSvenska Dagbladet att dö. Jag fruktar att Svenska\r\nDagbladet ändå befinner sig i en mycket svår\r\nsituation och jag är rädd för att tidningen inte\r\nkommer att klara sig. Jag hoppas att den kommer\r\natt klara sig, för jag vill ha en mångfald av röster i\r\nden svenska pressen.</pre><pre>Ni kommer med en mängd lättvindiga förslag som\r\nkommer att få allvarliga konsekvenser för\r\nmångfalden och öppenheten i den svenska pressen.\r\nNi gör det dessutom i en situation när vi kommer\r\natt införa TV-reklam. Vi har redan TV-reklam från\r\nrymden som i hög grad påverkar tidningspressen.\r\nTill detta skall alltså läggas den katastofala\r\nannonskonjunkturen. Som bekant lever\r\ntidningarna i hög grad på annonser. I detta läge\r\nkommer ni helt mekaniskt dragande med en\r\nminskning på 20 %.</pre><pre>Mina vänner, ni vet inte vad ni talar om, hoppas\r\njag. Eller också vet ni vad ni talar om, och då är jag\r\nrädd, för då tar ni medvetet en likriktning och en\r\nytterligare monopolisering av den svenska pressen.\r\nDet vill jag inte vara med om.</pre><pre></pre><pre>Anf. 159 HANS LEGHAMMAR (mp):</pre><pre>Fru talman! I likhet med Bo Hammar tycker jag\r\natt presstödet är mycket viktigt och centralt för den\r\nsvenska opinionsbildningen. Utan mångfald i\r\npressen och utan möjligheter att i olika organ\r\nkunna uttrycka sin vilja oavsett om man tillhör en\r\ngrön, röd eller blå rörelse, befarar tryckfriheten\r\noch opinionsbildningen att beskäras ordentligt.</pre><pre>Det är däremot inte utan smärta som vi från det\r\ngröna hållet gör våra budgetar, där vi tar med de\r\nstora belopp som det här handlar om. Vi tycker\r\ndock att det är oerhört viktigt och centralt att\r\ntillskjuta pengar för att få en vitalisering av\r\ndebatten. Dessvärre står väl inte alla tidningar för\r\ndetta. Men den mångfald som ändå finns i\r\nintresseinriktningar i tidningar gör att vi tycker att\r\ndet är viktigt att stödja detta. Skulle man dra undan\r\nmöjligheterna, som folkpartiet och moderaterna nu\r\nmed raska tag försöker göra, är vi rädda för att den\r\nfria opinionsbildningen det ännu kommer att få\r\nsvårare än i dag.</pre><pre>Man kan inte låta bli att förvånas över det flummiga\r\nspråkbruk som folkpartiet använder sig av i sina\r\nmotioner. Man vet tydligen inte själv vad man\r\nmenar med successiv eller total avtrappning. Det är\r\nemellertid skönt att vi har fått ett besked i dag,\r\neftersom vi inte har kunnat få det under\r\nutskottssammanträdena. Det kan vara bra att man\r\nvet vad man talar om i sina egna motioner och att\r\nman kan förklara det när det ställs raka frågor i\r\nutskottet. Det var ännu mer oroväckande i de\r\ndiskussioner vi hade i utskottet, än vad vi har fått\r\nreda på i dag av Ylva Annerstedt.</pre><pre>Jag vill ta upp en punkt som ingen har nämnt här,\r\nnämligen den förändring som utskottet har gjort\r\nnär det gäller taltidningar. Regeringen har i\r\npropositionen gått ifrån utskottets tidigare\r\nfastställda linjer. Vi rättade till detta i full enighet i\r\nutskottet, och jag ser med tillfredsställelse att så har\r\ngjorts.</pre><pre>Fru talman! Jag vill yrka bifall till reservation nr 4.\r\nDen handlar om en uppräkning av stödet till lättläst\r\nlitteratur och LL-stiftelsen, som jag tycker är\r\nmycket viktig och central för att även de som har\r\nsvårt att läsa och är förståndshandikappade får del\r\nav det tryckta ordet och kan följa med i debatten\r\noch utvecklingen i det svenska samhället eller\r\nvärldssamhället över huvud taget.</pre><pre>Anf. 160 KURT OVE JOHANSSON (s):</pre><pre>Fru talman! Svenskarna är ett läsande folk. Sverige\r\ntillhör de fyra länder i världen där man läser mest\r\ntidningar. Läsundersökningar som gjorts visar att\r\nnio av tio svenskar regelbundet läser en dagstidning\r\nungefär en halv timme varje dag. Det är faktiskt en\r\nsiffra som stått sig genom åren.</pre><pre>Det är också mycket intressant att kunna\r\nkonstatera att våra dagliga tidningar trots ökad\r\nkonkurrens från andra medier har lyckats med att\r\nhålla sina ställningar. Uvecklingen av främst nya\r\netermedia har hittills inte nämnvärt rubbat\r\ndagspressens positioner på läsarmarknaden. Att\r\ndet förhåller sig så beror naturligtvis på att vi i\r\nSverige sedan många år har ett väl fungerande\r\nstatligt stöd till pressen.</pre><pre>Låt oss därför än en gång slå fast att våra\r\ndagstidningar alltjämt är det centrala mediet för\r\nden debatt som håller demokratin levande. Det var\r\ndärför med stor tillfredsställesle som vi\r\nkonstaterade att en betydande majoritet här i\r\nriksdagen för ungefär ett år sedan ställde sig bakom\r\nregeringens presspolitiska proposition, som byggde\r\npå dagstidningskommitténs förslag. Där finns ett\r\nnytänkande, Ylva Annerstedt, som syftar till att\r\ngöra det möjligt för svensk press att utvecklas i ett\r\nsamhälle med hårdnande mediakonkurrens.</pre><pre>Syftet med statens insatser på mediaområdet är att\r\nvärna om våra grundläggande demokratiska\r\nfriheter, främst informations-, åsikts- och\r\nyttrandefriheterna. Mångfalden inom dagspressen\r\när en omistlig del av detta.</pre><pre>Tyvärr finns det de som inte vill värna dessa\r\ngrundläggande friheter fullt ut. Moderaterna och\r\nnumera också folkpartiet tillhör dem. För\r\nmoderaterna är mångfalden inom dagspressen\r\nstötande, om man skall tro vad de själva skriver.\r\nAtt moderaterna tycker så är inte\r\nhäpnadsväckande. De har sedan länge hävdat den\r\nuppfattningen.</pre><pre>Häpnadsväckande, Ylva Annerstedt, är däremot\r\nfolkpartiets, sedan ett år tillbaka, totalt förändrade\r\nsynen på presstödet. Med hull och hår och mer\r\ndärtill har folkpartiet svalt moderaternas\r\nreaktionära presspolitiska syn. I folkpartiets\r\nSverige har pressens mångfald inte längre någon\r\ntyngd.</pre><pre>Vem hade kunnat tro att folkpartiet liberalerna så\r\nsnabbt skulle sälla sig till det fria ordets\r\ndödgrävare?</pre><pre>Många tidningar, underströk Bo Hammar, kämpar\r\ni dag med stora ekonomiska problem. Bottnen har\r\ngått ur annonsmarknaden. Januari månad ble ven\r\nsvart månad för dagspressen. Annonsraset\r\nfortsatte. Med en volymminskning på nära nog 15\r\nspaltkilometer blir inkomstbortfallet hisnande.</pre><pre>Att som folkpartiet och moderaterna lägga\r\nytterliggare sten på börda genom att skära ned\r\ndriftsstödet med 20 % som en första etapp, skulle\r\nvara rena dödsstöten för många betydande\r\ntidningar och pressröster i demokratins tjänst.\r\nTillsammans står folkpartiet och moderaterna för\r\nen ansvarslös presspolitik. Så tycker numera också\r\nmånga av era partivänner ute i samhället som har\r\nstor kunskap om pressens betydelse i ett\r\ndemokratiskt samhälle.</pre><pre>Många anser att presstödsdebatten är vulgär i\r\nmånga hänseenden. Jag delar den uppfattningen.\r\nFolkpartiet har faktiskt med sin partimotion lyckats\r\nbäst med att göra denna vulgärdebatt till sin.\r\nPåståenden -- som Ylva Annerstedt var inne på --\r\nom att presstödet snedvrider konkurrensen saknar\r\ntäckning.</pre><pre>Det selektiva stödet, dvs. driftsstödet, utgör endast\r\nnågra få procent av dagspressens samlade intäkter.\r\nSakligt sett kan det därför inte hävdas att\r\nkonkurrensen därigenom snedvridits.</pre><pre>Att som folkpartiet gör i sin motion hävda att\r\ndagspressens mångfald inte skulle vara lika viktig\r\nnär vi har så mycket växande mediautbud i form av\r\nradio, kabel- och satellit-TV m.m. tillhör inte heller\r\nen seriös debatt.</pre><pre>Skulle man tillämpa de förslag som folkpartiet har\r\nlagt fram i sin motion skulle det få oerhörda\r\nnegativa konsekvenser. Det finns, Ylva\r\nAnnerstedt, en person med stor kunskap i\r\npressfrågor. Den personen har beskrivit den\r\nsituation som skulle uppstå därest er partipolitik\r\nskulle bli gällande. Den mannen heter Gustaf von\r\nPlaten. Det är inte vilken person som helst. Det är\r\nen f.d. chefredaktör på Svenska Dagbladet men en\r\nmycket kunnig person i pressfrågor. Han skriver så\r\nhär, och det skulle kunna bli scenariet av\r\nfolkpartiets presspolitik. Jag citerar Gustaf von\r\nPlaten:</pre><pre>''Stockholm med bara DN till frukostbrickan, med\r\nSvante Nycander som politisk rikstyckare, Arne\r\nRuth som kulturgeneral -- styrd av ingen utom\r\nvänstergänget på den ena sidan -- och Sven-Ivan\r\nSundqvist som marmeladfrallans ende börs- och\r\nföretagsanalytiker, läst av alla, betvivlad av\r\nmången, emotsagd av ingen, detta är för många en\r\nmardröm.'' Det är så sant som det är sagt.</pre><pre>Det som för Gustaf von Platen är en mardröm är\r\nför folkpartiet liberalerna en politisk målsättning.\r\nBorde inte detta mana till eftertanke och en\r\nomprövning av folkpartiets presspolitiska linje,\r\nYlva Annerstedt?</pre><pre>Jag skall inte begära som jag gjorde i den tidigare\r\ndebatten att Ylva Annerstedt skall svara på den\r\nfrågan i dag. Begrunda den i stället och ge mig ett\r\ngenomtänkt svar när vi möts i en presspolitisk\r\ndebatt nästa gång!</pre><pre>En annan myt som Ylva Annerstedt var inne på är\r\nmyten om tidningar som växer fast i sitt presstöd\r\noch inte produceras rationellt. Den myten kan\r\nockså avlivas. Jag kan försäkra Ylva Annerstedt att\r\nde undersökningar som gjorts under 80-talet visar\r\natt myten just är en myt och saknar substans. Jag\r\nskall gärna se till att Ylva Annerstedt får ta del av\r\ndessa undersökningar.</pre><pre>Moderaterna finner i sin motion det stötande att\r\nman i dagens ekonomiska situation inte sparar på\r\npresstödet. Sett från den utgångspunkten framstår\r\ndet som mycket egendomligt att man inte angriper\r\nden verkligt stora stödkakan till pressen. Värdet av\r\nmomsbefrielsen och annonsreduktionen -- och nu\r\ntycker jag att Ylva Annerstedt alltså skall lyssna --\r\nvar drygt 1 500 milj.kr. 1989. Det paradoxala: ju\r\nmera marknadsintäkter ju mera subvention.</pre><pre>Varför föreslår inte folkpartiet och moderaterna i\r\nsin huggsexa om miljonerna till dagstidningarna att\r\ngöra ingreppen på den stora kakan som jag talade\r\nom? Här finns ju minst tre gånger så stort utrymme\r\nför sparnit. Det skulle kunna göras utan att\r\nmångfalden inom dagspressen blir lidande.</pre><pre>Att ta ett stadigt spargrepp i det stöd som ger\r\nDagens Nyheter och Expressen och några rika\r\nmoderata tidningar många sköna miljoner vore väl\r\ninte så farligt. Dagens Nyheter dör inte av att mista\r\nnågra miljoner.</pre><pre>Vi kanske skulle kunna ena oss här redan i kväll,\r\nHans Nyhage, jag och Ylva Annerstedt, om att de\r\nförstatidningar som inte behöver ekonomiskt stöd\r\nskall slippa momsbefrielse och\r\nannonsskattereduktion. Detta för att leva upp till\r\nmoderaternas motionskrav om att det måste anses\r\nsom stötande i dagens samhällsekonomiska läge att\r\nnågra besparingar här inte sker.</pre><pre>Min fråga till moderaterna och folkpartiet blir\r\ndärför: Är ni beredda i en framtid att pröva sådana\r\nåtgärder? Då skall jag gärna ställa upp.</pre><pre>Regeringens proposition förra året som byggde på\r\ndagstidningskommitténs betänkande innefattade ett\r\nnytänkande inom presstödet som kan\r\nvidareutvecklas. Mycket återstår att göra för att\r\neffektivisera tidningarnas produktion. Dagspressen\r\nhar det mesta ogjort, det kan jag hålla med om,\r\nåtminstone när det gäller rationell\r\narbetsorganisation.</pre><pre>Presstödet har från första början stått på en solid\r\npolitisk grund. Förhoppningsvis kommer höstens\r\nval inte att ändra på detta. Samhället behöver en\r\nlivskraftig dagspress och dagspressen behöver\r\nsamhällets stöd. Ett väl fungerande presstöd är en\r\ngaranti för mångfald och ett värn för demokratin.\r\nDet är värden som vi skall slå vakt om. Vi\r\nsocialdemokrater kommer att göra det med all den\r\nkraft som vi förmår.</pre><pre>Anf. 161 HANS NYHAGE (m):</pre><pre>Herr talman! Kurt Ove Johansson tar till\r\nbrösttoner i den ena debatten efter den andra här i\r\nkväll betonande sin egen förträfflighet och andras\r\neländiga dålighet.</pre><pre>Det finns ett ord som heter ödmjukhet, Kurt Ove\r\nJohansson.</pre><pre>Kurt Ove Johansson har uppenbarligen inte läst vår\r\nmotion. Han har uppenbarligen inte tagit del av\r\nvårt ställningstagande i konstitutionsutskottet. Han\r\nhar heller inte lyssnat på vad jag sade i mitt\r\nanförande för en stund sedan. På annat sätt kan\r\nman inte tolka hans utfall mot oss moderater.</pre><pre>Vi har gått med på, utan förändringar, anslaget\r\ntill distributionsstöd och anslaget till\r\nutvecklingsstöd. Vi har gått med på 360 milj.kr. av\r\nföreslagna 440 milj.kr. till driftsstödet. De ca 80\r\nmilj.kr. som vi sparar betyder total död för allt vad\r\npress heter om man skall tolka Kurt Ove\r\nJohansson. Det är just de sista 80 miljonerna som\r\nbetyder allt. De tidigare 360 miljonerna betyder\r\ninte någonting i sammanhanget. Begriper inte Kurt\r\nOve Johansson själv hur ihåligt det resonemang\r\nsom han för är?</pre><pre>Vi har klart och tydligt markerat att vi ställer oss\r\nbakom stödet till pressen och vi har också tagit\r\nställning till att anslag skall utgått till pressen, men\r\nvi har i ett kärvt ekonomiskt läge ansett att det var\r\nnödvändigt att spara även på detta område, liksom\r\npå alla andra områden.</pre><pre>Jag kanske kan tillåta mig att jämföra med skallet\r\nfrån Kurt Ove Johansson och socialdemokraterna\r\nnär det gällde anslaget till knattefotbollen för några\r\når sedan. Det innebar en besparing på 50 milj.kr.\r\nNu drabbas hela idrotten av Kurt Ove Johansson\r\noch hans parti med besparingar på 500 milj.kr.</pre><pre>Jag tycker att man skall var litet försiktig innan man\r\npå detta sätt tar till brösttoner som Kurt Ove\r\nJohansson har gjort i kväll. Försök att förklara\r\nvarför 360 milj.kr. inte betyder någonting, men 440\r\nmilj.kr. betyder allt.</pre><pre>Anf. 162 YLVA ANNERSTEDT (fp):</pre><pre>Herr talman! Kurt Ove Johansson sade att syftet\r\nmed presstödet är att värna om vår yttrandefrihet\r\noch att mångfalden är en omistlig del av vår\r\ndemokrati. Jag instämmer helt och fullt med Kurt\r\nOve Johansson.</pre><pre>Jag tycker att det presstöd som vi skall ha skall\r\nfrämja just dessa mål. Problemen, Kurt Ove\r\nJohansson, är att detta icke är fallet i dag. Hälften\r\nav de 500 miljonerna går till tre tidningar och en\r\ntredjedel går till Malmö. Det här är väl inte någon\r\nmångfald och en fri debatt och opinionsbildning?\r\nVi menar att presstödet får se annorlunda ut om det\r\nskall uppfylla de mål som var avsikten från början.</pre><pre>Konkurrensen har inte snedvridits, säger Kurt Ove\r\nJohansson vidare. Visst har den det. Det finns ett\r\nantal rapporter som visar detta. Jag citerade ett par\r\nav dem. Jag rekommenderar Kurt Ove Johansson\r\natt läsa rapporterna.</pre><pre>Det är också en myt, säger Kurt Ove Johansson, att\r\ntidningarnas teknikutveckling skulle ha bromsats\r\nupp på grund av presstödet. Men det är inte sant.\r\nI Sverige går teknikutvecklingen på detta område\r\nlångsammare än på de flesta andra håll, och det\r\nberor på utformningen av det presstöd som vi har.\r\nDetta säger också företrädare för branschen.</pre><pre>Kurt-Ove Johansson var själv med på Gotland\r\nför ungefär ett år sedan, när företrädare för de\r\ntidningar vi besökte sade just det. En av dem sade\r\nså här: ''Tidningsbranchen i Sverige har varit sämre\r\nän i andra länder när det gäller att utnyttja den nya\r\nteknikens rationaliseringsvinster. Möjligen kan det\r\nbero på att det inte har varit nödvändigt på grund\r\nav det generösa presstödet att ständigt bevaka sina\r\nkostnader och ta till vara teknisk utveckling.'' Det\r\nhär redovisas också i det flertal rapporter som är\r\ngjorda på området.</pre><pre>Det är symptomatiskt också att Kurt-Ove\r\nJohansson höjer rösten när det gäller att försöka\r\nförklara bort det faktum att den\r\nsocialdemokratiska pressen får en så stor del av det\r\npresstöd som vi har. Han svarade inte på en enda av\r\nde frågor jag ställde. Tycker Kurt-Ove Johansson\r\natt det är riktigt att tre tidningar skall ha halva\r\npresstödet? Tycker Kurt-Ove Johansson att\r\nmångfalden garanteras, när en tredjedel av\r\npresstödet går till två tidningar i Malmö?</pre><pre>Anf. 163 BO HAMMAR (v):</pre><pre>Fru talman! Låt mig direkt kontra med en fråga till\r\nYlva Annerstedt när det gäller de tre\r\nstorstadsområdena.</pre><pre>I Göteborg har vi en situation där familjen Hjörne\r\när ensam ägare av dagspressen, allt annat är dött\r\noch utslaget. Vill Ylva Annerstedt ha en situation\r\ndär familjen Wahlgren är ensam i Malmö och\r\nfamiljen Bonnier är ensam i Stockholm? Det är ju\r\nden situationen ni försöker provocera fram med era\r\nförslag. Det blir effekten av förslagen.</pre><pre>Sedan kan man diskutera spridningen av\r\npresstödet, men de tre storstadsområdena är ur\r\nopinionsbildningssynpunkt väldigt viktiga. Ett\r\nområde är redan överlämnat till en enda familj.\r\nYlva Annerstedt tycker att också Storstockholm\r\noch Stormalmö skall överlämnas till varsin familj.\r\nJag är inte överens med henne om det, och jag kan\r\nicke förstå att hennes inställning är ett uttryck för\r\nliberal öppenhet och liberal mångfald.</pre><pre>Sedan vill jag ställa en fråga till Hans Nyhage. Han\r\nsäger att distributionsstödet rör vi inte -- 80\r\nmiljoner tror jag att det är. Nej, tacka för det!\r\nDistributionsstödet tillfaller ju i allt väsentligt de\r\nstora och rika tidningarna. Leijonparten av det\r\nstödet går inte till de tidningar som går med\r\nunderskott, de svaga tidningarna. Leijonparten går\r\ntill de rika tidningarna -- Dagens Nyheter, en rad\r\nförstatidningar.</pre><pre>Det är väl rätt naturligt att till de rika må vara givet\r\noch av de fattiga må tagas. Det är en gammal\r\nmoderat paroll.</pre><pre>Anf. 164 KURT OVE JOHANSSON(s):</pre><pre>Fru talman! Hans Nyhage frågade om jag har läst\r\nmoderaternas motion. Ja, det har jag naturligtvis\r\ngjort. Det är därför jag är så fruktansvärt upprörd.\r\nJag vet ju att bottnen har gått ur annonsmarknaden\r\noch att tidningarna har förlorat en väldig massa av\r\nsina inkomster. Att i det läget ytterligare lägga sten\r\npå börda med en 20 % neddragning av presstödet\r\när att ta död på de tidningar som har det svårast i\r\nsamhället.</pre><pre>Sedan har jag sagt till Hans Nyhage att visst är jag\r\nberedd att diskutera besparingar. Men varför kan vi\r\ninte då diskutera besparingar där det är lättast att\r\ngöra dem utan att det drabbar mångfalden? Som\r\njag sade i mitt inledningsanförande, tillfördes\r\ntidningarna år 1989 genom befrielsen från moms\r\noch lättnaden på annonssidan ungefär 1 500 milj.\r\nkr. Det är tre gånger mer än det belopp som själva\r\npresstödet utgör i propositionen.</pre><pre>Varför inte gå med på mitt förslag? Låt oss pröva\r\ntanken om vi inte borde ge oss på den stora kakan\r\npå 1 500 milj. kr., något som i och för sig\r\nnaturligtvis kommer att drabba tidningar som\r\nExpressen, Dagens Nyheter och en del rika\r\nmoderata tidningar men inte skulle drabba de\r\ntidningar som vi vill ha kvar för åsiktsfrihetens och\r\nmångfaldens skull. Det är ju det som är den\r\nprincipiella skillnaden i jämförelse med den\r\nnedskärning som ni nu föreslår.</pre><pre>Ylva Annerstedt vill ha svar på den fråga hon\r\nställde om presstödet och de tre tidningarna. Jag\r\ntror att jag skulle kunna ge Ylva Annerstedt ett bra\r\nsvar som hon kunde fundera över i sin\r\nstuderkammare. Hur mycket får Dagens Nyhter av\r\nde 1 500 miljoner som jag pratar om? Jo, 1989 fick\r\nDagens Nyhter 198 milj. kr. som en direkt\r\nsubvention från samhällets sida. Expressen fick\r\nsamma år 181 milj. kr.</pre><pre>Lägger man ihop det här, innebär det att Dagens\r\nNyheter och Expressen tillsammans fick 380 milj.\r\nkr. Det skall jämföras med att A-pressgruppens 20\r\ntidningar erhöll ett direkt presstöd på 370 miljoner,\r\nalltså 10 milj. kr. mindre. Är inte detta någonting\r\natt betänka, Ylva Annerstedt?</pre><pre></pre><pre>Anf. 165 HANS NYHAGE (m):</pre><pre>Fru talman! Jag är alldeles på det klara med att\r\nKurt Ove Johansson inte kan tänka sig att göra\r\nbesparingar, vare sig på det här området eller på\r\nandra områden. Det är typisk socialistisk politik.\r\nHade vi haft en ordentlig ekonomisk politik under\r\nde senaste åtta eller snart nio åren och inte den\r\neländiga tredje vägens ekonomiska politik, hade\r\nförutsättningarna för alla företag, inkl.\r\ntidningsföretagen, varit helt andra än vad de är i\r\ndag.</pre><pre>Kurt Ove Johansson vill också ändra på\r\ntidningarnas reklamskatteregler. Han vill med\r\nandra ord straffa de tidningsföretag som lyckas\r\nsälja annonser. Om man skulle genomföra de\r\nändringar som Kurt Ove Johansson vill ha, skulle\r\ndet dessutom bli ett krångel och kineseri utan\r\nmotstycke. Kurt Ove Johansson vill, förmodar jag,\r\nhöja reklamskatten från nuvarande 4 till 10--11 %.\r\nHan vill ta bort fribeloppet. Reklamskatten har\r\nredan höjts en gång från 3 till 4 %.</pre><pre>Att Kurt Ove Johansson är inne på skattehöjningar\r\när alldeles uppenbart, men om han inbillar sig att\r\nskattehöjningar löser landets inkl. tidningarnas\r\nekonomiska problem, då är Kurt Ove Johansson\r\nmer ute och reser än vad man kunde ana.</pre><pre>Anf. 166 YLVA ANNERSTEDT (fp):</pre><pre>Fru talman! Kurt Ove Johansson anstränger sig\r\nhela tiden att tala om andra tidningar än om dem\r\nsom står socialdemokraterna nära, och det må vara\r\nhonom obetaget att göra det. Men det är ju ändå så\r\natt på tio år har det slussats mer än 3 miljarder\r\nkronor till de socialdemokratiska tidningarna.</pre><pre>Jag skulle vilja fråga Kurt Ove Johansson, om han\r\ninte någon gång har ställt sig frågan varför det går\r\nså dåligt för de socialdemokratiska tidningarna.\r\nDet måste ju finnas ett skäl till att folk väljer att\r\nköpa och läsa de andra tidningarna på orten än de\r\nsocialdemokratiskt styrda tidningarna. På många\r\norter har socialdemokraterna den politiska makten.\r\nDet bör alltså finnas en majoritet av\r\nsocialdemokrater på de orterna. Varför köper de\r\ninte de socialdemokratiska tidningarna?</pre><pre>Anf. 167 KURT OVE JOHANSSON (s):</pre><pre>Fru talman! Jag utgår ifrån att ingen som har\r\nlyssnat på den här debatten kan påstå att jag har\r\npratat bara om socialdemokratiska tidningar. Jag\r\nhar stått här som talesman för alla de tidningar i\r\nsamhället som behöver presstöd för att kunna\r\növerleva, därför att de gör ett arbete i demokratins\r\ntjänst.</pre><pre>Jag slåss ju lika mycket för Svenska Dagbladet, som\r\nfår 50 milj.kr. varje år, som för andra tidningar som\r\nbehöver presstöd för att kunna överleva. Så den\r\nbeskyllningen kan inte Ylva Annerstedt fortsätta\r\nmed.</pre><pre>Sedan säger Hans Nyhage att jag bara pratar om\r\nskattehöjningar och aldrig kan tänka mig att spara.\r\nMen jag har sagt till Nyhage två gånger att jag är\r\nberedd att ta upp en diskussion med er om hur vi\r\nskall kunna spara. Men då skall vi spara där det är\r\nlättast att spara utan att det drabbar mångfalden.\r\nDå skall man naturligtvis ge sig på det område där\r\ndet finns tre gånger så stora möjligheter att spara,\r\nnämligen de 1 500 miljonerna som jag talade om\r\nförut.</pre><pre>Det som jag tycker är egendomligt, fru talman, är\r\natt Hans Nyhage och Ylva Annerstedt reagerar\r\ndärför att 20 stycken A-presstidningar som behöver\r\ndet får 370 milj.kr. i presstöd. Men att två tidningar,\r\nDagens Nyheter och Expressen, får\r\nsamhällssubventioner med 10 miljoner mer, trots\r\natt de ekonomiskt går bra och med vinst, det är väl\r\ningenting, tycker Ylva Annerstedt.</pre><pre>Det vore väl ändå rimligt, om man begriper\r\nnågonting om mångfald och tidningar, att ta min\r\nutsträckta hand och diskutera de 1 500 miljonerna.</pre><pre>Anf. 168 OLLE SVENSSON (s):</pre><pre>Fru talman! Detta är sista gången jag har tillfälle\r\natt delta i en debatt om presstödet. Jag har deltagit\r\ni denna debatt i årtionden. Jag har också deltagit i\r\ndet utredningsarbete som har föregått presstödet\r\noch dess införande.</pre><pre>Låt mig säga att jag tycker att vi har anledning att\r\nvara stolta över den massmediepolitik som vi står\r\nför här i Sverige. För det första innebär den att vi\r\nslår vakt om den redaktionella friheten. I det fallet\r\nskyddar vi tidningarna mot staten och statens\r\ningripanden, något som man har oerhört tråkiga\r\nerfarenheter av i auktoritära länder. Det är mycket\r\npositivt att vi har en så liberal\r\ntryckfrihetslagstiftning. Jag är stolt över att vi detta\r\når också skall besluta om en ny\r\nyttrandefrihetsgrundlag.</pre><pre>Men det är också oerhört positivt -- detta vill jag\r\nstarkt betona -- att staten ställer sig på läsarnas sida\r\noch ökar tidningsläsarnas frihet att välja tidning.\r\nJag vill säga till Ylva Annerstedt att de\r\nlågtäckningstidningar som får presstöd kämpar på\r\nen marknad, öppet mot förstatidningarna. Den\r\nsom t.ex. i den här staden köper Svenska Dagbladet\r\nhar gjort det i ett fritt val mellan t.ex. Dagens\r\nNyheter och Svenska Dagbladet. Staten ställer sig\r\ndå på den läsarens sida, när man utformar\r\npresstödet så att denna valfrihet bevaras.</pre><pre>Tidningarna arbetar på två marknader, på läsarnas\r\nmarknad och på annonsmarknaden. Det skall inte\r\nvara annonsörerna som skall strypa möjligheterna\r\nför läsarna att ha ett fritt val. Jag tycker att det är\r\noerhört viktigt att Sverige, Norge och Finland, i\r\nmotsats till många andra länder, med en sådan\r\npresspolitik har kunnat uppehålla en mångfald.</pre><pre>Jag har själv varit med om att utforma denna\r\npolitik, och jag vill än en gång betona mångfaldens\r\nbetydelse för demokratins funktioner. Vilka\r\nfunktioner handlar det då om och varför är det så\r\nviktigt med mångfald? Jo, för det första därför att\r\ndet är viktigt att vi har tidningar som förmedlar\r\nnyheter på ett allsidigt sätt. För det andra är det\r\nviktigt att vi har tidningar som kommenterar det\r\npolitiska skeendet. För det tredje är det viktigt att\r\nvi har tidningar som är gårdvarar, som har en\r\n''watch dog''-uppgift, en kritisk granskande uppgift\r\ni det demokratiska samhället. Slutligen är det\r\nviktigt att vi har tidningar som svarar för funktionen\r\natt förmedla kontakter mellan grupper i det\r\ndemokratiska samhället. Därför tycker jag att det\r\när fel när man säger att det skall bli ett slut på den\r\npresspolitiken som har byggts upp här i Sverige. Jag\r\ntycker att det tvärtom finns anledning att slå vakt\r\nom den. Det innebär inte att man inte skall göra\r\nförändringar.</pre><pre>Vi har anledning att med stolthet se på en\r\npresspolitik som både värnar om friheten för den\r\nredaktionella verksamheten och läsarnas valfrihet.</pre><pre>Anf. 169 HANS NYHAGE (m):</pre><pre>Fru talman! Kurt Ove Johansson talar sig varm för\r\nbesparingar på typiskt socialistiskt maner. De s.k.\r\nbesparingar han föreslår och förordar är ingenting\r\nannat än skattehöjningar i kombination med\r\nkrångel och kineseri. Men t.o.m. Kurt Ove\r\nJohansson borde väl ändå ha insett vart det har\r\nburit iväg med den högskattepolitik som det\r\nsocialdemokratiska partiet och regeringen har\r\ndrivit under alltför många år nu, vart det har burit\r\niväg med företagsamheten i Sverige, inkl. pressen.\r\nÄr verkligen konsekvenserna av\r\nhögskattepolitiken någonting som vi har att\r\nåstunda? Vi måste ju tvärtom arbeta efter den\r\nmotsatta politiken, nämligen att sänka\r\nskattetrycket. Det är den politiken som vi\r\nmoderater eftersträvar.</pre><pre>Återigen: När vi föreslår ett anslag på 360 miljoner\r\ni stället för 440 miljoner kan detta icke innebära en\r\ntotal död för pressen. Kurt Ove Johansson har inte\r\ngivit mig besked om detta ännu -- jag förutsätter att\r\njag får det i hans nästa inlägg i debatten.</pre><pre>Med anledning av vad Olle Svensson hade att säga\r\nom pressens betydelse vill jag säga att vi alla är\r\növerens om hur oerhört viktigt det är med en\r\nobunden, fri press med mångfald. Det slår vi\r\nmoderater verkligen vakt om.</pre><pre>Anf. 170 YLVA ANNERSTEDT (fp):</pre><pre>Fru talman! Återigen skulle jag vilja ta upp frågan\r\nom mångfalden, som Kurt Ove Johansson talar sig\r\nså varm för. Jag instämmer helt med honom. Men\r\ntycker Kurt Ove Johansson verkligen att det är\r\nmångfald när en ägare får hälften av presstödet?</pre><pre>Vidare säger Kurt Ove Johansson att det skall göras\r\nindragningar på de tidningar som går bra. Jag skulle\r\nvilja fråga om det också gäller de s-tidningar som\r\nförst lämnar miljoner i koncernbidrag till A-\r\npressen och sedan får presstöd. Det är inte bara\r\nförstatidningar som får presstöd. Det är också\r\ntidningar som har en täckning av hushållen på 75--\r\n85 % som får presstöd. Sådana förhållanden måste\r\nväl få också Kurt Ove Johansson att tänka en tanke.</pre><pre>Som en kommentar till vad Olle Svensson sade\r\nskulle jag vilja peka på att tidningarnas roll i dag\r\nfaktiskt är något annorlunda än för bara fem år\r\nsedan. I dag har vi inte något informationsmonopol\r\nnågonstans. Vi får information från en lång rad\r\nsändare. Vi kan titta på uppåt 30--40 TV-kanaler.\r\nVi har en stark fackpress, radio, närradio och\r\nlokalradio.</pre><pre>Tidningarna är inte längre den enda\r\ninformationskällan. Det är inte heller främst\r\ntidningarna som står för nyheterna i dag. En allt\r\nmindre skala människor får sina nyheter från\r\ntidningarna. Där får man de kommentarer som är\r\nviktiga och intressanta och angelägna att slå vakt\r\nom.</pre><pre>Jag har talat om 20-procentiga besparingar i i ett\r\nytterligt bekymmersamt ekonomiskt läge. När vi\r\ndrar ned på angelägna områden som vård och\r\nomsorg, de mest fundamentala behoven hos\r\nmänniskor, får faktiskt också pressen se om sitt hus\r\noch göra de rationaliseringar som i mycket stor\r\nutsträckning återstår att göra. Jag har också talat\r\nför ett förändrat presstöd, ett presstöd som inte\r\nmedverkar till ägarkoncentration och specialstöd\r\ntill vissa ägarkonstruktioner.</pre><pre>Anf. 171 KURT OVE JOHANSSON (s):</pre><pre>Fru talman! Har man den uppfattningen som Ylva\r\nAnnerstedt har, att tidningarna inte kommer med\r\nnågra nyheter, kan man naturligtvis förstå att\r\nfolkpartiet skriver en sådan motion som partiet har\r\ngjort. De vill i princip successivt ta bort presstödet.\r\nDet är precis det scenario som Gustaf von Platen\r\nhar varnat för, med tidningsmonopol och DN som\r\ndet enda som står till buds vid frukostbordet.</pre><pre>Jag skall inte förlänga denna debatt mycket mer,\r\nmen jag vill ändå säga några ord till Hans Nyhage.\r\nJag tycker att det finns stor anledning för en\r\nmoderat pressdebattör som Hans Nyhage att noga\r\nlyssna på vad von Platen har skrivit. Han pekar\r\nt.ex. i sin artikel i Svenska Dagbladet i går på att\r\ndet bland moderaterna finns många motståndare\r\ntill presstödet. Men han frågar också om det är\r\ntroligt att partiet, om man skulle leda en borgerlig\r\nregering, skulle rösta igenom en åtgärd som snabbt\r\nskulle beröva partiet den enorma tillgång som en\r\nvisserligen obunden men dock moderat rikstidning\r\nmed stor upplaga innebär. Han tror för sin del att\r\nden moderata partiledningen i det läget skulle var\r\nberedd att försvara ett presstöd.</pre><pre>Det som jag tycker är mest intressant är när von\r\nPlaten skriver: ''Näringslivet slutligen -- finns inte\r\ndär ett kompakt motstånd mot statliga subsidier?\r\nFörvisso. Å andra sidan har jag ett starkt minne av\r\nalla de näringslivets toppmän som jag lyssnat till\r\nunder många år i Svenska Dagbladets styrelse.</pre><pre>Visst har de uttryckt åsikten att stödet bör avskaffas\r\noch Svenskan bör stå på egna kommersiella ben.\r\nFöre sammanträdena och efter dem. Under\r\ndiskussionerna på våra möten har däremot den\r\nstående -- eller i vart fall ständigt återkommande --\r\nfrågan varit: Hur går det med presstödet? Finns det\r\nnån chans att öka det? Det är väl ingen risk att det\r\nförsvinner?''</pre><pre>Detta har alltså von Platen sagt. Klokt sagt. Tänk\r\npå det, Hans Nyhage, när vi möts om ett år i en ny\r\npressdebatt.</pre><pre>Anf. 172 YLVA ANNERSTEDT (fp):</pre><pre>Fru talman! Med en ytterligare diversifiering av\r\ninformationen skulle vi också ha möjligheter att få\r\nfärska lokala nyheter tidigt på morgonen -- om inte\r\nsocialdemokraterna var så negativa till en fri lokal\r\nTV. Vi skulle då kunna komplettera nyhetsutbudet\r\npå morgonen med den typen av information.</pre><pre>Jag vill återigen understryka att jag har talat för en\r\nsuccessiv nedtrappning med 20 %, och jag har\r\ntidigare givit skälen härför. När man på alla andra\r\nangelägna områden i samhället måste dra ned,\r\nmåste faktiskt också pressen göra det. Det finns\r\nfortfarande ganska mycket att göra när det gäller\r\nrationaliseringar och effektiviseringar, vilket ju\r\nockså vitsordas av företrädare för branschen.\r\nSverige har inte hängt med i den tekniska\r\nutvecklingen, och det är angeläget att Sverige gör\r\ndet. Mångfald och fri opinionsbildning\r\ntillfredsställs faktiskt inte med den typ av presstöd\r\nsom vi har i dag.</pre><pre>Överläggningen var härmed avslutad.</pre><pre>(Beslut skulle fattas den 27 mars.)</pre><pre>17 § Beslut om fortsatt ärendebehandling den\r\n27 mars</pre><pre>Kammaren beslöt att ärendebehandlingen skulle\r\nfortsättas vid arbetsplenum onsdagen den 27 mars.</pre><pre>18 § Bordläggning</pre><pre>Föredrogs och bordlades</pre><pre>Proposition</pre><pre>1990/91:130 Ändringar i vapenlagen (1973:1176)\r\nm.m.</pre><pre>Motionerna</pre><pre>med anledning av prop. 1990/91:111 Sekretess\r\ninom och mellan myndigheter på vårdområdet\r\nm.m.</pre><pre>1990/91:K37 av Lars Werner m.fl. (v)</pre><pre>1990/91:K38 av Anders Björck m.fl. (m)</pre><pre>1990/91:K39 av tredje vice talman Bertil Fiskesjö\r\nm.fl. (c)</pre><pre>1990/91:K40 av Barbro Westerholm (fp)</pre><pre>1990/91:K41 av Margitta Edgren (fp)</pre><pre>1990/91:K42 av Ylva Annerstedt (fp)</pre><pre>med anledning av prop. 1990/91:119 Särskilt\r\nkommunalt bostadstillägg till folkpension</pre><pre>1990/91:Sf35 av Mona Saint Cyr (m)</pre><pre>1990/91:Sf36 av Margareta Gard (m)</pre><pre>1990/91:Sf37 av Lars Werner m.fl. (v)</pre><pre>1990/91:Sf38 av Karin Israelsson m.fl. (c)</pre><pre>1990/91:Sf39 av Sten Svensson m.fl. (m)</pre><pre>1990/91:Sf40 av Ragnhild Pohanka m.fl. (mp)</pre><pre>1990/91:Sf41 av Bengt Westerberg m.fl. (fp)</pre><pre>1990/91:Sf42 av Marianne Carlström m.fl. (s)</pre><pre></pre><pre>19 § Anmälan om interpellationer</pre><pre>Anmäldes att följande interpellationer framställts</pre><pre>den 20 mars</pre><pre>1990/91:172 av Göran Engström (c) till statsrådet\r\nBengt Lindqvist om barnomsorgens utbyggnad:</pre><pre>Riksdagen har vid flera sammanhang uttryckt\r\nbehovet av snabb utbyggnad av barnomsorgen.\r\nSenast den 1 januari 1991 har också möjlighet\r\nöppnats för kommunerna att lämna statsbidrag till\r\npersonalkooperativa barnstugor. Trots att detta är\r\nett prioriterat område verkar myndigheternas\r\nagerande vara föga inriktade på att anpassa sig till\r\nriksdagens beslut.</pre><pre>Riksdagsbeslutet om de nya villkoren togs den 29\r\nnovember 1990 och ändringen i\r\nstatsbidragsförordningen kom från trycket den 17\r\ndecember. Trots att regeländringen trädde i kraft\r\nden 1 januari hade socialstyrelsen så sent som i\r\nmitten av mars ännu inte lyckats få fram sina\r\ntillämpningsföreskrifter.</pre><pre>För att barnstugor som personalkooperativ skall få\r\nstatsbidrag krävs utöver de villkor som ges i\r\nförfattningen dels att verksamheten är prövad och\r\ngodkänd av länsstyrelsen, dels att den juridiska\r\npersonen är registrerad och godkänd i samma\r\ninstans, dels att yrkesinspektion och\r\nbrandmyndighet har godkänt lokalerna från miljö-\r\noch brandskyddssynpunkt.</pre><pre>Förutsättningen för att ett personalkooperativ skall\r\ndriva sin verksamhet är att kommunen köper dess\r\ntjänster. Kommunen prövar härvid att\r\nverksamheten bedrivs enligt de intentioner som ges\r\nför barnomsorgen. Att härutöver ha en särskild\r\nprövning via länsstyrelsen framstår enbart som en\r\nbyråkratisk klåfingrighet som bygger på ett\r\ngrundläggande misstroende mot kommunerna\r\ninom socialstyrelsen.</pre><pre>För att en ekonomisk förening skall få bedriva sin\r\nverksamhet krävs att den är registrerad vid\r\nlänsstyrelsen. Föreningen får således inte inleda sin\r\nverksamhet dessförinnan. Registreringsförfarandet\r\ntar i Stockholm -- som har de svåraste problemen\r\ninom barnomsorgen -- cirka nio månader. I många\r\nandra län är tiden minst sex månader.</pre><pre>Det bör enligt min mening vara möjligt att ersätta\r\ndetta förfarande med smidigare procedurer.\r\nExempelvis borde föreningen på samma sätt som\r\naktiebolag eller handelsbolag under bildande\r\nkunna medges rätt att påbörja sin verksamhet så\r\nsnart ansökan om registrering är inlämnad.</pre><pre>Det är självklart väsentligt att verksamheten drivs\r\ni ändamålsenliga lokaler. Visst mått och viss sans i\r\ndenna prövning synes dock angelägen. Det\r\nförekommer t.ex. att berörd myndighet --\r\nyrkesinspektionen -- ansett sig behöva göra förnyad\r\nprövning av verksamhet som har övergått från drift\r\ni kommunal regi i godkända lokaler till\r\nföräldrakooperativ. Vidare förekommer att lokaler\r\nsom är godkända för skolans lågstadium plötsligt\r\nhar underkänts när man velat använda delar av\r\nlokalerna för en med skolan integrerad\r\nförskoleavdelning.</pre><pre>Med anledning av det anförda vill jag fråga\r\nstatsrådet Lindqvist:</pre><pre>1.  Kan statsrådet redogöra för motiven till den\r\nlånga beredningstiden för framtagande av\r\ntillämpningsbestämmelser för riksdagens beslut om\r\nstatsbidrag till personalkooperativa barnstugor?</pre><pre>2.  Vilka initiativ avser regeringen vidta för att\r\nberedningstiden för framtagande av\r\ntillämpningsbestämmelser i motsvarande\r\nsituationer skall förkortas?</pre><pre>3.  Är regeringen beredd att ta initativ till att det\r\nprövningsförfarande som sker av verksamheten vid\r\npersonal- och föräldrakooperativ skall förenklas?</pre><pre>4.  Avser regeringen medverka till förenklade\r\nansöknings- och prövningsförfaranden vid\r\nbildandet av ekonomiska föreningar?</pre><pre>5.  Avser regeringen medverka till förenklad\r\ntillståndsprövning i fråga om lokaler och\r\narbetsmiljö i situationer där redan tidigare\r\ngodkända lokaler överförs till annan huvudman?</pre><pre>1990/91:173 av Roy Ottosson (mp) till\r\nmiljöministern om urskogar:</pre><pre>En naturskog i Norrbotten där hela 25 hotade\r\nväxtarter finns planeras nu huggas ner av\r\ndomänverket. Detta uppger organisationen ''Steget\r\nföre''. Samma organisation har tidigare funnit\r\nhotade växtarter i andra naturskogar Norrbotten,\r\nanmält förekomsterna till de berörda skogsägarna\r\noch myndigheterna, men ändå har skogarna i flera\r\nfall huggits ner. Så gott som varje vecka förstörs\r\nlokalerna med utrotningshotade växt- och\r\ndjurarter!</pre><pre>De aktuella arterna är sådana som är knutna till\r\ngammal naturskog och som inte överlever\r\nkalhyggesfasen i modernt skogsbruk.\r\nAvverkningarna innebär därför att de slås ut.</pre><pre>Enligt Bern-konventionen om skydd för växter och\r\ndjur och deras livsmiljöer skall hotade arter och\r\nderas livsmiljöer skyddas. Sverige har skrivit på\r\nkonventionen. Det borde innebära att nedhuggning\r\nav naturskogar med dokumenterat hotade\r\nväxtarter inte skall kunna tillåtas i Sverige. Ändå\r\nhar det nyligen skett, och ytterligare sådana\r\nnedhuggningar planeras av bl.a. det statliga\r\ndomänverket.</pre><pre>Naturvårdsverket och skogsstyrelsen har upprättat\r\nlistor på hotade växt- och djurarter i de svenska\r\nskogarna. Det har föregåtts av ett omfattande\r\nvetenskapligt arbete och inventeringar i hela landet\r\nunder en lång tid. Dessa listor har publicerats i\r\ninstruktiva böcker med bilder, instruktioner om\r\nvilken hänsyn som måste tas, förekomst och kartor\r\nosv. Omfattande informationsmaterial har tagits\r\nfram för skogsägare och skogsvårdsstyrelser.\r\nKurser för såväl skogsägare som anställda i\r\nskogsföretag har sedan ett antal år hållits i ämnet.\r\nJust nu pågår kampanjen ''Rikare Skog'' i samma\r\nsyfte. Behovet och vikten av att skydda hotade\r\narter och deras miljöer måste alltså anses vara väl\r\nkända av alla berörda. Nedhuggning av skogar med\r\ndokumenterat hotade arter kan därför inte\r\nursäktas -- i synnerhet inte då de ansvariga\r\ndessutom fått en särskild dokumentation för de\r\naktuella skogarna. Ändå huggs dessa skogar ner!</pre><pre>Det borde därför vara klarlagt att det krävs\r\nytterligare åtgärder från regeringens sida såväl vad\r\ngäller lagstiftning som anvisningar till ansvariga\r\nmyndigheter.</pre><pre>I sammanhanget har det statliga domänverket en\r\nspeciell roll. Det är domänverket somi hög grad gör\r\nsig skyldigt till brott mot Bern-konventionen. Det\r\när domänverket som går in och hugger ner urskogar\r\noch naturskogar med mycket stora skyddsvärdet.\r\nSå är fallet när det gäller de fjällnära skogarna, och\r\ndet gäller uppenbarligen även skogarna i\r\nNorrbottens inland. Det omvända borde i stället\r\nvara regel! Det är ju staten som har skrivit på Bern-\r\nkonventionen och stiftat lagar för naturskydd, och\r\ndå måste i rimlighetens namn även statens företag\r\nfölja dessa krav.</pre><pre>Vad gör regeringen för att se till att domänverket\r\ntar sitt naturvårdsansvar? Vad gör regeringen för\r\natt se till så att domänverket inte skövlar ytterligare\r\nur- och naturskogar med hotade arter i Norrbotten?</pre><pre>Är regeringen beredd att omgående ålägga\r\nlänsstyrelserna att stoppa förstöringen av kända\r\nlokaler för utrotningshotade växter och djur?</pre><pre>Vad gör regeringen för att förhindra ytterligare\r\nnedhuggning av skogar som är oersättliga biotoper\r\nför hotade arter? Vad tänker regeringen göra i de\r\nnu aktuella fallen i Norrbotten?</pre><pre>Gäller Bern-konventionen till skydd för hotade\r\nväxter och djur och deras livsmiljöer i Sverige?</pre><pre>20 § Anmälan om frågor</pre><pre>Anmäldes att följande frågor framställts</pre><pre>den 19 mars</pre><pre>1990/91:474 av Gudrun Schyman (v) till statsrådet\r\nAnita Gradin om Indiens begäran om rättshjälp i\r\nBofors-affären:</pre><pre>Det har snart gått ett år sedan den svenska\r\nregeringen mottog en indisk begäran om rättshjälp\r\ni Bofors-affären.</pre><pre>Ännu har inget svar lämnats till indiska regeringen.</pre><pre>Jag vill fråga statsrådet:</pre><pre>Är regeringen beredd att vidta åtgärder för att\r\npåskynda överlämnandet av den information i\r\nBofors-affären som den indiska regeringen\r\nefterfrågade?</pre><pre>1990/91:475 av Alf Wennerfors (m) till statsrådet\r\nLena Hjelm-Wallén om biståndsmyndigheternas\r\nfältpersonal:</pre><pre>I budgetpropositionen 1990/91:100 bil. 5\r\n(utrikesdepartementet) s. 74 säger föredragande\r\nstatsråd:</pre><pre>''Utredningens förslag om att\r\nbiståndsmyndigheterna själva skall få avgöra behov\r\nav fältrepresentation och finansiera denna inom\r\nsakanslagen tillstyrks av remissinstanserna. Jag\r\ninstämmer i förslaget -- -- --''.</pre><pre>Jag tror att statsrådets uttalande antingen är ett\r\nolycksfall i arbetet eller drabbat av ''tryckfelsnisse''.\r\nFrågan om hur personal skall finansieras har\r\nprincipiellt intresse för riksdagen. Huvudregeln är\r\nju att personalkostnader -- särskilt när det gäller\r\nfasta tjänster -- skall finansieras över\r\nförvaltningsanslaget.</pre><pre>Vill statsrådet informera riksdagen om hur\r\nstatsrådets uttalande på s. 74 i budgetpropositionen\r\nom finansiering av fältpersonal inom sakanslagen\r\nskall tolkas?</pre><pre>1990/91:476 av Barbro Sandberg (fp) till statsrådet\r\nBengt Lindqvist om den tillfälliga\r\nföräldrapenningen:</pre><pre>En förälder har rätt till tillfällig föräldrapenning för\r\nvård av barn om föräldern behöver avstå från\r\nförvärvsarbete bl.a. i samband med sjukdom eller\r\nsmitta hos barnet. Detta gäller dock under\r\nförutsättning att barnet är äldre än 240 dagar eller\r\natt barntillsynen är stadigvarande ordnad eller om\r\nbarnet vårdas på sjukhus.</pre><pre>Nu är det tyvärr så att barn kan födas med en\r\nmissbildning eller handikapp. Om barnet behöver\r\nbehandling eller föräldrarna utbildning för att klara\r\nav att sköta barnet hemma har endast den ena\r\nföräldern rätt till föräldrapenning. Det är viktigt att\r\nbåda föräldrarna i dessa fall ges möjlighet att dels\r\nfå den utbildning som behövs för att ta hand om sitt\r\nbarn, dels ges möjlighet att stödja varandra.</pre><pre>Vad avser statsrådet vidta för åtgärder för att\r\nunderlätta för dessa föräldrar?</pre><pre>21 § Kammaren åtskildes kl. 22.50.</pre><pre>Förhandlingarna inleddes</pre><pre>av tredje vice talmannen från sammanträdets\r\nbörjan t.o.m.</pre><pre>ajourneringen kl. 14.18,</pre><pre>av talmannen därefter t.o.m. ajourneringen kl.\r\n15.05,</pre><pre>av tredje vice talmannen därefter t.o.m. 9 § anf. 74\r\n(delvis),</pre><pre>av andre vice talmannen därefter t.o.m.\r\najourneringen kl. 17.52,</pre><pre>av tredje vice talmannen därefter t.o.m. 14 §\r\nanf. 141 (delvis)</pre><pre>och</pre><pre>av första vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}