{"dokumentstatus":{"dokument":{"hangar_id":"2387637","dok_id":"GG0925","rm":"1992/93","beteckning":"25","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"25","slutnummer":"0","datum":"1992-11-17 00:00:00","systemdatum":"2005-10-27 13:52:24","publicerad":"1992-11-17 00:00:00","titel":"Riksdagens snabbprotokoll 1992/93:25 Tisdagen den 17 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{135A3F5D-A93A-4AF6-8AA5-CB949BB3A7E3}","dokument_url_text":"http://data.riksdagen.se/dokument/GG0925/text","dokument_url_html":"http://data.riksdagen.se/dokument/GG0925","dokumentstatus_url_xml":"http://data.riksdagen.se/dokumentstatus/GG0925","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:25</div>\r\n<div class=\"sidhuvud_datum\">Tisdagen den 17 november</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>Meddelande om information från regeringen</pre><pre>Anf. 1  FÖRSTE VICE TALMANNEN:</pre><pre>Vid kammarens sammanträde torsdagen den 19\r\nnovember kl. 14.30 lämnar utrikesminister\r\nMargaretha af Ugglas (m) information om\r\nförberedelser inför Europeiska säkerhets- och\r\nsamarbetskonferensens (ESK) ministerrådsmöte i\r\nStockholm i december.</pre><pre>1 §  Anmälan om återtagande av plats i\r\nriksdagen</pre><pre>Förste vice talmannen meddelade att Karl-Göran\r\nBiörsmark (fp) i dag återtagit sin plats i riksdagen,\r\nvarigenom tjänstgöringen som ersättare upphört\r\nför Lola Björkquist.</pre><pre>2 §  Justering av protokoll</pre><pre>Justerades protokollet för den 11 november.</pre><pre>3 §  Svar på fråga 1992/93:190 om punktskrift</pre><pre>Anf. 2  Socialminister BENGT\r\nWESTERBERG (fp):</pre><pre>Herr talman! Kjell Johansson har frågat mig om\r\nregeringen avser att ta några initiativ för att alla\r\nsom behöver lära sig punktskrift skall få denna\r\nmöjlighet.</pre><pre>Jag vill inledningsvis understryka vikten av att svårt\r\nsynskadade ges möjligheter att lära sig och använda\r\npunktskrift. Det finns i dag omkring 10 000\r\npersoner i landet med så svåra synskador att de inte\r\nkan läsa tryckt eller skriven text. Uppskattningsvis\r\nkan endast omkring 1 500 av dessa personer läsa\r\npunktskrift. Detta innebär att många synskadade i\r\ndag i praktiken inte har något fungerande\r\nskriftspråk. Min principiella uppfattning är att\r\nutbildning och träning i punktskrift borde kunna\r\nges inom all rehabilitering för synskadade.</pre><pre>Det är riktigt att utbildning i punktskrift tidigare\r\ngavs i de särskilda omställnings- och träningskurser,\r\ns.k. OT-kurser, som genomfördes i\r\nArbetsmarknadsstyrelsens och Skolöverstyrelsens\r\nregi. År 1980 -- i samband med att den nya\r\norganisationen för yrkesinriktad rehabilitering vid\r\nArbetsmarknadsinstituten, AMI, startade --\r\nupphörde OT-kurserna. Undervisningen inom\r\ndessa kurser inordnades då i den\r\nrehabiliteringsverksamhet som\r\nArbetsmarknadsinstituten bedriver. Som ett led i\r\nsträvandena att renodla den\r\narbetsmarknadspolitiska inriktningen vid AMI har\r\nunder senare år, enligt vad jag har inhämtat,\r\npunktskriftsutbildningen upphört inom AMI-\r\norganisationen.</pre><pre>Utbildning i punktskrift ges i dag i olika former och\r\nav olika huvudmän. Synskadades riksförbund,\r\nSRF, anordnar självt punktskriftsundervisning\r\ninom ramen för ett punktskriftsprojekt som\r\nförbundet sedan år 1989 driver med stöd av ett\r\nsärskilt statsbidrag. Förbundet anordnar även\r\npunktskriftsträning inom den särskilda rehab-\r\nverksamhet som man med stöd av medel ur\r\nAllmänna arvsfonden bygger upp sedan några år\r\ntillbaka. Också vid några folkhögskolor anordnas\r\npunktskriftsutbildning.</pre><pre>Under senare år har också syncentralerna -- inom\r\nramen för den synskaderehabilitering de bedriver --\r\npåbörjat viss utbildning i punktskrift. Enligt vad jag\r\nhar erfarit är denna utbildning, som fyller en viktig\r\nfunktion för många synskadade, under utveckling\r\npå en del håll i landet. Jag vill i detta sammanhang\r\npåminna om att regeringen i den remiss till lagrådet\r\nom stöd och service till vissa funktionshindrade som\r\navlämnades i början av oktober, föreslagit att\r\nlandstingen skall få en i hälso- och sjukvårdslagen\r\nfastlagd skyldighet att bedriva habiliterings- och\r\nrehabiliteringsverksamhet. Vidare föreslås att ett\r\nsärskilt statligt stimulansbidrag skall inrättas för att\r\npåskynda utvecklingen inom habiliterings- och\r\nrehabiliteringsområdet. Min bedömning är att båda\r\ndessa förslag bör ge goda möjligheter att utveckla\r\nbl.a. rehabiliteringen för synskadade. Detta bör\r\nkunna ge utrymme bl.a. för förbättrad utbildning\r\noch träning i punktskrift.</pre><pre>Regeringen avser att noga följa effekterna av\r\nhandikappreformen. Med hänsyn till vad jag har\r\nredovisat i fråga om förslagen i den kommande\r\nhandikappreformen, är jag inte beredd att nu ta\r\nnågra ytterligare initiativ i denna fråga. Jag är dock\r\ninte främmande för att i framtiden återkomma i\r\nfrågan, om det skulle visa sig nödvändigt.</pre><pre>Anf. 3  KJELL JOHANSSON (fp):</pre><pre>Herr talman! Jag vill tacka socialministern för\r\nsvaret. Anledningen till att jag ställde frågan är att\r\njag blev litet förvånad och kanske t.o.m. litet\r\nupprörd när jag för en tid sedan fick höra att denna\r\nundervisning inte fungerar. Jag trodde nämligen att\r\nden gjorde det och att allt var väl. Vi tror ju ofta på\r\ndet svenska välfärdsbygget. Men tyvärr visar det sig\r\ninte alltid vara vad vi väntat oss.</pre><pre>Punktskrift är oerhört viktigt för att synskadade\r\nskall kunna fungera i samhället. Det är viktigt för\r\natt de skall kunna ta del av litteratur -- jag vet att\r\nsocialministern själv är en stor läsare av böcker --\r\noch för att de skall klara av praktiska, enkla\r\nuppgifter i vardagslivet, t.ex. att märka saker och\r\natt anteckna.</pre><pre>Till min förvåning bidrog kanske också det\r\nförhållandet att vi här i kammaren under den förra\r\nmandatperioden upplevde hur dåvarande\r\nbiträdande socialministern Bengt Lindqvist, som ju\r\nsom bekant är blind, använde sig av punktskrift.\r\nHan utgör själv ett fantastiskt åskådningsexempel\r\npå vilken oerhörd hjälp man har av blindskriften.\r\nHan har kunnat fungera som minister, och han\r\nkunde fungera här i riksdagen. Men nu är det inte\r\nbara i riksdagen som punktskriften behövs. Den\r\nbehövs också för att synskadade skall kunna ha ett\r\nvanligt arbete och fungera i organisationslivet,\r\nföreningslivet osv.</pre><pre>Den första förvåningen har hos mig övergått i något\r\nav en förstämning över den brist på prioritering som\r\nvi enligt min mening har. Jag har också läst i den\r\nlagrådsremiss som socialministern har lagt fram.\r\nDär finner jag allmäna målsättningar vilka, om man\r\nverkar i den riktningen, kommer att innebära en\r\nförbättring för handikappade, men jag hittar inga\r\nförslag till konkreta åtgärder på detta område.</pre><pre>Anf. 4  Socialminister BENGT\r\nWESTERBERG (fp):</pre><pre>Herr talman! Jag har ingen annan uppfattning i\r\ndessa frågor än Kjell Johansson. Det finns inte\r\nenbart allmänna målsättningar i lagrådsremissen,\r\noch det som så småningom skall bli propositionen,\r\nutan regeringen föreslår också att pengar skall\r\nanslås för att runt om i landet bygga upp\r\nhabilitering och rehabilitering för bl.a. detta\r\nändamål, men naturligtvis också för annan\r\nverksamhet som berör personer med olika\r\nfunktionshinder.</pre><pre>Anf. 5  KJELL JOHANSSON (fp):</pre><pre>Herr talman! Jag är naturligtvis nöjd med detta,\r\näven om jag inte är helt nöjd med svaret. Jag hade\r\ngärna sett att man vidtagit åtgärder nu, eller inom\r\nen snar framtid, som inneburit att man centraliserat\r\ndenna utbildning. Eftersom den är resurskrävande\r\noch kräver speciella insikter tror jag inte på att\r\nsprida ut den alltför mycket. Det har också\r\nSynskadades riksförbund självt betonat. Det är ett\r\nbekymmer att undervisningen är så splittrad och\r\ndärför inte fungerar.</pre><pre>Jag får väl nöja mig med detta svar och det löfte\r\nsom socialministern har gett om att åtgärder skall\r\nvidtas om det skulle visa sig nödvändigt. Om\r\nsocialministern står fast vid detta löfte, och det är\r\njag övertygad om, får vi se snara förbättringar på\r\ndetta område.</pre><pre>Överläggningen var härmed avslutad.</pre><pre>4 §  Svar på fråga 1992/93:197 om\r\nTjeckoslovakiens delning</pre><pre>Anf. 6  Utrikesminister MARGARETHA AF\r\nUGGLAS (m):</pre><pre>Herr talman! Karin Wegestål har frågat mig om jag\r\nsom blivande ordförande i ESK kommer att ta upp\r\nfrågan om Tjeckoslovakiens delning på ESK:s\r\ndagordning.</pre><pre>Som en följd av de val som ägde rum i juni månad i\r\nTjeckoslovakien har under hösten 1992\r\nförhandlingar pågått om en upplösning av den\r\ntjeckoslovakiska federationen, till en början mellan\r\nden tjeckiske ledaren Klaus och den slovakiske\r\nledaren Meciar och senare mellan de bägge\r\ndelstatsregeringarna. Hittills uppges 16 av de 26\r\navtal som skall reglera delningen ha undertecknats\r\nrörande bl.a. en tullunion och monetärt samarbete\r\nunder en övergångsperiod.</pre><pre>Inom kort kommer det folkvalda federala\r\nparlamentet att ta ställning till ett lagförslag om\r\nupplösning av federationen. Beslut väntas under\r\ndenna månad.</pre><pre>I Slovakien avses en ''ratificerande\r\nfolkomröstning'' att genomföras i mitten av\r\ndecember. Det tjeckiska delstatsparlamentet\r\nväntas inte besluta om en folkomröstning i den\r\ntjeckiska delen av landet, även om ett sådant\r\nförslag föreligger från det socialdemokratiska\r\npartiet.</pre><pre>En överväldigande majoritet av befolkningen, 80--\r\n90 %, är enligt opinionsundersökningar inställd på\r\natt Tjeckoslovakien kommer att delas.</pre><pre>Efter det kommunistiska systemets fall har Europas\r\nkarta förändrats på ett omvälvande sätt. Nya stater\r\nhar uppstått, i en del fall efter omfattande vålds-\r\noch krigshandlingar.</pre><pre>Mot denna bakgrund finns det allt skäl att\r\nvälkomna att den tjeckoslovakiska\r\ndelningsprocessen hittills kunnat ske under fredliga\r\noch demokratiskt ordnade förhållanden.</pre><pre>Ur ett ESK-perspektiv är detta ett viktigt\r\nkonstaterande, eftersom redan ESK:s Slutakt från\r\n1975 förutsåg att gränser skulle kunna ändras med\r\nfredliga medel.</pre><pre>I den utsträckning tvister följer av delningen\r\nförutsätter jag att dessa kan lösas med fredliga\r\nmedel, om så är nödvändigt under medverkan av\r\ntredje part.</pre><pre>Mot denna bakgrund finns det skäl att välkomna att\r\nESK:s tredje ordinarie ministerrådsmöte, som äger\r\nrum den 14--15 december i Stockholm, väntas fatta\r\nbeslut om nya instrument för fredlig lösning av\r\ntvister inom ESK:s ram.</pre><pre>Det finns inga skäl att nu förutse att Sverige som\r\nordförande kommer att ha anledning att ta upp\r\nfrågan om delningen vid ministerrådsmötet.</pre><pre>Anf. 7  KARIN WEGESTÅL (s):</pre><pre>Herr talman! Fru utrikesminister! Jag tackar för\r\nsvaret.</pre><pre>Jag är litet besviken över att ESK väntar till dess\r\nman har resultatet framför sig, för att se om det\r\nkommer att gå lyckligt. Då skall man försöka bidra\r\ntill att de tvister som eventuellt uppkommer skall\r\nkunna lösas med fredliga medel. Jag är orolig för att\r\ndet skall uppstå en situation i Tjeckoslovakien som\r\nliknar den i Jugoslavien, inte minst med tanke på\r\ndet sätt på vilket den här delningen har tillkommit.</pre><pre>Inget av de ledande partierna hade frågan om\r\ndelning uppe i valrörelsen. Meciars parti var en\r\nfolkrörelse för rättvisa och likaberättigande åt\r\nTjeckoslovakien, under det att Klaus parti är det\r\nkonservativa partiet i den tjeckiska delen. Där sade\r\nsig partiledaren själv vara en garant för att landet\r\ninte skulle delas.</pre><pre>Folket har velat ha en folkomröstning. De\r\nopinionsundersökningar som jag har hört talas\r\nom -- vi gjorde ett besök i Prag under vår\r\nutskottsresa i september -- visade att folket, både i\r\nden tjeckiska och i den slovakiska delen, inte ville\r\nha en delning.</pre><pre>Sedan måste man ha en viss majoritet för att få\r\nigenom delningsförslaget. Det har gjorts ett försök\r\ni parlamentet att få majoritet för ett sådant\r\nlagförslag, och det har misslyckats. Därför menar\r\njag att talet om samförstånd i omvärlden är\r\noroväckande. Det kan göra att man inte ser de\r\nvarningssignaler som finns.</pre><pre>Anf. 8  Utrikesminister MARGARETHA AF\r\nUGGLAS (m):</pre><pre>Herr talman! Det finns naturligtvis ingen anledning\r\natt välkomna Tjeckoslovakiens delning. Samtidigt\r\nmåste vi ju ändå acceptera den utveckling som sker.\r\nJag delar nog inte Karin Wegeståls\r\nbakgrundsbeskrivning helt och hållet. Jag tror att\r\nMeciar i sin valkampanj i Slovakien förde fram ett\r\nbudskap om ett självständigt Slovakien. De många\r\nröster som Meciar fick i det valet var ett budskap\r\nom att det fanns en kraftig rörelse för detta i\r\nSlovakien. Däremot är det riktigt att Klaus i den\r\ntjeckiska delen av Tjeckoslovakien önskade bevara\r\nen stat.</pre><pre>Som jag sade i mitt svar, tycker jag ändå att det\r\nfinns anledning att notera att det sker en skilsmässa\r\nunder fredliga former här. Det är en klart uttalad\r\nsträvan hos de berörda parterna att det skall ske\r\nunder fredliga former.</pre><pre>Jag hade tillfälle att i går överlägga med den\r\ntjeckoslovakiske utrikesministern och diskutera\r\ndessa frågor. Det är mitt bestämda intryck att det\r\nfinns en strävan att göra detta. Vi har även fått\r\nbevis för det genom att man har accepterat EG:s\r\nförsök att bilägga tvisten om den här dammen\r\nmellan Slovakien och Ungern.</pre><pre>Anf. 9  KARIN WEGESTÅL (s):</pre><pre>Herr talman! Det finns många faktorer som oroar i\r\ndetta. Det gäller inte minst Slovakiens situation.\r\nDet är ett mycket fattigare område än det tjeckiska.\r\nMan har en mycket hög arbetslöshet där, och den\r\nförväntas kunna fördubblas. Man har en utslagen\r\nförsvarsindustri som inte längre fungerar och ett\r\ngammaldags jordbruk. Dessutom har man ett dåligt\r\nsocialt skyddsnät, en stor zigensk befolkning och en\r\naktiv stor ungersk minoritet. Till detta kommer då\r\nkonflikten kring kraftverket, som utrikesministern\r\ntog upp.</pre><pre>När man nu föreslår att Slovakien skall få en större\r\nrättvisa blir kanske resultatet att det blir mycket\r\nsämre. Med alla dessa orosmoment finns det en stor\r\nrisk för att det kan uppstå konflikter. De uppgifter\r\nsom jag har här, har jag fått från svenska\r\nambassaden när vi var där med försvarsutskottet i\r\nseptember. Jag förutsätter att de är riktiga och att\r\ndetta inte har förelagts folket. Här genomdriver\r\nman en delning utan att folket har fått säga sitt.</pre><pre>Anf. 10  Utrikesminister MARGARETHA AF\r\nUGGLAS (m):</pre><pre>Herr talman! Nu kommer vi att få se en rad\r\nomröstningar i det federala parlamentet och\r\ndelstatsparlamenten. Det skall även äga rum en\r\nfolkomröstning i Slovakien. Då får vi se utgången\r\nav detta.</pre><pre>Jag håller med Karin Wegestål om att det finns\r\nanledning till oro. Men det omvärlden kan göra är\r\natt erbjuda samarbete och stöd och att hela tiden\r\nvara en engagerad diskussionspartner. Jag tror att\r\ndet är mycket viktigt. Dessutom bör man hela tiden\r\nuppmana företrädarna till respekt för rättsstatens\r\nprinciper, mänskliga rättigheter och fredliga\r\nlösningar av tvister.</pre><pre>Anf. 11  KARIN WEGESTÅL (s):</pre><pre>Herr talman! Jag är mycket nöjd med att fru\r\nutrikesministern delar min oro i den här frågan. Då\r\nhar jag ändå sått ett frö. Jag ser mycket allvarligt\r\npå detta. Den föreslagna folkomröstningen blir en\r\nratificerande folkomröstning. Den kommer alltså\r\nefteråt -- om man nu kan genomföra detta -- och\r\ninte i förväg som ett rådgivande instrument.</pre><pre>Den 1 november försökte man få igenom ett\r\nlagförslag om delning i parlamentet. Det kräver tre\r\nfemtedels majoritet, men det föll. Man fick inte den\r\nmajoritet som man behövde för detta. Ändå\r\nträffades de båda partiledarna och beslöt att\r\ntidtabellen skall fortsätta att gälla och att man skall\r\ndela landet innan årets utgång. Jag är mycket nöjd\r\nmed att vi i Sverige observerar det. Det var därför\r\njag ville ta upp den här frågan i dag.</pre><pre>Överläggningen var härmed avslutad.</pre><pre>5 § Svar på fråga 1992/93:205 om\r\nkunskapsutbyte mellan Baltikum och Sverige</pre><pre>Anf. 12  Utrikesminister MARGARETHA AF\r\nUGGLAS (m):</pre><pre>Herr talman! Christer Lindblom har frågat mig om\r\nregeringen är beredd att verka för stöd till\r\nsmåskaligt kunskapsutbyte och kontaktskapande\r\nverksamhet mellan Baltikum och Sverige. Detta\r\nskulle kunna ske genom att statligt stöd anvisades\r\ntill lämplig instans på regional nivå.</pre><pre>Under de senaste åren har ett mångfaldigt\r\nkontaktutbyte skett mellan Baltikum och Sverige.\r\nEngagemanget har varit stort på alla nivåer i\r\nsamhället. Mycket av detta sker på frivillig väg,\r\nmen en målsättning för det statliga stödet till\r\nkunskapsöverföring har just varit att underlätta och\r\nfrämja småskaligt kontaktutbyte. Detta har vi gjort\r\ngenom att lämna medel till SIDA för stöd genom\r\nfolkrörelser och enskilda organisationer men även\r\ntill BITS, som bl.a. har ställt en medelsram till\r\nKommunförbundets förfogande för att främja\r\nvänortssamarbete och kontakter med Baltikum på\r\nkommunal nivå. Härigenom ges förutsättningar att\r\npå en decentraliserad nivå bidra med medel för\r\nkontaktskapande och utbyte.</pre><pre>Jag kan också nämna att SIDA nyligen har slutit ett\r\navtal med Sjukvårdens Östeuropakommitté.\r\nKommittén har bildats i syfte att möjliggöra en ökad\r\nkunskapsöverföring -- i första hand till de baltiska\r\nstaterna -- inom hälso- och sjukvård.</pre><pre>Därutöver är Svenska institutet aktivt engagerat i\r\nkultur- och erfarenhetsutbytet med Baltikum. Det\r\nfinns ett flertal stipendier, t.ex. forskar- och\r\ngäststipendier. På kulturområdet finns ett\r\nbetydande utbyte av experter, bl.a. inom musik-\r\noch museivärlden.</pre><pre>Mitt svar är alltså att det av frågeställaren efterlysta\r\nstödet i stor utsträckning redan finns i dag, och\r\nregeringen har som mål att ytterligare utveckla\r\ndessa samarbetsformer.</pre><pre>Bl.a. kan jag nämna att regeringen för närvarande\r\növerväger att anvisa medel för kunskapsöverföring\r\npå regional nivå t.ex. genom länsstyrelserna.</pre><pre>Anf. 13  CHRISTER LINDBLOM (fp):</pre><pre>Herr talman! Fru utrikesminister! Jag tackar för\r\nsvaret, framför allt för den mycket positiva\r\ngrundtonen i det.</pre><pre>Bakgrunden till min fråga är att jag utifrån mitt län,\r\nKalmar län, har väldigt omfattande erfarenhet av\r\nutbyten med de baltiska länderna. Vi har av\r\ntradition, bl.a. på grund av det geografiska läget,\r\nfått ett omfattande utbyte.</pre><pre>Vi har under den här hösten bildat en länskommitté\r\nför att samordna, stötta och förmedla både medel\r\ntill kunskapsutbyte och erfarenheter från olika\r\nprojekt. I kommittén sitter representanter för bl.a.\r\nlandsting, kommunförbund, handelskammare och\r\nföretag samt riksdagsledamöter.</pre><pre>Vår förhoppning med denna kommitté är\r\nnaturligtvis att vi skall kunna disponera medel från\r\nbiståndsbudgeten. Med en ganska ringa del av\r\nbiståndsbudgeten skulle man ändå kunna få ganska\r\nhög kostnadseffektivitet genom att det i väldigt stor\r\nutsträckning är fråga om ett utbyte människa till\r\nmänniska. Vår avsikt är också att inventera\r\nförekomsten av olika projekt i länet, för att på så\r\nsätt kunna tipsa de olika initiativtagarna om att det\r\nfinns andra som jobbar med samma sak.</pre><pre>Problemet är att det nu i allt större utsträckning\r\ndyker upp bekymmer med att klara trafiken över\r\nÖstersjön. Det är mycket svårt att få loss pengar på\r\nden baltiska sidan för ganska enkla\r\nkunskapsutbyten, exempelvis för att åka dit och\r\nstudera skola och förvaltning.</pre><pre>Jag har ett exempel som jag tycker litet grand\r\nbelyser skillnaden i valuta. Kalmar har i Litauen en\r\nvänort som heter Panevezys. Presidiet där planerar\r\natt åka till Kalmar. Om man sätter flygresan för\r\ndem i relation till deras budget skulle det motsvara\r\nen kostnad på ungefär två miljoner för Kalmars del.\r\nFöljaktligen blir sådana här utbyten naturligtvis\r\nväldigt svåra att utföra.</pre><pre>Anf. 14  c1 &gt; Utrikesminister MARGHARETHA\r\nc0 &gt; AF UGGLAS (m):</pre><pre>Herr talman! Visst är det som Christer Lindblom\r\nsäger. Jag tror att det vi måste satsa på är en\r\nblandning av frivilliga insatser, de statliga pengar\r\nsom finns till förfogande och vad kommuner och\r\nlandsting kan tänkas ställa upp med för detta\r\nkontaktutbyte. Därför har vi just ställt en\r\nkostnadsram till Kommunförbundets förfogande,\r\noch vi diskuterar nu, i samarbete med\r\nCivildepartementet, möjligheten att också\r\nlänsstyrelserna kunde förfoga över någon form av\r\nanslag.</pre><pre>Som vi alla vet är det i dag, på alla håll och kanter,\r\nen mycket tuff kapplöpning om de statliga\r\nanslagen. Vi måste därför försöka se till att medlen\r\nhela tiden används på allra bästa sätt. Jag tycker\r\nemellertid att det som Christer Lindblom har tagit\r\nupp är en angelägen sak. Det är en verksamhet där\r\ndet både är fråga om frivillighet och finns en\r\nmöjlighet till statligt stöd.</pre><pre>Anf. 15  CHRISTER LINDBLOM (fp):</pre><pre>Herr talman! Jag tror att vi är överens om\r\nangelägenheten i detta projekt. Problemet är\r\nkanske att det i dag finns en väldig mängd\r\nprojektmedel som så att säga redan är bundet och\r\nintecknat, medan det finns väldigt litet av vad man\r\nskulle kunna kalla ad hoc-medel, dvs. medel som\r\nkan användas när det plötsligt uppstår behov av ett\r\nutbyte. Att i en sådan situation söka bidrag för t.ex.\r\nen resa hos våra biståndsorganisationer, det låter\r\nsig inte göras, eftersom byråkratin blir för\r\nomfattande.</pre><pre>Det är i det sammanhanget som jag tror att det\r\nregionala stödet kan fungera bra. Om det finns en\r\nmöjlighet att styra pengar till exempelvis\r\nlänsstyrelserna eller till en kommitté som vår, där\r\nockså länsstyrelsen är engagerad, tror jag att det\r\nskulle kunna innebära att utbytet av dessa pengar\r\nökar. Det skulle då också ge en mycket större\r\neffektivitet i samarbetet med Baltikum. Tack så\r\nmycket!</pre><pre>Överläggningen var härmed avslutad.</pre><pre>6 §  Svar på fråga 1992/93:55 om åtgärder för att\r\nmotverka snedrekrytering till högskolan</pre><pre>Anf. 16  Utbildningsminister PER UNCKEL\r\n(m):</pre><pre>Herr talman! Hans Göran Franck har frågat på\r\nvilket sätt regeringen avser att motverka\r\nsnedrekryteringen till högskolan så att befintlig\r\nbegåvningsreserv tillvaratas.</pre><pre>Just nu genomförs, på uppdrag av regeringen, en\r\noffentlig utredning, vars syfte är att analysera hur\r\nde sociala skillnaderna inverkar på rekryteringen\r\ntill högre utbildning.</pre><pre>Resultatet från dessa analyser förväntas bli klara\r\nförst nästa år, och det kan då finnas anledning att\r\nåterkomma närmare till snedrekryteringsfrågorna.\r\nJag vill emellertid redan nu redovisa några fakta i\r\nfrågan.</pre><pre>Jämfört med många andra jämförbara\r\nindustriländer har Sverige haft en markant\r\nminskning av den sociala snedrekryteringen till\r\nhögre utbildning under efterkrigstiden. Denna\r\nutjämningsutveckling upphörde emellertid under\r\n1980-talet.</pre><pre>För att en allt större andel av de studieintresserade\r\nungdomarna från hem utan studietradition skall\r\nvälja att läsa vidare, krävs bl.a. att\r\nutbildningsvillkoren för dessa ungdomar ändras\r\njämfört med 1980-talet.</pre><pre>Ett villkor, herr talman, är att en akademisk\r\nutbildning uppfattas som en bra investering för den\r\nenskilde med hänsyn till framtida inkomster och\r\nstudieskulder. Under 1970- och 1980-talen har vi\r\nhaft en kraftig inkomstutjämning mellan olika\r\nutbildningsgrupper på arbetsmarknaden. Detta i\r\nkombination med höga och långvariga\r\nstudieskulder har rimligen haft en återhållande\r\ninverkan på ungdomars intresse för högre studier.</pre><pre>Ett annat villkor är att det finns tillräckligt med\r\nutbildningsplatser för att ta emot nya\r\nstuderandegrupper. Under 1970- och 1980-talen\r\nhölls antagningssiffrorna på en i stort sett konstant\r\nnivå. Det är knappast förvånande att den sociala\r\nsnedrekryteringen inte förbättrades under denna\r\nperiod.</pre><pre>Regeringens utbildningspolitik innebär att\r\nförutsättningarna för fler ungdomar att läsa vidare\r\npå universitet och högskolor förbättras. En kraftig\r\nutökning har skett av antalet utbildningsplatser.</pre><pre>Ett tredje villkor är att det för studieintresserade\r\nelever finns övergångs- och\r\nkompletteringsmöjligheter, så att de som upplever\r\natt deras tidigare studieval var felaktigt kan rätta till\r\ndetta.</pre><pre>Dessa exempel på åtgärder leder till att villkoren\r\nförbättras för den som väljer att läsa vidare. Vi kan\r\ndärmed enligt min mening räkna med att fler elever\r\nfrån hem utan studietraditioner upptäcker\r\nfördelarna med att skaffa sig en högre utbildning\r\nunder 1990-talet.</pre><pre>Anf. 17  HANS GÖRAN FRANCK (s):</pre><pre>Herr talman! Jag tackar utbildningsministern för\r\nsvaret.</pre><pre>Den utredning som utbildningsministern talar om\r\nkom till några år efter det att jag och ett antal andra\r\nriksdagsledamöter väckte en motion i vilken vi just\r\nbad om en utredning av det här slaget. Jag har nu\r\nhär framför mig direktiven till utredningen, dvs.\r\nUtredningen om den sociala snedrekryteringen till\r\nhögre studier. Hur ser utbildningsministern på\r\ndirektiven till den här utredningen? I direktiven\r\nläggs ju betydligt större vikt vid sociala faktorer\r\nsom hinder för att man skall kunna komma åt\r\nsnedrekryteringen.</pre><pre>Utbildningsministern nämner också betydelsen av\r\nstudietraditioner och de psykologiska faktorerna,\r\nmen i utbildningsministerns olika villkor för att en\r\nförbättring skall kunna ske tonas dessa faktorer\r\nändå ner. Det som där framträder mest är vissa\r\nekonomiska faktorer, som jag inte nu behöver\r\nupprepa.</pre><pre>Jag tycker att utbildningsministern kanske\r\növerdriver betydelsen av de inkomstförändringar\r\nsom har skett. Även om det har skett vissa\r\nförbättringar på detta område efter andra\r\nvärldskriget, har det ju trots allt sedan jag\r\nstuderade vid universitetet inte skett några stora\r\nförändringar. Det är framför allt på gymnasienivå\r\nsom förändringar har kommit till.</pre><pre>Anf. 18  Utbildningsminister PER UNCKEL\r\n(m):</pre><pre>Herr talman! Det är korrekt att den utredning jag\r\nhänvisade till har en del tid på nacken. Jag valde när\r\njag tillträdde som utbildningsminister att inte ändra\r\ni direktiven, även om jag möjligen hade formulerat\r\nenskildheter i direktiven annorlunda om jag själv\r\nhade skrivit dem. Jag sade mig i stället: Låt\r\nutredningen fullfölja sitt arbete. Den kan\r\nsäkerligen komma med intressanta iakttagelser.</pre><pre>Vad jag i mitt svar till Hans Göran Franck har velat\r\ngöra är att komplettera den ansats -- Hans Göran\r\nFranck har läst svaret riktigt -- som utredningen har\r\nmed ett antal andra hypotetiska påpekanden om\r\nvar orsaken till bekymren kan ligga.</pre><pre>Jag är för min del, herr talman, personligen alldeles\r\növertygad om att den dåliga avkastningen från\r\nhögre utbildning är ett avgörande skäl till varför\r\nungdomar från icke studiemotiverade hem inte\r\nväljer att gå vidare, med den skuldsättning det\r\nsamtidigt innebär. Där det redan från början finns\r\nett hinder i intresse eller social tradition innebär det\r\nnaturligtvis ett ytterligare hinder om det inte kan\r\nvisas att utbildningen faktiskt ger avkastning för\r\nden enskilde i form av en högre levnadsstandard.</pre><pre>Låt mig därtill lägga, att det är en händelse som ser\r\nut som en tanke att den sociala snedrekryteringen\r\nfaktiskt blev bättre under den tid då högskolan var\r\nhyggligt fri. Under den tid då man, bl.a. för att\r\nskynda på utvecklingen mot en jämnare social\r\nrekrytering, totalreglerade hela den högre\r\nutbildningen, herr talman, då bröts däremot\r\ntrenden, då gick det åt fel håll.</pre><pre>Jag skulle därför, som en komplettering till mitt\r\ntidigare redovisade svar, vilja understryka\r\ninkomstförändringarnas betydelse. Jag vill\r\nemellertid också gärna tillägga, att jag tror att den\r\nfrigörelse av universitet och högskolor som vi nu\r\nstår inför kommer att ge ett väsentligt bidrag till att\r\nrätta till den eländiga tingens ordning som vi\r\nfaktiskt för närvarande lever med.</pre><pre>Anf. 19  HANS GÖRAN FRANCK (s):</pre><pre>Herr talman! Jag vill inte alls bortse från den\r\nbetydelse som lönesättningen inom den\r\nakademiska världen har. Men vi vet ju ändå att\r\nskuldsättning inte bara är en ekonomisk fråga, utan\r\ndet är också i hög grad en psykologisk fråga. Det\r\nfinns inom socialgrupp tre, och delvis också inom\r\nsocialgrupp två, ett starkt motstånd emot\r\nskuldsättning.</pre><pre>Det är därför jag menar att man måste ägna mer\r\ntankar åt hur man skall kunna förändra\r\nstudiemedelssystemet på ett sådant sätt att det\r\nstimulerar. Det räcker inte med att bara tala om att\r\nde studerande kanske i framtiden kommer att få ett\r\nmer välavlönat arbete. Ett faktum är ju att det som\r\nhindrar i dag i stor utsträckning är arbetslösheten\r\npå den här marknaden.</pre><pre>Anf. 20  Utbildningsminister PER UNCKEL\r\n(m):</pre><pre>Herr talman! I det senare hänseendet har vi\r\nsjälvfallet inte olikartade uppfattningar. Det finns,\r\nherr talman, naturligtvis ett givet samband mellan\r\nden avkastning som högre utbildningar av hygglig\r\nvaraktighet ger och studiemedelssystemet. Ju\r\nsämre avkastning i ekonomiska termer, i form av\r\nhögre lön på högre utbildning, är, desto större blir\r\nkraven på studiemedelssystemet att kompensera\r\nvad senare högre löner inte förmår åstadkomma.</pre><pre>Jag delar Hans Göran Francks uppfattning att vi\r\ninte kommer att hinna nå fram med den enligt min\r\nmening önskvärda omläggningen av lönestrukturen\r\ntillräckligt fort. Därför har jag också tillsatt en\r\nutredare som faktiskt, fri från direktiv, har order\r\nom att tänka fritt på hur ett nytt\r\nstudiemedelssystem borde se ut. Han kommer att\r\nredovisa sin första rapport strax före jul, och på\r\nbasis av denna rapport kommer regeringen att\r\navgöra hur den fortsatta beredningen av\r\nstudiemedelssystemets omformning skall se ut.</pre><pre>Jag är personligen övertygad om, herr talman, att\r\ndet nuvarande studiemedelssystemet inte går att\r\nbibehålla.</pre><pre>Anf. 21  HANS GÖRAN FRANCK (s):</pre><pre>Herr talman! Vi talade nyss om den av statsrådet\r\nGöransson tillsatta utredningen. Jag hoppas\r\nverkligen att utbildningsministern ser till att\r\nutredningen blir färdig till februari, vilket är\r\ntidsfristen för den.</pre><pre>Jag vill dessutom fästa utbildningsministerns\r\nuppmärksamhet på en annan undersökning,\r\nnämligen den som är gjord av Verket för\r\nhögskoleservice. I den utredningen talas det om\r\neffekterna av förändrade regler vid provurvalet.\r\nDet rör sig i det sammanhanget om\r\nvuxenutbildade. Utredningen konstaterar i sin\r\nslutsats att vissa förändringar i reglerna endast hade\r\nmarginell effekt.</pre><pre>Har utbildningsministern studerat den här\r\nrapporten, och vilka slutsatser drar\r\nutbildningsministern i så fall av detta? Är några\r\nåtgärder att vänta? Här är vi verkligen inne på\r\nbetydelsen av att komma åt de psykologiska\r\nfaktorerna och studietraditionen för att kunna\r\nminska den sociala snedrekryteringen.</pre><pre>Anf. 22  Utbildningsminister PER UNCKEL\r\n(m):</pre><pre>Herr talman! Jag törs inte utesluta att det är korrekt\r\natt olikartade grunder för urval till högre utbildning\r\nkan spela roll för den sociala snedrekryteringen\r\neller för möjligheterna att avhjälpa den.</pre><pre>Som Hans Göran Franck emellertid säkert vet\r\nbehandlar riksdagen just nu ett förslag enligt vilket\r\ndet enligt regeringens mening kommer att vara upp\r\ntill varje universitet och högskola att i framtiden,\r\ninom ramen för ett antal uppräknade\r\nurvalsgrunder, själva avgöra hur man bäst kan\r\ntillgodose de krav som resp. utbildning ställer. Jag\r\nutgår, herr talman, från att varje högskola i valet av\r\nurvalsprocesser noga kommer att ge akt på att dessa\r\nockså skall främja en rimligare social rekrytering\r\nliksom, herr talman, en rekrytering med en\r\nrimligare fördelning mellan könen.</pre><pre>Anf. 23  HANS GÖRAN FRANCK (s):</pre><pre>Herr talman! Avslutningsvis vill jag ta upp\r\nytterligare en fråga, eftersom utbildningsministern\r\nhar talat om förändringar i studiemedelssystemet.\r\nJag tror inte att det finns förutsättningar för att\r\ninföra studielön i dag. Det studiemedelssystem vi\r\nhar i dag är byråkratiskt och delvis onödigt\r\nkostsamt. Hur ser utbildningsministern i princip på\r\nfrågan om att man skulle kunna införa något som\r\nliknar studielön?</pre><pre>Anf. 24  Utbildningsminister PER UNCKEL\r\n(m):</pre><pre>Herr talman! Jag skall inte gå händelserna i förväg\r\nnär det gäller den utredning som jag mycket\r\ndistinkt gjorde villkorslös. Om man sätter upp\r\nvillkor är det ingen större mening med att be om en\r\nutredning.</pre><pre>Personligen kan jag gärna medge att idéen med lön\r\nför studier känns svår att förena med\r\nföreställningen att studier faktiskt är en investering\r\ni den egna framtiden.</pre><pre>Anf. 25  HANS GÖRAN FRANCK (s):</pre><pre>Herr talman! Låt mig bara säga att jag tycker att\r\nutbildningsministern gör en överbetoning av\r\nsådana här investeringsaspekter som kommer från\r\nnäringslivet. På många andra områden kan den som\r\nstuderar få ersättning som kan liknas vid lön. Jag\r\ntycker att det är mycket viktigt att vi får ett system\r\nsom gör studier attraktiva och där de inte bara ses\r\nsom en möjlighet till investeringar för framtiden.</pre><pre>Anf. 26  Utbildningsminister PER UNCKEL\r\n(m):</pre><pre>Herr talman! Jag frestar nu på talmannens tålamod.\r\nNär jag talar om investeringar i den egna framtiden,\r\ntalar jag faktiskt inte så mycket om ekonomi som\r\nHans Göran Franck tror. Jag talar i stället om\r\ndrivkrafter. Man skall lägga ned det bästa man har\r\npå den utbildning man föresätter sig att skaffa. Jag\r\ntror att ett studielönesystem är svårt att förena med\r\nsådana drivkrafter.</pre><pre>Överläggningen var härmed avslutad.</pre><pre>7 §  Svar på fråga 1992/93:93 om\r\nkårobligatoriet</pre><pre>Anf. 27  Utbildningsminister PER UNCKEL\r\n(m):</pre><pre>Herr talman! Lennart Fridén har frågat mig om när\r\njag kan lämna ett förslag om upphävande av\r\nkårobligatoriet.</pre><pre>Jag anförde i budgetpropositionen för budgetåret\r\n1992/93 att frågan om de närmare formerna för hur\r\nen avveckling av det generella kravet på att\r\nstudenten skall tillhöra\r\nstuderandesammanslutning -- som kårobligatoriet\r\nofficiellt benämns -- kan ske, skulle bli föremål för\r\nytterligare beredning inom regeringskansliet innan\r\nproposition framläggs. Arbetet med detta pågår\r\nfortfarande. Den särskilda sakkunnige, som har\r\nuppdraget att analysera hur en avveckling av\r\nkårobligatoriet kan ske, beräknas avlämna sina\r\nbedömningar under december månad. Jag ämnar\r\nåterkomma med ett förslag till avskaffande av det\r\ns.k. kårobligatoriet i den proposition om\r\ngrundläggande högskoleutbildning som framläggs i\r\nfebruari nästa år.</pre><pre>Anf. 28  LENNART FRIDÉN (m):</pre><pre>Herr talman! Jag ber att få tacka statsrådet för\r\nsvaret. Det var kort, klart och konkret. När jag för\r\nungefär ett kvarts sekel sedan själv var\r\nstudentpolitiker brottades vi hårt med den här\r\nfrågan. Man hade tidigare brottats med frågan\r\nunder ett par studentgenerationer, och den syntes\r\nnästan vara evig. Nu ser vi kanske -- jag säger\r\nkanske eftersom det kan hända så mycket --\r\nslutpunkten. Låt mig bara hoppas att studenterna i\r\ndecember månad kommer att uppfatta\r\nutbildningsministern lika positivt som den\r\nluvbeklädde givaren som dyker upp på kvällen den\r\n24 december.</pre><pre>Överläggningen var härmed avslutad.</pre><pre>8 §  Svar på fråga 1992/93:105 om studiemedlen\r\ntill högskolestuderande</pre><pre>Anf. 29  Utbildningsminister PER UNCKEL\r\n(m):</pre><pre>Herr talman! Lennart Fridén har frågat mig vilka\r\nåtgärder jag är beredd att vidtaga för att bereda\r\nmöjlighet att uppbära studiemedel som står i\r\nproportion till studieinsatsen.</pre><pre>Enligt studeistödslagen (1973:349) kan studiemedel\r\nutgå såväl vid heltidsstudier som vid deltidsstudier.\r\nTill deltidsstuderande utgår dock studiemedel\r\nendast om den studerande bedriver studierna på\r\nminst halvtid. Vid halvtidstudier utgår studiemedel\r\nmed hälften av det belopp som skulle ha utgått vid\r\nheltidsstudier. Med heltidsstudier avses för de allra\r\nflesta utbildningar inom högskolan att den\r\nstuderande följer gällande studieplan, dvs. läser 20\r\npoäng per termin. Motsvarande för halvtidsstudier\r\när 10 poäng per termin.</pre><pre>Fortsatta studiemedel skall enligt studiestödslagen\r\nendast utgå om det med hänsyn till de resultat som\r\nen studerande har uppnått är sannolikt, att han\r\nkommer att slutföra studierna inom normal tid. Vid\r\ndenna bedömning skall hänsyn också tas till\r\nförhållanden av personlig natur som kan antas ha\r\ninverkat på studieresultaten. Centrala\r\nstudiestödsnämnden (CSN) har utfärdat närmare\r\nföreskrifter för en sådan meritprövning. Enligt\r\nföreskrifterna skall därvid hänsyn tas till om en\r\nstuderande försenats i studierna på grund av bl.a.\r\nfysiskt handikapp.</pre><pre>Det nuvarande systemet med studiemedel för\r\nheltid eller deltid har tillämpats under en mycket\r\nlång tid. Jag finner det vara tveksamt -- inte minst\r\nav rent praktiska administrativa skäl -- att tillskapa\r\nen ny ordning där studerande i förväg fritt får välja\r\nden studietakt mot vilken meritprövning för\r\nfortsatta studiemedel sedan skulle ske. Det finns\r\näven en risk att organisationen av studierna vid\r\nhögskolan skulle påverkas negativt av en sådan\r\nändring.</pre><pre>Jag vill slutligen nämna att det nuvarande\r\nstudiemedelssystemet är föremål för översyn inom\r\nUtbildningsdepartementet. En rapport beräknas\r\nbli offentliggjord före mitten på december.</pre><pre>Anf. 30  LENNART FRIDÉN (m):</pre><pre>Herr talman! Jag tackar statsrådet för svaret på min\r\nfråga. Även när det gäller denna fråga kommer det\r\ntydligen att hända positiva saker i december. Jag\r\nskall dock inte upprepa vad jag sade tidigare.</pre><pre>Jag är dock litet fundersam, eftersom det har\r\npåpekats för mig att det inte är så lätt att få CSN att\r\nta sådan hänsyn. I min fråga tog jag personer med\r\ndyslexi som exempel. De är tvungna att välja en\r\nlångsammare studietakt. Det har ibland hävdats\r\nbl.a. från CSN att personer med sådana problem är\r\nberättigade till så pass mycket hjälp att man inte tar\r\nden hänsyn som behövs.</pre><pre>Den som läser kurser och uppnår 18 eller 19 poäng\r\nav de totalt 20 poäng som en termin omfattar skulle\r\nbara få 50 %, dvs. samma summa som de som bara\r\nläser 10 poäng under en termin får. Det har\r\nupplevts som orättvist. Det kan inte röra sig om\r\nsärskilt många människor. Jag har förståelse för det\r\nsom sägs i svaret, att man inte fritt får välja den\r\nstudietakt mot vilken meritprövning för fortsatta\r\nstudiemedel skulle kunna ske. Men för dem som\r\ninte väljer utan tvingas in i denna situation, måste\r\nman på något sätt skapa rättvisa. Statsrådet och\r\njag -- som tillhör ett parti som brukar vända sig\r\nemot schabloniseringar och generella regler --\r\nborde kunna vara överens om att det när det gäller\r\nsådana här bestämmelser är viktigt att man\r\nverkligen tar den hänsyn i individuella fall som de\r\nstuderande har rätt till.</pre><pre>Anf. 31  Utbildningsminister PER UNCKEL\r\n(m):</pre><pre>Herr talman! Jag kan inte bedöma om\r\nstudiemedelsinstanserna tar den hänsyn som\r\nLennart Fridén vill att de skall ta. Jag anser\r\nemellertid att undantagsregeln är till för att\r\ntillgodose den typ av hänsyn som Lennart Fridén\r\nmed all rätt talar för. Jag skall gärna försäkra\r\nLennart Fridén att jag personligen skall förvissa mig\r\nom att denna regel som studiemedelsförordningen\r\ninnefattar utnyttjas på det sätt som lagstiftaren har\r\nansett.</pre><pre>Anf. 32  LENNART FRIDÉN (m):</pre><pre>Herr talman! Jag ber än en gång att få tacka\r\nstatsrådet. Jag ser med stort intresse fram emot\r\nresultatet av den utredning som skall läggas fram i\r\ndecember. Det är av oerhört stor vikt -- vilket har\r\npåpekats tidigare i diskussionen här i kammaren i\r\ndag -- att vi ser över studiestödssystemet. Som det\r\nnu har utvecklats och är i dag är det inte bra.</pre><pre>Överläggningen var härmed avslutad.</pre><pre>9 §  Svar på fråga 1992/93:106 om\r\ngrundskollärarutbildningen</pre><pre>Anf. 33  Utbildningsminister PER UNCKEL\r\n(m):</pre><pre>Herr talman! Lena Hjelm-Wallén har frågat mig\r\nvilka åtgärder jag ämnar vidta för att den parallella\r\nlärarutbildningen inte skall leda till att ett stort\r\nantal ett-ämneslärare utbildas för grundskolan.</pre><pre>Fördjupade ämneskunskaper och alternativa vägar\r\nför studenterna att nå läraryrket var huvudmotiven\r\nför att införa den parallella lärarutbildningen. Jag\r\nvill nu liksom i lärarpropositionen framhålla att jag\r\nanser det vara en fördel om skolan tillförs lärare\r\nmed olika bakgrunder och lärare med olika\r\nämneskombinationer -- breda eller smala med\r\nstörre djup i resp. ämne.</pre><pre>Kraven har ställts så att det skall bli möjligt att bli\r\nlärare även om man har ämneskunskaper bara för\r\nett skolämne. S.k. ett-ämneslärare torde emellertid\r\ninte bli vanliga. I första hand torde de i stället bli\r\naktuella för skolans högre stadier, vilket jag\r\nframhöll redan i lärarpropositionen. Lena Hjelm-\r\nWallén oroar sig nu för att ett-ämneslärarna skall bli\r\nför många i grundskolan. Det gör inte jag.</pre><pre>Sammanlagt tillfördes för årskurserna 4--9\r\ngrundskollärarutbildningen 1 512 platser, varav den\r\nparallella lärarutbildningen 540. Ett mindre antal\r\nav platserna har besatts med studenter med\r\nkompetens i ett undervisningsämne. Antalet ett-\r\nämneslärare som kommer ut ur 4--9-utbildningen\r\nmed ett undervisningsämne kommer således att bli\r\nmarginellt. Jag ser inte detta såsom någon katastrof\r\nrelativt grundskolans 90 000 lärare.</pre><pre>Vad gäller antagning och utbildning av lärare i\r\nframtiden har jag förtroende för våra universitets\r\noch högskolors kompetens. Jag är övertygad om att\r\nde inom ramen för tilldelade resurser för\r\ngrundskollärarutbildning och med hänsyn till olika\r\nintressen -- studenternas valfrihet och skolans\r\nbehov -- skall kunna avgöra hur många\r\nlärarstudenter av det ena eller det andra slaget som\r\nskall antas. Hade jag inte haft det förtroendet, hade\r\njag inte kunnat stå bakom den proposition om ökad\r\nfrihet i den högre utbildningen som för närvarande\r\när föremål för riksdagens behandling.</pre><pre>Lena Hjelm-Wallén har vidare uttryckt bekymmer\r\nför tomma platser i den nya lärarutbildningen.\r\nRekryteringsproblem är inte ovanliga när nya\r\nutbildningar introduceras och informationstiden är\r\nkort. Jag vill bara påminna om att åtskilliga platser\r\ngapade tomma när fru Hjelm-Walléns\r\nlärarutbildning introducerades för några år sedan.\r\nJag vill också notera att universitet och högskolor\r\nmed positiv inställning till den nya utbildningen har\r\nlyckats bra med rekryteringen.</pre><pre>Anf. 34  LENA HJELM-WALLÉN (s):</pre><pre>Herr talman! Man kan inte säga att den nya\r\nUnckelska lärarutbildningen har fått en flygande\r\nstart. Över 400 platser är tomma av de 540, och en\r\ntredjedel av platserna är besatta med studenter som\r\när behöriga i bara ett enda ämne. Jag är något\r\nförvånad över att vi har en utbildningsminister, som\r\ntycker att det är bra att man på högskolan har lärare\r\nsom undervisar i bara ett ämne. Det ger en så\r\nbegränsad behörighet att det närmast är att lura de\r\nstuderande in i ett yrke, där de sedan inte kan få\r\narbete på just de meriterna.</pre><pre>Jag är förvånad över att utbildningsministern inte\r\nalls tycks vara bekymrad över att så många tomma\r\nplatser står och gapar i en situation där det finns\r\nungdomar som vill bli lärare men som söker till den\r\nreguljära lärarutbildningen. Det är tydligen positivt\r\natt vi skall ha lärare med så begränsad behörighet\r\nsom bara ett enda ämne.</pre><pre>Anf. 35  Utbildningsminister PER UNCKEL\r\n(m):</pre><pre>Herr talman! Det märks att Lena Hjelm-Wallén och\r\njag tillhör olika partier. Då ser man frågorna från\r\ntvå olika håll. Jag frågar mig inte vad som är bra för\r\nskolan i den mening som Lena Hjelm-Wallén\r\nföreträder. Jag frågar mig: Har jag skäl att förbjuda\r\nen lärare med endast ett ämne att tjänstgöra och\r\nverka i skolan? Då blir min slutsats att det i Sveriges\r\nriksdag är svårt att avgöra i detalj vad en enskild\r\nlärare förmår att göra. Det stämmer mig till\r\neftertanke och ödmjukhet inför möjigheten att\r\nolika lärarkompetenser kan spela en betydelsefull\r\nroll i skolarbetet.</pre><pre>Egentligen leder denna diskussion till själva\r\nkärnan: tilltron till enskilda människors\r\nmöjligheter och ytterst våra universitets och\r\nhögskolors förmåga att utbilda väl. Den ståndpunkt\r\nsom Lena Hjelm-Wallén intar, nämligen att vi i\r\nSveriges riksdag i detalj skall reglera innehållet i\r\nvarje lärares behörighet, är oförenlig med hela idén\r\nom friare universitet och högskolor. Då är vi\r\ntillbaka igen i det gamla träsket av linjer. Det\r\ntrodde jag att inte ens Lena Hjelm-Wallén ville ha.</pre><pre>Anf. 36  LENA-HJELM WALLÉN (s):</pre><pre>Herr talman! Nu försöker Per Unckel lägga ut ett\r\nsidospår, som inte har ett dugg med detta att göra.\r\nHade han i den ödmjuka anda som han nu talar om\r\nfrågat lärarutbildningsföreträdarna på universitet\r\noch högskolor om de hade planer på att starta\r\nnågon sådan här typ av utbildning, hade han fått ett\r\nsamfällt nej. Detta är ett påhitt från\r\nutbildningsdepartementet och Per Unckel.</pre><pre>Utbildningsledaren vid Göteborgs universitet, Per\r\nOlof Bentley, skriver i Lärartidningen, nr 28:</pre><pre>Vi har regelbundna kontakter med samtliga\r\nskolchefer i Västsverige sex gånger per år. Vi har\r\ndiskuterat den s.k. Unckelmodellen. Reaktionerna\r\när alldeles entydiga. De här lärarna kommer vi\r\naldrig att anställa.</pre><pre>Per Olof Bentley säger också att man kommer att\r\ngöra om denna utbildning till någonting annat, när\r\nman får frihet att göra det.</pre><pre>Anf. 37  Utbildningsminister PER UNCKEL\r\n(m):</pre><pre>Herr talman! Om Lena Hjelm-Wallén i stället hade\r\nfrågat lärarkandidaterna om deras intresse, är det\r\nmöjligt att svaret hade blivit annorlunda. Det är\r\nhela idén med den nya universitets- och\r\nhögskoleorganisation som vi nu är på väg att fatta\r\nbeslut om här i riksdagen. Vi frågar studenterna\r\noch öppnar möjligheter för de utbildningar som\r\nstudenterna vill ha. Jag vet, Lena Hjelm-Wallén, att\r\nmånga lärarutbildade är trilskna på denna typ av\r\nutbildning.</pre><pre>För några dagar sedan fick jag ett brev mig tillsänt\r\npå utbildningsdepartementet från dem som går\r\ndenna utbildning i Stockholm. De skriver: Tyvärr\r\nhar vi funnit att vår utbildning inte är förankrad på\r\nalla håll inom HLS, dvs. Lärarhögskolan i\r\nStockholm, och att den i vissa fall motarbetas.</pre><pre>Eleverna bifogar ett brev till mig som lyder:</pre><pre>Hej igen! Här kommer ett schema som gäller fram\r\ntill praktiken i första hand. Jag skickar med ett\r\nutdrag ur senaste numret av tidningen Skolvärlden\r\nbara för att visa att det inte bara är jag och Lasse\r\nhär på humanistisk-samhällsvetenskapliga\r\ninstitutionen som är tveksamma. Vi vill bara\r\ninformera så objektivt som möjligt. Ta kontakt med\r\nmig snarast och meddela om ni kvarstår i\r\nutbildningen eller inte. Passa på att ställa frågor om\r\noklarheter. Med vänliga hälsningar. Göran\r\nSwanelid, metodiklektor för området.</pre><pre>Det är inte den attityden vi skall ha på våra\r\nhögskolor utan en attityd som uppmuntrar eleverna\r\natt gå vidare på de utbildningar som de har valt.</pre><pre>Anf. 38  LENA HJELM-WALLÉN (s):</pre><pre>Herr talman! Om Per Unckel hade lyssnat på de\r\nstuderande, hade han fått veta att de i stora\r\nmängder har sökt den reguljära lärarutbildningen.\r\nDär har Per Unckel begränsat tillträdet så att\r\nmånga får avvisas. Men i den Unckelska modellen\r\nfinns ett överskott på platser som inte får användas.\r\nÄr det verkligen att lyssna på eleverna?</pre><pre>Anf. 39  Utbildningsminister PER UNCKEL\r\n(m):</pre><pre>Herr talman! Den grundläggande frågan är: Skall vi\r\ntillåta lärare att bli lärare på mer än ett sätt eller\r\nskall vi det inte? Min utgångspunkt är att vi skall\r\ntillåta lärare att bli lärare på många sätt. Vår skola\r\noch vår undervisning berikas genom att olika\r\ninfallsvinklar medverkar i undervisningen.</pre><pre>Lena Hjelm-Wallén säger nej. Till de elever som vill\r\nbli lärare på detta sätt skall det hållas upp en kall\r\nhand. Jag skall gärna ge Lena Hjelm-Wallén rätt i\r\natt jag inte hade en kristallkula och kunde i minsta\r\ndetalj avgöra hur många som skulle söka den ena\r\neller andra utbildningen. Just av detta skäl kommer\r\nregeringen inför nästa budgetår i enlighet med det\r\nförslag som nu har förelagts riksdagen att ge\r\nhögskolorna möjlighet att själva avgöra balansen\r\nmellan olika utbildningsinriktningar. Men det skall\r\nutbildas enligt flera modeller än en. Detta är den\r\navgörande frågan som bl.a. denna debatt handlar\r\nom.</pre><pre>Anf. 40  LENA-HJELM WALLÉN (s):</pre><pre>Herr talman! Självklart skall vi utbilda på många\r\nolika sätt. Man måste vara mycket flexibel i\r\nlärarutbildningen. Det är man också på\r\nlärarutbildningsanstalterna. Lyssna på dem! Det är\r\nett väldigt gott råd, Per Unckel. Får undervisningen\r\nväl ligga i deras händer, är jag säker på att det\r\nkommer att gå bra. Då kommer de allra flesta att\r\ngöra om den Unckelska modellen till en mer\r\nnormal utbildning.</pre><pre>Jag tror att det förslag som nu har blivit verklighet\r\nvar nyttigt så till vida att Per Unckel har fått se att\r\nden lärarutbildning som han har bekrigat under alla\r\når sedan 1985 har en väldigt stor uppbackning av\r\nstuderande och lärarutbildare ute på skolorna.</pre><pre>Anf. 41  Utbildningsminister PER UNCKEL\r\n(m):</pre><pre>Herr talman! Jag tror att Lena Hjelm-Wallén skall\r\nvara litet återhållsam när hon gör sina\r\nbedömningar. Det gäller inte minst om hon ser\r\ntillbaka på hur många som sökte till den av henne i\r\ndag så hyllade utbildningen vid motsvarande\r\ntidpunkt efter introduktionen, och jämför med hur\r\nmånga som i dag söker till den utbildning som jag\r\ninförde och som Lena Hjelm-Wallén så hårt\r\nkritiserar.</pre><pre>När jag ser till forskningens och den högre\r\nutbildningens villkor är min utgångspunkt att jag\r\ninte lämnar studenter som vill ha en alternativ\r\nutbildning i sticket. Jag frågar inte bara\r\nlärarutbildare, utan jag ger många möjlighet att\r\nmedverka. Jag vet att skolan behöver många olika\r\nkompetenser.</pre><pre>Herr talman! Fru Hjelm-Wallén och jag har här\r\nolika uppfattningar. Det är inte en tillfällighet att\r\nhon är socialdemokrat och jag är moderat.</pre><pre>Överläggningen var härmed avslutad.</pre><pre>10 §  Svar på fråga 1992/93:134 om\r\nstudiestödet</pre><pre>Anf. 42  Utbildningsminister PER UNCKEL\r\n(m):</pre><pre>Herr talman! Maud Ekendahl har frågat mig vilka\r\nändringar i studiestödslagen jag är beredd att\r\növerväga så att elever vid Vårdgymnasiet i\r\nHässleholm, som påbörjat sin undervisning den 28\r\nseptember 1992 kan få fullt studiebidrag för hela\r\nhöstterminen 1992, trots att undervisningen under\r\nterminen inte omfattar tre och en halv månad.</pre><pre>Enligt studiestödsförordningen (1973:418) 3 kap.\r\n6 § utgår studiehjälp i form av studiebidrag för hela\r\nkalenderhalvåret till en studerande som andra\r\nkalenderhalvåret har bedrivit\r\nstudiehjälpsberättigande studier under minst tre\r\noch en halv månad.</pre><pre>Vad Maud Ekendahl tar upp i sin fråga är således\r\nom ifrågavarande elever även skall få studiebidag\r\nför juli, augusti och september månad 1992 trots att\r\ngällande bestämmelser inte medger detta.</pre><pre>Den nu aktuella kursen har tillkommit genom att\r\nregeringen har ställt särskilda resurser till\r\nförfogande för att möta arbetslöshet bland\r\nungdomar. Ytterligare sådana resurser för bl.a.\r\ngymnasieskolan för våren 1993 har föreslagits av\r\nregeringen i prop. 1992/93:50 om åtgärder för att\r\nstabilisera den svenska ekonomin. Kurser som kan\r\nkomma till stånd genom dessa åtgärder kan och bör\r\ngivetvis inte i alla lägen starta på samma tider som\r\nskolans reguljära kursutbud. Tvärtom är en mycket\r\nflexibel kursstart i många fall både önskvärd och\r\nnödvändig. En senarelagd kursstart, såsom skett\r\nvid Vårdskolan i Hässleholm, är således inte något\r\nunikt utan torde vara ganska vanligt\r\nförekommande.</pre><pre>Att, utöver vad gällande bestämmelser medger, ge\r\nelever som påbörjar sin undervisning sent under en\r\ntermin studiebidrag för ett helt kalenderhalvår\r\nskulle därför leda till ökade statliga kostnader för\r\nstudiehjälp, vilket jag inte är beredd att medverka\r\ntill.</pre><pre>Anf. 43  MAUD EKENDAHL (m):</pre><pre>Herr talman! Jag vill börja med att tacka statsrådet\r\nför svaret. Anledningen till min fråga är att jag har\r\nbesökt Vårdgymnasiet i Hässleholm. Man tog där\r\nupp den här frågan, i och med att kursen hade\r\nstartat senare. Jag kontaktade då\r\nStudiemedelsnämnden, som bekräftade att det\r\nfanns elever som inte var berättigade till\r\nstudiemedel, eftersom studielängden inte\r\nomfattade tre och en halv månad.</pre><pre>De elever det här är fråga om har inte valt att börja\r\nsenare. Som statsrådet säger är det\r\narbetsmarknadsskäl som har gjort att kursen startar\r\nsenare. Detta är ungdomar som har slutat skolan\r\noch inte haft möjlighet att få arbete. Kommunen\r\noch arbetsförmedlingen drog ut på det, för att se\r\nhur många som fick arbete, och kursen startade\r\nnågot senare.</pre><pre>Herr talman! Självfallet är jag ledsen för det svar\r\nsom jag har fått. Jag trodde nämligen att det skulle\r\nkunna ordna sig på något sätt. Dessa elever jämför\r\nsig naturligtvis med andra elever på skolan. De\r\nelever det här är fråga om har en lika lång\r\nutbildningstid som andra elever. Undervisning äger\r\nrum veckorna 44, 8, 15 och 25, då andra\r\ngymnasieelever inte går i skolan. Jag tycker att man\r\nskall se till hela kurslängden, i stället för att bara se\r\ndet statiskt halvårsvis.</pre><pre>Anf. 44  Utbildningsminister PER UNCKEL\r\n(m):</pre><pre>Herr talman! Jag skulle liksom Maud Ekendahl ha\r\nvarit gladare om jag hade kunnat säga att\r\nsamhällsekonomin medger att en i och för sig rimlig\r\nmänsklig hänsyn hade kunnat tas i detta hänseende.\r\nJag beklagar att det inte finns möjlighet att göra\r\ndet. Situationen för landets ekonomi är nu sådan att\r\nnågra avvikelser i detta hänseende inte kan göras.</pre><pre>Herr talman! Jag är lika angelägen att beklaga detta\r\nsom Maud Ekendahl.</pre><pre>Anf. 45  MAUD EKENDAHL (m):</pre><pre>Herr talman! Jag vill då bara tacka statsrådet. Detta\r\nvar ett försök från min sida att föra fram ett aktuellt\r\nproblem som förekommer på vissa skolor.</pre><pre>Överläggningen var härmed avslutad.</pre><pre>11 §  Svar på fråga 1992/93:193 om\r\nhögskolestudier för handikappade</pre><pre>Anf. 46  Utbildningsminister PER UNCKEL\r\n(m):</pre><pre>Herr talman! Isa Halvarsson har frågat mig vilka\r\nåtgärder regeringen har vidtagit eller tänker vidta\r\nför att tillräckliga medel skall finnas vid den\r\nhögskola där en studerande handikappad avser att\r\nbedriva sina studier. Frågan ställs med anledning av\r\natt UHÄ:s verksamhet har flyttats till det nya\r\nVerket för högskoleservice.</pre><pre>I regleringsbrevet för budgetåret 1992/93 anges,\r\nliksom tidigare, att högskolestyrelsen vid resp.\r\nhögskola skall avsätta medel inom ramen för sina\r\ntotala anslag för handikappade studerande.\r\nDessutom har Verket för högskoleservice i uppgift\r\natt sammanställa och till regeringen redovisa vilka\r\nresurser som använts för handikappändamål.</pre><pre>Tidigare fick UHÄ föreskriva att resurser skulle\r\navsättas för särskilda handikappändamål i\r\nhögskolorna. I praktiken innebar detta att UHÄ\r\nföreskrev att varje universitet och högskola skulle\r\nbestrida kostnader för stödåtgärder till gravt\r\nhandikappade studerande vid enheten med upp till\r\n0,15 % av de sammanlagda anslagen för\r\ngrundläggande utbildning och att\r\nhögskoleenheterna därutöver tillsammans skulle\r\navsätta sammanlagt 7 miljoner kronor för en\r\nkostnadsutjämning mellan universitet och\r\nhögskolor.</pre><pre>Den reformering av högskolesystemet som just nu\r\ngenomförs leder till större frihet för universitet och\r\nhögskolor att disponera sina anslag. Bestämmelsen\r\ni regleringsbrevet om att högskolestyrelserna skall\r\navsätta medel för handikappade studenter är en\r\nbetoning av ansvaret för resp. universitet eller\r\nhögskola att de skall ställa medel till förfogande för\r\natt handikappade skall kunna studera. Att så\r\nverkligen blir fallet kommer VHS sammanställning\r\noch redovisning av handikappresurser att visa.</pre><pre>På samtliga universitet och högskolor finns det\r\nhandikappansvariga som för närvarande utarbetar\r\nett gemensamt förslag till program för stödåtgärder\r\nför handikappade studenter som föväntas antas av\r\nresp. högskolestyrelse. Detta gemensamma förslag\r\nbygger på och ersätter UHÄ:s allmänna råd\r\nangående jämkning av utbildningsinnehåll m.m.\r\nför vissa handikappade studerande.</pre><pre>Den nya friheten för universiteten och högskolorna\r\nskall leda till att effektivitetsvinster kan göras i\r\nsamordningen av resurser och principer för\r\nhandikappade studenter. Jag har fullt förtroende\r\nför att ledningarna för universitet och högskolor\r\nkommer att se till att situationen för handikappade\r\nstudenter förbättras.</pre><pre>Anf. 47  ISA HALVARSSON (fp):</pre><pre>Herr talman! Herr statsråd! Det är bra att\r\nutbildningsministern uttalar fullt förtroende för att\r\nledningarna för universitet och högskolor kommer\r\natt se till att situationen för handikappade studenter\r\nförbättras. Det finns ändå en oro för att frågan om\r\nhögskolestudier för handikappade skall\r\nmarginaliseras.</pre><pre>I högskoleutredningen, den s.k. Grundbulten,\r\npåtalas vikten av en god studiemiljö i vilken\r\nstudenterna tas väl om hand och ges bra\r\nintroduktion, god kvalitet på undervisningen och\r\ntillgång till professionellt stöd under studietiden.\r\nDetta gäller i hög grad handikappade\r\nhögskoleelever. Det är viktigt att den gruppen\r\nfortsätter studera. Jag förstår att statsrådet också\r\nmenar det.</pre><pre>Jag har tagit del av en skrivelse från Verket för\r\nhögskoleservice, som har givits ut till samtliga\r\nhandikapphandläggare på universitet och\r\nhögskolor. Där hänvisar man till det regleringsbrev\r\nsom statsrådet nämner och den sammanställning\r\nman har i uppdrag att lämna till regeringen.</pre><pre>Man säger så här:</pre><pre>''Verket för högskoleservice kommer därför först\r\nvid budgetårets slut att gå ut med en skrivelse med\r\nvilken vi begär in de uppgifter departementet\r\nönskar. I vilken form denna insamling av uppgifter\r\nskall ske kan vi tyvärr inte informera om för\r\ntillfället men klart är att departementet önskar\r\nuppgift om att viss avsättning skett och hur\r\nresurserna använts. Detaljeringsgraden är dock\r\nännu inte bestämd.''</pre><pre>Det låter så konstigt. Vad menas med ''att viss\r\navsättning skett''?</pre><pre>Anf. 48  Utbildningsminister PER UNCKEL\r\n(m):</pre><pre>Herr talman! Det betyder först och främst att\r\nverket inte gärna kan begära att få in uppgifterna\r\nföre budgetårets slut, om de skall vara av god\r\nkvalitet. Det bygger på det enkla antagandet att\r\nman endast vid årets slut vet vad som har inträffat.</pre><pre>Formuleringen ''uppgift om att viss avsättning\r\nskett'' är helt enkelt en anknytning till de gamla\r\nreglerna, som stipulerade att en viss del av de\r\nanslag som staten tilldelade varje högskola skulle\r\navsättas för att hjälpa och stödja handikappade\r\nstudenter. Detta skall alltså inte utläsas som något\r\nelakartat eller lömskt, utan det är tvärtom en\r\nambition från VHS att verka i den anda som vi båda\r\nså gärna vill att högskolorna skall verka i, nämligen\r\natt se till att handikappade studenter har goda\r\nmöjligheter att tillgodose sina studieambitioner.</pre><pre>Får jag också, herr talman, tillägga att jag för min\r\ndel tror att en ökad tyngdpunkt på\r\ngrundutbildningens kvalitet, om vilken det råder\r\ntotal enighet i denna kammare, kommer att\r\ninnebära en fokusering på goda studievillkor för\r\nalla studenter, inte bara för dem som inte är\r\nhandikappade.</pre><pre>Anf. 49  ISA HALVARSSON (fp):</pre><pre>Herr talman! Jag tackar så mycket för svaret, och\r\njag hoppas verkligen att det inte skall vara någon\r\nnjugghet när det gäller de handikappade.\r\nGymnasieskolorna ställer ofta upp mycket bra, och\r\ndå förväntar sig de handikappade att de skall kunna\r\ngå vidare med studierna.</pre><pre>Överläggningen var härmed avslutad.</pre><pre>12 §  Svar på fråga 1992/93:201 om ökade\r\nresurser till högskolan i Trollhättan/Uddevalla</pre><pre>Anf. 50  Utbildningsminister PER UNCKEL\r\n(m):</pre><pre>Herr talman! Ingvar Johnsson har frågat mig om jag\r\nhar för avsikt att tillföra Högskolan i\r\nTrollhättan/Uddevalla ökade resurser för\r\nutbildning och forskning mot bakgrund av den\r\nrådande situationen med ökande arbetslöshet i\r\nFyrstadsregionen.</pre><pre>Sedan läsåret 1991/92 har 14 000 nya\r\nutbildningsplatser tillförts grundutbildningen vid\r\nuniversitet och högskolor, varav 4 000 under\r\ninnevarande läsår. Utbyggnaden syftar till att öka\r\nden alltför låga andel av varje ungdomsgeneration\r\nsom genomför högre utbildning. Insatserna är\r\nsärskilt angelägna mot bakgrund av den bristande\r\nutbyggnaden under 1980-talet.</pre><pre>Till följd av eftersläpande effekter bl.a. i fråga om\r\nlokaltillgång, men framför allt när det gäller\r\ntillgång på lärare med god vetenskaplig kompetens,\r\nkan inte en angelägen utbyggnad ske så snabbt som\r\ni och för sig vore önskvärt. Om man alltför snabbt\r\nökar antalet utbildningsplatser inom\r\nhögskoleutbildningen kommer utbildningens\r\nkvalitet att bli lidande. Jag är mot denna bakgrund\r\nskeptisk till tillfälliga åtgärder. Åtgärder inom den\r\nhögre utbildningens område måste ses i ett längre\r\ntidsperspektiv.</pre><pre>Regeringen framlägger för övrigt inom kort\r\nytterligare förslag om ökad dimensionering. Jag får\r\ndärför hänvisa Ingvar Johnsson till dessa.</pre><pre>Anf. 51  INGVAR JOHNSSON (s):</pre><pre>Herr talman! Jag tackar utbildningsministern för\r\nsvaret, även om jag tycker att det är ett ganska\r\nallmänt svar.</pre><pre>Jag ställde frågan mot bakgrund av det mycket\r\nhårda slag som har drabbat Fyrstadsregionen och\r\nvad som i anledning av detta bör göras just på\r\nhögskolans område.</pre><pre>Högskoleutbildning och forskning som höjer\r\nkompetensen är livsavgörande för regionens\r\nföretag när konkurrensen hårdnar. Jag tror att\r\nhögskoleutbildning och forskning också krävs för\r\natt ett mera differentierat näringsliv skall kunna\r\nbyggas upp, som kan återskapa de förlorade\r\njobben. För att man skall kunna bygga upp nya\r\nföretag krävs det förbättrade och delvis nya\r\nkunskaper i ämnen som teknik, ekonomi, språk och\r\ninternationell marknadsföring. Om de jobb som\r\nförsvinner inom massproduktionen skall ersättas\r\nmed jobb inom högteknologin krävs det mycket på\r\nforskningens område.</pre><pre>Fyrstadsregionen har en relativt låg andel\r\nhögutbildade, och regionens högskola är landets\r\nminsta. Det är inte bra förutsättningar i\r\nförnyelsearbetet. Vår högskola behöver därför nu\r\ndels tidigarelägga planerade satsningar, dels få\r\nresurser till nya behov som har uppstått. En\r\nminimimålsättning är att vår högskola nu tillåts\r\nväxa i kapp andra regioners högskolor.</pre><pre>Fyrstadsregionen behöver förvisso många slags\r\nsatsningar, men jag anser att en rejäl förstärkning\r\nav högskolan är en satsning som är strategiskt mest\r\nviktig.</pre><pre>Jag skulle mot bakgrund av det ganska vaga svaret\r\nvilja fråga utbildningsministern om han delar min\r\nbedömning i fråga om just högskolans strategiska\r\nroll för att stärka de befintliga företagen och bygga\r\nupp nya företag i regionen.</pre><pre>Anf. 52  Utbildningsminister PER UNCKEL\r\n(m):</pre><pre>Herr talman! Ingvar Johnsson och jag kan träta om\r\nåtskilligt, men inte om att högre utbildning och\r\nkompetensutbyggnad är viktigt för att tillgodose\r\nhela vårt lands behov av avancerad och kunnig\r\narbetskraft. Om detta har det utvecklats en\r\nbetydande enighet i denna kammare. Detta, herr\r\ntalman, är en styrka för hela utvecklingen av vårt\r\nutbildningssystem.</pre><pre>Jag sade i svaret på Ingvar Johnssons fråga att\r\nförslag om ytterligare utbyggnad av högskolor och\r\nuniversitet inom kort kommer till riksdagen. För att\r\nlätta något på täckelset över denna proposition,\r\nkan jag säga att jag har valt att titta på de allra\r\nminsta och allra yngsta högskolorna, för att se vilka\r\nförutsättningarna är för att där öka volymen så att\r\nutbildningsmiljön i varje fall kommer ett stycke på\r\nvägen, om de inte kan komma i paritet med de\r\nstora. Jag tror att Ingvar Johnsson kommer att\r\nfinna att högskolan i Trollhättan/Uddevalla tillhör\r\ndessa högskolor när denna proposition läggs på\r\nriksdagens bord.</pre><pre>Anf. 53  INGVAR JOHNSSON (s):</pre><pre>Herr talman! Det gläder mig att\r\nutbildningsministern inser betydelsen av att satsa\r\npå vår högskola. Jag upplevde det inte så i augusti,\r\nnär regeringen beslutade att lägga ut 30 nya platser\r\nvid vår högskola och andra små högskolor,\r\nsamtidigt som man lade huvudinriktningen på de\r\nstörre skolorna. Jag hoppas då att det förslag som\r\nkommer verkligen omfattar en rejäl satsning.</pre><pre>Jag tror ändå inte att det är en så stor satsning som\r\nden som skulle behövas åren framöver och som jag\r\nhänvisar till när jag säger att olika delar av\r\nutbildningen borde tidigareläggas. Det finns\r\nmycket att satsa på inom det området, t.ex. en\r\npåbyggnad för de gymnasieingenjörer och\r\ngymnasieekonomer som blir arbetslösa. Den stora\r\ngrupp yrkesarbetare som blir arbetslösa borde\r\nstarkare aktualisera satsningen på en yrkesteknisk\r\nhögskoleutbildning i regionen.</pre><pre>Anf. 54  Utbildningsminister PER UNCKEL\r\n(m):</pre><pre>Herr talman! Jag måste ändå gräla litet på Ingvar\r\nJohnsson i fråga om historien, därför att historien\r\nhar i detta fall en påtaglig betydelse för framtiden.</pre><pre>Under hela 80-talet grälade oppositionen på den\r\ndåvarande regeringen för att den skulle öka antalet\r\nplatser i den högre utbildningen. Vi grälade på\r\nregeringen för att den inte tillräckligt såg om den\r\nhögre utbildningens hus genom att satsa på flera\r\ndoktorander och därigenom lägga grunden för flera\r\nkvalificerade lärare vid högskolorna. Men vi fick\r\nnej, ända tills för ett år sedan, då den dåvarande\r\nregeringen var på väg att bli nedröstad av hela\r\noppositionen -- då svängde man, under galgen.</pre><pre>Där ligger det historiska problemet, Ingvar\r\nJohnsson. Om försummelserna under 80-talet inte\r\nhade gjorts, hade vi redan i dag haft flera platser vid\r\nhögskolorna, utrustade med vetenskapligt\r\nkompetenta lärare. I dag sitter vi där med skägget i\r\nbrevlådan och tvingas ta skeden i vacker hand, och\r\nvi kan dess värre inte erbjuda så många\r\nutbildningsplatser som vi egentligen skulle vilja.</pre><pre>Anf. 55  INGVAR JOHNSSON (s):</pre><pre>Herr talman! Statsrådet försöker nu försvinna från\r\ndiskussionen om satsningar på högskolan i\r\nFyrstadsregionen. Jag kan gärna diskutera historia,\r\nt.ex. när Moderaterna var det enda parti här i\r\nriksdagen som röstade mot inrättandet av denna\r\nskola. Jag kan också påminna Per Unckel om att vi\r\nsocialdemokrater under det föregående riksmötet\r\nvid fyra olika tillfällen föreslog fler platser till de\r\nsmå högskolorna, bl.a. Trollhättan/Uddevalla, och\r\ngjorde uttalanden om vikten av att satsa på de små\r\nhögskolorna.</pre><pre>Hitintills har jag upplevt en ovilja från Per Unckel\r\natt satsa just på de små högskolorna. Om han är\r\nberedd att ändra sig är det bra, men då hjälper det\r\ninte att ändra sig bara litet grand. Det krävs en rejäl\r\nsinnesförändring.</pre><pre>Anf. 56  Utbildningsminister PER UNCKEL\r\n(m):</pre><pre>Herr talman! Den regering som jag har glädjen att\r\nföreträda har -- trots socialdemokratiska\r\nförsummelser under 80-talet -- på ett år snabbare\r\nökat dimensioneringen av den högre utbildningen\r\nän vad ni socialdemokrater gjorde under 15 år.\r\nSåledes kan den regering som jag företräder\r\nknappast anklagas för att vara njugg när det gäller\r\ndimensionering av högre utbildning.</pre><pre>Likväl är det historiska problemet just det som jag\r\nnämnde, Ingvar Johnsson, nämligen att om man\r\ninte i tid ser till att det finns doktorer som kan vara\r\nlärare, hjälper det ju inte att snabbt yrka på flera\r\nplatser, när det i alla fall inte finns några lärare. I\r\ndag har bara ca 50 % av lärarna vid universiteten\r\ndisputerat. Ca 25 % av lärarna vid de mindre\r\nhögskolorna har samma bakgrund. Jag trodde att\r\nIngvar Johnsson och jag var ense om att alla lärare\r\nvid alla lärosäten skulle ha denna\r\nutbildningsbakgrund.</pre><pre>Anf. 57  INGVAR JOHNSSON (s):</pre><pre>Herr talman! Det är naturligtvis viktigt att det blir\r\nfler välutbildade lärare. Men som jag har uppfattat\r\ndet har Per Unckel just när det gäller att satsa på de\r\nsmå högskolorna använt problemet som en\r\nförevändning för att inte göra några satsningar.</pre><pre>Satsningen på högskolan Trollhättan-Uddevalla\r\ngäller ju inte bara de två städerna. I\r\nansvarsområdet ingår också Dalsland, där varje\r\nkommun under veckan som gick blev av med en rad\r\narbetstillfällen inom bilindustrin. Det är därför\r\nnödvändigt att man får möjlighet att höja\r\nkompetensen, både i de företag som blir kvar och\r\nhos de människor blir arbetslösa.</pre><pre>Anf. 58  FÖRSTE VICE TALMANNEN:</pre><pre>Jag medger ett ytterligare inlägg från vardera\r\ntalare.</pre><pre>Anf. 59  c1 &gt; Utbildningsminister PER UNCKELc0 &gt; \r\n(m):</pre><pre>Herr talman! Nej, det är ingen förevändning som\r\njag använder mig av för att man inte skall bygga ut\r\nde små högskolorna i den takt som Ingvar Johnsson\r\nvill. Det är blott och bart hänsyn till de studenter\r\nsom skall utbilda sig och dessutom måste skuldsätta\r\nsig ordentligt. Jag vill kunna se dessa studenter i\r\nögonen och säga att de får en vetenskapligt väl\r\nbaserad utbildning.</pre><pre>Till sist, herr talman, bortsett från att den regering\r\njag tillhör har byggt ut den högre utbildningen\r\nfortare än någon annan regering, har vi dessutom\r\nerbjudit fler arbetslösa meningsfull sysselsättning\r\nän någon annan regering i mannaminne -- Ingvar\r\nJohnssons och socialdemokraternas gamla\r\nregeringar inberäknade.</pre><pre>Anf. 60  INGVAR JOHNSSON (s):</pre><pre>Herr talman! En satsning på vår högskola innebär\r\natt de som studerar där kommer att få en god\r\nutbildning. En målsättning bör vara att man\r\ntilldelar minst ytterligare 150 platser redan vid den\r\ntilldelning som nu görs.</pre><pre>Det vore rimligt att vår högskola fick möjlighet att\r\nväxa i kapp andra regioners högskolor. Det innebär\r\nett behov av att under det kommande året satsa på\r\natt genomföra en utbyggnad i storleksordningen 15\r\nmiljoner kronor. Vår region är minst lika stor som\r\nandra regioner, och utbildningsbehovet är också\r\nlika stort -- eller större i den situation som nu råder.</pre><pre>Överläggningen var härmed avslutad.</pre><pre>13 §  Svar på fråga 1992/93:140 om sekretess på\r\nbankvalvsritningar</pre><pre>Anf. 61  c1 &gt; Statsrådet REIDUNN LAURÉN c0 &gt; (-\r\n):</pre><pre>Herr talman! Knut Wachtmeister har frågat\r\njustitieministern om hon avser att föreslå skärpt\r\nsekretesslagstiftning till skydd för ritningar över\r\nbankvalv. Arbetet inom regeringen är så fördelat\r\natt det är jag som skall svara på frågan.</pre><pre>Offentlighetsprincipen innebär bl.a. att den som\r\nbegär det har rätt att ta del av allmänna handlingar\r\nhos statliga och kommunala myndigheter. Denna\r\nprincip har, som alla vet, stor betydelse.\r\nOffentlighetsprincipen måste dock ha sina\r\nbegränsningar. Enligt 2 kap. 2 §\r\ntryckfrihetsförordningen får offentlighetsprincipen\r\nbegränsas bl.a. om det är påkallat med hänsyn till\r\nintresset att förebygga eller beivra brott. Denna\r\nsekretessgrund är således tillämplig i fråga om en\r\nsådan sekretess som Knut Wachtmeister efterlyser.</pre><pre>Inom Justitiedepartementet bereds för närvarande\r\nett ärende angående sekretess för ritningar över\r\nbanklokaler och därtill angränsande ytor. Det är\r\nSvenska bankföreningen som i en framställning,\r\nvilken helt nyligen kom in till departementet, har\r\nhemställt att sekretesslagen skall ändras så, att\r\nsådana ritningar skall kunna omfattas av sekretess.\r\nFrågan kommer att behandlas i en\r\ndepartementspromemoria som är under\r\nutarbetande. Avsikten är att promemorian skall\r\nremissbehandlas under vintern och att en remiss\r\nskall kunna överlämnas till lagrådet under våren\r\n1993.</pre><pre>Anf. 62  KNUT WACHTMEISTER (m):</pre><pre>Herr talman! Jag tackar statsrådet för svaret.\r\nSverige är fantastiskt och alldeles klart ett paradis\r\nför presumtiva tjuvar, eller inbrottsarbetare som de\r\nibland kallas.</pre><pre>För en som funderar på att bryta sig in i ett\r\nbankvalv underlättas den brottsliga verksamheten\r\nav att vederbörande under anonymitetsskydd och\r\nmed hjälp av offentlighetsprincipen kan kvittera ut\r\nbankvalvsritningar på byggnadskontoren utan att\r\nens behöva legitimera sig.</pre><pre>Statsrådet sade att man skall kunna vägra att lämna\r\nut ritningar med hänvisning till intresset att beivra\r\neller förebygga brott. Enligt uppgift från\r\nJustitiedepartementet är denna sekretessmöjlighet\r\ngiltig endast om landets säkerhet berörs. Det kan\r\nman kanske inte säga när det gäller bankvalven och\r\nbankverksamhet.</pre><pre>Byggnadskontoren har tydligen inte tolkat lagen på\r\nsamma sätt som statsrådet, eftersom ritningar\r\nlämnats ut i 10--15 fall utan att mottagaren har haft\r\nnågot synbarligt legitimt motiv. Mina följdfrågor\r\nblir därför: Har lagens möjligheter i dessa fall\r\nmisstolkats av byggnadskontoren? Anser statsrådet\r\natt man med stöd av sekretesslagen kan vägra att\r\nlämna ut ritningar, om inte mottagaren kan göra det\r\ntroligt att skälet till att få ut dem är helt legitimt?</pre><pre>Anf. 63  c1 &gt; Statsrådet REIDUNN LAURÉNc0 &gt;  (-\r\n):</pre><pre>Herr talman! Stadsbyggnadskontoret har gjort rätt.\r\nMan har visserligen möjlighet enligt\r\ntryckfihetsförordningen, som jag nyss hänvisade\r\ntill, att vägra lämna ut handlingar, men det\r\nförutsätter att detta införs också i\r\nsekretesslagstiftningen, vilket alltså ännu inte är\r\ngjort. Detta är bakgrunden till att vi inom\r\nJustitiedepartementet arbetar med en promemoria\r\nför att se hur problemet skall åtgärdas.</pre><pre>Jag håller med Knut Wachtmeister om att det\r\nförefaller smått vansinnigt att det på detta sätt skall\r\ngå att få ut bankvalvsritningar i kanske helt\r\nillegitimt syfte.</pre><pre>Vid utformningen av en sådan här bestämmelse\r\nuppkommer vissa besvärliga\r\ngränsdragningsproblem, som vi nu skall se närmare\r\npå, t.ex.: Vilka ritningar är det som skall omfattas\r\nav sekretess? Är det bara ritningar över själva\r\nbankvalvet, eller är det ritningar över hela\r\nbanklokalen? Är det ritningar som omfattar ytor\r\nsom angränsar banklokalen? Är det ritningar över\r\nlokaler som används för bankändamål nu, eller som\r\ntidigare har använts för bankändamål? Vilka\r\nverksamheter skall omfattas av sekretess? Är det\r\nbara banker, eller skall även växlingskontor och\r\nliknande verksamhet omfattas av sekretess? Dessa\r\nfrågor måste utredas, och det avser jag att vi skall\r\ngöra inom ramen för departementspromemorian.</pre><pre>Anf. 64  KNUT WACHTMEISTER (m):</pre><pre>Herr talman! Jag tackar för det kompletterande\r\nsvaret, som jag tycker är ytterst värdefullt. Det är\r\nnaturligtvis mycket glädjande att man nu inom\r\ndepartementet håller på att framställa en\r\npromemoria, som jag hoppas skall mynna ut i en\r\nsäkrare lagstiftning och som också kommer att\r\nomfatta lokaler intill bankvalv, eftersom det är dem\r\nsom man måste bryta sig igenom för att komma in\r\ni valven. Jag hoppas verkligen att det kommer en\r\nlagrådsremiss till våren.</pre><pre>Under tiden vill jag uppmana de byggnadskontor\r\nsom tvingas att lämna ut ritningar, att de i sin tur\r\nunderrättar den bank, det växlingskontor eller vad\r\ndet nu är fråga om som det har kommit en förfrågan\r\nom att deras ritningar skall lämnas ut, så att man\r\nfrån bankens sida kan förebygga eventuella brott.\r\nJag hoppas att mitt budskap når ut till de\r\nbyggnadskontor som härnäst står i tur att få en\r\nförfrågan om att lämna ut ritningar.</pre><pre>Överläggningen var härmed avslutad.</pre><pre>14 §  Svar på fråga 1992/93:177 om vårdnad och\r\numgänge med barn</pre><pre>Anf. 65  c1 &gt; Statsrådet REIDUNN LAURÉN c0 &gt; (-\r\n):</pre><pre>Herr talman! Charlotte Cederschiöld har med\r\nhänvisning till en ändring i föräldrabalken som\r\nträdde i kraft den 1 mars 1991 uppgivit att förvägran\r\noch försvårande av umgängesrätten kan ha en\r\nutformning som får icke-avsedda konsekvenser.\r\nMot bakgrund härav har hon frågat mig vilka\r\nåtgärder jag är beredd att vidta för att ge möjlighet\r\ntill en bättre helhetssyn i dessa frågor.</pre><pre>Reglerna i föräldrabalken är utformade så att\r\ndomstolen skall utgå från vad som är bäst för barnet\r\nnär den beslutar om vem av föräldrarna som skall\r\nha vårdnaden om barnet. Vid bedömningen av vad\r\nsom är bäst för barnet skall rätten fästa avseende\r\nsärskilt vid barnets behov av en nära och god\r\nkontakt med båda föräldrarna. Barnets\r\nvårdnadshavare har också ett ansvar för att barnets\r\nbehov av umgänge med en förälder som inte är\r\nvårdnadshavare tillgodoses. Det är alltså barnets\r\nbehov, inte föräldrarnas önskan om umgänge, som\r\nskall stå i centrum när man avgör om och i så fall i\r\nvilken omfattning som umgänge skall förekomma.</pre><pre>Redan gällande rätt innebär således att domstolen\r\nskall utgå från barnets bästa när den avgör frågan\r\nom umgänge. Detta skall ske genom en bedömning\r\nav samtliga omständigheter i det enskilda fallet.\r\nVad som krävs är alltså en helhetssyn på\r\numgängesfrågan.</pre><pre>Det är naturligtvis så att barn inte skall behöva\r\nriskera att fara illa när de umgås med den förälder\r\nsom inte är vårdnadshavare. Som jag nyss var inne\r\npå innebär redan gällande rätt att en sådan risk\r\nskall vägas in vid den helhetsbedömning som\r\ndomstolen skall göra när den avgör om umgänge\r\nskall förekomma. För att göra det ännu tydligare\r\nhar regeringen i en lagrådsremiss föreslagit att en\r\nsärskild bestämmelse skall föras in i föräldrabalken\r\nom att domstolen, när den bedömer en\r\numgängesfråga, skall beakta risken för att barnet i\r\nsamband med utövande av umgänge utsätts för\r\növergrepp, olovligen bortförs eller kvarhålls eller\r\nannars far illa. Det behöver inte vara klarlagt att\r\nbarnet kommer att fara illa för att det skall inverka\r\npå beslutet om umgänge. Det räcker med att det\r\nföreligger konkreta omständigheter som talar för\r\natt det finns en risk för det. Lagändringen föreslås\r\nträda i kraft den 1 april 1993.</pre><pre>Anf. 66  CHARLOTTE CEDERSCHIÖLD\r\n(m):</pre><pre>Herr talman! Fru statsråd! Jag tackar för svaret.\r\nDet kunde faktiskt inte vara bättre. Jag tackar\r\nsärskilt på barnens vägnar.</pre><pre>Lagen utgår från barnets bästa i det enskilda fallet.\r\nDomstolen har ansvar för att bedömningen blir\r\nsådan, att barnet inte utsätts för övergrepp. Det\r\nhandlar om oerhört svåra avgöranden. Om beslutet\r\nblir felaktigt, är det inte beslutsfattarna som\r\ndrabbas utan barnet, som kanske riskerar att få\r\nlivet förstört. Då kan man ju fundera över vem som\r\när mest riskbenägen. Därför är det bra med det\r\nförtydligande som statsrådet föreslår.</pre><pre>Praktexemplet var den 4-åriga flicka som slogs ihjäl\r\nav sin far för något år sedan, direkt efter det att\r\ndomstolen tvingat fram umgänge med fadern i strid\r\nmed moderns och barnets vilja.</pre><pre>Frågan är om det över huvud taget är riktigt med\r\ntvång och våld i umgängesfrågor. Skall man tvinga\r\nett barn till umgänge? Är det rimligt att försöka\r\ngrunda kärlek på våld? Borde inte den förälder som\r\nfått umgängesrätt, men inte har barnets förtroende,\r\nförst bygga upp detta förtroende när en annan\r\nperson är närvarande, innan barnet lämnas ensamt\r\nmed vederbörande? Det finns snarare risk för att\r\nvåld och tvång till umgänge i stället kan leda till att\r\nbefästa negativa känslor. Lagstiftningen skall ge\r\nmöjlighet att ta rimliga psykologiska hänsyn.\r\nFrågan om umgängessabotage har uppenbarligen\r\nfått en för central ställning vid bedömningen, som\r\nkan få konsekvenser som lagstiftaren inte avsåg.</pre><pre>Jag påpekade dessa risker för statsrådet Freivalds\r\nnär lagen infördes, men hon var mycket kallsinnig.\r\nNu har vi fått en del negativa erfarenheter, och jag\r\när glad att statsrådet Laurén inser det och inför en\r\nlag som inte försvårar för barnet vid skilsmässor\r\nutan tvärtom. Min tilltro till statsrådet har\r\nytterligare förstärkts efter detta frågesvar.</pre><pre>Anf. 67  c1 &gt; Statsrådet REIDUNN LAURÉN c0 &gt; (-\r\n):</pre><pre>Herr talman! Jag skulle bara vilja tillägga några\r\nord. Eftersom vi talar om umgängessabotage, kan\r\njag säga att bestämmelsen om umgängessabotage\r\npå sina håll har kommit att uppfattas så, att\r\nvårdnadshavaren skulle vara skyldig till att\r\nmedverka till umgänge även när det riskerar att\r\nskada barnet. Så är alltså inte fallet. Det vill jag\r\ngärna i det här sammanhanget starkt framhålla.</pre><pre>Även om det är viktigt för ett barn att ha nära och\r\ngoda relationer med båda föräldrarna, är det minst\r\nlika viktigt att barnet inte far illa, när det umgås\r\nmed en förälder som inte har umgängesrätten.\r\nBarnets bästa får inte offras för intresset av\r\numgänge med den ena föräldern.</pre><pre>Anf. 68  CHARLOTTE CEDERSCHIÖLD\r\n(m):</pre><pre>Herr talman! Jag delar helt statsrådets\r\nuppfattningar. Jag vet också att lagstiftningen ger\r\nutrymme för den tolkning som statsrådet här\r\npåvisar. Många människor har uppfattat lagen på\r\nett oerhört negativt sätt, som om man kan använda\r\numgängessabotage som ett skäl att ta vårdnaden\r\nifrån den andra. Det är bra om det sprids att\r\nlagstiftningen inte skall fungera på det sättet och\r\ninte kommer att göra det i fortsättningen.</pre><pre>Överläggningen var härmed avslutad.</pre><pre>15 §  Svar på fråga 1992/93:135 om mobbning i\r\nskolan</pre><pre>Anf. 69  Statsrådet BEATRICE ASK (m):</pre><pre>Herr talman! Alwa Wennerlund har frågat mig vad\r\njag har för avsikt att göra åt det stora problemet\r\nmed mobbning.</pre><pre>Frågeställaren tar upp ett svårt och mycket\r\nangeläget problem. Hur kommer vi till rätta med\r\nden mobbning, som vi genom en rad\r\nundersökningar, vet förekommer i skolan?</pre><pre>Skollagen är klar och entydig. I första kapitlet står\r\nbl.a.: ''Utbildningen skall främja elevernas\r\nharmoniska utveckling till ansvarskännande\r\nmänniskor och samhällsmedlemmar.'' Vidare sägs i\r\nlagen att ''verksamheten i skolan skall utformas i\r\növerensstämmelse med grundläggande\r\ndemokratiska värderingar. Var och en som verkar\r\ninom skolan skall främja aktning för varje\r\nmänniskas egenvärde-- -- --.''</pre><pre>I skolan skall varje elev behandlas med aktning och\r\nrespekt och skall i sin tur fostras till att bemöta\r\nandra på samma sätt. Alla som är verksamma i\r\nskolan har ett ansvar för att skolmiljön skall kunna\r\nupplevas som trygg och positiv för alla elever.</pre><pre>Vi arbetar just nu med en ny läroplan för\r\ngrundskolan, gymnasieskolan och komvux. I det\r\nbetänkande från Läroplanskommittén, som nu är\r\nute på en bred remiss, finns det i enlighet med\r\ndirektiven förslag om hur såväl elevernas, som\r\nlärarnas och övrig skolpersonals ansvar för\r\nverksamheten i skolan, bl.a. skolmiljön, skall\r\ntydliggöras. Jag tror att det är mycket viktigt att\r\nklargöra ansvarsfrågor och också att ge mycket\r\ntydliga signaler om de krav man måste kunna ställa\r\npå både elever och personal i skolan när det gäller\r\nden sociala miljön. Mobbningstendenser och\r\ntrakasserier av och mot elever får aldrig tolereras i\r\nskolan. I beredningen av förslaget till ny läroplan\r\nkommer jag att ägna särskild uppmärksamhet åt\r\nmålen och riktlinjerna för att skolan skall bli en i\r\nalla avseenden positiv miljö för lärande.</pre><pre>Skolverket har som en av sina uppgifter att utöva\r\ntillsyn över det offentliga skolväsendet. I den\r\nuppgiften ligger bl.a. att bevaka den enskildes rätt.\r\nI den mån fall av mobbning genom anmälan, i\r\nsamband med utvärdering eller på annat sätt,\r\nkommer till Skolverkets kännedom är verket\r\nsåledes skyldigt att ingripa och vidta de åtgärder\r\nsom kan föranledas av det enskilda fallet.\r\nSkolverket har genom sin fältorganisation också\r\ningripit i flera mobbningsfall och bidragit till att\r\nfallen fått en ur alla inblandades synpunkt\r\ntillfredsställande lösning. Skolverkets viktigaste\r\ninsats måste dock vara att sprida kännedom om\r\nproblemen, hur man upptäcker mindre uppenbara\r\nformer av mobbning och om bra åtgärdsprogram\r\nmot mobbning. Jag vet att Skolverket arbetar aktivt\r\nmed dessa frågor.</pre><pre>Viktiga signaler om skolans ansvar för skolmiljön\r\noch åtgärder mot mobbning kan också ges i\r\nrektorsutbildningen och i såväl grundutbildningen\r\nsom fort- och vidareutbildningen av lärare.</pre><pre>Slutligen vill jag betona att regering och riksdag\r\ngenom generella föreskrifter kan ge en viktig grund\r\nför skolornas arbete. Men det mest väsentliga är\r\nfaktiskt vad som sker ute på de enskilda skolorna.\r\nDär måste vi kunna lita på att ansvariga\r\nskolpolitiker, skolpersonal, föräldrar och elever tar\r\nett stort och gemensamt ansvar för att göra skolans\r\nmiljö trygg och välkomnande och därigenom\r\nskapar förutsättningar för det lärande och den\r\nkunskapsöverföring som är skolans huvuduppgift i\r\nsamhället.</pre><pre>Anf. 70  ALWA WENNERLUND (kds):</pre><pre>Herr talman! Jag vill tacka skolministern för det\r\nmycket positiva svaret. Frågan är ställd på grund av\r\nden oro som många känner inför den ökande\r\nmobbningen på våra skolor. Varje dag mobbas ca\r\n100 000 barn. Det är en av tio elever. En del\r\nstatistik visar ännu högre siffror. Dessa barns\r\nskolgång är ofta ett enda stort lidande, ibland från\r\nden första till den sista klassen. Många barn får stå\r\nut med dagligt lidande i nio års tid i värsta fall.\r\nDetta händer just i den tid under uppväxandet som\r\när så oerhört viktig för hur en människa utvecklas.\r\nDet är dessa år som kommer att prägla människan\r\ni framtiden, hans eller hennes syn på andra\r\nmänniskor och på samhället.</pre><pre>Att känna skräcken krypa utmed ryggraden då man\r\nmöter någon i korridoren eller vid elevskåpet, i\r\ngymnastiksalens omklädningsrum eller då man\r\nskall bege sig hem efter skolans slut och kanske\r\nbehöva låsa in sig på skoltoaletten under rasterna\r\när den verklighet som dessa elever dagligen\r\nkonfronteras med. Att känna skräck för att bli\r\nslagen och misshandlad är ett fruktansvärt sätt att\r\nbli mobbad på, men även utfrysningen, glåporden\r\noch den psykiska mobbningen kan vara väl så\r\nsmärtsamma.</pre><pre>Jag har själv på nära håll sett hur öppna, glada fina\r\nelever förvandlats till rädda och osäkra individer.\r\nJag har sett hur mobbning kan förändra en hel\r\nfamiljs livssituation. Många gånger blir livet så\r\nouthärdligt att föräldrarna väljer att flytta sitt barn\r\ntill en annan skola, ibland även från orten.\r\nMobbningen drabbar då hela familjen -- syskonen\r\nfår byta skola, föräldrarna får söka annat arbete.\r\nDetta tycker jag inte att vi kan acceptera. Det är\r\ninte bara i de stora skolorna som det förekommer\r\nmobbning. Det förekommer på både stora och små\r\nskolor och även ute på landet.</pre><pre>Skolan är ju barnens arbetsplats, och barnen har\r\nrätt att kräva att få arbeta under mänskliga\r\nförhållanden. Vi måste se mycket allvarligt på\r\nmobbningen, prioritera den frågan och bevaka\r\nutvecklingen.</pre><pre>Anf. 71  Statsrådet BEATRICE ASK (m):</pre><pre>Herr talman! Det är riktigt att mobbningen är ett\r\nväldigt stort problem. Det vet vi därför att det i dag\r\nfinns en hel del forskning och rapporter på\r\nområdet. Det är inte bara så att många elever\r\nmobbas. Både föräldrar och skolpersonal är ofta\r\nomedvetna om storleken på problemet. Man möter\r\nofta synpunkten: detta finns inte i min skola. Man\r\nunderskattar problemet, slätar över signaler från\r\neleverna om vad som förekommer. Det här är\r\nallvarligt.</pre><pre>Det viktigaste vi kan göra är att öka medvetandet\r\nbland vuxna om att det här problemet finns och hur\r\ndet ser ut. Det finns ganska många fördomar om\r\nmobbningsoffer. Man tror ibland att de är påtagligt\r\nannorlunda än sina kamrater eller att de\r\nprovocerar. Forskningen visar att det inte är så.</pre><pre>En aspekt på det hela som jag tycker skall nämnas\r\ni det här sammanhanget är att vi av forskning och\r\nrapporter vet, förutom mobbningsoffrets lidande,\r\natt mobbarna, dvs. de som utövar detta förtryck\r\növer sina kamrater, har en större benägenhet än\r\nelever i genomsnitt att hamna i\r\nungdomskriminalitet och andra svårigheter. Det\r\nfinns också från den aspekten skäl för oss att agera\r\ntidigt och kraftfullt.</pre><pre>Anf. 72  ALWA WENNERLUND (kds):</pre><pre>Herr talman! Det är rätt som skolministern säger.\r\nEn svår del av detta problem är att barn i regel inte\r\nsjälva vill tala om att de är mobbade, för att inte\r\nråka ännu värre ut. Vid föräldraintervjuer har det\r\nframkommit att det är höga tal: 58 % av flickorna\r\noch 42 % av pojkarna mobbas. Det är naturligtvis\r\nbara ungefärliga tal. Det är svårt att få fram exakta\r\nsiffror. Mobbning är faktiskt mycket svår att\r\nupptäcka, som skolministern sade, och det finns\r\nsäkert ett stort mörkertal.</pre><pre>Ett sätt att få fram siffror är genom BRIS, Barnens\r\nrätt i samhället, jourtelefon. Många telefonsamtal\r\nhandlar just om mobbning. Barn söker hjälp och\r\ntröst i sin jobbiga situation.</pre><pre>Det är inte heller så att mobbningen slutar direkt\r\nefter skoldagens slut, utan många utsätts för\r\nmobbning på vägen till och från skolan och på\r\nfritiden. Många barn vågar inte gå ut, vågar inte gå\r\närenden till affärer, post och bank. Det har även\r\nframkommit att många barn sover dåligt på\r\nnätterna. Som skolministern sade sätter det sina\r\nspår längre fram i livet.</pre><pre>Anf. 73  Statsrådet BEATRICE ASK (m):</pre><pre>Herr talman! Mobbning ger allvarliga effekter.\r\nDess värre kan varken jag som skolminister,\r\nregeringen eller riksdagen bestämma över allt som\r\nsker i skolorna. Men jag vill i detta sammanhang\r\npassa på att uppmana alla skolor att i de lokala\r\nreglerna för samvaron mellan kamrater och vuxna i\r\nskolarbetet tydliggöra skolans inställning till\r\nmobbning. Jag tror nämligen att ett skäl till att\r\nelever inte berättar om eller ger synpunkter på sina\r\nupplevelser är att de kanske inte är säkra på hur de\r\nvuxna skall reagera. I det lokala arbetet bör ingå att\r\nhitta regler för ordning och uppförande, eller vad\r\nman lokalt kallar det för.</pre><pre>Anf. 74  ALWA WENNERLUND (kds):</pre><pre>Herr talman! FN:s konvention om barnens\r\nrättigheter ger barnet status som individ med fullt\r\nmänniskovärde. Det innebär att respekten för\r\nbarnet som individ lyfts fram. Innehållet riktar sig i\r\nhög grad även till skolpersonalen. Nu när\r\nkonventionen är antagen av FN, och Sverige har\r\nratificerat den återstår det viktigaste, nämligen att\r\ntillämpa den.</pre><pre>Jag vill tacka skolministern för det mycket positiva\r\nsvaret.</pre><pre>Överläggningen var härmed avslutad.</pre><pre>16 §  Svar på fråga 1992/93:173 om undervisning\r\nom genetik i gymnasiet</pre><pre>Anf.75  Statsrådet BEATRICE ASK (m):</pre><pre>Herr talman! Kenneth Lantz har frågat\r\nutbildningsministern om han är beredd att ta\r\ninitiativ till hur man skulle kunna förmedla kunskap\r\nom genetik till våra skolelever. Kenneth Lantz\r\nnämner som exempel projektet Science Center i\r\nSvalöv. Arbetet inom regeringen är så fördelat att\r\ndet är jag som skall svara på frågan.</pre><pre>Regeringens initiativ är inriktade på att skapa en\r\nbättre studieorganisation för elever och studenter i\r\nsåväl skolan som vid universitet och högskolor. De\r\nstuderande på alla nivåer får större möjligheter att\r\nvälja utbildning efter eget studieintresse och\r\nregeringen värnar om hög kvalitet i utbildningen.</pre><pre>Det pågår för närvarande också diskussioner inom\r\nUtbildningsdepartementet om hur intresset för\r\nämnesområdet naturvetenskap och teknik skall\r\nkunna stimuleras tidigt i skolan. Detta är en\r\nförutsättning för att uppnå ett mindre könsbundet\r\nutbildningsval högre upp i åldrarna och bidrar till\r\natt på lång sikt säkra tillgången på\r\nnaturvetenskapligt och tekniskt utbildade i Sverige.</pre><pre>Genetikutbildningen i gymnasieskolan ingår bl.a. i\r\nbiologiämnet. Det finns därför ingen omedelbar\r\nanledning att vidta åtgärder för att påverka\r\nämnesinnehållet i gymnasieskolan. Däremot\r\nvälkomnas naturligtvis initiativ som\r\nSvalövprojektet, som enligt mitt intryck är ett\r\nmycket intressant och efterföljansvärt projekt.</pre><pre>Jag delar Kenneth Lantz' uppfattning att det är\r\nviktigt att få en ökad spridning av forskningens\r\nresultat, t.ex. inom genetikområdet, till skolor och\r\ntill allmänheten. Det är därför positivt att nya\r\nformer för denna kunskapsspridning prövas och\r\nutvecklas.</pre><pre>En viktig förutsättning för att detta skall\r\nförverkligas är att man lyckas utveckla ett gott\r\nsamarbete mellan skolan och forskningen vid\r\nuniversitet och högskolor. Ansvaret för en sådan\r\nutveckling ligger på kommunerna, de enskilda\r\nskolorna och forskarna.</pre><pre>Anf. 76  KENNETH LANTZ (kds):</pre><pre>Herr talman! Jag tackar statsrådet för svaret. Det\r\ngläder mig att vi är överens om huvudtanken i det\r\nhela.</pre><pre>Jag är väl medveten om att genetik ingår i ämnet\r\nbiologi, vilket är viktigt därför att jag tror att vi i\r\nframtiden kommer att behöva den kompetens som\r\nungdomarna därigenom får. De får också en\r\nmöjlighet att leva med detta ämne, som för min\r\ngeneration och för den breda allmänheten tycks\r\nvara litet märkligt och svårgreppbart.</pre><pre>Jag skulle vilja föreslå en utökad kunskap i ämnet\r\nför lärarkåren. Vid ett flertal kontakter med\r\nlärarkåren har framförts önskningar om att få\r\nfördjupade kunskaper om just genetiken för att\r\nkunna ge ungdomarna en bredare kunskap, vilket\r\nskulle vara till gagn för hela vårt land. Är\r\nskolministern beredd att satsa något på detta?</pre><pre>Anf. 77  Statsrådet BEATRICE ASK (m):</pre><pre>Herr talman! Kommunerna har dess värre ansvaret\r\nför fortbildningen av lärarna, men ett och annat\r\nsignaleras också från departementet.</pre><pre>När vi har behandlat läroplanerna för grundskolan,\r\ngymnasiet och den kommunala vuxenutbildningen\r\nkommer vi naturligtvis att ordna en viss\r\nfortbildning, men även att signalera till\r\nkommunerna vad vi anser vara angelägna områden\r\nför vidareutbildning. Jag kan i dag inte säga om\r\ngenetik kommer att ingå, eftersom det kommer att\r\nbli hårda prioriteringar. Men detta handlar om\r\nkunskaper som kommer att bli alltmer viktiga för\r\nde som studerar inom våra utbildningsområden.</pre><pre>Anf. 78  KENNETH LANTZ (kds):</pre><pre>Herr talman! Hur skall vi göra för att få en\r\nförståelse från vår egen -- skolministerns och min --\r\ngeneration? Jag upplever att det hos den breda\r\nallmänheten finns en viss rädsla och osäkerhet inför\r\ndessa frågor. Man vet inte om det är genteknikerna\r\neller vi riksdagsledamöter som skall sätta gränserna\r\nför etiken i detta ämne och besluta om hur långt\r\nman får gå. Jag ifrågasätter den breda allmänhetens\r\nkunskaper på detta område.</pre><pre>Anf. 79  Statsrådet BEATRICE ASK (m):</pre><pre>Det är svårt att lära gamla hundar sitta. Det kanske\r\nman inte får säga här i riksdagen, men jag tror att\r\ndet är mycket viktigt att arbeta för att ge barn och\r\nungdomar den grundläggande undervisning som\r\nkrävs, eftersom detta är svåra ämnesområden.\r\nProjektet i Svalöv är intressant, eftersom man där\r\ntar emot studiebesök av mellanstadieelever bl.a.\r\nJag tror att det är just på den nivån som grunden\r\nläggs för en gedigen förståelse i naturvetenskapliga\r\noch tekniska ämnen. Dessutom vet jag, som\r\nmamma till ett mellanstadiebarn, att ett och annat\r\nav det som barnen lär sig i skolan vidareförmedlas\r\nhemma. Det kanske är en god väg att öka också vår\r\nkunskap och vårt intresse för dessa mycket svåra\r\nfrågor. Barn har ju en förmåga att ta upp just de här\r\nlivsavgörande frågorna, vilka etikfrågorna tillhör.</pre><pre>Anf. 80  KENNETH LANTZ (kds):</pre><pre>Herr talman! Skolministern tog orden ur munnen\r\npå mig: Genom barnen kan vi gamla hundar också\r\nlära oss att sitta och vi kan ta till oss en del av de\r\npedagogiska kunskaper som även\r\nmellanstadieeleverna får.</pre><pre>Ser skolministern någon möjlighet att ge Svalövs\r\nkommun och den skola som finns på Svalövs AB\r\nnågon form av statliga stöd till deras lovvärda\r\ninitiativ?</pre><pre>Man har där också ordnat en del seminarier, som\r\njag själv har haft möjlighet att delta i.\r\nSkolministern nämnde att även mellanstadieelever\r\ngör studiebesök på Svalöv, vilket verkligen kan\r\nintygas. Finns det ekonomiska möjligheter att\r\nstödja och uppmuntra denna verksamhet?</pre><pre>Anf. 81  Statsrådet BEATRICE ASK (m):</pre><pre>Herr talman! Departementet har för närvarande\r\ninga resurser. Vi har väldigt begränsade\r\nmöjligheter att ge stöd till särskilda projekt.\r\nDäremot kan vi ge god reklam.</pre><pre>Anf. 82  KENNETH LANTZ (kds):</pre><pre>Herr talman! Jag vill härmed framföra mitt varma\r\ntack.</pre><pre>Överläggningen var härmed avslutad.</pre><pre>17 §  Svar på fråga 1992/93:183 om statsbidragen\r\noch asylsökande barn i\r\ngrundskoleundervisningen</pre><pre>Anf. 83  Statsrådet BEATRICE ASK (m):</pre><pre>Herr talman! Inger Lundberg har frågat mig om jag\r\när beredd att vidta åtgärder så att en kommun med\r\nomfattande och ökande ansvar för\r\ngrundskoleundervisning till asylsökande barn ges\r\nfull kompensation för sina kostnader när\r\nstatsbidragen till kommunerna läggs om.</pre><pre>Asylsökande barn i skolpliktig ålder har i enlighet\r\nmed grundskoleförordningen rätt att tas emot i\r\ngrundskolan så snart skolgång är lämplig med\r\nhänsyn till deras förhållanden. Staten har i princip\r\nsvarat för hela skolkostnaden för asylsökande barn\r\npå förläggningar. Det har skett dels genom det s.k.\r\nsektorsbidraget till skolan, dels i särskild ordning\r\nvia Invandrarverket. Det nuvarande systemet\r\ninnebär att kommunerna får ersättning för\r\nkostnaderna i efterhand.</pre><pre>Det nya statsbidraget till kommunerna, som införs\r\nden 1 januari 1993, påverkas inte av antalet\r\nasylsökande barn i skolan. I det sektorsbidrag till\r\nskolan som avser andra kalenderhalvåret 1992 har\r\nhänsyn tagits till de förändringar i antalet\r\nasylsökande barn som skedde under budgetåret\r\n1991/92. Medel motsvarande nivån på\r\nsektorbidraget för andra kalenderhalvåret 1992 har\r\nräknats in i den totala ramen för det nya\r\nstatsbidraget till kommunerna.</pre><pre>Jag är medveten om att omläggningen av\r\nbidragssystemet kan få till följd att vissa kommuner\r\nmed många asylsökande barn i grundskoleåldern i\r\nframtiden inte får samma kostnadstäckning som\r\ntidigare. Även om förändringen i de flesta fall\r\nsannolikt blir marginell och i huvudsak kommer att\r\nuppvägas av kommunernas ökade möjligheter att\r\ndisponera sina resurser rationellt anser jag för min\r\ndel att utvecklingen i denna fråga bör följas\r\nnoggrant. Frågan övervägs f.n. inom\r\nregeringskansliet.</pre><pre>Anf. 84  INGER LUNDBERG (s):</pre><pre>Herr talman! Detta är för Laxå kommun en mycket\r\nallvarlig och brådskande fråga. Laxå tillhör de\r\nkommuner i landet som har de största\r\nflyktingförläggningarna. Av barnen i skolan är 134\r\nbarn asylsökande och 758 barn mantalsskrivna.</pre><pre>Kommunens kostnader och insatser för de\r\nasylsökande barnen är mycket stora, och hittills har\r\nde täckts av statsbidrag. Det är en absolut\r\nförutsättning för att kommunen skall kunna få full\r\nkostnadstäckning för barnen och för att långsiktigt\r\nkunna klara denna skolverksamhet. Staten har\r\ntidigare tagit hela kostnadsansvaret, medan en\r\nkommun som Laxå vällovligt tagit ansvaret för att\r\nanordna en bra verksamhet för barnen.</pre><pre>Statsrådet framhåller i svaret att kostnaderna för\r\nhösten 1992 täcks, men statsrådet framhåller även\r\natt frågan inte är löst för 1993. Det är mycket\r\nallvarligt, eftersom det rör sig om drygt 10 % av\r\nskolbudgeten för Laxå kommun -- motsvarande\r\nungefär 50 öre på skatten.</pre><pre>Jag blir litet bekymrad när statsrådet säger sig vara\r\nmedveten om att kommunen inte får samma\r\nkostnadstäckning för framtiden, och att det bör\r\nklaras genom att resurserna utnyttjas mer\r\nrationellt. Generellt sett upplever jag det som\r\nprincipiellt tvivelaktigt -- det kan vi återkomma\r\ntill -- men för en kommun som Laxå upplever jag\r\ndet praktiskt som totalt omöjligt. Jag hoppas\r\nverkligen att det ligger mycket allvar i påståendet\r\natt departementet skall ta tag i frågan.</pre><pre>Anf. 85  Statsrådet BEATRICE ASK (m):</pre><pre>Herr talman! Från regeringens sida är vi mycket\r\nangelägna om att kommunerna skall kunna ta emot\r\nde flyktingar som kommer till Sverige. En\r\nförutsättning därför är naturligtvis att vi är överens\r\nmed kommunerna hur vi tillsammans skall kunna\r\nklara de kostnader som detta innebär .</pre><pre>Jag konstaterar i mitt svar att det i det\r\nkommunbidrag som finns inte tas hänsyn till de\r\nkraftiga ökningar som har varit när det gäller\r\ninvandring på senare tid. Det finns anledning att\r\nfundera hur man hanterar det.</pre><pre>Det nya kommunbidraget, inte minst när det gäller\r\nskolan, är ju egentligen en enda stor schablon med\r\nvissa kriterier, och med anledning därav pågår en\r\ndiskussion om dessa kriterier. En särskild utredning\r\npågår också om invandrarproblematiken. Vi följer\r\ndetta noggrant, och jag är väldigt medveten om\r\nbekymret med utbildning för dessa barn. Det är\r\nemellertid inte den enda fråga som fordrar\r\nextrabelysning när det gäller flykting- och\r\ninvandrarfrågor.</pre><pre>Anf. 86  INGER LUNDBERG (s):</pre><pre>Herr talman! Jag hoppas att statsrådet är beredd att\r\nprioritera den här frågan, eftersom det är\r\nutomordentligt angeläget för de här små\r\nkommunerna att snabbt få svar. Det har stor\r\nbetydelse för det budgetarbete som man är mitt\r\nuppe i just nu.</pre><pre>Jag tror att det är angeläget att skilja på å enda\r\nsidan det strukturbidrag som skall sättas samman --\r\nmed hänsyn till olika faktorer, som invandring,\r\nantal barn, osv. -- och å andra sidan det faktum att\r\nstaten köper viss verksamhet i kommunerna.\r\nAsylmottagning är just en angelägenhet för staten,\r\noch den måste täckas med statliga medel, även om\r\nkommunen tar ett anordnaransvar. Jag upplever\r\nden frågan som principiellt väldigt viktig.</pre><pre>Överläggningen var härmed avslutad.</pre><pre>\r\n18 §  Svar på fråga 1992/93:96 om de s.k.\r\nkrutaffärerna och möjligheter att ta del av\r\nhandlingar i f.d. DDR</pre><pre>Anf. 87  Statsrådet ULF DINKELSPIEL\r\n(m):</pre><pre>Herr talman! Jan Jennehag har frågat mig hur\r\nregeringen avser agera för att Sverige skall få\r\ntillgång till alla handlingar från det forna\r\nÖsttyskland som kan kasta ljus över de s.k.\r\nkrutaffärerna.</pre><pre>Dom i det s.k. krutmålet avkunnades av Karlskoga\r\nTingsrätt den 28 februari 1989, varvid åtalet i allt\r\nväsentligt ogillades. Den friande domen fastställdes\r\nav Svea hovrätt den 29 juni 1990 och vann laga kraft\r\nden 27 juli 1990.</pre><pre>Efter det att den forna östtyska staten upphört att\r\nexistera och dess territorium införlivats med\r\nFörbundsrepubliken Tyskland, har det\r\nframkommit att det hos den östtyska\r\nsäkerhetstjänsten, Stasi, funnits handlingar\r\nrörande vissa av de krutleveranser som via\r\nÖsttyskland gått till Iran och kanske andra länder i\r\nbörjan av 1980-talet. Mot bakgrund av att\r\ntullkriminalen utrett krutaffärerna i samband med\r\nförundersökningen i Sverige, ställdes från\r\nTullverkets sida den 3 juni 1992 en\r\nunderhandsförfrågan till det tyska finansministeriet\r\nom det var möjligt att med stöd av det mellan\r\nSverige och Tyskland år 1972 ingångna avtalet om\r\nömsesidigt bistånd i tullfrågor få ut de i tyska och\r\nsvenska massmedier omtalade dokumenten.</pre><pre>Det tyska finansministeriet besvarade den 17\r\nseptember i år den svenska begäran och hänvisade\r\nTullverket att göra en officiell framställning med\r\nstöd av 1959 års europeiska konvention om\r\ninbördes rättshjälp i brottmål. Med anledning\r\nhärav har Tullverket den 13 oktober vänt sig till\r\nriksåklagaren med begäran att han skall initiera den\r\nrättsliga procedur som behövs för en officiell\r\nframställning till Tyskland. Riksåklagaren har i sin\r\ntur hänskjutit ärendet till överåklagaren i Karlstad.\r\nFör en svensk rättshjälpsframställning krävs i detta\r\nfall beslut av domstol. För en eventuell ny rättegång\r\ni Sverige krävs att Högsta domstolen beviljar\r\nresning.</pre><pre>Eftersom frågan om en rättshjälpsframställning till\r\nde tyska myndigheterna således är föremål för\r\nrättslig prövning i Sverige, ankommer det inte på\r\nmig eller regeringen att agera i detta ärende.</pre><pre>Anf. 88  JAN JENNEHAG (v)</pre><pre>Herr talman! Detta blir dagens kortaste\r\nfrågedebatt -- om den ens kan kallas debatt. Jag\r\nkonstaterar att frågan så att säga f.n. ligger utanför\r\nstatsrådets räckhåll. Jag tackar statsrådet för svaret\r\nmed den detaljerade historiken.</pre><pre>Överläggningen var härmed avslutad.</pre><pre>19 §  Svar på fråga 1992/93:148 om ökad export\r\ntill de baltiska staterna</pre><pre>Anf. 89  Statsrådet ULF DINKELSPIEL\r\n(m):</pre><pre>Herr talman! Göran Magnusson har frågat\r\nnäringsministern om regeringen är beredd att\r\nmedverka till nya åtgärder för att främja export till\r\nbl.a. Baltikum. Arbetet inom regeringen är så\r\nfördelat att det är jag som skall svara på frågan.</pre><pre>Sverige fäster stor vikt vid att utöka förbindelserna\r\nmed grannländerna på andra sidan Östersjön, inte\r\nminst på det ekonomiska området. Handeln med\r\ndetta område är i dag mycket begränsad, men jag\r\nhar mot bakgrund av den stora aktivitet som kunnat\r\nkonstateras stora förhoppningar vad gäller\r\nutvecklingen på sikt.</pre><pre>En hel del har gjorts för att få igång handeln mellan\r\nSverige och de baltiska länderna. Bilaterala\r\nfrihandelsavtal har helt nyligen trätt i kraft.\r\nHärigenom möjliggörs ett i princip fritt utbyte av\r\nindustrivaror mellan Sverige och de baltiska\r\nstaterna. Överenskommelser om handeln med\r\njordbruksprodukter trädde i kraft samtidigt som\r\nfrihandelsavtalen. Investeringsskyddsavtal har\r\nockså ingåtts och förhandlingar om\r\ndubbelbeskattningsavtal pågår.</pre><pre>Omedelbart efter de baltiska staternas\r\nsjälvständighet anslogs 5 miljoner kronor till\r\nExportrådet och Grossistförbundet Svensk handel\r\nför exportfrämjande verksamhet i de baltiska\r\nstaterna. Efter kommande årsskifte kommer\r\nExportrådet att vara representerat i samtliga\r\nbaltiska huvudstäder.</pre><pre>SwedeCorp disponerar detta budgetår 55 miljoner\r\nkronor för investeringar i samriskföretag samt för\r\nannat stöd till näringslivsutvecklingen i Central-\r\noch Östeuropa. Innevarande budgetår går\r\nmerparten av resurserna till de baltiska staterna.\r\nSwedeCorp gör sina satsningar på det nya\r\nnäringsliv som växer fram och bidrar på så sätt till\r\nstrukturomvandlingen.</pre><pre>Dessutom har Sverige varit pådrivande för att få till\r\nstånd det baltiska investeringsprogrammet. Detta\r\nomfattar lån och riskkapitalinvesteringar samt\r\ntekniskt bistånd via Nordiska investeringsbanken,\r\nNordiska projektfonden och den europeiska\r\nutvecklingsbanken. Programmet, som är treårigt,\r\nuppgår totalt till drygt 800 miljoner kronor. Sverige\r\nkommer att inbetala 50 miljoner kronor per år\r\nunder denna treårsperiod.</pre><pre>Exportkreditnämnden, EKN, beviljar för\r\nnärvarande inga garantier för export till de baltiska\r\nstaterna. EKN kan däremot bevilja\r\ninvesteringsgarantier till svenska företag som\r\ninvesterar i dessa länder efter prövning från fall till\r\nfall.</pre><pre>Vi är medvetna om önskemålen att på något sätt\r\nstödja det ekonomiska utbytet med bl.a. de baltiska\r\nstaterna utöver vad som redan görs och vi prövar\r\nfrågan om något ytterligare kan göras. Självfallet\r\nmåste ett eventuellt stöd på detta område vägas mot\r\nandra angelägna insatser.</pre><pre>Anf. 90  GÖRAN MAGNUSSON (s):</pre><pre>Herr talman! Jag tackar statsrådet för svaret. När\r\njag förberedde mig inför den här frågedebatten, såg\r\njag två möjliga alternativ till svar. Det ena\r\nalternativet, också det bästa, skulle i korthet ha\r\nkunnat formuleras: Förbättringar av svensk\r\nindustris exportmöjligheter till Baltikum och\r\nÖsteuropa är så viktiga att vi i regeringen är mitt\r\nuppe i arbetet på att lägga fram förslag om nya\r\nåtgärder, och de förslagen kommer snart att ligga\r\npå riksdagens bord.</pre><pre></pre><pre>Den formuleringen återfinns inte i svaret. Däremot\r\nsäger statsrådet att regeringen är medveten om\r\nönskemålen att på något sätt stödja det ekonomiska\r\nutbytet med de baltiska staterna. Jag kan\r\nkonstatera att det i olika sammanhang förs fram\r\nkrav på insatser från regeringens sida. Man\r\nkonstaterar gång på gång att med nuvarande regler\r\när det inte möjligt att genomföra en rad viktiga\r\naffärer.</pre><pre>Jag skall ge några exempel på krav. När\r\nnäringsutskottet i förra veckan besökte Volvo,\r\ninskärpte koncernchefen Sören Gyll mycket\r\nkraftigt för oss att det måste skapas bättre regler för\r\nexportstöd till Baltikum och Östeuropa.\r\nNuvarande krav på säkerheter är omöjliga att\r\nuppnå.</pre><pre>Vid Aros-mässan i Västerås i lördags tryckte Storas\r\nkoncernchef Bo Berggren hårt på att möjligheterna\r\ntill stöd måste bli bättre i Sverige. Percy Barnevik i\r\nABB har vid flera tillfällen med skärpa varnat för\r\npassiviteten när det gäller utvecklingen i\r\nÖsteuropa.</pre><pre>Leif Blomberg, Metalls ordförande, kräver i\r\nMetalls program, Programmet för nationellt\r\nkrafttag för industrin, att alla möjligheter skall\r\nprövas för att förbättra exportstödet.</pre><pre>Herr talman! Enligt min mening är läget följande.\r\nSvensk industri har kapacitet och kunnande\r\nsamtidigt som länderna i Baltikum har stora behov\r\natt fylla. Hittillsvarande regler räcker inte till. Då\r\nmåste regeringen ta initiativ för att främja jobben\r\noch tillväxten.</pre><pre>Anf. 91  Statsrådet ULF DINKELSPIEL\r\n(m):</pre><pre>Herr talman! Jag är givetvis medveten om det stora\r\nintresse som finns hos näringslivet att utvidga\r\nförbindelserna med bl.a. de baltiska länderna. Jag\r\nkan försäkra att vi nästan dagligen får\r\nuppvaktningar från olika håll -- av precis den\r\nkaraktär som nu nämndes -- där det framförs\r\nönskemål om ökat statligt stöd för både den ena,\r\nandra och tredje insatsen. I en del fall måste vi,\r\ntyvärr, med hänsyn till ibland gällande regler och\r\nibland det existerande statsfinansiella utrymmet,\r\nsäga att något inte kan komma i fråga. I andra fall\r\nkan vi pröva olika förslag och då väga olika förslag\r\ntill åtgärder mot varandra.</pre><pre>Jag konstaterade i mitt svar att vi prövar olika typer\r\nav åtgärder för att främja utvecklingen av handeln\r\nmed bl.a. de baltiska länderna. Jag tror att Göran\r\nMagnusson och jag kan vara eniga om att en sådan\r\nprövning bör bl.a. beakta möjligheterna att på\r\nolika sätt med hjälp av exportkrediter och\r\nkreditfinansiering stödja en sådan utveckling. Helst\r\nskulle vi vilja åstadkomma detta genom att det\r\nekonomiska läget förbättras på ett sådant sätt i de\r\nberörda länderna att utrymme ges för\r\ngarantigivning av exportkrediter i normal ordning.\r\nNu ser förutsättningarna inte så goda ut, och då får\r\nvi pröva andra vägar.</pre><pre>Anf. 92  GÖRAN MAGNUSSON (s):</pre><pre>Herr talman! Det är angeläget att pröva andra\r\nvägar. När statsrådet för ungefär ett år sedan fick\r\nliknande frågor i kammaren gav han ungefär\r\nsamma svar. Men sedan dess har det inte hänt så\r\nförfärligt mycket. Visserligen har en del åtgärder\r\nredovisats, och de är naturligtvis glädjande. Men\r\nsett från industrins synpunkt och de möjligheter\r\nsom finns till sysselsättning där, borde det vara\r\nmöjligt -- vi är i och för sig överens om att det är\r\nangeläget -- att snabbt komma med förslag till\r\nåtgärder som verkligen tar till vara den\r\nproduktionskapacitet som nu finns i svensk industri\r\noch fylla de behov som finns i de baltiska staterna.</pre><pre>Problemet för de baltiska staterna och Östeuropa i\r\növrigt, som även statsrådet framhåller, är att de\r\nsaknar den marknad som gör det möjligt att på\r\nvanliga kommersiella grunder klara handeln. Med\r\ndessa särskilda initiativ skulle det gå att medverka\r\ntill den positiva utveckling som skapar en marknad\r\nför mer normala och kommersiella verksamheter.</pre><pre>Anf. 93  Statsrådet ULF DINKELSPIEL\r\n(m):</pre><pre>Herr talman! Jag menar att en av de viktigaste och\r\nmest angelägna frågorna för Sverige, och inte minst\r\nför Västeuropa som helhet, är att utvidga\r\nförbindelserna med länderna i Central- och\r\nÖsteuropa -- både av ekonomiska och av politiska\r\nskäl. Därför prövar vi ständigt nya möjligheter att\r\nbistå dem, och därför har vi tagit ett stort antal\r\ninitiativ. Göran Magnusson gav ett erkännande på\r\nden punkten.</pre><pre>Jag skulle vilja peka på att Sverige gått i spetsen för\r\natt ingå frihandelsavtal med de baltiska länderna.\r\nMot den bakgrunden menar jag, och där är Göran\r\nMagnusson och jag eniga, att vi skall fortsätta\r\nprövningen. Åtgärderna på ett område får vägas\r\nmot andra angelägna mål.</pre><pre>Anf. 94  GÖRAN MAGNUSSON (s):</pre><pre>Herr talman! Det är bra att statsrådet uttalar sig för\r\natt åtgärder skall vidtas. Jag skulle vilja ha litet\r\nsnabbare anfall när det gäller hela frågan och litet\r\nmer klara grepp. Det kan t.ex. vara att regeringen\r\nsäger att man skall komma med förslag som skall\r\nunderlätta för svensk industri, lindra\r\narbetslösheten i Sverige och tillfredsställa\r\ngrundläggande behov i de baltiska staterna och Öst-\r\noch Centraleuropa i övrigt.</pre><pre>Statsrådet framförde i slutet av sitt svar en\r\nreservation angående vilka ekonomiska\r\nmöjligheter som faktiskt står till buds. Vi får alla ha\r\nstor respekt för de ekonomiska förhållandena. Men\r\ndet kostar faktiskt Sverige en god del pengar att\r\ninte utnyttja produktionskapaciteten och\r\nmänniskors vilja till arbete. Med litet fräscht och\r\nkreativt tänkande går det att utnyttja de\r\nekonomiska resurser som vi ändå måste betala för i\r\ndag men inte får ut särskilt mycket för.</pre><pre>Överläggningen var härmed avslutad.</pre><pre>\r\n20 §  Svar på fråga 1992/93:179 om regeringens\r\nkontakter med Tyskland om Danmarks krav\r\nrörande Maastrichtavtalet</pre><pre>Anf. 95  Statsrådet ULF DINKELSPIEL\r\n(m):</pre><pre>Herr talman! Pär Granstedt har frågat mig om det\r\nfinns någon grund för uppgifter i en artikel i The\r\nEconomist den 7 november 1992 om att de finska,\r\nnorska och svenska regeringarna informellt skulle\r\nha bett Tyskland stå fast mot Danmarks krav i\r\nförhållande till Maastrichtavtalet. Motivet skulle\r\nvara att danska särlösningar skulle försvåra våra\r\nmedlemskapsförhandlingar.</pre><pre>Jag kan naturligtvis inte uttala mig för andra\r\nregeringar. För svenskt vidkommande är svaret nej.</pre><pre>Anf. 96  PÄR GRANSTEDT (c):</pre><pre>Herr talman! Jag ber att få tacka statsrådet\r\nDinkelspiel för svaret på min fråga. Det var precis\r\ndet svar jag naturligtvis hoppades på, och det var\r\nprecis det svar jag väntade mig.</pre><pre>Men eftersom uppgifterna har förekommit i\r\ninternationell press och även förekommit i den\r\nsvenska debatten, tyckte jag att det var viktigt att\r\nEuropaministern fick tillfälle att inför kammaren,\r\npå detta klara och entydiga sätt, avvisa den typen\r\nav beskyllningar.</pre><pre>Jag vet att vi är helt ense om att det är viktigt med\r\nett nära nordiskt samarbete också när det gäller\r\nrelationerna till EG och inför\r\nförhandlingsprocessen, som alla nordiska länder\r\nkommer att vara involverade i under kommande år.\r\nDet förutsätter att de nordiska länderna i de\r\nförhandlingssituationer som uppstår kan lita på\r\nvarandras lojalitet och stöd. Den här typen av\r\nuppgifter är naturligtvis väldigt skadliga.</pre><pre>Jag noterar med glädje att dementin är mycket\r\nentydig och icke tvetydig.</pre><pre>Överläggningen var härmed avslutad.</pre><pre>21 §  Svar på fråga 1992/93:200 om\r\nvapenexporten till Tunisien</pre><pre>Anf. 97  Statsrådet ULF DINKELSPIEL\r\n(m):</pre><pre>Herr talman! Gudrun Schyman har med anledning\r\nav uppgifter från Amnesty International frågat\r\nutrikesministern om hon avser vidta några åtgärder\r\nför att stoppa vapenexporten till Tunisien. Arbetet\r\ninom regeringen är så fördelat att det är jag som\r\nskall svara på frågan.</pre><pre>Exporten av krigsmateriel från Sverige till Tunisien\r\nuppgick för år 1991 till 219 000 kr, för år 1990 till\r\n2 483 000 kr och för år 1989 till 10 993 000 kr.\r\nUppgifter om exportens storlek för år 1992 kommer\r\natt lämnas till riksdagen i regeringens sedvanliga\r\nskrivelse våren 1993.</pre><pre>Varje utförselärende, avseende såväl Tunisien som\r\nandra länder, avgörs med beaktande av de gällande\r\nriktlinjerna för den svenska vapenexporten, inkl.\r\nvad däri sägs om hänsynen till respekt för de\r\nmänskliga rättigheterna. Vid sin prövning av de\r\nutförselärenden som under senare år förekommit\r\navseende Tunisien har regeringen inte funnit att\r\nhinder förelegat för tillstånd enligt riktlinjerna.</pre><pre>Såsom Gudrun Schyman helt riktigt påpekar skärps\r\nkravet på respekt för de mänskliga rättigheterna i\r\nregeringens förslag till ny krigsmateriellagstiftning.\r\nRegeringen kommer att utgå från detta i sin\r\nprövning av enskilda utförselärenden. Hur detta\r\nkommer att utfalla i praktiken avseende Tunisien\r\neller något annat land kan jag givetvis inte uttala\r\nmig om. Det beror helt och hållet på de\r\nförhållanden som föreligger då utförselansökan\r\nskall prövas.</pre><pre>Anf. 98  GUDRUN SCHYMAN (v):</pre><pre>Herr talman! Jag skall be att få tacka för svaret. Det\r\nfinns mycket i förslaget till ny\r\nkrigsmaterielexportlag som inte är bra, men det\r\nsom är bra i den är att man skärper kravet på\r\nrespekt för de mänskliga rättigheterna. Jag tycker\r\natt det är mycket välkommet.</pre><pre>Att jag har ställt denna fråga om Tunisien beror på\r\natt det där är ganska illa ställt med de mänskliga\r\nrättigheterna. Jag anser att situationen i Tunisien,\r\njust med hänvisning till kravet på respekt för\r\nmänskliga rättigheter, är sådan att det inte borde\r\nvara möjligt att exportera vapen dit.</pre><pre>Tunisien har, enligt uppgifter som jag har fått,\r\nunder årets första sju månader köpt vapen och\r\nammunition för 11 miljarder kronor från Sverige.\r\nDärmed är Tunisien hittills i år den tionde största\r\nköparen av svenska vapen.</pre><pre>Samtidigt som det här pågår har Amnesty\r\nInternational rapporterat om att 245 människor\r\ndömts i mycket summariska rättegångar, anklagade\r\nför att hota rikets säkerhet. Av dem har 45 dömts\r\ntill livstids fängelse och de övriga till fängelsestraff\r\npå upp till 24 år. Dessutom rapporteras om tortyr\r\nav fångar i de tunisiska fängelserna. I dessa\r\nrättegångar har bekännelser framtvingats under\r\ntortyr.</pre><pre>Vi har tidigare tagit upp denna fråga i den\r\nallmänpolitiska debatten. Då ställde Bertil\r\nMåbrink frågan till Margaretha af Ugglas, men fick\r\naldrig något svar. Jag vill nu ställa frågan igen. Hur\r\ngår dessa uppgifter ihop med en bedömning att det\r\ninte föreligger några hinder för tillstånd enligt\r\nriktlinjerna? Jag undrar vilka rapporter man\r\nstödjer sig på. Anser man inte att de rapporter som\r\nAmnesty International har kommit med är\r\ntrovärdiga?</pre><pre>Anf. 99  Statsrådet ULF DINKELSPIEL\r\n(m):</pre><pre>Herr talman! Får jag först säga att de rapporter som\r\nvi stödjer oss på inte begränsar sig till dem som\r\nkommer från Amnesty International, men att vi\r\nfäster mycket stort avseende också vid dessa\r\nrapporter.</pre><pre>Jag vill också säga att även jag anser att det finns\r\nanledning att rikta kritik mot MR-situationen i\r\nTunisien. Det finns återkommande uppgifter om\r\nbrott mot de mänskliga rättigheterna, och den\r\nrapport som också jag själv har tagit del av och som\r\navser rättegången mot 245 tunisier för hot mot\r\nrikets säkerhet lämnar naturligtvis utrymme för en\r\nhel del kritik.</pre><pre>Det här måste avvägas mot andra hänsyn och\r\nbedömningsgrunder. Det finns också positiva\r\ntecken i den tunisiska utvecklingen vilka måste\r\nuppmuntras. Man har inlett en\r\ndemokratiseringsprocess, men den måste\r\nnaturligtvis fördjupas och påskyndas. Liksom på\r\nandra håll i arabvärlden brottas man med religiös\r\nextremism.</pre><pre>Men svårigheten att hantera den typen av kriser\r\nursäktar naturligtvis inte på något sätt brott mot de\r\nmänskliga rättigheterna. Det är mot denna\r\nbakgrund av avgörande vikt för den fortsatta\r\nbedömningen att den tunisiska regeringen lever\r\nupp till de löften om politiska reformer som den har\r\nställt i utsikt.</pre><pre>När allt detta är sagt måste jag säga att jag förstår\r\natt Gudrun Schyman förvånades om hon har läst att\r\nvapenexporten till Tunisien uppgick till 11\r\nmiljarder kronor. Jag tror att hon avsåg 11 miljoner\r\nkronor. Frågan är ändå av principiellt intresse, och\r\navvägningen mellan mänskliga rättigheter och\r\nannat har lett till det resultat som jag här har pekat\r\npå.</pre><pre>Anf. 100  GUDRUN SCHYMAN (v):</pre><pre>Herr talman! Det är alldeles riktigt att jag menade\r\nmiljoner och inte miljarder. Men även om det gäller\r\nmiljoner är Tunisien ett stort köparland.</pre><pre>Jag tycker att det är anmärkningsvärt att man tar så\r\nlätt på dessa uppgifter och förhållanden. Det är,\r\nsom statsrådet säger, en avvägningsfråga, men vad\r\när det som väger tyngst i denna avvägning? Vilka\r\nintressen är så mycket starkare att man utifrån de\r\nhär faktiska rapporterna och omständigheterna\r\nändå kan säga att det inte föreligger några hinder\r\nför tillstånd enligt de riktlinjer som just säger att\r\nman skall skärpa synen på de mänskliga\r\nrättigheterna?</pre><pre>Jag tycker att det finns en klar motsättning på\r\ndenna punkt, och jag undrar vilka skäl som väger\r\növer åt det andra hållet.</pre><pre>Anf. 101  Statsrådet ULF DINKELSPIEL\r\n(m):</pre><pre>Herr talman! Först förmodar jag att de\r\nstatistikuppgifter som Gudrun Schyman redovisar\r\nbygger på SCB:s statistik, men vi har inte fått\r\nredovisningar av exporten från företagen.</pre><pre>Dock kan jag säga, bara för att belysa svårigheterna\r\natt identifiera det hela, att de tillstånd som har\r\nbeviljats under den nuvarande regeringens tid inte\r\ntillnärmelsevis uppgår till det belopp som Gudrun\r\nSchyman redovisar. Det betyder, såvitt inte något\r\nfel begåtts i sammanhanget, att utförseltillstånden\r\nligger längre tillbaka i tiden. Därför kan också\r\ntillstånden återspegla då rådande omständigheter.</pre><pre>Dessutom vill jag säga att man rent principiellt\r\nskiljer mellan olika typer av åtgärder, mellan olika\r\ninstrument och materiel som försäljs. I det här fallet\r\nrör det sig om materiel som inte kan användas mot\r\nkampen internt för stöd av mänskliga rättigheter.</pre><pre>Anf. 102  GUDRUN SCHYMAN (v):</pre><pre>Herr talman! Vi kommer väl inte så mycket längre\r\ni denna diskussion. Vad jag skulle vilja veta är om\r\nman bl.a. vid regeringsbesök i Tunisien under\r\nsommaren från utrikesdepartementets sida har\r\ntagit upp denna kritik med företrädare för den\r\ntunisiska regeringen och gjort klart att man har\r\nutvecklingen under uppsikt och att det i framtiden\r\nblir svårigheter med tillstånd för vapenexport.</pre><pre>Anf. 103  Statsrådet ULF DINKELSPIEL\r\n(m):</pre><pre>Herr talman! Jag vill bara säga att jag senast här i\r\ndag har givit uttryck just för att det finns anledning\r\natt rikta kritik mot vissa förhållanden i Tunisien.\r\nFår jag också säga att alla beslut av denna karaktär\r\ni fråga om Tunisien har fattats efter noggrann\r\nprövning av alla relevanta fakta och dessutom att\r\nde beslut som har fattats har en mycket bred\r\nparlamentarisk förankring.</pre><pre>Anf. 104  GUDRUN SCHYMAN (v):</pre><pre>Herr talman! Får jag då bara konstatera att denna\r\nbreda parlamentariska förankring i varje fall inte\r\nomfattar samtliga partier.</pre><pre>Överläggningen var härmed avslutad.</pre><pre>22 §  Svar på fråga 1992/93:150 om Svenska\r\nRymdaktiebolaget</pre><pre>Anf. 105  Näringsminister PER\r\nWESTERBERG (m):</pre><pre>Herr talman! Bruno Poromaa har frågat mig om jag\r\när beredd att medverka till att Rymdbolaget får en\r\nsådan organisation som tillmötesgår de anställdas\r\nuppfattning med bl.a. egen ledning lokaliserad på\r\nEsrange i Kiruna och att de arbetsuppgifter som\r\ntillhör verksamheten också utförs på rymdbasen.</pre><pre>Frågan har ställts med anledning av att\r\nföretagsledningen aktualiserat förändringar i\r\nföretagets organisation.</pre><pre>Bruno Poromaa torde vid det här laget vara bekant\r\nmed min uppfattning i denna typ av frågor. Jag har\r\nnämligen i november förra året och i mars i år\r\nsvarat honom på likartade frågor.</pre><pre>Jag anser alltså att det ankommer på företagens\r\nstyrelser och ledningar att besluta om inriktning,\r\nutveckling och organisation av verksamheten.\r\nDetta gäller för såväl privat ägda som statligt ägda\r\nföretag. Jag ser därför ingen anledning att ingripa i\r\ndenna beslutsordning, som också gäller för det nu\r\naktuella företaget.</pre><pre>Avslutningsvis förstår jag inte grunden för Bruno\r\nPoromaas oro för att ''inflytandet i Rymdbolaget\r\nskall förskjutas söderöver mot Solna''. Enligt vad\r\njag erfarit tar förändringarna sikte på att få fram en\r\nplattare organisation med fem à sex självständiga\r\nenheter direkt under verkställande ledningen.\r\nNågra av dessa enheter skall ha chefer placerade i\r\nKiruna. Motsvarande finns inte i dag. Bl.a.\r\nkommer det största och snabbast växande\r\naffärsområdet -- jordobservationstjänster -- att\r\nledas från Kiruna.</pre><pre>Anf. 106  BRUNO POROMAA (s):</pre><pre>Herr talman! Jag skall be att få tacka statsrådet för\r\nsvaret, om det nu kan betraktas som ett svar. Jag\r\nhade verkligen hoppats att statsrådet hade haft\r\nnågot annat att komma med än det som han hittills\r\nhar mässat om, att det är företagsledningarna som\r\nskall fatta beslut i sådana här frågor.</pre><pre>Alltsedan 1962 har Sverige aktivt deltagit i det\r\ninternationella rymdsamarbetet och även satsat på\r\nett stort nationellt program. Vi har i min landsdel i\r\nstor utsträckning fått skörda effekterna av detta\r\narbete. Antalet sysselsatta i verksamheten har\r\nkontinuerligt ökat och vi betraktar det arbete som\r\nRymdbolaget bedriver som ett flaggskepp i\r\nkommunens näringsliv. Vi är verkligen stolta över\r\ndet och vill gärna peka på att det är ett exemplariskt\r\narbete som utförs där.</pre><pre>Den omorganisation som nu pågår inom\r\nRymdbolaget får till följd att arbetsuppgifter\r\nkommer att överföras från Kiruna till\r\nhuvudkontoret i Solna. Detta vänder vi oss starkt\r\nemot. Vi har inte råd att förlora ett enda\r\narbetstillfälle i det hårt ansträngda läge som vi\r\nbefinner oss i.</pre><pre>Nu gör statsrådet gällande att det bara är jag som\r\nkänner oro. Men de anställda känner oro. Jag kan\r\ntala om för statsrådet att även hans partivänner i\r\nmin hemkommun känner en stor oro. De har bl.a.\r\ni kommunfullmäktige aktualiserat att kommunen\r\nskall agera på något vis i den här frågan. Jag tycker\r\natt statsrådet inte har någon som helst föståelse för\r\nden oro som vi känner för utvecklingen inom\r\nRymdbolagets verksamhet i Kiruna.</pre><pre>Anf. 107  Näringsminister PER\r\nWESTERBERG (m):</pre><pre>Herr talman! Jag har förståelse för oro som uppstår\r\ni samband med olika typer av förändringar. Såvitt\r\njag har informerats om de förändringar man\r\nplanerar inom Rymdbolaget gäller de framför allt\r\nen plattare organisation, som bl.a. skulle leda till\r\natt verksamheten i vidare omfattning skulle komma\r\natt ledas från Kiruna.</pre><pre>Jag vill också markera mycket tydligt, att på det\r\nsenaste europeiska rymdministermötet, i Granada,\r\nprioriterade den svenska regeringen\r\nutomordentligt entydigt sina satsningar på\r\nrymdfrågorna avseende jordobservationstjänster,\r\nsom särskilt berör Kiruna och därmed också\r\nKirunas sysselsättning.</pre><pre>Anf. 108  BRUNO POROMAA (s):</pre><pre>Herr talman! Det var så statsministern också sade\r\nvid ett tillfälle, att den nuvarande regeringen\r\nprioriterar rymdverksamheten och att\r\nsysselsättning därmed skapas i Kiruna kommun.\r\nMen sådana omorganisationer som den nu aktuella\r\nskapar inga nya arbetsuppgifter. Om det är sådana\r\nsatsningar som den nuvarande regeringen har för\r\navsikt att medverka till, betackar vi oss för de\r\nsatsningarna.</pre><pre>Statsrådets partivän föreslår helt enkelt i en motion\r\ni kommunfullmäktige att kommunledningen aktivt\r\noch skyndsamt skall ta kontakt med ägaren,\r\nnäringsdepartementet och regeringen, om\r\nutlokalisering av Rymdbolaget från Stockholm till\r\nKiruna. Han vädjar också om att\r\nkommunledningen aktivt och skyndsamt skall\r\nverka för att beslutet gällande omorganisationen av\r\nRymdbolaget senareläggs.</pre><pre>Vad tycker statsrådet om sina partivänners\r\naktiviteter i denna fråga?</pre><pre>Anf. 109  Näringsminister PER\r\nWESTERBERG (m):</pre><pre>Herr talman! Jag recenserar av förklarliga skäl inte\r\npersoner som icke är närvarande i denna kammare.\r\nJag svarar på ställda frågor.</pre><pre>För enskilda aktiebolag är ordningen den att\r\nstyrelsen får svara för organisationen och ledningen\r\nav bolaget så länge ägaren har förtroende för\r\nstyrelsen och ledningen. Det är i enlighet med\r\ngällande svensk lag, aktiebolagslagen. Saknar\r\nägaren, i detta fall regeringen och slutligen\r\nriksdagen, förtroende för styrelsen och ledningen\r\nskall man enligt den svenska modellen byta dessa.</pre><pre>Vi har förtroende för styrelsen. Jag kan försäkra att\r\nvår satsning inte är en fråga om någon\r\nomorganisation, utan vi gör betydande ekonomiska\r\nsatsningar för ökande engagemang i\r\njordobservationstjänster, som kommer att påverka\r\nKiruna positivt.</pre><pre>Anf. 110  BRUNO POROMAA (s):</pre><pre>Herr talman! Bland de anställda inom\r\nRymdbolaget ute på Esrange har det alltid rått ett\r\ngott förhållande mellan de anställda och mellan de\r\nanställda och den lokala ledningen. Effekterna av\r\ndetta goda samarbete kan man också avläsa i det\r\ngoda resultat som man har uppnått. Jag är rädd för\r\natt detta goda förhållande kommer att raseras med\r\ndet som nu pågår.</pre><pre>Statsrådet säger i Svenska Dagbladet den 6\r\nnovember förra året att nu lämnar den nuvarande\r\nregeringen åt industriledare och företagare att\r\nsköta sina företag och fatta alla de beslut, även\r\nobehagliga sådana, som krävs för att uppfylla\r\nägarens och företagarnas mål.</pre><pre>Fortfarande är statsrådet den främste\r\nrepresentanten för ägaren. Jag vill fråga: Ligger det\r\ninte i statsrådets intresse att det goda förhållande\r\nsom rått och fortfarande råder på Esrange även\r\nfortsättningsvis skall behållas?</pre><pre>Anf. 111  Näringsminister PER\r\nWESTERBERG (m):</pre><pre>Herr talman! Självfallet. Men det är knappast så att\r\nägaren, vare sig regeringen eller riksdagen, är den\r\nsom i första hand vårdar personalförhållandena vid\r\nEsrange. Det ankommer på företagsledningen och\r\nstyrelsen i Rymdbolaget.</pre><pre>Vi har förtroende för styrelsen och\r\nföretagsledningen i Rymdbolaget. Jag är\r\nfullständigt övertygad om att de kommer att finna\r\nlösningar som väl tar till vara resurser och\r\nmöjligheter på bl.a. Esrange i Kiruna.</pre><pre>Jag betonar ånyo: Med det europeiska\r\nrymdministermötet i Granada, som avslutades\r\nförra veckan, har vi mycket starkt profilerat svensk\r\nrymdforskning och svensk rymdpolitik genom\r\nsatsningar på jordobservation och miljöfrågor som\r\ni högsta grad berör Kiruna.</pre><pre>Anf. 112  BRUNO POROMAA (s):</pre><pre>Herr talman! Avslutningsvis vill jag säga att som\r\npolitiker från den nordligaste delen av vårt land\r\nsaknar man faktiskt ett sådant statsråd som vi hade\r\nunder 80-talet. Han deklarerade vid alla tillfällen\r\natt man inom alla politikområden måste ta sitt\r\nregionalpolitiska ansvar.</pre><pre>Jag vill fråga: Med den roll, som något slags\r\nickeminister, som statsrådet har i den här\r\nregeringen, tar statsrådet något som helst\r\nregionalpolitiskt ansvar?</pre><pre>Anf. 113  Näringsminister PER\r\nWESTERBERG (m):</pre><pre>Herr talman! Visst tar vi vår del av det\r\nregionalpolitiska ansvaret. I likhet med Bruno\r\nPoromaas partikamrater, som företrädare på\r\nposten, har jag överlämnat åt styrelse och ledning\r\natt fatta erforderliga beslut enligt gällande\r\ninstruktioner från ägaren.</pre><pre>Överläggningen var härmed avslutad.</pre><pre>23 §  Svar på fråga 1992/93:195 om utredning om\r\nsalmonellaprover på kött</pre><pre>Anf. 114  Näringsminister PER\r\nWESTERBERG (m):</pre><pre>Herr talman! Lennart Brunander har frågat mig om\r\nKonkurrensverkets utredning om kostnader för\r\nkontroll av importerat kött tillkommmit på mitt\r\ninitiativ.</pre><pre>Det är Konkurrensverkets uppgift att med stöd av\r\nkonkurrenslagen (1982:729) självständigt, efter\r\nanmälan eller på eget initiativ, ta upp och pröva\r\nenskilda ärenden.</pre><pre>Regeringen eller en enskild minister får således inte\r\npåverka vilka ärenden Konkurrensverket skall ta\r\nupp.</pre><pre>Svaret på frågan är följaktligen nej.</pre><pre>Anf. 115  LENNART BRUNANDER (c):</pre><pre>Herr talman! Jag tackar näringsministern för\r\nsvaret. Det var bra att det inte var på\r\nnäringsministerns initiativ som denna utredning\r\nkom till.</pre><pre>Skall man tolka Konkurrensverkets senaste tilltag\r\nkan man tro att det är acceptabelt att ett antal\r\nmänniskor får salmonella, om vi bara kan få\r\nmöjlighet att äta importerat kött, som kan säljas till\r\nlägre priser.</pre><pre>Det är klart att en provtagning kommer att kosta\r\npengar. Men en svensk kvalitetsvara produceras\r\ninte heller utan kostnader.</pre><pre>Jag frågade Karl Erik Olsson, jordbruksministern,\r\nom detta häromdagen. Han sade att\r\nLivsmedelsverket kommer att skärpa sina\r\nbestämmelser, eftersom vi har fått en ökad frekvens\r\nav importerat kött med salmonella. Det är en\r\nfolkhälsorisk. Vi har en mycket fin situation i\r\nSverige när det gäller detta. Vi har hårda krav.\r\nDärför är det angeläget att upprätthålla den\r\nberedskap som vi har.</pre><pre>Livsmedelsverket har också kommit med skärpta\r\nkrav. Då går Konkurrensverket in och gör en\r\nundersökning för att se om detta möjligtvis kan\r\nförsvåra konkurrensen gentemot det svenska\r\nköttet.</pre><pre>Jag skulle vilja fråga näringsministern: Är det\r\nviktigare att ha konkurrens på det här området, att\r\nkunna sälja billigt kött, än att ha en god folkhälsa?</pre><pre>Anf. 116  Näringsminister PER\r\nWESTERBERG (m):</pre><pre>Herr talman! Konkurrensverket gör självständigt\r\nsina bedömningar. Vi skall ha en\r\nkonkurrensneutral situation som gynnar\r\nkonsumenten. Även livsmedelsverket skall göra\r\nsina bedömningar. Sedan får en sammanvägning\r\nske enligt gällande lagstiftning, som icke enskilt\r\nstatsråd skall blanda sig i.</pre><pre>Anf. 117  LENNART BRUNANDER (c):</pre><pre>Herr talman! Näringsministern säger att\r\nKonkurrensverket skall fatta sina beslut utifrån vad\r\nsom kan gynna konsumenten. Det kan knappast\r\ngynna konsumenten att inte kunna vara säker på att\r\nde varor som köps är bra och att de är fria från\r\nsalmonella.</pre><pre>Vi har fått den kvalitet som det svenska köttet har\r\ndärför att vi inte använder mediciner i\r\nuppfödningen. Vi har god hygien. Vi har en god\r\nskötsel av djuren. Om man i exportländer avstår\r\nfrån denna goda hygien, använder mediciner och på\r\ndet sättet skapar förutsättningar för en vara som är\r\ninfekterad, får man en sämre vara. Då måste det\r\nvara rimligt att ha en kontroll som ser till att denna\r\nvara inte saluförs till de svenska konsumenterna.</pre><pre>Naturligtvis begriper jag det näringsministern\r\nsäger, att Konkurrensverket fattar sina beslut\r\nsjälvständigt. Det är så det skall vara. Det jag vill\r\nveta är om näringsministern tycker att det är rimligt\r\natt man sätter konkurrensfrågorna i förgrunden och\r\nfolkhälsofrågorna i andra hand.</pre><pre>Anf. 118  Näringsminister PER\r\nWESTERBERG (m):</pre><pre>Herr talman! Konkurrensfrågorna skall självfallet\r\nKonkurrensverket sätta i förgrunden i och med att\r\nman är satt att vaka över de frågorna.\r\nFolkhälsofrågorna behandlas i sitt eget verk.</pre><pre>Anf. 119  LENNART BRUNANDER (c):</pre><pre>Herr talman! Då tycker jag att det också är rimligt\r\natt Konkurrensverket i sin bedömning tar med de\r\nkostnader som en god kvalitet på\r\nsvenskproducerad vara innebär. Vill man\r\nkonkurrera med den svenska varan, får man\r\nnaturligtvis finna sig i att de krav som vi har i de här\r\nsammanhangen också tillgodoses. För att vi skall\r\nkunna veta detta, måste vi ha en\r\nkontrollverksamhet. Speciellt viktigt är detta\r\neftersom vi nu har upplevt att ganska stora\r\nkvantiteter salmonellasmittat kött har kommit in i\r\nSverige.</pre><pre>Det är mot den bakgrunden jag vill veta\r\nnäringsministerns uppfattning i den här frågan.\r\nMåste inte hälsoeffekterna ändå vara viktigare?</pre><pre>Anf. 120  Näringsminister PER\r\nWESTERBERG (m):</pre><pre>Herr talman! Som jag redan tidigare har sagt har\r\nvarje verk, enligt vår gällande konstitution, att göra\r\nbedömningar utifrån de lagar och förordningar som\r\ngäller. Jag skall icke som enskilt statsråd blanda mig\r\ni deras utövning av verksamheten.</pre><pre>Överläggningen var härmed avslutad.</pre><pre>24 §  Svar på fråga 1992/93:199 om\r\nverksamheten vid Cityvarvet</pre><pre>Anf. 121  Näringsminister PER\r\nWESTERBERG (m):</pre><pre>Herr talman! Sten Östlund har frågat mig om jag\r\när beredd att pröva förslagen från de anställda om\r\nfortsatt verksamhet vid Cityvarvet.</pre><pre>Jag har vid flera tillfällen här i riksdagen besvarat\r\nfrågor om huruvida jag är beredd att vidta några\r\nåtgärder som berör de statliga företagens\r\nverksamhet. Jag har då sagt att det ankommer på\r\nföretagens styrelser och ledningar att besluta om\r\nden framtida inriktningen och utvecklingen av\r\nverksamheten. Detta gäller såväl privat ägda som\r\nstatligt ägda företag. Jag ser därför ingen anledning\r\natt ingripa i denna beslutsordning, som också gäller\r\nför det nu aktuella företaget.</pre><pre>Anf. 122  STEN ÖSTLUND (s):</pre><pre>Herr talman! Jag ber att få tacka för svaret. Jag kan\r\nbara konstatera att det verkar vara ett\r\nstandardformulär för Per Westerbergs del.</pre><pre>Anledningen till att jag ställde den här frågan nu\r\nvar att Göteborgs kommunstyrelse under förra\r\nveckan fattade beslut om att på nytt granska det\r\nförslag som de anställda hade utarbetat för att\r\nförhoppningsvis kunna fortsätta driften på\r\nCityvarvet. Förslaget hade tidigare avslagits av\r\nCelsius ledning. Jag har ingen anledning att göra\r\nnågon bedömning av detta.</pre><pre>Anledningen till att kommunstyrelsen tar upp detta\r\npå nytt är att länsstyrelsen i Göteborgs och Bohus\r\nlän har bedömt att arbetslösheten i länet kommer\r\natt vara 9 % nästa sommar. När den bedömningen\r\ngjordes var inte bilindustrins prekära läge känt. Det\r\när tusentals bilarbetare som dessutom kommer att\r\nräknas in i de tidigare siffrorna. På vilken nivå\r\narbetslösheten i Göteborg, som ligger högst i länet,\r\nstannar nästa sommar kan man bara spekulera i.\r\nMan skall inte måla en viss potentat på väggen, men\r\nnog blir arbetslösheten högre än de beräknade nio\r\nprocenten. Siffran blir nog betydligt över 10 %.\r\nDärför hade det, som kommunstyrelsen bedömer\r\ndet, varit av värde att kunna bärga åtminstone en\r\ndel av de jobb som nu finns på Cityvarvet.</pre><pre>Som bekant är sysselsättningssituationen mycket\r\nallvarlig, inte minst för metallarbetarna. Man\r\nräknar med att en fjärdedel av landets\r\nmetallarbetare kommer att gå arbetslösa någon\r\ngång under nästa sommar. Här har man en\r\nmöjlighet, utan att påverka konkurrenssituationer\r\noch annat i landet, att stimulera och kanske också\r\npositivt verka för att en del metallarbetsplatser får\r\nfinnas kvar under en längre tid än man från början\r\nhade tänkt sig.</pre><pre>Anf. 123  Näringsminister PER\r\nWESTERBERG (m):</pre><pre>Herr talman! Jag vet att diskussionerna nere i\r\nGöteborg har varit både långa och mycket\r\nomfattande. Såvitt jag har erfarit har man icke\r\nfunnit förutsättningar och möjligheter att hitta\r\nnågon alternativ lösning. Det är ingen tvekan om\r\natt det hade varit mycket bra om en lösning hade\r\nstått att finna som hade kunnat ge varaktiga\r\narbetstillfällen. Men såvitt jag har förstått har man\r\nicke kunnat finna sådana lösningar. Jag är helt\r\növertygad om att Celsius ledning är mycket öppen\r\nför konstruktiva förslag som kan ge fortsatt\r\nkommersiell verksamhet i hela eller delar av\r\nCityvarvet.</pre><pre>Anf. 124  STEN ÖSTLUND (s):</pre><pre>Herr talman! Någon alternativ produktion eller\r\nalternativ lösning när det gäller sysselsättningen för\r\nde 420 direkt anställda och de 300 entreprenörerna\r\npå Cityvarvet lär det inte vara möjligt att\r\nåstadkomma.</pre><pre>Vill man bevara sysselsättningen under kanske\r\nnågra år framåt bara, men ändå fram till dess att det\r\nblir ett bättre läge på arbetsmarknaden, är fortsatt\r\nreparationsverksamhet det enda möjliga\r\nalternativet.</pre><pre>Jag vet att Celsius ledning har gjort en seriös\r\nbedömning här av de marknadsmässiga villkoren.\r\nMen jag för min del anser att också\r\nnäringsministern, som ju företräder regeringen,\r\nskulle kunna ha en samhällsekonomisk syn på\r\ndetta. Vi vet att arbetslösheten kommer att kosta\r\nungefär 100 miljarder det här året. Men det finns\r\nen del att diskutera i fråga om hur pengarna från\r\nstatskassan skall användas, dvs. om de skall\r\nanvändas till arbetslöshetsunderstöd eller kanske\r\ntill att stödja en verksamhet som i sig inte är särskilt\r\nlönsam.</pre><pre>Anf. 125  Näringsminister PER\r\nWESTERBERG (m):</pre><pre>Herr talman! Jag skall inte närmare gå in på\r\narbetsmarknadspolitiken. Jag bara noterar att\r\nCelsius ledning vid prövande av ett antal olika\r\nförslag icke har kunnat finna några kommersiella\r\nlösningar när det gäller att åstadkomma varaktiga\r\narbetstillfällen på Cityvarvet. Man hade annars helt\r\nklart varit intresserad av att försöka finna sådana\r\nlösningar.</pre><pre>Några möjligheter att gå in och vidta kortsiktiga\r\nindustristödsåtgärder genom statliga subventioner\r\ntill enskilda företag för att bevara sysselsättning är\r\nicke för handen enligt gällande internationella\r\navtal. Vi har inte heller funnit att den typen av\r\npolitik varit framgångsrik. Vi har sett resultaten\r\nalltför tydligt under 70-  och 80-talen. I stället får vi\r\nförsöka skapa och förnya svenskt näringsliv så snart\r\ndet är möjligt att åstadkomma en återkomst och en\r\nförstärkning av svensk industriell bas. Men\r\nerfarenheter visar att det är bättre att stödja\r\nnytillkommande kapacitet än att stödja sådan som\r\när på väg ut.</pre><pre>Jag beklagar att det ännu inte gått att finna en bra\r\nlösning på Cityvarvet.</pre><pre>Anf. 126  STEN ÖSTLUND (s):</pre><pre>Herr talman! Näringsministern har fel när det gäller\r\nhans första påstående. Är det någon bransch där\r\nman kan ge statligt stöd om så önskas, lär det vara\r\nvarvsindustrin. Om vi studerar Europa, och då inte\r\nminst EG-länderna, finner vi att man där stödjer sin\r\nvarvsindustri med ordentliga subventioner så att\r\ndet, skulle jag vilja säga, bara smäller i väggarna.</pre><pre>Men det var inte det som jag var ute efter. Inte\r\nheller jag tror att ett direkt statligt subventionsstöd\r\nexempelvis via Celsius skulle förbättra situationen.\r\nDäremot har det funnits förslag från de anställdas\r\nsida, som -- sett från ägarens, statens, sida -- kanske\r\nskulle göra att man kunde gå in och titta ordentligt\r\npå förhållandena och med öppna ögon föra\r\ndiskussioner med t.ex. Celsius. Celsius är ju inte\r\nprecis ett förlustföretag. Tvärtom går det mycket\r\nbra för Celsius -- liksom det gör för många andra\r\nstatliga företag. Kanske kunde det ha funnits en\r\nmöjlighet att från arbetsmarknadssynpunkt\r\ndiskutera det läget att Celsius får lägga ner varvet i\r\nfråga. I gengäld skulle Näringsdepartementet, som\r\nväl förväntar sig en viss utdelning beträffande det\r\nresultat som Celsius kommer att uppvisa för\r\ninnevarande år, exempelvis ha kunnat föra\r\ndiskussioner på basis av omfattningen. Alternativt\r\nkunde man ha diskuterat färdigt med de anställda\r\nnär det gäller deras alternativ.</pre><pre>Anf. 127  Näringsminister PER\r\nWESTERBERG (m):</pre><pre>Herr talman! I olika sammanhang kan man medge\r\ngenerella stödåtgärder för vissa branscher. Det har\r\nförekommit, och förekommer fortfarande -- det är\r\nhelt riktigt -- ute i Europa. Däremot skall man inte\r\ngå in i enskilda företag.</pre><pre>När det gäller Celsius industrier och Cityvarvet vill\r\njag säga att det måste vara företagsledningen som\r\ngör en värdering av var dess investeringskapital gör\r\nstörsta nyttan samt tryggar framtiden och\r\nsysselsättningen inom Celsiuskoncernen. Dess\r\nbedömning är alldeles uppenbar: Man tror icke att\r\nfortsatt förlusttäckning inom Cityvarvet är en bra\r\nlösning, utan pengarna kan användas framgångsrikt\r\ninom andra delar av verksamheten som skapar\r\nmera framtidsinriktade och beständiga arbeten.</pre><pre>Jag beklagar att det inte har gått att finna en bra\r\nlösning på Cityvarvet, så att det hade gått att rädda\r\nnågon del av verksamheten. Men det måste vara\r\nnågonting som ger lönsamhet och som gör att\r\narbetstillfällen kan bevaras under en längre tid. Det\r\nfår inte vara någonting som kortsiktigt bara ger ett\r\nintryck av illusioner.</pre><pre>Anf. 128  STEN ÖSTLUND (s):</pre><pre>Herr talman! Jag har en känsla av att en fortsatt\r\ndebatt mellan näringsministern och mig i den här\r\nfrågan skulle vara tämligen resultatlös.</pre><pre>Jag bara konstaterar att även om det finns\r\nspelregler för hur det skall vara när det gäller\r\nförhållandet mellan departement och företag, är\r\ndet aldrig förbjudet för exempelvis\r\nnäringsministern att tala med de företagsledningar\r\nsom han ytterst är ansvarig för.</pre><pre>Jag har en känsla av att det i det här fallet inte har\r\nförts några särskilda samtal, och jag är helt på det\r\nklara med vilket uppdrag Celsius ledning har när\r\ndet gäller bl.a. ekonomin. Det har dock funnits\r\nförslag från de anställdas sida som jag förstår att\r\nCelsius inte har kunnat acceptera. Men kanske\r\nskulle staten som ägare ha kunnat gå in. Man kunde\r\nha sagt: Vi är beredda att ändå acceptera en lösning\r\nunder några år framöver. Därmed skulle man\r\nundvika att de här 400, indirekt 700, anställda blir\r\narbetslösa i ett läge där 25 % av metallarbetarna\r\ngår utan jobb.</pre><pre>Anf. 129  FÖRSTE VICE TALMANNEN:</pre><pre>Jag kommer att ge er, ärade talare, endast\r\nytterligare en replik var.</pre><pre>Anf. 130  Näringsminister PER\r\nWESTERBERG (m):</pre><pre>Herr talman! Jag talar ständigt med\r\nföretagsledningarna för resp. statligt företag. Men\r\nspelreglerna för dem måste vara mycket klara. De\r\nskall ju driva företagen så, att verksamheten på\r\nbästa möjliga sätt tas till vara och det kapital som\r\nfinns i bolagen verkligen används till att utveckla\r\nföretagen och skapa beständiga arbetstillfällen.</pre><pre>Jag beklagar, som sagt, att det inte har gått att finna\r\nen lösning på Cityvarvet, vilket även, såvitt jag\r\nförstår, de fackliga organisationerna i Celsius\r\nkonstaterat.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.41 på förslag av förste vice\r\ntalmannen att ajournera förhandlingarna till kl.\r\n18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>25 §  Svar på fråga 1992/93:81 om bedömningen\r\nav tillstånd till verksamhet med miljöfarligt\r\navfall</pre><pre>Anf. 131  Miljöminister OLOF JOHANSSON\r\n(c)</pre><pre>Herr talman! Ingegerd Sahlström har frågat mig om\r\njag mot bakgrund av ett visst beslut om tillstånd\r\nenligt miljöskyddslagen anser att allmänhetens oro\r\nskall ges betydelse vid bedömningen av\r\ntillståndsfrågan.</pre><pre>Beslutet gäller Scanfuel AB i Halmstad.\r\nKoncessionsnämnden för miljöskydd lämnade i ett\r\nbeslut den 21 augusti 1992 företaget tillstånd att i\r\nHalmstad bedriva verksamhet vid en anläggning för\r\nbehandling av miljöfarligt avfall. Tillståndet\r\ninnebär rätt för företaget att ta emot och behandla\r\noljeavfall, lösningsmedelsavfall m.m. för\r\nframställning av bränsle.</pre><pre>Koncessionsnämndens beslut har överklagats till\r\nregeringen av Halmstads kommun och enskilda\r\npersoner. Ärendet är för närvarande på remiss.\r\nSom Ingegerd Sahlström säkert vet får jag inte\r\nföregripa prövningen genom att nu uttala mig om\r\nhur jag ser på ärendet.</pre><pre>Anf. 132  INGEGERD SAHLSTRÖM (s):</pre><pre>Herr talman! Jag tackar för svaret på frågan. Det är\r\nhelt riktigt att den är föranledd av det beslut som\r\nkoncessionsnämnden har fattat. Men man kanske\r\nkan se på frågan litet mer principiellt och inte\r\nenbart hänga upp den på Scanfuel i Halmstad. Vad\r\njag tycker är viktigt är hur man väger in människors\r\noro i sådana fall.</pre><pre>Detta fall har oroat många människor, speciellt de\r\nmänniskor som bor nära en sådan anläggning. I\r\ndetta specifika fall gäller det bl.a. ett\r\nrekreationsområde med kolonistugor och\r\nsommarstugor. Människorna är naturligtvis\r\nängsliga för hälso-  och miljöeffekterna. Men de är\r\nockså ängsliga för att deras hus skall falla i värde.</pre><pre>Det är tunga instanser som har sagt ifrån att de\r\nanser att beslutet är felaktigt. Speciellt dåligt tycker\r\njag att det är att man i ett redan känsligt område ger\r\ntillstånd till ytterligare behandling av miljöfarligt\r\navfall.</pre><pre>Om jag har förstått miljöskyddslagen rätt skall\r\nstörningar dels förebyggas, dels inte tillåtas om de\r\när onödiga, även om de inte medför några mer\r\npåtagliga olägenheter.</pre><pre>Om vi bortser från detta specifika fall, undrar jag\r\nrent allmänt om sådana omgivningsstörningar som\r\nexempelvis oroar människor skall utgöra skäl att\r\nsäga nej till en verksamhet, t.ex. av den typ som\r\nScanfuel.</pre><pre>Anf. 133  Miljöminister OLOF JOHANSSON\r\n(c):</pre><pre>Herr talman! När vi prövar sådana ärenden lyssnar\r\nvi naturligtvis på alla remissinstanser. Det är därför\r\nsom remissbehandling tillämpas. Det är klart att\r\ndet som är lättast att ta på rent objektivt är\r\noomtvistliga fakta som finns i ärendet och som\r\nkommer fram i själva remissbehandlingen.</pre><pre>Man kan resonera om Sakab i stället. I sådana\r\närenden är det viktigt att man ser på ärendet i\r\nförhållande till omgivningen, dvs. hur man måste\r\ngardera sig mot vad som kan hända i all mänsklig\r\nverksamhet, i synnerhet när det gäller miljöfarligt\r\navfall. Då väger man naturligtvis in vad som kan\r\ndrabba omgivningen. I detta ligger också ett\r\nhänsynstagande, åtminstone indirekt, till de\r\nmänniskor som bor i närheten och som känner oro.\r\nDet är på det sättet som jag rent formellt ser på\r\nbehandlingen av ett sådant ärende.</pre><pre>Sedan är det dessutom viktigt att konstatera att ju\r\nfarligare materier man har att hantera, desto\r\nviktigare är det naturligtvis både att vara noggrann\r\nvid prövningen och att, som lagen säger, förebygga\r\nskada.</pre><pre>Detta är ett grannlaga jobb, och jag tror att det är\r\nviktigt att avslutningsvis konstatera att det vore\r\nbäst om man kunde undvika att denna sorts\r\nproblem uppkommer. Kretsloppshantering av olika\r\nfarliga substanser kan naturligtivs gå åt rätt håll,\r\noch då får man undvara de ämnen som man inte kan\r\nhantera på något bra sätt.</pre><pre>Anf. 134  INGEGERD SAHLSTRÖM (s):</pre><pre>Herr talman! Jag inser att verksamheten som sådan\r\nbehövs. Den är en nödvändighet. Frågan är bara\r\nvar den skall placeras. En viss sådan verksamhet\r\nfinns redan i detta miljökänsliga område.</pre><pre>När det gäller fakta tycker jag att man redan i den\r\nföregående remissrundan har pekat på att det finns\r\nluftföroreningar och luftpåverkan på\r\nbostadsområdena i närheten. Kommunen har talat\r\nom att man inte kan belasta reningsverket\r\nytterligare, osv. Jag anser alltså att faktauppgifter\r\nsom talar emot detta beslut finns. Dessutom finns\r\ndenna mänskliga oro. Människor i närheten av\r\nanläggningen funderar ju på om de skall flytta eller\r\nom de skall stanna kvar och vara ängsliga för det\r\nsom de odlar på sina kolonitäppor och liknande.</pre><pre>När det gäller omgivningsstörningar har jag förstått\r\natt man enligt miljöskyddslagen kan ta hänsyn till\r\ninsekter, råttor och annat. Är det trots allt inte\r\nviktigare att ta hänsyn till miljö-  och\r\nluftföroreningar?</pre><pre>Anf. 135  Miljöminister OLOF JOHANSSON\r\n(c):</pre><pre>Herr talman! Som jag sade inledingsvis har\r\nIngegerd Sahlström något lättare än jag att\r\nresonera i det enskilda fallet. Jag skall inte lockas\r\nin i den diskussionen.</pre><pre>Som jag också sade i mitt andra inlägg är det klart\r\natt det är beroende på hur farligt det miljöfarliga\r\navfallet är som avgör hur högt man måste lägga\r\nribban när man verkställer prövningen. Det är\r\ndärför som vi har miljöskyddslagens bestämmelser,\r\noch det är därför som vi har en särskilt noggrann\r\nprövning av denna sorts material och dess\r\nhantering, vilket tyvärr är en följd av det moderna\r\nsamhällets verksamhet i övrigt.</pre><pre>Jag vill återigen anknyta till att det är än viktigare\r\natt vi tänker på detta när vi diskuterar hur vi skall\r\norganisera samhället framöver och att vi försöker få\r\nkretsloppet att fungera, så att vi slipper mesta\r\nmöjliga destruktion.</pre><pre>Anf. 136  ANDRE VICE TALMANNNEN:</pre><pre>Jag medger ett ytterligare inlägg från vardera\r\ntalare.</pre><pre>Anf. 137  INGEGERD SAHLSTRÖM (s):</pre><pre>Herr talman! Jag förstår att miljöministern inte kan\r\nuttala sig i den enskilda frågan, det enskilda fallet.\r\nMen jag har ändå fått ett svar från miljöministern.\r\nNu hoppas jag att regeringen, när frågan kommer\r\nupp på dess bord, skall väga in all klokskap och ta\r\nhänsyn till alla konsekvenser som finns, dels när det\r\ngäller miljö-  och hälsoeffekterna, som jag hoppas\r\natt man får fram tidigare än i den förra\r\nremissomgången, dels när det gäller de människor\r\nsom bor i omgivningen. Jag hoppas på ett avslag när\r\närendet så småningom skall prövas av regeringen.\r\nOch jag är inte ensam om att hoppas på det.</pre><pre>Överläggningen var härmed avslutad.</pre><pre>26 §  Svar på fråga 1992/93:83 om\r\nfreonutsläppen vid skrotning av kylfartyg</pre><pre>Anf. 138  Miljöminister OLOF JOHANSSON\r\n(c):</pre><pre>Herr talman! Sten-Ove Sundström har frågat mig\r\nvilka åtgärder jag är beredd att vidta för att snabbt\r\nfå till stånd internationella överenskommelser som\r\nstoppar stora och farliga freonutsläpp vid skrotning\r\nav kylfartyg i utvecklingsländer.</pre><pre>Utsläppen av ozonnedbrytande ämnen vid\r\nskrotning av kylfartyg är allvarliga, speciellt från\r\nfiskefartyg med stora isanläggningar.\r\nSkrotningsutsläppen är emellertid betydligt mindre\r\nän de utsläpp som orsakas av det kontinuerliga\r\nläckage som sker under fartygens livstid.</pre><pre>För att nedbringa utsläppen av ozonnedbrytande\r\nämnen från kylfartyg krävs därför både åtgärder\r\nriktade mot fartyg i drift och åtgärder i samband\r\nmed skrotning.</pre><pre>Inom den Internationella sjöfartsorganisationen,\r\nIMO, pågår för närvarande ett arbete som syftar till\r\natt minska utsläppen till luften från sjöfarten,\r\ninkluderande utsläpp av ozonnedbrytande ämnen.\r\nIMO förväntas nästa år anta nya regler mot den här\r\ntypen av förorening.</pre><pre>En betydande andel av utsläppen i samband med\r\nkylfartygsskrotning kommer från u-länderna.\r\nFinansiellt och tekniskt stöd från i-länderna är en\r\nav förutsättningarna för att u-länderna skall kunna\r\ndelta i arbetet för att minska de ozonnedbrytande\r\nutsläppen.</pre><pre>Därför är det angeläget att den fond för\r\nresursöverföringar till u-länderna som har\r\netablerats inom ramen för Montrealprotokollet\r\ntillförs tillräckliga medel och att dessa används på\r\nett effektivt sätt.</pre><pre>Frågan om fondens ställning kommer att behandlas\r\nvid det kommande mötet inom\r\nMontrealprotokollet i slutet av denna månad.\r\nUnder detta möte avser Sverige att verka för att\r\nockså ytterligare åtgärder vidtas på en rad områden\r\nför att minska förstörelsen av det stratosfäriska\r\nozonskiktet.</pre><pre>Anf. 139  STEN-OVE SUNDSTRÖM (s):</pre><pre>Herr talman! Jag ber att få tacka statsrådet för\r\nsvaret på min fråga. Låt mig först och främst säga\r\natt jag tycker att det är viktigt att det rör på sig på\r\ndet här området.</pre><pre>Medan vi i vårt land i större utsträckning försöker\r\natt undvika farliga utsläpp från kylskåp och andra\r\nkylanläggningar, pågår en stor övervältring från\r\nmindre nogräknade redare vid skrotning av\r\nfartygen. De kör över dessa begagnade\r\nskrotningsfärdiga kylfartyg till länder som Indien,\r\nPakistan och Kina. Där kan de komma undan\r\nenkelt och billigt och slipper ta hand om dessa\r\nfarliga utsläpp. Man släpper alltså ut hundratals ton\r\ni luften vid skrotning av kylfartyg. Detta bidrar till\r\natt försämra vår atmosfär och det skydd vi har för\r\natt vi skall klara oss på vår jord.</pre><pre>Det är bra att statsrådet i sitt svar säger att Sverige\r\nskall verka för förbättringar på en rad områden.\r\nDet är viktigt att så sker på ett aktivt sätt. Vi får inte\r\nbara nöja oss med formuleringen att vi skall verka\r\nför detta. Det är en mycket vanlig formulering. Vi\r\nmåste mycket aktivt delta i processen och se till att\r\nvi får en uppföljning även i u-länderna. Det finns en\r\ntendens hos vissa redare att försöka komma undan\r\nbilligt. De söker sig till dessa länder där man inte\r\nhar möjlighet att ha den miljöbevakning vid\r\nskrotning av dessa fartyg som vi har i Europa. Jag\r\nser fram emot att vi aktivt ser till att man efterlever\r\nde regler som finns och de som förväntas antas\r\ninom IMO, så att vi får ordning på detta även i u-\r\nländerna. Då kan man leva upp till den\r\nmiljöbevakning som vi är beroende av.</pre><pre>Anf. 140  Miljöminister OLOF JOHANSSON\r\n(c):</pre><pre>Herr talman! Det är riktigt att det finns frestelser\r\npå det här området dels för de rika länderna att\r\nstjälpa av sitt skrot i fattiga länder, dels för de\r\nfattiga länderna att skaffa sig inkomster genom att\r\nta emot avfall av olika slag.</pre><pre>Vi försöker att hantera detta genom internationella\r\növerenskommelser och konventioner. De mest\r\nkända på detta område är Wienkonventionen,\r\nMontrealprotokollet och tillägget till\r\nMontrealprotokollet.</pre><pre>I början på nästa vecka är det samling i Köpenhamn\r\nkring Montrealprotokollet för att utveckla det. Det\r\nvar därför jag nämnde den fond som finns. Den\r\nskall vi i det här sammanhanget försöka att\r\nfördubbla. Det finns alltså 250 miljoner\r\namerikanska dollar i fonden, och vi försöker att få\r\nen majoritet för att den skall dubblas till 500\r\nmiljoner dollar.</pre><pre>Därifrån kan man alltså ta resurser för att u-länder\r\nskall kunna hantera detta. Det handlar om länder\r\nsom Pakistan, Kina och Turkiet som ligger på\r\ngränsen mellan i-land och u-land. Sedan finns det\r\nindustrialiserade länder som också ägnar sig åt\r\ndetta, t.ex. Taiwan och Korea. Det är det arbete\r\nsom vi konkret försöker att driva på, utöver de\r\nåtgärder som vi riktar mot CFC, haloner, HCFC\r\noch för att bl.a. klara hanteringen av\r\nkylanläggningar.</pre><pre>Anf. 141  STEN-OVE SUNDSTRÖM (s):</pre><pre>Herr talman! Det är positivt med de aktiviteter som\r\nnu sker. Låt mig till slut uttrycka förhoppningen att\r\nvi också ser till att vi får en efterlevnad av de\r\növerenskommelser som görs nu. Det är ju lätt för\r\nu-länderna att falla för frestelsen att skrota dessa\r\nkylfartyg för att tjäna en extra hacka när det inte\r\nfinns någon miljöbevakning.</pre><pre>Dessutom går vi nu in i en period när det blir\r\naktuellt att skrota en stor del av världens kylfartyg.\r\nDe faller helt enkelt för åldersstrecket. De är inte\r\nspeciellt rationella och effektiva efter nutidens\r\nmått. Därför är det angeläget att bevakningen\r\nskärps under de närmaste åren.</pre><pre>Överläggningen var härmed avslutad.</pre><pre>27 §  Svar på frågorna 1992/93:85 och 88 om\r\növerlåtelse av utsläppskvoter</pre><pre>Anf. 142  Miljöminister OLOF JOHANSSON\r\n(c):</pre><pre>Herr talman! Karin Pilsäter har frågat mig på vilket\r\nsätt jag avser verka för att användningen av\r\növerlåtbara utsläppsrätter ökar i Sverige.</pre><pre>Patrik Norinder har frågat mig om vilka åtgärder\r\njag avser att aktivt medverka till för att\r\növerlåtelsebara utsläppskvoter prövas i Sverige de\r\nnärmaste åren.</pre><pre>Jag har valt att besvara frågorna i ett sammanhang.</pre><pre>I kompletteringspropositionen våren 1992\r\nredovisade regeringen vissa riktlinjer för\r\nanvändning av ekonomiska styrmedel i\r\nmiljöpolitiken och framhöll också att en\r\nintroduktion av överlåtbara utsläppskvoter bör\r\növervägas inom några väl valda områden.\r\nKväveläckaget till kustnära områden utpekades\r\nsom ett område för en närmare utredning av\r\növerlåtbara utsläppskvoter.</pre><pre>Regeringen uppdrog i augusti 1992 åt Statens\r\nnaturvårdsverk att utreda möjligheten att tillämpa\r\nett system med utsläppsramar och kvoter för att\r\nminska närsaltutsläppen av i första hand kväve till\r\nkustområdena. En väsentlig del av uppdraget är att\r\nutreda om ett system med överlåtbara\r\nutsläppskvoter kan tillämpas inom ramen för\r\ngällande regelsystem eller om kompletterande\r\nåtgärder behövs.</pre><pre>Uppdraget skall redovisas senast den 1 mars 1993\r\noch innehålla ett principiellt ställningstagande till\r\nmöjligheten att tillämpa utsläppsramar för\r\nnärsalter. Vidare skall verket bedöma behovet av\r\nfortsatt lagstiftnings- och utredningsarbete på\r\nområdet liksom om det finns skäl att genomföra\r\nnågon form av försöksverksamhet för att pröva nya\r\nstyrmedel.</pre><pre>Regeringen kommer under år 1993 att kunna göra\r\nett mer preciserat ställningstagande till det fortsatta\r\narbetet med överlåtbara utsläppskvoter baserat på\r\nNaturvårdsverkets uppdrag samt övervägandena\r\nom den framtida miljölagstiftningen i\r\nMiljöskyddskommitténs slutbetänkande, som\r\nkommer att överlämnas den 1 april 1993.</pre><pre>Anf. 143  KARIN PILSÄTER (fp):</pre><pre>Herr talman! Jag skall be att få tacka statsrådet för\r\nsvaret och redovisningen av de utlämnade\r\nuppdragen.</pre><pre>Den tolkning som jag kan göra efter att ha tagit del\r\nav detta, är att det egentligen fortfarande saknas ett\r\nprincipiellt positivt ställningstagande. Frågan\r\nomnämns i kompletteringspropositionen i en\r\nbilaga, men utan att man direkt säger att det\r\nverkligen skall införas.</pre><pre>Marknadsekonomin saknar ju egna mekanismer\r\nför att lösa dessa problem. Det vore bra om man då\r\nkunde jobba med marknaden, i stället för mot den.\r\nDet är trots allt viktigare att det renas mycket än att\r\nvar och en renar efter sig. Egentligen, herr talman,\r\nkvarstår på något sätt själva frågan, nämligen på\r\nvilket sätt och hur miljöministern kommer att verka\r\nför att detta verkligen blir infört.</pre><pre>Anf. 144  PATRIK NORINDER (m):</pre><pre>Herr talman! Jag tackar miljöministern för svaret\r\npå frågan.</pre><pre>Jag tycker att tekniken med en bubbla som ett tak\r\nför ett utsläpp i en region är en mycket intressant\r\nväg att gå i miljöarbetet. Genom den här tekniken\r\nminskar man utsläppen där de bildas och riktar\r\nkapitalflödet till duktiga företag. I USA har de\r\nredan i höst startat med överlåtelsebara\r\nutsläppsrättigheter.</pre><pre>Jag läste i en tidningsartikel att miljöministern\r\nämnar ta upp bubbelmetoden över Stockholms-\r\noch Mälarregionen. I frågesvaret hänvisar\r\nmiljöministern till att en utredning skall tillsättas.\r\nKommer miljöministern att aktivt medverka till att\r\növerlåtelsebara utsläppskvoter prövas om den\r\nkommer fram till att det är en framkomlig metod\r\nför att få ett nytt styrmedel för en renare miljö?</pre><pre>Anf. 145  Miljöminister OLOF JOHANSSON\r\n(c):</pre><pre>Herr talman! Jag förstod av den ena av frågorna att\r\nden föranleddes av en artikel i Veckans Affärer,\r\noch det var väl inte något större fel på den artikeln.\r\nDe som skrev den har emellertid aldrig varit i\r\nkontakt med mig eller någon av mina medarbetare.\r\nAtt så är fallet har jag kontrollerat; så långt får man\r\nju ändå kontrollera. Sådant här händer ändå.</pre><pre>Jag kan dessutom instämma i ingressen till artikeln.\r\nDär står: Allt fler anser att ekonomiska styrmedel\r\när bästa sättet att väga in miljökostnaderna i priset.\r\nSedan följer: Utsläppsrätten skall nu prövas i\r\nSverige. Det är denna andra mening som jag inte\r\nkan stå för lika definitivt som Veckans Affärers\r\nrapportör.</pre><pre>Varför kan jag då inte det? Jo, det ena är en\r\nförutsättning för det andra. Om man ställer upp\r\nhelt och fullt på principen att förorenaren skall\r\nbetala, finns det naturligtvis goda möjligheter att\r\nanvända bubbelmetoden. Men det är inte alltid så\r\nenkelt att få igenom detta, och jag är därför litet\r\ngarderad på den här punkten. Det är nämligen ofta\r\nfråga om förhandlingar som skall äga rum först --\r\nmed Finansdepartement och andra berörda\r\nintressenter. Detta är bakgrunden till att jag inte\r\nskriver mig fast i ett principiellt ställningstagande.</pre><pre>Jag kan ändå gå så långt att jag säger att jag\r\nprincipiellt är för bubbelmetoden om den\r\nkombineras med principen att förorenaren skall\r\nbetala och inte används som en nationell metod för\r\natt sänka ambitionsnivån i miljöpolitiken i\r\nförhållande till andra länder. Det är också ett\r\nomtyckt sätt att hantera sådana här frågor. Därav\r\nmina garderingar.</pre><pre>Anf. 146  KARIN PILSÄTER (fp):</pre><pre>Herr talman! I den artikel som vi har tagit del av får\r\nman intrycket att ett genomförande av ett\r\nbubbelsystem skulle ligga mycket närmare i tiden\r\noch att det finns mer konkreta planer. Men vi\r\nförstår då att det som sägs om detta inte bygger på\r\ninformation från departementet utan det är hämtat\r\nnågon annanstans.</pre><pre>Det behövs ju för detta en hel del förändringar i\r\nlagstiftingen. Om utredningarna kommer med\r\npositiva resultat, hur snabbt kan då en sådan\r\nförändring av lagstiftningen genomföras? Är 1994\r\nrealistiskt med nuvarande arbetstakt?</pre><pre>Anf. 147  PATRIK NORINDER (m):</pre><pre>Herr talman! Jag måste säga att miljöministern i sitt\r\nsvar gav en hel del förbehåll till metoden. Men jag\r\ntolkar ändå svaret positivt. Det är bra att\r\nmiljöministern klargör att han i alla fall inte är\r\nnegativ till metoden utan att han ser dess värde.\r\nDet viktigaste är att vi får testa den och att man är\r\nöppen för nya metoder.</pre><pre>Det här är ju en metod som passar mycket bra\r\nockså för internationell samverkan. Man kan tänka\r\nsig samverkan i Östersjöregionen och sedan också i\r\nstörre regioner, men det blir i så fall en\r\nvidareutveckling. Man bör nog först testa metoden\r\ni mindre sammanhang, exempelvis i de regioner\r\nsom har tagits upp i artikeln, såsom Stockholms-\r\noch Mälarregionen. Sedan kan man utveckla\r\nmetoden vidare.</pre><pre>Jag är tacksam över att miljöministern i sitt svar i\r\nalla fall har varit så pass positiv till metoden.</pre><pre>Anf. 148  Miljöminister OLOF JOHANSSON\r\n(c):</pre><pre>Herr talman! Självfallet arbetar vi för att\r\nutredningarna skall ge resultat så snabbt som\r\nmöjligt. Jag erkänner att det är litet svårt att\r\nbedöma när utredningarna kan vara färdiga, men\r\n1994 borde kunna vara ett möjligt startår.</pre><pre>Jag har uppriktigt sagt alls ingen anledning att\r\nkorrigera Veckans Affärers rapportering. Det finns\r\ni artikeln många korrekta upplysningar. Det är\r\nmöjligt att informationen kommer från\r\nMiljödepartementet, men inte från mig personligen\r\neller från någon av mina närmaste medarbetare.\r\nJag vill gärna klargöra detta.</pre><pre>Det är också viktigt att man inte drar snabba\r\nslutsatser utan att ange en och annan av de viktiga\r\nförutsättningarna. Det är ofta en klok metod. Om\r\nman inte gör på det sättet händer det lätt att man\r\nredovisar slutsatser och sedan får backa.</pre><pre>Anf. 149  KARIN PILSÄTER (fp):</pre><pre>Herr talman! Självfallet kan det när man sitter och\r\njobbar med en metod och propagerar för den vara\r\nsvårt att på förhand veta exakt hur olika saker skall\r\nutformas i praktiken. Det är därför helt rimligt att\r\nutredningarna får jobba färdigt. Vi kommer\r\nemellertid att se till att jaga på, så att idéerna också\r\nverkställs i praktiken.</pre><pre>Överläggningen var härmed avslutad.</pre><pre>28 §  Svar på fråga 1992/93:91 om kärnkraftens\r\nsäkerhetsproblem</pre><pre>Anf. 150  Miljöminister OLOF JOHANSSON\r\n(c):</pre><pre>Herr talman! Annika Åhnberg har frågat mig om\r\nregeringen avser att ta initiativ till en offentlig\r\nhearing kring kärnkraftens säkerhetsproblem.</pre><pre>Som ansvarig för kärnsäkerhetsfrågor inom\r\nregeringen har jag med anledning av de\r\nsäkerhetsproblem som uppdagats efter en incident\r\ni Barsebäck i somras givit Miljövårdsberedningen i\r\nuppdrag att anordna en utfrågning om säkerheten\r\noch sårbarheten i det svenska energisystemet.</pre><pre>Miljövårdsberedningen är regeringens råd i\r\nmiljöfrågor och har bl.a. till uppgift att identifiera\r\noch belysa nya miljöfrågor samt att tillföra nya\r\narbetsformer till miljöarbetet.</pre><pre>Utfrågningen kommer att äga rum fredagen den 4\r\ndecember 1992. Avsikten är att, företrädesvis\r\ngenom särskilt utsedda utfrågare, ställa frågor till\r\nansvariga för kraftföretag och myndigheter med\r\nsyftet att genomlysa kärnkraftens säkerhetsfrågor\r\noch dess roll i det svenska energisystemet.</pre><pre>Anf. 151  ANNIKA ÅHNBERG (-):</pre><pre>Herr talman! Det är nu en tid sedan jag ställde min\r\nfråga, och den har i verkligheten besvarats långt\r\ninnan den här frågedebatten äger rum. Jag är\r\nnaturligtvis mycket glad över det besked som kom\r\nför flera veckor sedan om att det skall ordnas en\r\noffentlig hearing.</pre><pre>Den oro som jag trots allt fortfarande i dag känner\r\nhar mer att göra med vad som kan komma att hända\r\nefter denna offentliga hearing eller vad som\r\neventuellt inte kommer att hända efter denna\r\noffentliga hearing.</pre><pre>Det har ju också sedan frågan ställdes hållits en\r\ndebatt i riksdagen med anledning av det inträffade.\r\nDet har också i en frågedebatt, där\r\nnäringsministern besvarade en fråga från en\r\npartikollega till miljöministern, framkommit att det\r\ni regeringen råder delade meningar om\r\nkärnkraften, om den skall avvecklas eller om den\r\näven i framtiden skall utgöra en del i vår\r\nenergiförsörjning.</pre><pre>Min oro gäller till en del att denna offentliga\r\nhearing inte, som jag hade föreställt mig, är\r\nresultatet av ett gemensamt fattat regeringsbeslut,\r\ndär hela regeringen har tagit sig en funderare kring\r\ndet allvarliga i de inträffade tillbuden och beslutat\r\nsig för att ordna den här hearingen, att användas\r\nsom underlag för det fortsatta agerandet. I stället är\r\ndetta ett initiativ -- och ett mycket bra sådant -- som\r\nsker via Miljövårdsberedningen.</pre><pre>Jag undrar därför: Till vad kommer resultatet från\r\nden offentliga hearingen att användas? Finns det i\r\nhela regeringen en beredskap för att, om det\r\nframkommer allvarliga problem med säkerheten,\r\ngå vidare och komma tillbaka till riksdagen med\r\nkonkreta förslag, grundade på denna offentliga\r\nhearing, eller är den en avledande manöver?</pre><pre>Anf. 152  Miljöminister OLOF JOHANSSON\r\n(c):</pre><pre>Herr talman! Jag beklagar att mitt svar har\r\navlämnats så sent, men precis som Annika Åhnberg\r\nsäger fattades beslutet om en offentlig hearing\r\nrelativt snabbt.</pre><pre>Det som för mig har varit vägledande är att det\r\nfinns många frågor som är oklara, inte bara frågor\r\nav teknisk karaktär och frågor på säkerhetsområdet\r\nutan också frågor som rör sårbarheten i samhället,\r\nsom en följd av vårt beroende av kärnkraften.\r\nDessa två frågor är därför tyngdpunkten i\r\nhearingen. Jag tycker att det är ganska naturligt.\r\nSedan finns det inte plats för så mycket mer om det\r\nskall bli fråga om en fördjupning.</pre><pre>En annan fråga är vilka som skall inbjudas. Vi har\r\nalltså inbjudit hela riksdagen och många andra\r\ndärtill. Vi får väl se hur många som kommer. De\r\nviktigaste personerna i sammanhanget är\r\nnaturligtvis de ansvariga i samband med den\r\naktuella händelseutvecklingen, med olyckan i\r\nBarsebäck den 28 juli som utgångspunkt och med\r\nden därefter följande avstängningen av reaktorer.</pre><pre>När jag bestämde mig för att använda\r\nMiljövårdsberedningen, där jag är ordförande, på\r\ndet här sättet, förankrade jag naturligtvis detta i\r\nhela regeringen på en lunchberedning. I så måtto\r\när det självklart att vi gemensamt står för det här\r\ninitiativet. I sådana här sammanhang kan man dock\r\naldrig bortse ifrån -- det vore oärligt och detsamma\r\nsom att hyckla -- att man har olika värderingar. Men\r\ndet tror jag inte avgör slutresultatet i det här fallet.\r\nJag har i alla fall utgått från det. Här finns det en\r\ngenuin känsla för att vi bör söka sanningen och dra\r\nslutsatser av sådana här allvarliga händelser.</pre><pre>Anf. 153  ANNIKA ÅHNBERG (-):</pre><pre>Herr talman! Jag delar verkligen miljöministerns\r\nuppfattning om att det här är allvarliga händelser. I\r\nden diskussion som har förts sedan det här hände\r\noch sedan fem reaktorer stängdes av har det från\r\nflera håll framförts att det här måhända bara är\r\nbörjan på de problem vi kan komma att få på grund\r\nav att det handlar om gamla reaktorer. Det utgör\r\nen mycket viktig del av säkerhetsdiskussionen, som\r\njag hoppas kommer att beröras på hearingen.</pre><pre>En annan fråga som har diskuterats gäller om det\r\när lämpligt att man återstartar reaktorer innan den\r\noffentliga hearingen har hållits. I den tidigare\r\ndiskussionen har jag fått klart för mig att det inte är\r\nmöjligt för regeringen -- med den fördelning mellan\r\nregering och myndigheter som vi har i dag -- att\r\ngöra ett sådant ingripande.</pre><pre>Av aktuella mediauppgifter framgår att det\r\nkommer att dröja ytterligare en tid innan man kan\r\ntänka sig att starta reaktorerna. Det finns därför\r\nytterligare andrum. Det gör att det kanske trots allt\r\nfinns en möjlighet att vidta åtgärder efter\r\nhearingen.</pre><pre>Anf. 154  Miljöminister OLOF JOHANSSON\r\n(c):</pre><pre>Herr talman! Regeringen har som sagt att hålla sig\r\ntill den delegation som är gjord till myndigheterna.\r\nAlla andra sätt skulle innebära ett brott mot lag, i\r\ndet här fallet i första hand mot kärntekniklagen.\r\nDet innebär inte att regeringen aldrig kan göra\r\nnågot, men det finns en klar uppdelning inom\r\nramen för lagstiftningen.</pre><pre>Ibland blir jag kritiserad för att jag inte säger rent\r\nut vad man skall göra. Jag har dock inte ägnat mig\r\nåt försök till ministerstyre på det här området. Jag\r\nvet sedan gammalt att det är speciellt känsligt just\r\npå kärnkraftsområdet.</pre><pre>Jag tror att det är viktigt att vi får den här\r\nfördjupade debatten mot bakgrund av hur\r\nmyndigheterna har upplevt situationen och hur\r\nföretagen har hanterat sitt ansvar. Det är också\r\nviktigt att vi därefter är beredda att dra slutsatser\r\nbeträffande samhällsutvecklingen framöver i dess\r\nvidaste mening.</pre><pre>Anf. 155  ANNIKA ÅHNBERG (-):</pre><pre>Herr talman! Avslutningsvis vill jag bara säga att\r\njag tror också att det är oerhört viktigt att man går\r\nvidare med att förverkliga de upprepade\r\nriksdagsbesluten om en avveckling. I det\r\nsammanhanget är det att beklaga att uppfattningen\r\nom hur brådskande det här är inte delas av hela\r\nregeringen. Det är min förhoppning att detta arbete\r\nkommer till start ganska omgående.</pre><pre>Överläggningen var härmed avslutad.</pre><pre>29 §  Svar på fråga 1992/93:117 om avveckling av\r\nkärnkraften</pre><pre>Anf. 156  Miljöminister OLOF JOHANSSON\r\n(c):</pre><pre>Herr talman! Lena Klevenås har frågat mig om jag\r\navser att föreslå en lagstiftning för att tvinga\r\nkraftindustrin att följa riksdagens beslut att\r\nkärnkraften skall vara avvecklad till år 2010.</pre><pre>I regeringsförklaringen fastslås att\r\nenergiöverenskommelsen från år 1991 ligger fast.\r\nDet innebär att de utgångspunkter för\r\nomställningen av energisystemet som\r\növerenskommits mellan Centerpartiet, Folkpartiet\r\noch Socialdemokraterna utgör basen för\r\nregeringens energipolitik.</pre><pre>I överenskommelsen sägs bl.a. att landets\r\nelförsörjning skall tryggas genom ett energisystem\r\nsom i största möjliga utsräckning grundas på\r\nvaraktiga, helst inhemska och förnybara,\r\nenergikällor samt en effektiv energihushållning.\r\nStränga krav skall ställas på säkerhet och omsorg\r\nom miljön vid användning och utveckling av all\r\nenergiteknik.</pre><pre>Vidare sägs att omställningen av energisystemet\r\nmåste, vid sidan av säkerhetskraven, ske med\r\nhänsyn till behovet av elektrisk kraft för\r\nupprätthållande av sysselsättning och välfärd. När\r\nkärnkraftsavvecklingen kan inledas och i vilken\r\ntakt den kan ske avgörs av resultaten av\r\nhushållningen med el, tillförseln av el från\r\nmiljöacceptabel kraftproduktion och\r\nmöjligheterna att bibehålla konkurrenskraftiga\r\nelpriser.</pre><pre>Statsmakterna har beslutat om betydande insatser\r\nför att utveckla alternativ till kärnkraften. För\r\nnärvarande satsas mer än 500 miljoner kronor per\r\når som stöd för utveckling av förnybara\r\nenergikällor, biobränsleeldad kraftvärme,\r\nvindkraft och solvärme samt energihushållning.</pre><pre>De resultat som uppnåtts genom de pågående\r\nenergipolitiska programmen redovisas årligen för\r\nriksdagen i budgetpropositionen bl.a. baserat på\r\ndet underlag som på regeringens uppdrag tas fram\r\nav NUTEK. Enligt energiöverenskommelsen skall\r\nregeringen därvid förelägga riksdagen förslag om\r\nde ytterligare åtgärder som är motiverade. Årets\r\nbudgetproposition förbereds för närvarande inom\r\nregeringen. Jag är därför inte beredd att nu\r\nnärmare gå in på regeringens överväganden i dessa\r\nfrågor.</pre><pre>Anf. 157  LENA KLEVENÅS (s):</pre><pre>Herr talman! Jag tackar miljöministern för svaret.</pre><pre>Vi är ganska många som är oroliga för att\r\nriksdagens beslut om att avveckla kärnkraften till år\r\n2010 inte kommer att förverkligas. Denna oro\r\ngrundar vi ofta på moderata ministrars och\r\nmoderata riksdagsledamöters uttalanden.\r\nNäringsminister Per Westerberg har bl.a. ifrågasatt\r\nom kärnkraften kan avvecklas till år 2010. När\r\nkärnkraftsindustrin menar att man inte behöver\r\nrätta sig efter riksdagens beslut eftersom det inte\r\nhar formen av en lag, undrar jag om man inte måste\r\növerväga en lagstiftning.</pre><pre>Jag är glad att kunna konstatera att regeringen\r\ntydligen överväger någonting på det här området.\r\nJag skulle vilja hänvisa till debatten den 12\r\nnovember. På en fråga från Annika Åhnberg sade\r\nmiljöministern: ''På en energimarknad som är\r\növerfull -- precis den situation vi har i dag i\r\nSverige -- har alltid alternativen svårt att ta sig in\r\nutan hjälp.'' Det är sant att det har varit svårt för\r\nalternativen att ta sig in.</pre><pre>Vi kommer aldrig att kunna avveckla kärnkraften\r\nom alternativen inte har fått utvecklas. Det är inte\r\nså att tiden har varit för kort när det gäller att ta\r\nfram alternativ, utan den goda viljan har saknats.</pre><pre>Det har fattats en hel del bra beslut som syftar till\r\natt få fram alternativ. Ett exempel är dessa 500\r\nmiljoner som stöd. Jag är inte kritisk mot det, men\r\njag ifrågasätter delvis regeringens goda vilja att\r\nförverkliga det här beslutet. Därför skulle jag\r\nverkligen vilja uppmana miljöministern att driva på\r\nför att få i gång en lagstiftning. Jag tror att det är\r\nnödvändigt för att beslutet skall kunna\r\nförverkligas.</pre><pre>Anf. 158  Miljöminister OLOF JOHANSSON\r\n(c):</pre><pre>Herr talman! Jag vet att det är frestande att inleda\r\nen debatt om olika inställningar inom regeringen.\r\nJag har ingen anledning att göra det till en\r\nhuvudfråga. Jag tar min del av ansvaret och för det\r\nsom jag uppfattar som viktigt på det här området.\r\nDet gäller bl.a. att skapa en positiv möjlighet. Vi\r\nskall med andra ord skaffa oss den handlingsfrihet\r\nsom vi behöver. Ett viktigt led i detta är att främja\r\nalternativen. Det gäller principiellt inte bara på\r\nelområdet utan på energiområdet i sin helhet.</pre><pre>Jag tycker att man kan göra en ganska enkel analys.\r\nDen baseras bl.a. på det som Lena Klevenås\r\nciterade -- man måste se till att skapa en marknad.\r\nEtt sätt att göra det är naturligtvis att främja det\r\nsom skall in på marknaden. Det har vi gjort i den\r\nhär regeringen i total enighet. Jag hoppas att\r\nriksdagen kommer att fatta sina beslut i enlighet\r\ndärmed så att vi får 10 000 miljoner kronor i ökad\r\nbelastning på det som skall ut.</pre><pre>Vi har ett problem. Omvärlden gör nämligen inte\r\nalltid vad den skall så att det blir lättare ur\r\nkonkurrenssynpunkt. vi väntar egentligen på ett\r\npositivt EG-beslut när det gäller\r\nkondensproducerad el av olika slag.</pre><pre>Vi har stimulerat de alternativ som skall in på\r\nmarknaden med 1 000 miljoner. Det är återigen en\r\nförutsättning att riksdagen fullföljer de förslag som\r\nregeringen har lagt fram. Jag tycker att det är en\r\nmycket bra början. Observera att detta har gjorts\r\npå ett enda år. Det här är ett sätt att skapa\r\nmarknadsincitament som är en absolut\r\nförutsättning för att saker och ting skall kunna\r\nställas om.</pre><pre>Anf. 159  LENA KLEVENÅS (s):</pre><pre>Herr talman! Jag vill inte spekulera i olika\r\ninställningar i regeringen. Det är känt för\r\nallmänheten och för oss alla att Moderaterna har en\r\nmycket mer positiv inställning till kärnkraften än\r\növriga partier. Nu har vi fått in ytterligare ett\r\nkärnkraftsvänligt parti i riksdagen, nämligen Ny\r\ndemokrati.</pre><pre>Jag vill bara önska miljöministern all lycka med att\r\ndriva frågan om avvecklingen av kärnkraften i\r\nregeringen. Jag hoppas att det kommer att leda till\r\natt beslutet verkligen infrias.</pre><pre>Överläggningen var härmed avslutad.</pre><pre>30 §  Svar på fråga 1992/93:137 om PET-lagen\r\noch miljövinsterna</pre><pre>Anf. 160  Miljöminister OLOF JOHANSSON\r\n(c):</pre><pre>Herr talman! Patrik Norinder har frågat mig vilka\r\nbelägg jag har för att PET-lagen ger miljövinster\r\njämfört med alla andra alternativ.</pre><pre>Riksdagen har vid flera tillfällen understrukit att\r\ndet i ett långsiktigt arbete med att förbättra miljön\r\när nödvändigt att minska avfallsmängderna. Detta\r\nfastslogs senast i 1990 års budgetproposition (prop.\r\n1989/90:100 bil. 16, 1989/90:JoU16). Sparsamhet,\r\nhushållning och återanvändning bör vara\r\ngrundläggande principer för utnyttjandet av\r\nnaturresurser och inriktningen av\r\nvaruproduktionen. Återanvändning måste därför\r\nvara en ledande princip. Att använda\r\nengångsflaskor strider mot de mål samhället satt\r\nupp.</pre><pre>För att tillgodose önskemålet att i ökad\r\nutsträckning använda returförpackningar föreslog\r\nbryggeribranschen våren 1989 ett system med\r\nreturflaskor av polyetylentereftalat, PET, avsedda\r\nför återfyllnad. Förslaget remitterades till Statens\r\nnaturvårdsverk, som gjorde bedömningen att ett\r\nsådant system ligger väl i linje med de mål som\r\nriksdagen givit uttryck för när det gäller retur- resp.\r\nengångsförpackningar och att det borde införas.\r\nFörslaget föranledde regeringen att i december\r\n1990 föreslå riksdagen att anta lagen (1991:336) om\r\ndryckesförpackningar. Efter en omfattande\r\nutskottsberedning med bl.a. tillfälle för berörda\r\nparter inom näringslivet att yttra sig inför utskottet,\r\nantog riksdagen förslaget.</pre><pre>Någon särskild statlig utvärdering av\r\nmiljöeffekterna har ännu inte varit aktuell.</pre><pre>Anf. 161  PATRIK NORINDER (m):</pre><pre>Herr talman! Jag tackar miljöministern för svaret.\r\nMiljöministern tar upp det långsiktiga arbetet med\r\natt förbättra miljön. Man kommer då in i en mål-\r\noch medel diskussion. Målet är att man skall\r\nminska avfallsmängderna och hushålla med\r\nresurser. Medel för det kan vara sparsamhet,\r\nåteranvändning, återvinning eller energiutvinning.</pre><pre>Jag blir litet konfunderad över att miljöministern i\r\nsvaret säger att det strider mot de mål som\r\nsamhället satt upp att använda engångsflaskor. Det\r\nhar i olika utredningar visats att det inte är någon\r\nstörre skillnad på återanvändning och återvinning\r\nvad gäller PET-flaskor. Den utredning som låg till\r\ngrund för PET-lagen gjordes av Gustav Sundström\r\nAB Miljöbalans. Där sägs att skillnaden i\r\nenergiförbrukning inte är av sådan storleksordning\r\natt åtskillnad kan göras. Professor Ann Christine\r\nAlbertsson på KTH säger att sett ur transport- och\r\nenergisynpunkt är retur-PET ett felaktigt system. I\r\nSvenska folkets miljölexikon sägs: ''Därför är det\r\nbättre att ta till vara PET-flaskan, sönderdela den\r\noch återanvända den renade monomeren vid ny\r\ntillverkning av PET.''</pre><pre>Om nu återvinning är lika effektivt som\r\nåteranvändning ur miljöhänseende, hur kan då\r\nmiljöministern påstå att användande av\r\nengångsflaskor strider mot de mål som samhället\r\nhar satt upp?</pre><pre>Anf. 162  Miljöminister OLOF JOHANSSON\r\n(c):</pre><pre>Herr talman! Detta är den absolut övergripande\r\nfrågan. Ingen av oss vill väl att flaskor skall hamna\r\ni naturen. Det skall finnas en fungerande\r\ncirkulation. Ju mindre värdefull man upplever en\r\nsak, desto större är risken att man bara lämpar den\r\növer bord. Detta har att göra med vilka\r\nekonomiska styrmedel och stimulanser vi är\r\nberedda att använda för att skapa ett värde utöver\r\ndet som går att beräkna i pengar. Miljövärdet,\r\nnaturvärdet är svårt att beräkna i pengar, liksom\r\nvärdet av att man lämnar tillbaka någonting. Det är\r\nsvårt att göra kalkyler av detta slag. Man skall\r\nheller inte göra dem så snäva att man bara ser till\r\nsjälva objektet. Jag tyckte att det fanns en\r\nbenägenhet hos Patrik Norinder att göra det.</pre><pre>Det handlar om att undvika miljöskador,\r\nmiljöproblem, och att se till att saker och ting\r\nfungerar, helst i ett kretslopp. Man måste vara\r\nmedveten om att det då gäller att göra s.k.\r\nlivscykelanalyser. Man måste försöka ta in alla\r\nomständigheter i sin bedöming. Det har vi tack och\r\nlov börjat göra mer och mer, och inte bara stirra oss\r\nblinda på en detalj eller en enda del i processen,\r\nantingen det gäller energi eller att försöka samla in\r\nmesta möjliga av det vi använder som\r\nförpackningar.</pre><pre>Anf. 163  PATRIK NORINDER (m):</pre><pre>Herr talman! Miljöministern tar upp\r\nlivscykelanalyser. Det är ett hjälpmedel som går att\r\nanvända. Men miljöministern vet också att det inte\r\när något fullödigt medel. Det finns många brister i\r\ndet resonemanget.</pre><pre>Det viktigaste är att vi skall försöka lämna tillbaka,\r\noch det tar också miljöministern upp. Vi skall inte\r\nförorena naturen med dessa plaster. Men man kan\r\ngöra det på olika vis. PET är ett utmärkt exempel\r\npå det. När mar ser det ur transport- och\r\nenergisynpunkt kan man återanvända, återvinna\r\noch t.o.m. utvinna energi ur materialet. Jag har litet\r\nsvårt att förstå varför man inte skall kunna få\r\nanvända de andra metoderna, utan bara metoden\r\nåteranvändning. Den metoden ger inte några\r\nvinster i miljöhänseende. Miljöministern kanske\r\nkan utveckla sina synpunkter på det.</pre><pre>Anf. 164  Miljöminister OLOF JOHANSSON\r\n(c):</pre><pre>Herr talman! Jag vill gärna utveckla mina\r\nsynpunkter. Egentligen lämpar sig inte denna fråga\r\nför en debatt av detta slag, med så korta inlägg.</pre><pre>Vi håller för närvarande på att pröva dessa frågor i\r\nsamband med att vi tar fram den s.k.\r\nkretsloppspropositionen. Jag tycker att frågan hör\r\nhemma där. Det handlar mycket om de olika\r\nalternativ som finns för olika typer av\r\nförpackningar och för olika varor som vi förbrukar,\r\nskrotar och sedan helst skall återföra. Detta synsätt\r\nöppnar för olika alternativ. Samtidigt kan man inte\r\nbortse från historien, från det förflutna. Gjorda\r\ninvesteringar åberopas ibland för att man skall\r\nbehålla ett system. Det kan t.ex. gälla kärnkraften,\r\ndär säkerheten ändå talar övervägande emot ett\r\nbehållande.</pre><pre>Anf. 165  PATRIK NORINDER (m):</pre><pre>Herr talman! Det finns också andra aspekter, som\r\nmiljöministern själv tog upp. Enligt en artikel i\r\nICA-Nyheter skall man inte ge några ytterligare\r\ndispenser från lagen. Då blir det svårt med\r\nkretsloppspropositionen, som inte kommer att\r\nbehandlas i vår. Om jag förstår miljöministern rätt\r\nkanske det ändå finns anledning att ge dispenser.</pre><pre>PET-lagen tillkom efter överläggningar med\r\nSvenska bryggareföreningen och dåvarande\r\nmiljöministern Birgitta Dahl. Pripps är\r\ndominerande och har marknadsandelar på över\r\n60 % när det gäller PET. I behandlingen sades att\r\nPET-lagen inte fick leda till ökad koncentration\r\ninom bryggeriindustrin. Konkurrensverket har nu\r\nkonstaterat att lagen medför en allvarlig\r\nsnedvridning.</pre><pre>Om man nu stoppar ytterligare dispenser från PET-\r\nlagen kommer de små bryggerierna, framför allt i\r\nglesbygd, att vara hotade. Det känner\r\nmiljöministern till. Man talar om att 100--150\r\nmänniskor kommer att mista sina arbeten.</pre><pre>Om nu återvinning är lika effektivt som\r\nåteranvändning ur miljösynpunkt, är\r\nmiljöministern beredd att ändra PET-\r\nlagstiftningen?</pre><pre>Anf. 166  Miljöminister OLOF JOHANSSON\r\n(c):</pre><pre>Herr talman! Det har kommit fram nya metoder\r\nunder den här korta tiden. I bl.a. Nederländerna\r\nfinns det exempel på hur man kan återvinna\r\nmaterial ur PET-flaskor.</pre><pre>För mig är detta inte någon prestigefråga, utan en\r\nmiljöfråga där olika helheter skall vägas in. Sedan\r\nfår man göra det bästa av situationen. Om man\r\ndessutom har haft möjlighet att lära av\r\nerfarenheter, skall man naturligtvis ta till vara den\r\nmöjligheten.</pre><pre>Och för att vara litet ironisk: Jag har också noterat\r\natt många fler är i dag mycket mer positivt inställda\r\ntill små bryggerier än under hela den\r\nstrukturrationaliseringsprocess som dessförinnan\r\nhar ägt rum. Det är positivt.</pre><pre>Anf. 167  PATRIK NORINDER (m):</pre><pre>Herr talman! Det är bra. Vi har tillsammans sagt att\r\nvi skall värna om de små företagen, och det hoppas\r\njag att vi skall kämpa för.</pre><pre>Miljöministerns inlägg var positivt. Jag gläder mig\r\növer att detta inte är någon prestigefråga, utan att\r\ndet är miljöfrågorna som står i främsta rummet.</pre><pre>Det är riktigt att det finns system i både Holland\r\noch andra länder, såsom Schweiz och\r\nStorbritannien, vilka har parallella system. Jag\r\ntolkar miljöministerns svar så, att det finns\r\nanledning att genomföra förändringar av PET-\r\nlagen. Har jag tolkat det hela på rätt sätt? Är\r\nmiljöministern positivt inställd åtminstone till min\r\ntolkning?</pre><pre>Anf. 168  Miljöminister OLOF JOHANSSON\r\n(c):</pre><pre>Herr talman! Vi skall avrunda debatten. Svar\r\nkommer inom kort i samband med att förslaget till\r\nkretsloppsproposition remitteras till lagrådet, i\r\nsjälva propositionen och i samband med\r\nbehandlingen av de ärenden som finns på\r\nregeringens bord. Jag kan inte här och just nu\r\nföregripa besluten i dessa ärenden.</pre><pre>Anf. 169  PATRIK NORINDER (m):</pre><pre>Herr talman! Tack så mycket, miljöministern. Jag\r\nhoppas att vi kan återkomma till den här frågan.\r\nDet kommer i vilket fall som helst jag att göra.\r\nDispensförfarandet går ju ut nu till nyår, och det är\r\nmånga som berörs. Jag har tolkat det så, att\r\nmiljöministern är mycket positivt inställd. Tack för\r\nsvaret.</pre><pre>Överläggningen var härmed avslutad.</pre><pre>31 §  Svar på fråga 1992/93:160 om\r\nförpackningsskatten</pre><pre>Anf. 170  Miljöminister OLOF JOHANSSON\r\n(c):</pre><pre>Herr talman! Olle Schmidt har frågat statsrådet Bo\r\nLundgren vad regeringen har för avsikt att göra för\r\natt underlätta fortsatt god återvinning av\r\nreturburken.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Förpackningsutredningen föreslog i sitt\r\nslutbetänkande (SOU 1991:76) Förpackningarna\r\noch miljön bl.a. att dryckesförpackningsskatten\r\nenligt lagen (1984:355) om skatt på vissa\r\ndryckesförpackningar skall tas bort. Skattens\r\nutformning strider dessutom mot Sveriges\r\nåtaganden inom ramen för EES-avtalet. Mot den\r\nbakgrunden övervägs frågan om en avveckling av\r\ndenna skatt för närvarande i regeringskansliet.</pre><pre>Anf. 171  OLLE SCHMIDT (fp):</pre><pre>Herr talman! Jag tackar miljöministern för svaret.\r\nJag ställde frågan till skatteministern och inriktade\r\nmig på förpackningsskatten. Jag blev glad när jag\r\nfann att miljöministern skulle lämna svaret och\r\ntrodde då att jag skulle få ett helt positivt svar.\r\nMåhända blev jag något besviken över att frågan\r\n''övervägs'', som det står i svaret.</pre><pre>Jag hoppas att miljöministern kan hålla med om att\r\ndet är paradoxalt att ju bättre det går att samla in\r\nburkar, desto sämre blir ekonomin, när vi nu har\r\nblivit så duktiga på att samla in burkar här i vårt\r\nland genom Returpack, som sköter hanteringen\r\nmed återvinning. Denna omöjliga ekvation kan\r\nnaturligtvis inte fortsätta att hålla i längden.</pre><pre>Returpack har gjort uppvaktningar och ansökt om\r\natt man skall bli befriad från burkskatten. Hittills\r\nhar varken Riksskatteverket eller skatteministern\r\nkunnat bifalla denna ansökan.</pre><pre>Jag är inte helt okunnig om att det är en\r\nkretsloppsproposition på gång, och det var därför\r\nsom jag ställde min fråga. Dessutom har jag följt\r\ndiskussioner som har förts i media. Jag ville ge\r\nmiljöministern chansen att här i kammaren lätta på\r\nförlåten och medge att också han är orolig och att\r\ndetta är en felaktig och nästan vansinnig\r\nbeskattning, som i det här läget borde avskaffas så\r\nfort som möjligt.</pre><pre>Jag ger miljöministern ånyo en chans att ändra\r\nuttrycket ''överväga'' till att litet mer precist säga\r\nnär denna skatt kommer att avskaffas. Det är ju en\r\nproposition på gång. När kommer den på\r\nriksdagens bord? När kan denna lagstiftning bli\r\ngällande?</pre><pre>Anf. 172  Miljöminister OLOF JOHANSSON\r\n(c):</pre><pre>Herr talman! Arbetet i regeringen är inte så\r\nfördelat att en del delar ut gåvor medan andra står\r\nför obehagligheter. Det går mer sofisitikerat till än\r\nså. Det kan jag lova.</pre><pre>När jag så att säga i andra varvet fick frågan om\r\nReturpacks ekonomiska problem, var min hållbara\r\nmotivering för att inte besvara frågan konkret att\r\nägarna har ett förstahandsansvar. Det är klart att en\r\nförändring av dryckesförpackningsskatten skulle\r\nkunna ändra Returpacks förutsättningar. När man\r\nnu har lyckats komma upp i så hög återvinningsgrad\r\nbidrar skatten -- precis som Olle Schmidt säger -- till\r\natt något öka kostnaderna. Det är i avvaktan på att\r\nregeringen finner den så att säga riktiga syntesen av\r\nönskemålen från Returpack och\r\nfinansieringsmöjligheter för att täcka den intäkt\r\nsom dryckesförpackningsskatten svarar för som jag\r\nuttryckte mig så principiellt som jag gjorde i mitt\r\nfrågesvar.</pre><pre>Anf. 173  OLLE SCHMIDT (fp):</pre><pre>Herr talman! Det är riktigt som miljöministern\r\nsäger, att det är ägaren som har ansvaret. Men de\r\nspelregler som ägaren har att arbeta efter är alldeles\r\norimliga. Vi som lagstiftare och även regeringen\r\nhar anledning att mycket snabbt agera.</pre><pre>Balansen för Returpack ligger vid 85 %, men nu är\r\nman uppe vid 87 %. Riksdagen har uttalat att\r\nåtervinningen skall vara 90 %. Det kan inte\r\nfortsätta så här. Det har blivit litet grand av en\r\nlivsfilosofi att man samlar in burkar, och det skall vi\r\nvara glada över. Så snart man står vid en korvkiosk\r\noch dricker någonting kommer en ung man eller en\r\nung flicka framrusande och rycker den tomma\r\nburken ifrån en för att -- precis som miljöministern\r\nså vältaligt utvecklade under den föregående\r\nfrågedebatten -- se till att burken kommer in i den\r\nhär cykeln. Förpackningen hamnar alltså i ett\r\nkretslopp. Jag tycker att vi borde se till att\r\nbestämmelserna uppmanar till fortsatt återvinning.\r\nÅtervinningen får inte riskeras.</pre><pre>Anf. 174  Miljöminister OLOF JOHANSSON\r\n(c):</pre><pre>Herr talman! Jag kan försäkra Olle Schmidt att\r\nregeringen kommer att vidta de åtgärder som krävs\r\nför att sätta press, så att det blir en allt högre\r\nåtertagningsgrad när det gäller burkar. Det råder\r\ninga som helst tvivel om regeringens ambitioner i\r\ndet fallet.</pre><pre>Det är i och för sig bra att det finns en viss press i\r\nsystemet. Det är ingen nackdel. Men det får inte gå\r\ntill överdrift. Dryckesförpackningsskatten har inte\r\nvarit odelat positiv för att främja rätt effekter rent\r\nmiljömässigt. Därför är inte denna skatt någonting\r\nsom jag från miljösynpunkt vill slå vakt om, utan\r\ndet handlar om pengar och finansieringskrav.</pre><pre>Jag tror att det finns goda förutsättningar för att få\r\nen avveckling av skatten till stånd. Detta har\r\ndessutom med Europasamarbetet att göra.</pre><pre>Anf. 175  OLLE SCHMIDT (fp):</pre><pre>Herr talman! Mycket kort: Jag är glad över att\r\nmiljöministern ändå håller med mig i det här\r\nstycket. Systemet har verkligen en press inbyggt.\r\nDet finns också en snedvridande konkurrenseffekt,\r\nom man jämför med aluminiumburkens\r\nförutsättningar med returglasets, som vi givetvis\r\nmåste rätta till. Miljöministern var själv inne på\r\nEES-avtalet. Sedan återstår det att se vad EG\r\nplanerar. Jämfört med EG har vi i Sverige kommit\r\nmycket längre än vad de direktiv som man där\r\nskissar på anger.</pre><pre></pre><pre>Jag tycker att vi har anledning att vara glada över\r\nutvecklingen. Jag tolkar slutligen miljöministern så\r\natt även regeringen delar min uppfattning och att\r\nett förslag kommer snart.</pre><pre>Överläggningen var härmed avslutad.</pre><pre>32 §  Svar på fråga 1992/93:174 om sänkta\r\nstatsbidrag till landstingen</pre><pre>Anf. 176  Statsrådet BO KÖNBERG (fp):</pre><pre>Herr talman! Arne Jansson har frågat mig om jag\r\när beredd att medverka till en sänkning av\r\nstatsbidragen så att förutsättningar för en bättre\r\nlönemoral kan skapas i landstingen.</pre><pre>Svaret på frågan är nej.</pre><pre>Anf. 177  ARNE JANSSON (nyd):</pre><pre>Herr talman! Jag tackar statsrådet för svaret.</pre><pre>Landstingens verksamhet finansieras\r\nhuvudsakligen med skattemedel och statsbidrag.\r\nAv ett färskt exempel i Kopparbergs läns landsting\r\nframgår att landstingets höga chefer och\r\nadministratörer får oproportionerligt höga löner.\r\nAtt stat och skattebetalare skall belastas dessa\r\növerlöner kan ej accepteras. Staten kan naturligtvis\r\ninte direkt bestämma lönerna i landstinget.\r\nDäremot har staten möjlighet att sänka\r\nstatsbidraget.</pre><pre>Av svaret kan man tyvärr utläsa att regeringen, på\r\nskattebetalarnas bekostnad och trots att den\r\nförfogar över erforderliga styrmedel att motverka\r\ndessa överlöner i landstingen, i stället sanktionerar\r\ndessa -- detta trots att det kan gå ut över vården av\r\nsjuka.</pre><pre>Anf. 178  Statsrådet BO KÖNBERG (fp):</pre><pre>Herr talman! Arne Jansson har missuppfattat mitt\r\nsvar. Det bottnar i att jag för min del har en mycket\r\nstor respekt för den kommunala och\r\nlandstingskommunala självstyrelse som vi har haft i\r\nvårt land sedan 1860-talet. Att man från riksdagens\r\neller regeringens sida skulle gå in och sänka\r\nstatsbidragen med motiveringen att lönesättningen\r\ni ett enskilt landsting inte är sådan som en eventuell\r\nmajoritet i riksdagen eller regeringen tycker vore\r\natt ge sig in i en detaljreglering av kommuners och\r\nlandstings verksamhet, något som jag tror att det\r\nsällan har väckts förslag om i riksdagen från något\r\nhåll.</pre><pre>Men jag noterar att Arne Jansson tydligen är en\r\nanhängare av att regeringen eller riksdagen noga\r\nskall följa pressklippen om lönesättningen ute i\r\nkommuner och landsting, som svarar för utgifter i\r\nvårt land på 350 miljarder kronor för att drastiskt\r\nkunna ingripa och sänka statsbidragen. Jag tycker\r\nmed förlov sagt att det är en något märklig\r\nuppfattning.</pre><pre>Anf. 179  ARNE JANSSON (nyd):</pre><pre>Herr talman! Jag påpekade att det gällde överlöner,\r\ninte normal lönesättning, att det var överlöner som\r\ndet har reagerats emot.</pre><pre>Under 1991 betalades ut 23 miljarder kronor som\r\nersättning till sjukvårdshuvudmännen och som\r\nskatteutjämningsbidrag. Det är de två största\r\nbidragen. Det är ganska mycket pengar. Avsätts\r\nstora delar av dessa medel till vissa överlöner, är\r\nmålet kanske litet förfelat.</pre><pre>Anf. 180  Statsrådet BO KÖNBERG (fp):</pre><pre>Herr talman! Jag börjar förstå bakgrunden till Arne\r\nJanssons fråga efter det senaste inlägget. Om Arne\r\nJansson tror att en stor del av beloppet på 23\r\nmiljarder kronor används till löner för landstingens\r\ndirektörer kan man möjligen förstå frågan, även\r\nom åtgärden verkar litet drastisk. Nu är det\r\nglädjande nog inte så. Det är bara att konstatera att\r\nArne Janssons fråga bottnar i en ren\r\nmissuppfattning om hur det ser ut i landsting och\r\nkommuner.</pre><pre>Anf. 181  ARNE JANSSON (nyd):</pre><pre>Herr talman! I så fall har väldigt många\r\nskattebetalare missuppfattat det hela som följt\r\ntidningarna och reagerat på dessa överlöner. Det är\r\nsynd att det skall lysa så markant -- speciellt som det\r\ni den ekonomiska situationen i dag krävs\r\nuppoffringar från olika håll -- att ni fortsätter att\r\nsanktionera dessa överlöner genom att inte\r\nanvända de medel som står till buds. Det är bara att\r\nkonstatera det.</pre><pre>Anf. 182  Statsrådet BO KÖNBERG (fp):</pre><pre>Herr talman! Nej, Arne Jansson, det är inte bara\r\natt konstatera. Det är inte så att om regering eller\r\nriksdag inte rycker bort statsbidraget så har man\r\nsanktionerat varje beslut som har fattats av\r\nkommuner och landsting, utan det är ett uttryck för\r\nen övertygelse om att vårt land styrs bäst om\r\nbesluten fattas så nära medborgarna som möjligt\r\noch att det finns möjlighet att utkräva ansvar för\r\ndet. Om medborgarna tycker att man i en kommun\r\neller ett landsting tillämpar en orimlig politik i\r\nnågot avseende, exempelvis genom att ge för höga\r\nlöner till vissa tjänstemän, är den bästa och\r\neffektivaste åtgärden att byta ut dessa politiker vid\r\nnästa val. De politikerna är precis lika mycket\r\nfolkvalda som Arne Jansson, och de är lika lätta att\r\nåterkalla, om man inte vill ha dem kvar.</pre><pre>Anf. 183  ARNE JANSSON (nyd):</pre><pre>Herr talman! Det går väldigt lätt ändå att, oavsett\r\nvad statsrådet säger, specialdestinera de två största\r\nbidragen på ett annorlunda sätt. Det är inga större\r\nsvårigheter med det, såvitt jag förstår.</pre><pre>Anf. 184  Statsrådet BO KÖNBERG (fp):</pre><pre>Herr talman! Det är två frågor. Den ena är om man\r\nskall specialdestinera, och den har vi diskuterat.\r\nDen andra är hur man skulle specialdestinera\r\nbidrag som i landstingens fall tidigare utgjorde 15--\r\n20 % av de totala utgifterna, numera avsevärt\r\nmindre och som i framtiden kommer att utgöra bara\r\nen mycket liten summa.</pre><pre>Frågan är om bidragen skall utformas för en\r\nspecialdestinering, som innebär att de inte får\r\nanvändas till en viss typ av löner. Jag noterar att\r\nArne Jansson är ute efter att detaljreglera enskilda\r\nbeslut i landsting och kommuner, därför att han\r\nförmodligen inte litar på att medborgarna kan vidta\r\nåtgärder själva.</pre><pre>Anf. 185  ARNE JANSSON (nyd):</pre><pre>Herr talman! Jag är fortfarande inte ute efter\r\ndetaljreglering utan reagerar mot överlönerna, som\r\njag också från början ställde min fråga om.</pre><pre>Överläggningen var härmed avslutad.</pre><pre>33 §  Svar på frågorna 1992/93:181 och 189 om\r\nhusläkare</pre><pre>Anf. 186  Statsrådet BO KÖNBERG (fp):</pre><pre>Herr talman! Hans Karlsson har frågat mig vad\r\nmeningen är med att förelägga riksdagen en\r\nproposition om en husläkarlag, om landstingen\r\nändå går sin egen väg utan att invänta riksdagens\r\nbehandling och beslut. Anita Johansson har frågat\r\nmig om regeringen avser att lägga fram en\r\nproposition om husläkarsystemet trots att det är\r\nmöjligt att införa systemet med nuvarande\r\nlagstiftning. Jag besvarar båda frågorna i ett\r\nsammanhang.</pre><pre>Gällande hälso- och sjukvårdslag från 1982 är en\r\nmålinriktad ramlag som ger\r\nsjukvårdshuvudmännen, landstingen och de\r\nlandstingsfria kommunerna, stor frihet att planera\r\noch organisera hälso- och sjukvården efter de\r\nbehov och förutsättningar som råder i resp.\r\nsjukvårdsområde. Det finns inget som hindrar\r\nsjukvårdshuvudmännen att införa t.ex. olika\r\nformer av husläkarsystem inom ramen för\r\nnuvarande lagstiftning med beaktande av målet för\r\nhälso- och sjukvården enligt 2 § hälso- och\r\nsjukvårdslagen, nämligen en god hälsa och en vård\r\npå lika villkor för hela befolkningen. Förutom\r\nStockholms läns landsting har också ytterligare 16\r\nsjukvårdshuvudmän fattat beslut om att införa ett\r\nhusläkarsystem. Dessa system kan utformas på\r\nolika sätt. Vad en husläkarverksamhet i praktiken\r\ninnebär kan därför variera mellan de olika\r\nsjukvårdshuvudmännen.</pre><pre>Regeringens avsikt med att föreslå riksdagen en lag\r\nom husläkare är i första hand att ge hela\r\nbefolkningen rätt att fritt välja sin egen husläkare.\r\nDessutom bör det i en sådan lag regleras vad som\r\nminst måste ingå i en verksamhet för att den skall\r\nkunna betecknas som en husläkarverksamhet. Det\r\nbör också ställas krav på kompetensen hos de\r\nläkare som skall vara verksamma som husläkare.\r\nDessa krav skall vara lika över hela landet. Skälen\r\nför detta är främst att uppnå målet enligt hälso- och\r\nsjukvårdslagen om en vård på lika villkor för hela\r\nbefolkningen. Den enskilda människan, oavsett var\r\ni landet hon är bosatt, bör veta vad hon kan\r\nförvänta sig och vilka krav hon kan ställa på\r\nhusläkare. Utöver dessa grundläggande krav på en\r\nhusläkarverksamhet bör ytterligare delar av den\r\nnuvarande primärvårdsverksamheten kunna\r\ninkluderas i en husläkarverksamhet, om detta är\r\nönskvärt med hänsyn till lokala behov och\r\nförutsättningar. Syftet med en husläkarreform\r\nenligt vissa nationella regler är naturligtvis att\r\nvidareutveckla primärvården och inte att rasera\r\nden.</pre><pre>I regeringsförklaringen har regeringen uttalat sin\r\navsikt att införa ett husläkarsystem som säkerställer\r\nalla medborgares rätt att välja en egen husläkare\r\noch som innebär att etableringsfrihet stegvis införs.\r\nDetta medför behov av lagreglering, som bör ske\r\ngenom en särskild lag om husläkare.</pre><pre>Jag vill därför svara Hans Karlsson att -- inte minst\r\nmed tanke på att många sjukvårdshuvudmän redan\r\nhar beslutat eller planerar för att inrätta ett\r\nhusläkarsystem -- vissa grundförutsättningar för ett\r\nsådant system bör fastställas av riksdagen och\r\nregleras i lag att gälla lika över hela landet. Till\r\nAnita Johansson vill jag säga att en proposition om\r\nhusläkare för närvarande bereds inom\r\nregeringskansliet. Den kommer att föreläggas\r\nriksdagen snarast möjligt.</pre><pre>Anf. 187  HANS KARLSSON (s):</pre><pre>Herr talman! Jag ber att få tacka statsrådet för\r\nsvaret. Jag är naturligtvis inte fullt nöjd med det,\r\nmen jag noterar med tacksamhet ett avsnitt i svaret,\r\nnämligen: ''Utöver dessa grundläggande krav på en\r\nhusläkarverksamhet bör ytterligare delar av den\r\nnuvarande primärvårdsverksamheten kunna\r\ninkluderas i en husläkarverksamhet, om detta är\r\nönskvärt med hänsyn till lokala behov och\r\nförutsättningar.''</pre><pre>Det glädjer mig särskilt att detta med lokala behov\r\noch förutsättningar finns med i svaret. Vi kan titta\r\nlitet i backspegeln och då konstatera att debatten\r\nom primärvården har förts under en ganska lång tid\r\noch att den skruvades upp för några år sedan därför\r\natt den inte fungerade så bra överallt.</pre><pre>Man skall väl inte sticka under stol med att den\r\ndebatten har medverkat till att tempot i\r\nomvandlingen i landstingen har höjts. Jag tycker\r\ndärför att det är litet av att slå in öppna dörrar, om\r\nman i det här läget stiftar en särskild lag om\r\nhusläkare, när vi ser att huvudmännen för\r\nsjukvården är på mycket god väg att ändå\r\nåstadkomma detta. Man kan ju agera utifrån de\r\nlokala förutsättningar som finns i varje landsting\r\noch i varje kommun, och därför borde vi avvakta\r\noch se om det inte räcker med det som görs, för att\r\nuppfylla det som statsrådet menar med husläkare.</pre><pre>Vi från socialdemokratin vill inte ha\r\netableringsfrihet. Jag har även noterat att flertalet\r\nav de landsting som jag har varit i kontakt med inte\r\nheller vill ha etableringsfrihet.</pre><pre>Anf. 188  ANITA JOHANSSON (s):</pre><pre>Herr talman! Jag tackar för svaret på min fråga. Vid\r\nåtskilliga tillfällen detta år har jag i Stockholms läns\r\nlandsting fått frågan hur man i praktiken kan\r\ngenomföra husläkarsystemet innan riksdagen har\r\nfattat sitt beslut. Det är en ofta förekommande\r\nfråga.</pre><pre>Husläkarna blir fler och fler i Stockholms län, trots\r\natt något formellt beslut inte fattats här i riksdagen.\r\nJag vill ge statsrådet några exempel från förra\r\nveckan: Nordöstra sjukvårdsstyrelsen har nu skrivit\r\nkontrakt med tre privatpraktiserande läkare på\r\nÖstermalm. De skall fungera som husläkare för\r\n2 500 patienter vardera. För ett par veckor sedan\r\nskrevs avtal med två privatläkare i Vallentuna.\r\nNordöstra sjukvårdsstyrelsen tänker gå vidare och\r\nskriva fler entreprenadavtal.</pre><pre>Jag tycker detta är litet upprörande med tanke på\r\natt vi väntar på proposition från statsrådet Bo\r\nKönberg i den här frågan. Hur tänker statsrådet\r\nargumentera gentemot Stockholms läns landsting\r\nom riksdagen helt enkelt avfärdar förslaget om det\r\ns.k. husläkarsystemet? Det finns en del tecken som\r\nfaktiskt tyder på den utgången. Jag förutsätter att\r\nBo Könberg har tagit del av den enorma kritik som\r\nframkommit i remissvaren på husläkarsystemet.\r\nDet går tyvärr inte konstatera att de borgeliga\r\nledamöterna i mitt och tidigare Bo Könbergs\r\nlandsting har tagit notis om den här kritiken. Den\r\nhar man fullkomligt struntat i.</pre><pre>Jag skulle vilja få svar på några frågor av Bo\r\nKönberg: Vad är det för fel på mödravårds- och\r\nbarnavårdscentraler, eftersom de måste modereras\r\nför att kunna ingå i det här husläkarsystemet? Hur\r\nskall man på mödravårds- och\r\nbarnavårdscentralerna kunna arbeta med det s.k.\r\nområdesansvaret, om primärvårdsområdena\r\nupphör? Många väntar svar på dessa frågor, inte\r\nminst i detta landsting, Bo Könberg.</pre><pre>Anf. 189  Statsrådet BO KÖNBERG (fp):</pre><pre>Herr talman! Jag skulle med största nöje diskutera\r\nhusläkarsystemet i stort. Det gäller även en mängd\r\nav de delar av husläkarsystemet som vi skall\r\nåterkomma till här i riksdagen. Det är emellertid\r\nlitet svårt nu, med hänsyn till de tidsgränser som\r\ngäller i frågedebatter. Om Anita Johansson eller\r\nnågon annan vill att vi för den diskussionen, får den\r\nföras på andra villkor.</pre><pre>Hans Karlsson tycker -- till skillnad mot Anita\r\nJohansson, som verkar ha motsatt utgångspunkt för\r\nsin fråga, nämligen att landstingen inte borde få\r\ngöra någonting under resans gång -- att man bör\r\nvänta och se, och att man under tiden bör låta\r\nlandstingen göra som de vill. Till Hans Karlsson vill\r\njag säga att bakgrunden är att riksdagen i sin vishet\r\nhar fattat beslut om att sjukvården i Sverige i\r\nhuvudsak skall utformas av landstingen. I den mån\r\nriksdagen inte har gjort några inskränkningar, är\r\ndet naturligtvis huvudmännens uppgift att utforma\r\nsjukvården efter de lagar som finns. Det gör man i\r\ndagsläget i Stockholms läns landsting, i\r\nÖstergötlands landsting och i alla andra landsting.\r\nI många landsting har man även blivit övertygad om\r\natt ett husläkarsystem skulle vara till stort värde för\r\nalla som bor i berört område. Det är därför det\r\ngenomförs.</pre><pre>Svaret till Anita Johansson är: Landstingen har\r\nliksom tidigare full möjlighet att fatta beslut om\r\nhusläkarsystem. Det beslutet skulle de ha kunnat\r\nfatta för 10, 15 eller 20 år sedan. Det har tyvärr\r\ndröjt ända till nu, men det är bra att det över huvud\r\ntaget händer något.</pre><pre>Anita Johansson och jag har uppenbarligen tolkat\r\nremissvaren litet olika. Jag har nämligen uppfattat\r\ndet som att en klar majoritet av remissinstanserna\r\nställer sig bakom husläkartanken, vilket också\r\nframgår av remissammanställningen. Det finns i\r\noch för sig synpunkter på delar av de olika sätten\r\natt utforma husläkarsystemet, men endast på en\r\npunkt är en majoritet av remissinstanserna negativ,\r\nnämligen när det gäller frågan om etableringsfrihet.</pre><pre>Som svar till Hans Karlsson vill jag säga att\r\nregeringen är för etableringsfrihet, men inte i första\r\nhand för landstingens skull, utan för patienternas\r\nskull. Flera landsting är säkert skeptiska eller\r\nnegativa till detta. Vi hade en lång diskussion om\r\ndet på Landstingsförbundets kongress i maj.</pre><pre>Anf. 190  HANS KARLSSON (s):</pre><pre>Herr talman! Med tanke på att statsrådet\r\nuppfattade att det finns skillnader i Anita\r\nJohanssons och min frågeställning vill jag säga att vi\r\nhar frågat utifrån olika utgångspunkter. Min fråga\r\nhandlar mer om vilken tågordning som gäller\r\nprincipiellt.</pre><pre>Vore det inte bättre, Bo Könberg, att riksdag och\r\nregering gjorde en kraftsamling och utredde var\r\nbristerna finns för att kunna avhjälpa dem? Det\r\nfinns naturligtvis brister här och var, det vet vi. Det\r\nsker många drastiska förändringar -- det kan nästan\r\nkallas för systemskifte -- som innebär att personal\r\nblir orolig, och det ger effekt på det som man\r\ngemensamt åstadkommer. Jag skulle därför vilja\r\nfråga om det inte vore bättre att statsrådet lade\r\nförslaget om husläkarsystem åt sidan och i stället\r\ndiskuterade med oss socialdemokrater om hur\r\nhälso- och sjukvårdslagen skulle kunna förstärkas,\r\nför att kunna skapa rättvisa, trygghet och möjlighet\r\ntill lika sjukvård.</pre><pre>Anf. 191  ANITA JOHANSSON (s):</pre><pre>Herr talman! Jag har ställt min fråga utifrån den oro\r\nsom råder i det här landstinget. Jag har besökt\r\nväldigt många arbetsplatser denna höst, och jag kan\r\nverkligen tala om att det råder stor oro.</pre><pre>Det närs också ett stort hopp att förslaget om\r\nhusläkarsystem skall fällas i riksdagen, så att det\r\nelände som man i det här landstinget håller på att\r\nställa till med inte blir av.</pre><pre>Det kvarstår några frågetecken. Vilka fördelar i\r\nvården räknar man med att vinna, med det här nya\r\nsystemet? Jag är helt på det klara med att läkarna\r\nfår ekonomiska fördelar. Men hur förhåller det sig\r\nnär det gäller övriga personalkategorier och\r\npatienter? Väldigt många är oroade av det som i\r\ndag sker.</pre><pre>Jag är också väl medveten om att Folkpartiet drivit\r\nden här frågan i 20 år, precis som Bo Könberg sade.\r\nModeraterna hakar väl också på nu, därför att de i\r\ndetta ser ett steg till privatisering av vårt fina\r\nsjukvårdssystem. Jag tycker det är oroande och\r\nhoppas att förslaget som kommer att framläggas för\r\nriksdagen är modifierat efter remissvaren.</pre><pre>Anf. 192  Statsrådet BO KÖNBERG (fp):</pre><pre>Herr talman! Först vill jag besvara Hans Karlssons\r\npropå om att jag borde diskutera med\r\nSocialdemokraterna om hur man skulle kunna\r\nförbättra vården. Jag diskuterar gärna. Jag tror att\r\ndet vid viktiga förändringar av sjukvården är bra\r\nmed ett så brett stöd som möjligt. Det är en viktig\r\nförändring om alla medborgare i vårt land skulle få\r\nmöjlighet att välja en egen läkare och därigenom få\r\nen fast läkarkontakt. Vi diskuterar alltså gärna med\r\nSocialdemokraterna.</pre><pre>Däremot vore det synd att under någon längre tid\r\navstå från lagstiftning på det här området, just med\r\ntanke på att det förekommer diskussioner i många\r\nolika landsting. Anita Johansson, som har motsatt\r\nutgångspunkt för sin fråga, vill ju att ett förslag om\r\nlag för husläkarsystemet skall läggas fram --\r\nmöjligen för att kunna fälla förslaget.</pre><pre>Nu baseras väl detta önskemål, med all respekt, på\r\nen missuppfattning. Om regeringen lägger fram ett\r\nförslag om husläkarsystem med ett antal\r\ngrundprinciper till riksdagen och Anita Johansson\r\noch andra lyckas fälla det förslaget, är det ju inte så\r\natt landstingen därmed inte får utforma vården på\r\nett sådant sätt att patienterna får en fast\r\nläkarkontakt. I så fall tvingas Anita Johansson och\r\nen eventuell majoritet av riksdagsledamöterna att\r\nskriva in i lagen att det är förbjudet med system\r\nmed en fast läkarkontakt. Jag tror knappast att det\r\när vad Anita Johansson menar. Om Anita\r\nJohansson menar det, har hon en helt annan\r\nuppfattning än sina partivänner i\r\nLandstingsförbundet.</pre><pre>Anf. 193  ANITA JOHANSSON (s):</pre><pre>Herr talman! Jag undrar vad som kommer att\r\nhända med den valfrihet som vi har i dag. Vi har bra\r\nläkarkontakter. Vi har väl fungerande\r\nvårdcentraler, som vi socialdemokrater\r\ntillsammans med Folkpartiet har varit med om att\r\nunder många år bygga upp. Det finns nu en oro\r\növer vad som kommer att hända med vår unika och\r\nfina sjukvård, när den rivs sönder av det här\r\nhusläkarsystemet. Det är frågan, Bo Könberg!</pre><pre>Anf. 194  Statsrådet BO KÖNBERG (fp):</pre><pre>Herr talman! Vår sjukvård kommer att förbättras\r\nmed hjälp av husläkarsystemet. Både inhemska och\r\nutländska observatörer som har sett över den\r\nsvenska sjukvården, sett dess fördelar och\r\nnackdelar, är mycket överens om att primärvården\r\när för svagt utbyggd i vårt land, det finns för litet\r\nallmänläkarvård och för litet kontinuitet i\r\nsjukvården. Jag har litet svårt att förstå Anita\r\nJohanssons engagemang för att motarbeta tanken\r\npå att man skall kunna få en fast läkarkontakt i\r\nframtiden. Det kanske ligger några\r\nmissuppfattningar i botten.</pre><pre>Jag missade tidigare att svara på en fråga från Anita\r\nJohanssom om MVC och BVC. De\r\nverksamheterna är väl utvecklade i vårt land, och\r\npå nästan alla håll fungerar de utmärkt.\r\nMedborgarna är mycket nöjda med dem, och de\r\nhar haft goda resultat. Men i det förslag till\r\nhusläkarsystem som sändes ut över sommaren\r\nfanns inte några regleringar av dessa verksamheter,\r\nutan landstingen skall även i fortsättningen få göra\r\nen bedömning lokalt av hur relationerna skall se ut.</pre><pre>Det låter litet grand på Anita Johanssons inlägg\r\nsom om hon skulle vilja ha en en sjukvård som i\r\ndetalj regleras från detta hus. Jag är inte säker på\r\natt det vore en förbättring.</pre><pre>Anf. 195  ANDRE VICE TALMANNEN:</pre><pre>Jag medger ytterligare ett inlägg från vardera sidan.</pre><pre>Anf. 196  ANITA JOHANSSON (s):</pre><pre>Herr talman! Nej, jag vill inte alls ha en\r\ndetaljreglering från detta hus. Men jag råder Bo\r\nKönberg att åka ut till några av vårdcentralerna i\r\nlänet. Prata med de anställda och patienterna, så\r\nfår statsrådet ta del av den oro som råder.</pre><pre>Anf. 197  Statsrådet BO KÖNBERG (fp):</pre><pre>Herr talman! Låt mig säga att jag i våras, och nu\r\nunder hösten, reste runt i vårt land och besökte\r\nvårdcentraler av olika slag -- inte minst sådana som\r\nhar infört husläkarliknande modeller. Att göra\r\ndessa resor är en av de roligaste sakerna i mitt\r\narbete.</pre><pre>Jag har inte gjort några besök i\r\nStockholmsområdet, eftersom jag har haft känslan\r\nav att jag har haft större brister i mitt kunnande i\r\nfråga om övriga landet.</pre><pre>Överläggningen var härmed avslutad.</pre><pre>34 §  Svar på fråga 1992/93:192 om\r\narbetsskador</pre><pre>Anf. 198  Statsrådet BO KÖNBERG (fp):</pre><pre>Herr talman! Monica Öhman har frågat mig om jag\r\navser att verka för att förändringen av\r\narbetsskadebegreppet inte skall diskriminera\r\nkvinnor i arbetslivet.</pre><pre>Monica Öhman anser bl.a. att det ur\r\nrättvisesynpunkt är viktigt att en insnävning av\r\narbetsskadebegreppet inte medför att de\r\nförslitningsskador som särskilt drabbar kvinnor ej\r\nanses vara en arbetsskada.</pre><pre>Regeringen har i proposition 1992/93:30 om\r\nändring av begreppet arbetsskada, som för\r\nnärvarande behandlas av riksdagen, föreslagit bl.a.\r\natt lagen om arbetsskadeförsäkring ändras så att\r\nkravet på skadlighet hos en arbetsmiljöfaktor höjs\r\nfrån sannolikhet till hög grad av sannolikhet samt\r\natt kravet när det gäller orsakssamband mellan\r\nskadlig inverkan i arbetet och den försäkrades\r\nskada skärps så att samband skall anses föreligga\r\nom övervägande skäl talar för det.</pre><pre>Propositionen bygger till stora delar på\r\nArbetsskadeförsäkringsutredningens betänkande\r\n(SOU 1992:39) Begreppet arbetsskada. Vid\r\nremissbehandlingen av detta betänkande invände\r\nflera av remissinstanserna att utredningens förslag\r\nom en skärpt bevisregel för flertalet\r\narbetssjukdomar skulle komma att drabba kvinnor\r\ni första hand.</pre><pre>I propositionen (s. 25) anförs bl.a. att förslaget om\r\nen enhetlig bevisregel innebär att kvinnors och\r\nmäns arbetssjukdomar kommer att bedömas\r\nutifrån samma regler.</pre><pre>Vidare anförs att man vid tillämpningen av den i det\r\nföregående nämnda principen om försäkring i\r\nbefintligt skick bl.a. har att beakta att kvinnors\r\nförmåga i vissa avseenden är annorlunda än mäns.\r\nDetta gäller t.ex. förmågan att tåla fysisk\r\nbelastning.</pre><pre>Frågan om en arbetsmiljöfaktor är skadlig eller inte\r\nbedöms enligt praxis inte enbart utifrån vad som\r\nnormalt är skadligt. Prövningen relateras i stället\r\ntill den enskilde försäkrade och sker med\r\nbeaktande av dennes förutsättningar. Ålder, kön\r\noch kroppskonstitution gör t.ex. att en viss fysisk\r\nbelastning kan vara ofarlig för en person men inte\r\nför en annan. Detta uttrycks som att man är\r\nförsäkrad i befintligt skick.</pre><pre>Jag är, liksom Monica Öhman, angelägen om att\r\nlagförslag skall vara rättvisa bl.a. i den meningen\r\natt de skall gälla lika för alla oavsett kön. Jag inser\r\nemellertid att förutsättningarna inte alltid är lika\r\nför alla. Principen om befintligt skick ger emellertid\r\nutrymme för att ta hänsyn till att kvinnors\r\nförutsättningar för arbete i vissa avseenden är\r\nannorlunda än mäns. Eftersom denna princip\r\nkommer att tillämpas även i fortsättningen finns det\r\nsåledes ingen anledning att vidta någon särskild\r\nåtgärd i det här avseendet.</pre><pre>Vad jag nu sagt rör frågan om en arbetsmiljöfaktors\r\neventuella skadlighet. Om det i det enskilda fallet\r\nföreligger tillräckligt stöd för orsakssamband\r\nmellan inverkan av en skadlig faktor och den\r\nförsäkrades sjukdomsbesvär är en annan fråga.\r\nDen skärpning regeringen har föreslagit i denna del\r\nsyftar till att förhindra att skador godkänns som\r\narbetsskador utan att det någorlunda säkert kan\r\nsägas att skadan har sin grund i arbetet. Behovet av\r\nen sådan skärpning är enligt min och regeringens\r\nuppfattning obestridligt, och jag förställer mig att\r\ndet är många som delar denna uppfattning.</pre><pre>Anf. 199  MONICA ÖHMAN (s):</pre><pre>Herr talman! Jag tackar statsrådet för svaret, även\r\nom jag inte kan påstå att jag känner mig speciellt\r\nmycket tryggare.</pre><pre>Det är just för att jag har tagit del av denna\r\nproposition som oron har vuxit hos mig. Jag ser att\r\njag är i gott sällskap. Majoriteten av\r\nremissinstanserna är också tveksamma till frågan\r\nom orsakssamband, och de avstyrker alltså\r\nutredningens förslag. Det här visar på att det finns\r\nen osäkerhet kring vad förslaget kommer att\r\ninnebära i praktiken.</pre><pre>Med den lilla medicinska kunskap som jag ändå\r\nbesitter vägrar jag att acceptera att unga kvinnor\r\nunder 25 år ibland får veta av läkare att den skada\r\nde har ådragit sig beror på åldersfaktorn. En kvinna\r\nunder 25 år skall ha full kapacitet att utföra ett\r\narbete.</pre><pre>Jag kan ta mig själv som exempel. Jag har jobbat\r\ninom långvården i många år, och jag har fått\r\nnedslitna diskar i min halskotpelare. Det säger man\r\nnu beror på åldern. Jag är övertygad om att det sätt\r\npå vilket vi lyfte patienter när jag jobbade i\r\nlångvården -- ''panna mot panna'', och som i dag är\r\nförbjudet -- är orsaken till min skada.</pre><pre>Min oro beror på följande. Eftersom det föreslås en\r\nskärpning och att högre krav skall ställas på att det\r\när möjligt att se en koppling mellan det jobb som\r\nhar utförts och den skada som har uppkommit, är\r\njag rädd för att de kvinnor som får en\r\nförslitningsskada som inte syns utanpå kroppen\r\nkommer att få stryka på foten och straffas.</pre><pre>Anf. 200  Statsrådet BO KÖNBERG (fp):</pre><pre>Herr talman! Först några ord om bakgrunden till\r\nförslaget. En del av denna bakgrund har att göra\r\nmed att praxis har förändrats och blivit annorlunda\r\nän man tänkt sig tidigare. Det har t.o.m. påpekats\r\ni den rapport från Socialdemokraterna som kom i\r\nbörjan av sommaren. Socialdemokraterna\r\npolemiserade mot detta och ville ha en insnävning\r\nav begreppet. Så långt har vi väl varit överens.</pre><pre>En annan del av bakgrunden, som borde ha lett till\r\natt den tidigare regeringen hade vidtagit åtgärder,\r\när det faktum att kostnaderna för\r\narbetsskadeförsäkringen, antalet anmälda och\r\ngodkända fall, har ökat mycket dramatiskt sedan\r\nlagstiftningen och praxis kom att ändras i mitten av\r\n1980-talet.</pre><pre>Vi talar om en försäkringsform där underskottet,\r\nskillnaderna mellan utgifter och inkomster, varje\r\nmånad har ökat med en halv miljard kronor. Några\r\nåtgärder behöver sannolikt vidtas.</pre><pre>Frågan gäller i huvudsak det ökade kravet på\r\norsakssamband. Jag tycker inte att Monica Öhman\r\nger en rättvisande redovisning av vad som har hänt\r\ni ärendet. Det stämmer att en majoritet av\r\nremissinstanserna har avstyrkt ett visst förslag som\r\nfanns med i utredningen, nämligen det om s.k.\r\ndubbla bevisregler. Jag har tagit intryck av vad\r\nremissinstanserna har tyckt på den punkten. Det\r\nvet Monica Öhman, eftersom hon har läst\r\npropositionen. Jag föreslår inte något som en\r\nmajoritet har avstyrkt. Det var ett förslag som fanns\r\nmed i utredningen och som jag inte har följt upp.</pre><pre>Anf. 201  MONICA ÖHMAN (s):</pre><pre>Herr talman! När jag läser propositionen saknar jag\r\nkopplingen till diskussionen om det gäller saker och\r\nting som jag har gjort på min fritid och i mitt hem\r\neller enbart saker jag har gjort på jobbet.</pre><pre>Ta t.ex. de unga kvinnor som jobbar i\r\nhemtjänsten -- som jag också pekade på i min fråga.\r\nDe utför i princip samma saker där som i sina hem.\r\nDe städar osv. i vårdtagarnas hem. Jag tycker att\r\nden kopplingen är svår. Hur skall man avgöra om\r\ndet är i mitt eget hem eller i vårdtagarens hem som\r\nskadan har uppstått?</pre><pre>Anf. 202  Statsrådet BO KÖNBERG (fp):</pre><pre>Herr talman! Det råder inget tvivel om att det är\r\nsvårt att göra en hel del av dessa bedömningar. De\r\när svåra att göra redan i det nuvarande systemet,\r\noch de kommer också i de enskilda fallen att vara\r\nsvåra att göra.</pre><pre>Det regeringen och jag har försökt att göra när vi\r\nföreslår en lagändring angående orsakssamband, är\r\natt gå från ett system där det står i lagen att skador\r\nskall godkännas ''om ej betydligt starkare skäl talar\r\nemot'' till en text i lagen som lyder ''att skador skall\r\ngodkännas om övervägande skäl talar för''.</pre><pre>Det råder väl inget tvivel om att den senare\r\nbevisregeln är avsevärt mycket mera i harmoni med\r\nden tillämpning som brukar finnas i den svenska\r\nrättskipningen jämfört med den gamla regeln som\r\nnu föreslås avskaffas.</pre><pre>Att regler kan vara svåra att tillämpa i praktiken\r\ngäller mycket av det lagstiftningsarbete riksdagen\r\nbedriver. Vi har nu försökt att skapa en lagstiftning\r\nsom i vissa avseenden är bättre och klarare.\r\nDessutom kommer en hel del pengar att sparas på\r\nförsäkringen och därmed indirekt för staten, och\r\ndet är ingen nackdel.</pre><pre>Anf. 203  MONICA ÖHMAN (s):</pre><pre>Herr talman! Jag delar uppfattningen att\r\nutvecklingen när det gäller kostnaderna för\r\narbetsskadorna har rusat iväg. Där måste något\r\ngöras. Det känns fel att förslaget slår så hårt.</pre><pre>Jag hoppas att jag har fel, men jag uppfattar att det\r\nslår hårt mot en speciell grupp, nämligen kvinnor.\r\nLåt oss i stället satsa på rehabilitering, på\r\nutveckling av arbetet och på inflytande över den\r\negna arbetsorganisationen. Det har vi gjort under\r\nett par års tid, bl.a. i Arbetslivsfonden, i\r\nförsäkringskassorna osv. Jag tror att det i framtiden\r\nkommer att ge de verkligt goda resultaten när det\r\ngäller arbetsskador och arbetsplatser.</pre><pre>Anf. 204  Statsrådet BO KÖNBERG (fp):</pre><pre>Herr talman! Vad gäller behovet av att satsa på\r\nrehabilitering av olika slag tror jag att vi är överens.\r\nVåra uppfattningar skiljer sig möjligen på en punkt.\r\nJag tror att vi både bör göra detta och genomföra\r\nförändringen av arbetsskadebegreppet inkl.\r\nbestämmelsen om orsakssamband.</pre><pre>Anf. 205  MONICA ÖHMAN (s):</pre><pre>Herr talman! Helt kort: Låt oss då ta det i rätt\r\nordning och först satsa på rehabilitering och\r\nutveckling av arbetet. Sedan kan vi ändra lagen.</pre><pre>Anf. 206  Statsrådet BO KÖNBERG (fp):</pre><pre>Herr talman! Vi gör bäggedera. Vi har på senare år\r\nsatsat avsevärt mer på rehabilitering. Ett exempel\r\npå detta är försäkringskassornas möjlighet sedan\r\nnågra år tillbaka att lägga ut pengar på att köpa in\r\nresurser för exempelvis yrkesinriktad\r\nrehabilitering. Beloppet härför ökade ganska\r\nkraftigt i årets budget.</pre><pre>Vi har alltså på flera punkter vidtagit åtgärder. Det\r\ngår att göra mer, men vi kan inte under lång tid\r\navvakta med förändringar i arbetsskadelagen, en\r\nlag som enligt min mening borde ha ändrats för\r\nlänge sedan. Jag tycker att vi gör det snarare för\r\nsent än för tidigt.</pre><pre>Överläggningen var härmed avslutad.</pre><pre>35 §  Svar på fråga 1992/93:139 om\r\nSjöfolksförbundets rätt till fackliga\r\nkonfliktåtgärder</pre><pre>Anf. 207  Kommunikationsminister MATS\r\nODELL (kds):</pre><pre>Herr talman! Ingela Thalén har frågat mig om jag\r\navser att fullfölja kraven på att Sjöfolksförbundet\r\navstår från lagliga rättigheter för att permanenta\r\nsjöfartsstödet efter den 1 juli 1993.</pre><pre>I regeringens nyligen framlagda proposition om\r\nvissa sjöfartspolitiska åtgärder finns det inga villkor\r\nom att Sjöfolksförbundet skall avstå från lagliga\r\nrättigheter.</pre><pre>Av propositionen framgår vidare att\r\nsjöarbetsmarknadens parter har träffat en\r\növerenskommelse om rationaliseringar och andra\r\nkostnadssänkande åtgärder med syfte att bibehålla\r\noch utveckla svensk fjärrsjöfart. En utvärdering av\r\nresultatet av parternas beslutade utgärder bör ske\r\nföre halvårsskiftet 1993. Det är följaktligen\r\nparternas åtgärder och resultatet av dessa som blir\r\navgörande för ett förslag om en mer permanent\r\nsjöfartspolitik efter den 1 juli 1993.</pre><pre>Anf. 208  INGELA THALÉN (s):</pre><pre>Herr talman! Jag ber att få tacka statsrådet för\r\nsvaret. Bakgrunden till min fråga är dels en\r\nbeskrivning gjord av Sjöfolksförbundets\r\nordförande i förbundets egen tidning, dels ett antal\r\nintervjuer som har lämnats både av statsrådet och\r\nav Sjöfolksförbundets ordförande.</pre><pre>Det är alltså nu parternas åtgärder och resultat som\r\nskall bli avgörande för en permanent\r\nsjöfartspolitik. Efter att ha läst uttalandena både av\r\nstatsrådet och av andra tycker jag att det finns skäl\r\natt fråga: Anser statsrådet att inskränkningar i\r\nlagstadgade rättigheter hör till sådana åtgärder som\r\nskall vidtas för att få till stånd en permanent\r\nsjöfartspolitik? Jag tycker att frågan är relevant\r\nefter det att jag har läst igenom hur det har gått till\r\nfram till dess att det tillfälliga förslaget nu är\r\nframlagt.</pre><pre>Anf. 209  Kommunikationsminister MATS\r\nODELL (kds):</pre><pre>Herr talman! Jag tycker att det egentligen inte finns\r\nnågon anledning att här i kammaren diskutera\r\ninnehållet i de informella samtal mellan\r\ndepartementet och sjöarbetsmarknadens parter\r\nsom tidigare förts. Vad som är offentligt och publikt\r\när ju regeringens proposition. I den finns, som jag\r\nhar nämnt, inga som helst villkor att sjöfacken skall\r\navstå från sina lagliga rättigheter.</pre><pre>Anf. 210  INGELA THALÉN (s):</pre><pre>Herr talman! Skall jag uppfatta statsrådet så att det\r\nsom förevarit före det preliminära förslaget är av\r\nden karaktären att det bara kan avfärdas?</pre><pre>Anf. 211  Kommunikationsminister MATS\r\nODELL (kds):</pre><pre>Herr talman! Jag tror att Ingela Thalén finner det\r\nganska naturligt att när man till ett kollektiv av\r\nmellan 5 000 och 6 000 arbetstagare skall av\r\nskattemedel betala ut ett stöd i storleksordningen\r\nen halv miljard -- inte minst mot bakgrunden av de\r\nuppsägningar som sker inom andra delar av svensk\r\nindustri, där de anställda inte får några som helst\r\nstatliga bidrag -- diskutera under vilka villkor man\r\nkan vidta förtroendeskapande åtgärder som syftar\r\ntill att flagga in fartyg under svensk flagg.</pre><pre>Den diskussionen fördes, och det fanns ett antal\r\ndiskussionspunkter i det sammanhanget. Men det\r\nfinns ju ingenting av detta i propositionen, och det\r\när propositionen som redovisar regeringens politik.</pre><pre>Anf. 212  INGELA THALÉN (s):</pre><pre>Herr talman! Statsrådet hänvisar till behovet av\r\nförtroendeskapande åtgärder för de 6 000 som är\r\nberörda inom sjöfartsnäringen. Jag kan skriva\r\nunder på att det är viktigt, men det är\r\nutomordentligt märkligt att statsrådet, som är\r\nytterst ansvarig för detta område, hanterar frågan\r\npå det sätt som har beskrivits mycket ordentligt,\r\ndelvis också verifierat av statsrådet själv i\r\nintervjuer.</pre><pre>Det är inte fråga om den proposition som nu är\r\nframlagd. Min fråga handlar framför allt om hur\r\nåtgärderna i den proposition som skall behandla\r\nden permanenta sjöfartspolitiken skall se ut, dvs.\r\nden proposition som kommer efter den 1 juli 1993.</pre><pre>Anf. 213  Kommunikationsminister MATS\r\nODELL (kds):</pre><pre>Herr talman! Som jag sade uppgår regeringens\r\nförslag till sjöfartsstöd för innevarande budgetår till\r\nungefär 450 miljoner kronor. Det är ett mycket\r\nstort branschstöd, som naturligtvis inte kan ses som\r\nhelt självklart i ett arbetsmarknadspolitiskt läge där\r\nde allra flesta andra arbetstagare i Sverige inte har\r\nnågot motsvarande stöd från staten för sina\r\nanställningar. Därför fördes dessa diskussioner.</pre><pre>Regeringen har emellertid nu lagt fram förslaget\r\nom en kontrollstation under våren nästa år, när vi\r\nskall göra en utvärdering av resultatet av de\r\nåtgärder som sjöarbetsmarknadens parter har\r\nbeslutat om. Den utvärderingen skall sedan få ligga\r\ntill grund för ett förslag om mer permanenta statliga\r\ninsatser efter den 1 juli 1993.</pre><pre>Anf. 214  INGELA THALÉN (s):</pre><pre>Herr talman! Ja, det är precis det som det handlar\r\nom. Min ursprungliga fråga, som jag inte fick något\r\nsvar på, var då: Hör till dessa åtgärder att man från\r\nregeringen utgår från att man skall göra\r\ninskränkningar i lagstadgade fri- och rättigheter?\r\nDet har jag alltså inte fått svar på.</pre><pre>Jag vill avslutningsvis anlägga ett något annorlunda\r\nperspektiv på denna fråga.</pre><pre>Först ställer regeringen krav på att parterna skall\r\nkomma överens -- och jag tycker att det verkar vara\r\nen bra ordning. Sedan kommer parterna tillbaks\r\nmed en överenskommelse, men då ingriper\r\nministern och säger till den ena parten: Jag är inte\r\nnöjd med det som ni har överenskommit. Jag vill nu\r\natt ni avstår från era lagfästa rättigheter och bryter\r\nmot de stadgar som ni som organisationen har\r\nbundit er för att följa.</pre><pre>Anser statsrådet att detta är ett uttryck för den nya\r\netik och moral som statsrådet vill föra in i politiken?</pre><pre>Anf. 215  Kommunikationsminister MATS\r\nODELL (kds):</pre><pre>Herr talman! Man kan naturligtvis ha olika\r\nsynpunkter på vad som är lämpligt, moraliskt och\r\netiskt i en förhandling. Men när det handlar om att\r\ntill ett kollektiv på 5 000 -- 6 000 personer betala ut\r\nstöd i storleksordningen en halv miljard måste\r\nskattebetalarna ändå kunna begära att\r\nmyndigheterna, regeringen och riksdagen, ställer\r\nsådana krav att näringen kan överleva långsiktigt.</pre><pre>På Ingela Thaléns fråga vill jag säga att regeringen\r\nskall återkomma till frågan om en mer permanent\r\nsjöfartpolitik när resultatet av tidigare nämnda\r\nåtgärder har utvärderats. Jag finner därför ingen\r\nanledning att här i dag närmare gå in i den\r\ndiskussionen, inte heller i en diskussion om svensk\r\narbetsrätt.</pre><pre>Anf. 216  INGELA THALÉN (s):</pre><pre>Herr talman! Låt mig mycket kort säga till\r\nstatsrådet att också de 6 000 som är berörda inom\r\nnäringen är skattebetalare. Jag anser inte att 6 000\r\nskattebetalares lagstadgade rättigheter skall\r\nåsidosättas, rättigheter som man är så beroende av\r\ninom sin egen näring.</pre><pre>Anf. 217  Kommunikationsminister MATS\r\nODELL (kds):</pre><pre>Herr talman! Det råkar vara så att just dessa\r\npersoner är ganska ordentligt skattebefriade och att\r\nregeringens förslag innebär ytterligare\r\nskattebefrielse. Men visst är de skattebetalare i den\r\nmeningen att de betalar moms osv. Jag ringaktar\r\ninte detta på något sätt.</pre><pre>Dessa 6 000 har en utpräglad särställning. Inget\r\nannat löntagarkollektiv får en så stor andel av\r\nstatliga subventioner till sina anställningar. Inga\r\nandra kan påräkna den typ av anställningstrygghet\r\nsom staten satsar på att ge just dessa. Därför finns\r\ndet anledning att också knyta villkor till denna typ\r\nav bidrag.</pre><pre>Anf. 218  ANDRE VICE TALMANNEN:</pre><pre>Jag medger ytterligare ett inlägg från vardera\r\ntalaren.</pre><pre>Anf. 219  INGELA THALÉN (s):</pre><pre>Herr talman! Jag vill understryka det jag sade i ett\r\nav mina inlägg, att jag tycker att det är rimligt att\r\nen regering förhandlar med parterna om hur man\r\nskall uppnå resultat och att åtgärderna skall vara\r\ngemensamma. Jag tycker inte att den delen av\r\nregeringens agerande var något felaktigt.</pre><pre>Det jag mycket bestämt reagerar mot är det mycket\r\ntaffliga sätt som jag anser att statsrådet har gått in\r\npå, efter det att parterna har kommit med sina\r\nförslag och man har nått en överenskommelse, och\r\nförsökt korrigera överenskommelsen. Det är detta\r\nsom jag reagerar mot.</pre><pre>Anf. 220  Kommunikationsminister MATS\r\nODELL (kds):</pre><pre>Herr talman! Ingela Thalén kan vara lugn. Den\r\nmodell som vi har utformat innebär att vi har en\r\nkontrollstation 1993. Det är det som gäller.</pre><pre>Ingela Thalén hänvisar till en förhandling. Jag tror\r\natt de förhandlingar som vi förde under\r\nkrisnätterna, förhandlingar som har förts i fackliga\r\nsammanhang osv. kan innehålla en mängd\r\nintressanta detaljer som i efterhand skulle kunna\r\nföranleda många frågor i denna riksdag.</pre><pre>36 §  Svar på fråga 1992/93:143 om\r\nMalmöhusförhandlingarna</pre><pre>Anf. 221  Kommunikationsminister MATS\r\nODELL (kds):</pre><pre>Herr talman! Anita Jönsson har frågat mig när\r\nregeringen kommer att ta ställning till resultatet av\r\nMalmöhusförhandlingarna. Bakgrunden till frågan\r\när att resultatet av förhandlingarna, som bedrivits\r\nav Sven Hulterström, överlämnades till regeringen\r\ni juni månad i år, och att frågeställaren anser att\r\növerenskommelsen innehåller flera\r\ninfrastrukturella projekt som snabbt bör kunna\r\nkomma i gång och ge arbetstillfällen i Skåne.</pre><pre>För att regeringen skall kunna ta ställning till\r\nresultatet av Malmöhusförhandlingarna krävs en\r\ntidsplan för genomförandet av de olika projekten.\r\nDenna tidsplan måste matchas med tillgängliga\r\nresurser för de olika projektens genomförande,\r\ndvs. hur det statliga extrabidraget bäst skall\r\nutnyttjas i kombination med medel ur de ordinarie\r\ninvesteringsplanerna och med de medel som\r\nregionen ställer till förfogande.</pre><pre>En sådan tidsplan utarbetas för närvarande av\r\nberörda parter i regionen och beräknas vara färdig\r\nunder denna månad. Tidigast efter att tidsplanen\r\nfärdigställts och presenterats för regeringen är jag\r\nberedd att ta ställning tilll resultatet av\r\nMalmöhusförhandlingarna.</pre><pre>Anf. 222  ANITA JÖNSSON (s):</pre><pre>Herr talman! Jag vill tacka\r\nkommunikationsministern för svaret. Anledningen\r\ntill att jag ställer frågan är, som\r\nkommunikationsministern sade, att Sven\r\nHulterström överlämnade resultatet av de\r\nfärdigförhandlade infrastruktursatsningarna i\r\nMalmöhusregionen till regeringen redan den 1 juni.\r\nJag har inte sett några signaler eller fått några\r\nbesked om när regeringen tänker fatta beslut i\r\närendet. Tyvärr har det inte framkommit\r\nnågonting, i den här frågan heller, kan jag nästan\r\ntillägga, som visar att regeringen har visat någon\r\nhandlingskraft.</pre><pre>Jag blir både väldigt konfunderad och förvånad\r\növer det svar jag har fått. Till grund för\r\növerenskommelsen ligger en bedömning av det\r\nbehov som finns av investeringar i regionens\r\ntrafiksystem. Denna har gjorts gemensamt med\r\nMalmöhus trafik, Banverket, Vägverket och\r\nlänsstyrelsen i Malmöhus län. Man har också talat\r\nom hur detta skall finansieras.</pre><pre>Regionen har talat om att man sätter till 300\r\nmiljoner, såvida de 800 miljoner som den tidigare\r\nregeringen beslutade om till den här\r\nstorstadsuppgörelsen skjuts till. Därför är jag\r\nmycket förvånad över att man från regeringens sida\r\nskall behöva ha drygt ett halvt år på sig för att göra\r\ndenna tidsplan. Alla berörda parter är överens om\r\nhur man skall finansiera och sätta i gång de här\r\nprojekten.</pre><pre>Anf. 223  Kommunikationsminister MATS\r\nODELL (kds):</pre><pre>Herr talman! Anita Jönsson kan naturligtvis vara\r\nkonfunderad. Men så här är det faktiskt. Man\r\nhåller på att göra en sammanställning. Vi räknar\r\nmed att få in den till regeringen under den här\r\nmånaden.</pre><pre>En del av de här projekten kan komma i gång redan\r\nunder andra kvartalet nästa år. Det är alldeles\r\nriktigt. Det finns alltså ingenting i den här\r\nprocessen som hittills har försenat igångsättningen\r\nav projekten.</pre><pre>Anf. 224  ANITA JÖNSSON (s):</pre><pre>Herr talman! De signaler som jag har fått visar att\r\ndet finns projekt som kan komma i gång i det\r\nnärmaste ''på stubinen''. Jag tänker på\r\nelektrifieringen av järnvägen mellan Malmö och\r\nYstad. Jag tänker på de förbättringar av bussar som\r\nbl.a. innebär att vi får ett miljövänligare drivmedel.\r\nPå något sätt stämmer inte den verklighet som jag\r\nhar fått beskriven för mig med det som Mats Odell\r\nvill ge sken av.</pre><pre>Jag tycker att det här svaret litet grand visar på att\r\nman har svårt att komma överens i regeringen.\r\nDärför behöver man den här tiden på sig. Tyvär är\r\ndet olyckligt för den region som jag representerar,\r\neftersom vi har en mycket hög arbetslöshet,\r\nframför allt i Malmö och Helsingborg. Där kan vi\r\nsamtidigt se att de prognoser som\r\nlänsarbetsnämnden lämnade förra veckan visar\r\nännu dystrare siffror än tidigare. Minst 19 000\r\narbetstillfällen kommer att försvinna till december\r\n1993.</pre><pre>Därför vill jag fråga kommunikationsministern:\r\nKan man kalla det att prioritera\r\ninfrastrukturinvesteringar, när vi skall behöva\r\nvänta mer än ett halvt år på en tidsplan, trots att alla\r\nberörda parter är överens om hur man skall\r\nfinansiera och sätta i gång?</pre><pre>Anf. 225  Kommunikationsminister MATS\r\nODELL (kds):</pre><pre>Herr talman! Jag skulle rekommendera Anita\r\nJönsson att titta litet grand på vad riksdagen har\r\nbeslutat om hanteringen av\r\nstorstadsöverenskommelserna. Hon kommer då att\r\nfinna att hennes verklighetsbild kanske inte\r\nstämmer riktigt.</pre><pre>Jag vill gärna upprepa det jag sade, att tidsplanen\r\nutarbetas. Vi räknar med att den skall vara färdig\r\nunder denna månad. Tidigast efter det att\r\ntidsplanen har färdigställts och presenterats för\r\nregeringen kommer vi att ta ställning till den.</pre><pre>Jag har fått uppgift om att det går att komma i gång\r\nunder andra kvartalet 1993 vad gäller Ystadbanan.\r\nDet finns projekt under Övrig tågtrafik som också\r\nkan komma i gång under 1993. Där är DELFIN-\r\nanslagen över huvud taget inte inblandade. Det är\r\nLTA-anslag och Malmöhus trafik som skall stå för\r\nvardera 12,5 miljoner.</pre><pre>Anf. 226  ANITA JÖNSSON (s):</pre><pre>Herr talman! Ibland händer det att man får\r\nompröva det man har sagt tidigare. Eftersom vi vet\r\natt den ekonomiska situationen ser ut som den gör\r\noch vi båda tror på att satsa på\r\ninfrastrukturinvesteringar, tycker jag att det är\r\nviktigt att försöka flytta fram positionerna så\r\nmycket som möjligt för att snabbt komma i gång.</pre><pre>Jag möts ibland när jag är ute på möten av frågor\r\nom hur mycket inflytande och makt jag har som\r\npolitiker och hur mycket jag kan påverka som\r\nriksdagsledamot. Jag kan ställa frågor, som här\r\nt.ex. Men svaret är naturligtvis inte så enkelt,\r\neftersom det finns olika utgångspunkter och\r\nsvårigheter i den demokratiska beslutsprocessen.\r\nDessutom har det betydelse om man sitter i\r\nmajoritets-  eller minoritetsställning. Jag hoppas nu\r\natt Mats Odell visar på politikens förmåga och\r\npåverkar situationen så att människor får jobb i\r\nstället för att hamna i arbetslöshetens gissel.</pre><pre>Anf. 227  Kommunikationsminister MATS\r\nODELL (kds):</pre><pre>Herr talman! Jag tror att Anita Jönsson och jag är\r\neniga om detta. Vi har ingen annan önskan på\r\ndepartementet än att de här projekten i Skåne, som\r\nvi ser som mycket angelägna, skall komma i gång så\r\nfort som möjligt. Så fort finansieringsbesluten och\r\nallt övrigt är färdigt bör man omedelbart trycka på\r\nstartknappen.</pre><pre>Anf. 228  ANITA JÖNSSON (s):</pre><pre>Herr talman! Jag tackar än en gång för svaret. Jag\r\nskall noga följa den här frågan vidare.</pre><pre>Överläggningen var härmed avslutad.</pre><pre>37 §  Svar på fråga 1992/93:152 om\r\nVästkustbanan</pre><pre>Anf. 229  Kommunikationsminister MATS\r\nODELL (kds):</pre><pre>Herr talman! Carl Fredrik Graf har frågat mig vad\r\nsom händer med utbyggnaden av Västkustbanan.</pre><pre>Västkustbanan är en viktig transportlänk i regionen\r\nOslo--Göteborg--Malmö/Köpenhamn. Den har\r\nockså stor betydelse för utvecklingen i Göteborgs-\r\noch Malmöregionerna. Förutom att banan är viktig\r\nför både Sveriges och Norges transporter till\r\nkontinenten finns det ett stort lokalt och regionalt\r\ntrafikunderlag.</pre><pre>Förberedande arbete avseende tunneln genom\r\nHallandsås pågår. Västkustbanans sträckning\r\ngenom Laholm har utretts och remissbehandlats\r\noch i dagarna kommer Banverket in med ansökan\r\nom expropriationstillstånd. Vid Skummeslöv\r\nsamordnas byggandet av E6-an med järnvägen\r\nsåtillvida att Banverket bygger en viadukt i\r\nsamband med E6-ans utbyggnad till motorväg.</pre><pre>Banutredningarna för alternativen med sträckning\r\ngenom Falkenbergs och Varbergs kommuner\r\npresenteras kring årsskiftet.</pre><pre>Dragningen av sträckan mellan Tångaberg och\r\nFjärås har utretts och utredningen har\r\nremissbehandlats. Banverket sammanställer för\r\nnärvarande remissvaren och därefter tas beslut om\r\ndefinitiv sträckning av banan.</pre><pre>Mellan Hamra och Breås pågår arbeten med nytt\r\ndubbelspår i ny sträckning väster om E6-an. Det är\r\narbeten för 280 miljoner kronor som håller på att\r\nfärdigställas. Sträckan invigs den 2 april 1993.</pre><pre>Det nya dubbelspåret mellan Kungsbacka och\r\nMölndal invigdes av mig den 16 augusti i år.\r\nKostnaden för dubbelspåret inkl. sex\r\npendeltågsstationer delas mellan staten,\r\nGöteborgsregionens lokaltrafik och de tre berörda\r\nkommunerna Göteborg, Mölndal och Kungsbacka.</pre><pre>Som jag sade inledningsvis har Västkustbanan\r\nbetydelse inte bara för den nationella och\r\ninternationella trafiken utan också för lokaltrafik\r\noch regional tågtrafik. Ett uttryck för detta är att\r\nlokaltrafiken i Göteborgsregionen och berörda\r\nkommuner har medverkat i finansieringen.</pre><pre>Regeringen anser det angeläget att även andra\r\ndelar av Västkustbanan kan finansieras på\r\nmotsvarande sätt. Detta kom till uttryck när\r\nregeringen den 12 mars i år beslutade att anslå 532\r\nmiljoner kronor till tidigareläggning av sträckorna\r\nHeberg--Öringe, Tångaberg--Varberg och\r\nKungsbacka--Fjärås samt till en vägport i Sätinge.\r\nDessa medel betalas ut under förutsättning att\r\növerenskommelse träffas med berörda kommuner\r\nom medverkan i finansieringen.</pre><pre>Anf. 230  CARL FREDRIK GRAF (m):</pre><pre>Herr talman! Jag ber att få tacka\r\nkommunikationsministern för svaret.</pre><pre>Meningen med riksdagens frågeinstitut är ju att det\r\nskall vara korta frågor. Jag ställde också en kort\r\nfråga. Det gjorde emellertid att jag kanske inte\r\nriktigt fångade in det som jag önskade få besked\r\nom. Statsrådet har lämnat en beskrivning av vad\r\nsom har hänt. Men jag var nog mera intresserad av\r\natt få höra vad som är på väg att hända.</pre><pre>Jag vill därför fråga: Har det tillsatts någon\r\nförhandlingsman för att driva på i ärendet?</pre><pre>Anf. 231  Kommunikationsminister MATS\r\nODELL (kds):</pre><pre>Herr talman! Vi räknar med att tillsätta en\r\nförhandlingsman inom en mycket nära framtid.</pre><pre>Anf. 232  CARL FREDRIK GRAF (m):</pre><pre>Herr talman! Inom en vecka?</pre><pre>Anf. 233  Kommunikationsminister MATS\r\nODELL (kds):</pre><pre>Herr talman! En vecka är en bra prognos.</pre><pre>Anf. 234  CARL FREDRIK GRAF (m):</pre><pre>Herr talman! Vilka direktiv kommer han att ha?</pre><pre>Anf. 235  Kommunikationsminister MATS\r\nODELL (kds):</pre><pre>Herr talman! Han kommer att ha direktiv att\r\nslutföra förhandlingarna.</pre><pre>Anf. 236  CARL FREDRIK GRAF (m):</pre><pre>Herr talman! Vilka mandat har han att göra det?</pre><pre>Anf. 237  Kommunikationsminister MATS\r\nODELL (kds):</pre><pre>Herr talman! Direktiven till förhandlingsmannen är\r\ninte fastställda i detalj. Men mandatet är ju att\r\nslutföra förhandlingen med de pengar som\r\nregeringen och riksdagen har anslagit.</pre><pre>Anf. 238  CARL FREDRIK GRAF (m):</pre><pre>Herr talman! Statsrådet har angivit här att 532\r\nmiljoner kronor anslagits och att de pengarna\r\nbetalas ut under förutsättning att en\r\növerenskommelse träffas.</pre><pre>Hur mycket är det som fattas för att man skall nå\r\nupp till full finansiering av de aktuella\r\nbansträckorna?</pre><pre>Anf. 239  Kommunikationsminister MATS\r\nODELL (kds):</pre><pre>Herr talman! Det är svårt att säga, eftersom\r\nupphandlingen inte har skett. Men jag har nog\r\nuppfattningen att det som kan underlätta såväl\r\ngenomförandet av detta projekt som\r\nförhandlingsmannens förhandling just är det\r\nfaktum att entreprenadprisindex har sjunkit i\r\nförhållande till den prisnivå som gällde när de 532\r\nmiljonerna fastställdes.</pre><pre>Anf. 240  CARL FREDRIK GRAF (m):</pre><pre>Herr talman! Finns det någon koppling mellan\r\ntrafikeringen på Västkustbanan och\r\nfinansieringen?</pre><pre>Anf. 241  Kommunikationsminister MATS\r\nODELL (kds):</pre><pre>Herr talman! Om Carl Fredrik Graf menar att det\r\nfinns en koppling till det sätt på vilket banan\r\nnyttjas, är det självfallet av nationellt -- och t.o.m.\r\ninternationellt -- intresse att Västkustbanan byggs\r\nut för intercitytåg, snabbtåg och internationell\r\ntrafik.</pre><pre>Sedan finns det ett regionalt intresse för att det\r\nbyggs stationer där regionaltåg och lokaltåg kan\r\nstanna. Det är självfallet i den delen som\r\nkommunernas medverkan måste vara meningsfull,\r\ndvs. om det är ett mervärde för kommunen som\r\nuppstår.</pre><pre>Anf. 242  CARL FREDRIK GRAF (m):</pre><pre>Herr talman! Vilka tidsramar kan man tänka sig\r\nkan komma att gälla för den här\r\nförhandlingsmannen? Förr eller senare måste ju\r\nstatsrådet säga att vi måste komma fram till ett\r\nbeslut.</pre><pre>Anf. 243  Kommunikationsminister MATS\r\nODELL (kds):</pre><pre>Herr talman! Jag kan inte ange någon tidsram här\r\noch nu. Men jag tror att alla parter känner att det\r\när mycket angeläget att det här går snabbt. Pengar\r\nhar ju anslagits. Det handlar om att få ett avtal till\r\nstånd här, så att spaden kan sättas i jorden.</pre><pre>Anf. 244  ANDRE VICE TALMANNEN:</pre><pre>Jag medger ytterligare ett inlägg från vardera.</pre><pre>Anf. 245  CARL FREDRIK GRAF (m):</pre><pre>Herr talman! Det passar mig precis, för därmed har\r\njag fått ställa alla mina följdfrågor.</pre><pre>Jag konstaterar att nyheten i svaret här är att\r\nstatsrådet kommer att tillsätta en förhandlingsman\r\ninom en vecka. Det är naturligtvis glädjande. Men\r\njag har inte riktigt klart för mig vad det är som skall\r\nfå det här ärendet att i fortsättningen -- om\r\nuttrycket tillåts -- gå som på räls. Är det inte så, att\r\nkommunikationsministern måste släppa till något\r\nytterligare för att positionerna inte skall vara så\r\nlåsta? Detta ansluter till min tidigare fråga om\r\nvilket mandat den här förhandlingsmannen\r\nkommer att ha.</pre><pre>Anf. 246  Kommunikationsminister MATS\r\nODELL (kds):</pre><pre>Herr talman! Jag tror inte att det är särskilt klok\r\npolitik att Carl Fredrik Graf och jag står här som en\r\npart i en sådan här förhandling och talar om vilka\r\nkort vi eventuellt är beredda att släppa i en\r\nkommande förhandling.</pre><pre>Rent generellt vill jag gärna upprepa vad jag\r\ntidigare sade, nämligen att det bästa smörjmedlet i\r\ndenna förhandling är det faktum att prisnivån nu är\r\nlägre, i förhållande till den nivå som gällde när det\r\nstatliga anslaget fastställdes.</pre><pre>Överläggningen var härmed avslutad.</pre><pre>38 §  Svar på fråga 1992/93:155 om Bohusbanans\r\nutbyggnad</pre><pre>Anf. 247  Kommunikationsminister MATS\r\nODELL (kds):</pre><pre>Herr talman! Lars Bäckström har frågat mig vilka\r\nåtgärder jag avser att vidta med anledning av\r\nVolvos beslut att avveckla produktionen i\r\nUddevalla 1993. I sin fråga har Lars Bäckström\r\nknutit Volvos beslut att avveckla produktionen till\r\nkravet på extrasatsningar i infrastruktur och\r\nBohusbanans utbyggnad.</pre><pre>Satsningar på infrastruktur är viktiga ur två\r\nsynvinklar. Dels främjar satsningarna en\r\nekonomisk tillväxt, dels skapas sysselsättning för\r\nbygg-  och anläggningsarbetare. De satsningar i\r\ninfrastruktur som i dag görs i landet betjänar båda\r\ndessa syften.</pre><pre>Bohusbanan, som sträcker sig mellan Göteborg och\r\nStrömstad, är en länsjärnväg. I riksdagens\r\ntrafikpolitiska beslut 1988 sades det att ansvaret för\r\ninvesteringar i länsjärnvägar och länsvägar åvilar\r\nlänsstyrelsen. Jag har inte för avsikt att verka för en\r\nförändring av den inriktningen.</pre><pre>Bohusbanan har emellertid hanterats av Banverket\r\ni samband med utredningen av Nordlänken mellan\r\nGöteborg och Oslo. I arbetet med Nordlänken har\r\nBanverket studerat två huvudalternativ: en\r\nsträckning genom Bohuslän och en sträckning\r\ngenom Dalsland. Banverket har valt att arbeta\r\nvidare med sträckningen genom Dalsland och\r\nhanterar Nordlänken, tillsammans med bl.a.\r\nBothniabanan, i den pågående planeringsprocessen\r\ninför en ny tioårsplan för åren 1994--2003.</pre><pre>Anf. 248  LARS BÄCKSTRÖM (v):</pre><pre>Herr talman! Jag ställer sällan frågor här i\r\nkammaren. Jag vet ju att det finns telefon.</pre><pre>Jag vill inte anklaga andra för passivitet, om jag\r\nsjälv inte har några idéer. Men ibland är det viktigt\r\natt kräva besked. Näringsministern har ju fått\r\nmycket kritik för sin passivitet. Även\r\nkommunikationsministern fick adrenalinet att stiga\r\nså mycket hos mig att jag måste framställa min\r\nfråga.</pre><pre>Enligt Text-TV har kommunikationsministern\r\ntillskrivits uttalandet att det inte behövs några\r\nsärskilda åtgärder med anledning av\r\nsysselsättningskrisen i Västsverige.</pre><pre>Jag vill därför som en kontroll explicit fråga:\r\nBehövs det särskilda åtgärder, och vilka åtgärder\r\ntänker ministern vidta?</pre><pre>Jag förstår att det inte går att göra om hela systemet\r\nför länsjärnvägen. Men vill\r\nkommunikationsministern t.ex. medverka till att\r\nlänsstyrelsen får resurser till en upprustning av\r\nBohusbanan? Och kommer\r\nkommunikationsministern att driva på i frågan om\r\nbättre järnvägsförbindelser med Norge?</pre><pre>Om Banverkets planering skall rulla vidare,\r\nkommer det inte att hända någonting förrän i slutet\r\nav detta sekel. Kommer ministern alltså att driva på\r\nhär?</pre><pre>Det bästa får inte bli det godas fiende. Jag tycker\r\natt det bästa är en Bohusbana till Norge. Något\r\nbesked är bättre än denna ständiga långhalning.\r\nAlla kommuner i Bohuslän är överens om det. Här\r\när det alltså viktigt att något händer. Det handlar\r\nockså om andra områden.</pre><pre>Så en konkret fråga: Skulle man inte när det gäller\r\npengarna i krispaketet, dvs. 1.5 miljarder till\r\nskogslänen, kunna tänka sig att vika en del av dessa\r\nmedel för satsningar på länsvägarna i den här\r\noerhört utsatta regionen?</pre><pre>Anf. 249  Kommunikationsminister MATS\r\nODELL (kds):</pre><pre>Herr talman! Jag börjar med den sista frågan.\r\nFrågan om de 1,5 miljarderna i krispropositionen\r\nskall ju behandlas av riksdagen framöver.\r\nRegeringen har lagt fram sitt förslag. Det är således\r\nmöjligt för riksdagen att ändra på inriktningen i den\r\ndelen.</pre><pre>När det gäller Bohusbanan vill jag säga att jag har\r\ntittat litet grand i planerna. I LTA-planen fanns det\r\nunder 1991 åtgärder till en kostnad av 5 miljoner\r\nbeträffande Bohusbanan. Det här avsåg rälsbyte på\r\nsträckan Oxtorp--Smedberg. Vidare finns i planen\r\n86 miljoner för bl.a. en fjärrblockering av banan\r\nframöver. Det blir mellan 1993 och 1998, med\r\ntyngdpunkten på de två sista åren.</pre><pre></pre><pre>Här finns det naturligtvis möjligheter att diskutera\r\ntidigareläggningar.</pre><pre>Vi har också projektet Västtåg, som finns med i\r\nstorstadsförhandlingarna om Göteborg, där ett\r\nantal tågsträckor finns med. I den uppgörelsen sägs\r\ndet att länstrafikbolagen skall ansvara för en hel\r\ndel, bl.a. modernisering av fordonen, anpassning\r\nav turtätheten till efterfrågan, bankapacitet, osv.\r\nDessa åtaganden, bl.a. att rusta upp Bohusbanan,\r\nfinns med i Göteborgspaketet. När det gäller\r\nGöteborgspaketet är det mycket svårt att bryta ut\r\nenskilda projekt. Som namnet anger är det ju fråga\r\nom ett paket som man fattar beslut om i dess helhet.\r\nVi hoppas att förslagen från dessa\r\nstorstadsförhandlingar snabbt skall komma på\r\nriksdagens bord. Jag svarade nyligen på en fråga\r\nsom gällde just Malmöhusförhandlingarna.</pre><pre>När det gäller Nordlänken, har Banverket, SJ och\r\nNorska statsbanorna tillsammans gjort en\r\nutredning om alternativa bansträckningar mellan\r\nGöteborg och Oslo. Jag måste, herr talman,\r\nupprepa det som jag sade, nämligen att detta i dag\r\när ett förvaltningsärende hos Banverket. Banverket\r\navser att redovisa det för riksdagen i samband med\r\ntioårsplanen 1994--2003. Jag beräknar att det sker\r\nnågon gång under mars månad nästa år.</pre><pre>Anf. 250  LARS BÄCKSTRÖM (v):</pre><pre>Herr talman! Jag tolkar andan i\r\nkommunikationsministerns svar -- det är måhända\r\nfritt tolkat -- som att ministern avser att försöka\r\nvidta extraåtgärder. Ministern nickar, och det är jag\r\ntacksam för. Det är tacksamt att höra att ministern\r\nkan tänka sig en tidigareläggning. Det är jag glad\r\nför. Men även om det är ett förvaltningsärende, kan\r\nen minister, utan att bedriva ministerstyre, påverka\r\nsaker och ting. Det finns något mellan himmel och\r\nhelvete, och där kan en aktiv minister göra något.</pre><pre>En satsning måste komma till stånd. Det handlar\r\ninte bara om att den ger direkt arbete, utan den ger\r\ninvesteringar i infrastruktur. Den ger sysselsättning\r\ni och med att man lägger ut beställningar.</pre><pre>Jag skall nämna ett konkret exempel. Vägverket\r\nhar dragit ned på sina beställningar av väghyvlar,\r\nfrån 30--40 till mindre än 10. Det påverkar\r\nverkstadsföretag i denna region. Det är sådana\r\ninsatser som en aktiv kommunikationsminister kan\r\nse till att få till stånd. Det går att utveckla\r\nsjötransporter. Vägsatsningar är oerhört viktiga,\r\nt.ex. länsvägarna.</pre><pre>Anf. 251  Kommunikationsminister MATS\r\nODELL (kds):</pre><pre>Herr talman! Jag vill gärna till Lars Bäckström säga\r\natt denna regering och denna riksdag under detta\r\nbudgetår har anslagit tre gånger så mycket pengar\r\nsom anslogs under ett normalår på 80-talet och\r\ndubbelt så mycket som under förra året för\r\ninvesteringar i infrastruktur. En hel del av dessa\r\ninvesteringar har kommit i gång. Av 310 större\r\nprojekt har ca 300 kommit i gång. Av de 950 mindre\r\nprojekt som fanns med i\r\nkompletteringspropositionen har ca 500 kommit i\r\ngång, varav 200 redan är avslutade. Ytterligare ca\r\n450 kommer att komma i gång under hösten. Jag\r\nhoppas att en hel del också kommer att finnas i\r\ndenna region som har drabbats så hårt genom de\r\nnedläggningar som sker på både Volvo och Saab.</pre><pre>Anf. 252  LARS BÄCKSTRÖM (v):</pre><pre>Herr talman! Jo visst har något kommit i gång, men\r\nSverige är långt och har en stor yta. I denna region\r\nbehövs nu länsväg 161 och riksväg 44. Ta med detta\r\nbudskap, kommunikationsministern, och kom till\r\nUddevalla för att diskutera dessa frågor med\r\nföreträdare för regionen. Jag tror att\r\nkommunikationsministern kan avsluta denna runda\r\nmed att säga att han kommer att besöka Uddevalla\r\nföre jul. Det vore oerhört bra om ministern kunde\r\ngöra det. Det skulle ge oss möjlighet att diskutera i\r\nlugnare former än under denna korta frågedebatt.\r\nJag hoppas att kommunikationsministern tar denna\r\ninbjudan ad notam.</pre><pre>Överläggningen var härmed avslutad.</pre><pre>39 §  Svar på fråga 1992/93:176 om\r\ngodstransporterna på Bohusbanan</pre><pre>Anf. 253  Kommunikationsminister MATS\r\nODELL (kds):</pre><pre>Herr talman! Åke Carnerö har frågat mig vilka\r\nåtgärder som jag avser vidta för att bibehålla\r\nmöjligheten för effektiva godstransporter på hela\r\nBohusbanan.</pre><pre>Bakgrunden till frågan är att det finns förslag att\r\nanlägga en bussterminal på det område som har\r\njärnvägsräls.</pre><pre>Det är SJ som ansvarar för bangården och avgör om\r\nmarken skall avstås till förmån för en bussterminal.\r\nDet är SJ som från kommersiell synpunkt skall\r\navgöra hur godstransporter effektivt kan ske på\r\nBohusbanan.</pre><pre>SJ och Banverket ingår i den civila delen av\r\ntotalförsvaret och har tillsammans med Banverket\r\nansvaret för järnvägens beredskapsplanering.</pre><pre>Ansvaret för planeringen av hur bangården i\r\nStrömstad skall utnyttjas åvilar SJ.</pre><pre>Jag har således inte för avsikt att vidta några\r\nsärskilda åtgärder på Bohusbanan mot bakgrund av\r\nÅke Carnerös fråga.</pre><pre>Anf. 254  ÅKE CARNERÖ (kds):</pre><pre>Herr talman! Jag har lyssnat till frågeställaren före\r\nmig, Lars Bäckström, och de svar som statsrådet\r\nhar lämnat. Jag är naturligtvis medveten om SJ:s\r\nansvar för bangården i Strömstad. De satsningar\r\nsom jag efterlyser från statsmakternas sida, och\r\nsom man kan tolka in i min fråga, gäller\r\nmiljövänliga transporter i Bohuslän. Risken är att\r\nen sträcka, eller en del av en sträcka, kan läggas ned\r\nom man börjar vidta sådana åtgärder, minskat\r\nunderhåll osv.</pre><pre>Rapporterar Banverket vidare till de politiska\r\ninstanserna om det sker sådana neddragningar?</pre><pre>Anf. 255  Kommunikationsminister MATS\r\nODELL (kds):</pre><pre>Herr talman! Jag vet inte vilka neddragningar som\r\nÅke Carnerö syftar på. Frågan om bangårdar och\r\nhur de används för olika ändamål åvilar i första\r\nhand SJ och naturligtvis Banverket.</pre><pre>Anf. 256  ÅKE CARNERÖ (kds):</pre><pre>Herr talman! Som jag ser det kan man komma in i\r\nen ond cirkel. Man börjar minska underhållet, och\r\nminskar bangårdarnas längd, så att godsvagnar i\r\ntillräcklig omfattning inte kan tas emot. Detta kan\r\nleda till att underhållet så småningom blir så dyrt i\r\nförhållande till transporterna att det hela kan sluta\r\nmed att en sträcka läggs ned. Som jag ser det är det\r\nmycket viktigt att de miljövänliga transporterna\r\nkan fortsätta.</pre><pre>Hur kan behandlingen av frågan om Bohusbanans\r\nfortlevnad ske i ett sådant fall?</pre><pre>Anf. 257  Kommunikationsminister MATS\r\nODELL (kds):</pre><pre>Herr talman! Bohusbanan är en av de banor som\r\nhåller på att rustas upp. Jag tycker därför inte att\r\nbilden av att detta skulle vara någon sorts\r\nnedläggningsprojekt stämmer. Tvärtom har jag i ett\r\ntidigare frågesvar redogjort för vilka åtgärder som\r\nvidtas när det gäller LTA-planen och när det gäller\r\nde ytterligare 86 miljonerna som satsas på banan,\r\nframför allt i fråga om fjärrblockering.</pre><pre>Anf. 258  ÅKE CARNERÖ (kds):</pre><pre>Herr talman! Jag blir lugnare av detta svar från\r\nstatsrådet. Jag har alltså fått rapporter om att det\r\nhandlar om minskat underhåll och att man minskar\r\nbangården i Strömstad. Men det kan tänkas att\r\ndetta inte blir aktuellt.</pre><pre>Som jag ser det, är konsekvensen av det som nu\r\nsker att fler och fler bussar kommer att gå parallellt\r\nmed Bohusbanan och att det fungerar mycket bra.\r\nMen jag tycker ändå att det med tanke på miljön\r\noch de investeringar som tidigare har gjorts i\r\nBohusbanan vore värdefullt om den fick leva\r\nvidare.</pre><pre>Jag förmodar att det i så fall kommer att finnas goda\r\nförhoppningar om en framtid för Bohusbanan.</pre><pre>Anf. 259  Kommunikationsminister MATS\r\nODELL (kds):</pre><pre>Herr talman! Jag vill i detta sammanhang upprepa\r\ndet som jag har sagt om projektet Västtåg, som\r\nfinns med i Göteborgsöverenskommelsen. Det\r\nberör i allra högsta grad Bohusbanan, sträckorna\r\nGöteborg--Uddevalla, Göteborg--Trollhättan--\r\nVänersborg, Göteborg--Borås och Göteborg--\r\nVarberg är de aktuella sträckorna i\r\nVästtågsprojektet.</pre><pre>Överläggningen var härmed avslutad.</pre><pre>40 §  Svar på fråga 1992/93:157 om ett frivilligt\r\nbåtregister</pre><pre>Anf. 260  Kommunikationsminister MATS\r\nODELL (kds):</pre><pre>Herr talman! Kjell Eldensjö har frågat mig om jag\r\nhar tagit reda på möjligheten för att ett frivilligt\r\nfritidsbåtsregister som polis och andra myndigheter\r\nkan utnyttja kommer till stånd.</pre><pre>Regeringens proposition om upphävande av lagen\r\nom fritidsbåtsregister grundar sig på\r\nställningstagandet att nyttan av det nuvarande\r\nobligatoriska registret inte står i rimlig proportion\r\ntill det integritetsintrång som följer av ett sådant\r\nregister.</pre><pre>I propositionen behandlas också frågan om ett\r\nfrivilligt fritidsbåtsregister. Om det skulle finnas\r\nintresse för ett frivilligt register kan staten\r\nunderlätta ett inrättande genom att ställa\r\nregisteruppgifter ur det upphävda registret till\r\nförfogande. Denna uppgift har regeringen\r\nföreslagit att Sjöfartsverket skall ansvara för. Ett\r\ndatabaserat frivilligt register är dock enligt\r\ndatalagen ett personregister och styrs därigenom av\r\ndatalagens regler. Frågor om registeransvar,\r\nregisterändamål, tillgång till registret och andra\r\nförutsättningar för ett frivilligt register prövas av\r\nDatainspektionen på ansökan av den som vill föra\r\nregistret.</pre><pre>Anf. 261  KJELL ELDENSJÖ (kds):</pre><pre>Herr talman! Jag vill först tacka\r\nkommunikationsministern för svaret.</pre><pre>Min fråga är föranledd av att inte minst polisen på\r\nolika håll i landet ser med oro på att\r\nfritidsbåtsregistret skall upphöra. Detta register har\r\nenligt de uppgifter jag fått varit till mycket stor\r\nnytta för polisens verksamhet, t.ex. vid spaningar\r\ni olika sammanhang, stölder, personeftersökningar\r\noch liknande. Om nu polisens och andra\r\nmyndigheters möjlighet att använda båtregister i\r\nsin verksamhet försvinner i och med att det statliga\r\nregistret kommer att upphöra är det naturligtvis till\r\nmycket stor nackdel för myndigheterna i deras\r\narbete.</pre><pre>Det talas i propositionen om att det finns ett antal\r\nproblem vid tillämpningen av lagen om\r\nfritidsbåtsregister. Jag har svårt att tänka mig att\r\nproblemen skulle vara av sådan art att de inte går\r\natt lösa utan alltför långtgående utökning av\r\nregleringen. Inte heller kostnaden för registret kan\r\navskräcka. Det är fråga om en måttlig höjning från\r\n30 till 50 kronor i avgift för att man skall täcka\r\nkostnaderna.</pre><pre>Flera remissinstanser har uttalat att de är mycket\r\npositiva till registret. Visserligen finns det\r\nyttranden med förslag om ändringar och\r\nförbättringar i olika avseenden, så att registret\r\nskulle bli mer komplett och vattentätt, vilket ju kan\r\nvara bra i båtsammanhang.</pre><pre>Kommunikationsministern har här talat om att\r\nintegritetsintrånget blir för stort i förhållande till\r\nden nytta man har av båtregistret. Detta synes för\r\nmig vara litet underligt med tanke på den nytta som\r\npolisen, tullen, Räddningsverket m.fl. säger sig ha\r\nav registret. Vi har ju t.ex. bilregistret och fler\r\nandra register som används av myndigheter. Man\r\nhör ganska sällan protester mot dessa eller tycker\r\natt det är ett integritetsintrång som man inte kan stå\r\nut med.</pre><pre>Anf. 262  Kommunikationsminister MATS\r\nODELL (kds):</pre><pre>Herr talman! Om vi tittar på vad remissinstanserna\r\nsade, har ett stort antal -- jag kan nämna\r\nexempelvis Försäkringsbranschens service AB;\r\nFSAB, Larmtjänst och Svenska\r\nstöldskyddsföreningen -- framfört tanken på ett\r\nfrivilligt register om det nuvarande avvecklas.\r\nAndra, såsom t.ex. fritidsbåtsägarnas\r\norganisationer, Båtbranschens riksförbund,\r\nSvenska seglarförbundet och Svenska båtunionen,\r\när positiva till att denna lag upphör och att ett\r\nfrivilligt register i stället inrättas.</pre><pre>Jag tycker också att man skall komma ihåg, att när\r\nbeslutet om ett fritidsbåtsregister fattades 1987\r\nuppskattades antalet registreringspliktiga båtar till\r\nungefär 400 000. Vid en beräkning sommaren 1991\r\nfanns det bara 275 000 båtar registrerade. Det\r\nvittnar om att det fanns och finns ett starkt\r\nmotstånd mot denna registrering. Tanken är att ett\r\nfrivilligt register skall kunna attrahera de båtägare\r\nsom hittills inte har velat ingå i det obligatoriska\r\nregistret.</pre><pre>Anf. 263  KJELL ELDENSJÖ (kds):</pre><pre>Herr talman! Jag hoppas att det är rätt som\r\nkommunikationsministern tror och att man får en\r\nstörre uppslutning med ett frivilligt register.</pre><pre>Det har i massmedia stått att läsa att ett\r\nupphävande av det statliga registret skulle innebära\r\natt försäkringspremier för fritidsbåtar skulle\r\nkomma att höjas. Detta är i så fall en följd av att\r\npolisen inte längre har samma möjligheter att spåra\r\nbåtar när man inte har ett statligt register att tillgå.\r\nMin fråga är då: Vad säger\r\nkommunikationsministern om dessa påståenden?</pre><pre>Anf. 264  Kommunikationsminister MATS\r\nODELL (kds):</pre><pre>Herr talman! Det är inget tvivel om att\r\nförsäkringsbolagen är en grupp som tillsammans\r\nmed polisen, Kustbevakningen, Räddningsverket\r\nosv., har ett intresse av ett sådant register. De\r\nintressenter som kan komma att bli aktuella för att\r\nhandha registret inkluderar också\r\nförsäkringsbolagen. En av tankarna bakom detta är\r\nnaturligtvis, att om det är som man hävdar -- dvs.\r\natt det underlättar att återfå stulna båtar osv.-- finns\r\nockså ett intresse av att driva ett sådant register.</pre><pre>Anf. 265  KJELL ELDENSJÖ (kds):</pre><pre>Herr talman! Det är enligt min mening mycket\r\nviktigt att det verkligen kommer till stånd ett\r\nfrivilligt register, eller frivilliga register, vilket det\r\nnu blir, när man upphäver detta statliga register.\r\nDet vore då mycket bra om\r\nkommunikationsministern och regeringen över\r\nhuvud taget skulle kunna hjälpa till att verka för att\r\ndessa register på något sätt kommer till stånd. Vi\r\nvet ju att Polisen redan i dag har mycket stora\r\nproblem att tillnärmelsevis klara upp alla brott som\r\nbegås. Om de i detta sammanhang inte får tillgång\r\ntill ett register skulle det ytterligare försämra deras\r\nsituation.</pre><pre>Överläggningen var härmed avslutad.</pre><pre>41 §  Svar på fråga 1992/93:188 om tågtrafiken\r\nmellan Stockholm och Östersund</pre><pre>Anf. 266  Kommunikationsminister MATS\r\nODELL (kds):</pre><pre>Herr talman! Sigrid Bolkéus har frågat mig om den\r\nstatliga förhandlingsman, som skall utreda\r\nförutsättningarna för snabbare tågtrafik på\r\nsträckan Stockholm--Östersund.</pre><pre>År 1991 gjorde Banverket en utredning av\r\nförutsättningarna för snabbare tågtrafik mellan\r\nStockholm och Sundsvall. Målet var att medge en\r\nrestid på tre timmar. Ett investeringsprogram med\r\ndetta mål utvecklades.</pre><pre>En statlig förhandlingsman, Hans Mattsson,\r\ntillsattes för att skapa de ekonomiska\r\nmöjligheterna att genomföra utbyggnaden med en\r\nkombination av statlig och lokal finansiering. En\r\növerenskommelse nåddes, och arbetet är nu i gång.\r\n1 464 miljoner kronor har hittills anvisats för\r\ninvesteringar i Ostkustbanan.</pre><pre>Vid mitt besök i Bollnäs väcktes frågan om ett\r\nlikartat förfarande för sträckan Stockholm--\r\nÖstersund, med målet fyra timmars restid. Jag\r\nuttryckte mitt stöd för idén att klarlägga\r\nförutsättningarna, och tog genast kontakt med\r\nBanverket.</pre><pre>Innan någon förhandlingsman utses, måste de\r\ntekniska förutsättningarna klarläggas. Banverket\r\nstuderar nu vilka åtgärder som är mest\r\nkostnadseffektiva för att nå den önskade restiden.\r\nDärefter vet vi bättre förutsättningarna för hur vi\r\nskall gå vidare med beslutet om förhandlare.</pre><pre>Anf. 267  SIGRID BOLKÉUS (s):</pre><pre>Herr talman! Jag tackar kommunikationsministern\r\nför svaret, som jag skall vidarebefordra till de\r\npersoner som hörde löftet om en snabbt tillsatt\r\nutredning. Många har väntat på besked under de\r\ntvå månader som har gått. När kan underlaget från\r\nBanverket beräknas vara klart och en\r\nförhandlingsman tillsättas? Tidsplanen är ju\r\nmycket viktig.</pre><pre>Sedan vill jag passa på att ställa ytterligare ett par\r\nfrågor. Den 11 november fick Trafikutskottet\r\ninformation av SJ:s ledning om att Norra\r\nstambanan skall rustas upp för godstrafik. Tidigare\r\nutredningar har kostnadsberäknat dubbelspår\r\nKilafors--Ockelbo till ca 800 miljoner kronor. Kan\r\nkommunikationsministern redan nu ge besked om\r\nhuruvida det kan anslås mer pengar till Norra\r\nstambanan utanför ordinarie budget för att snabba\r\nupp godstransporterna? Det är livsviktigt för en\r\npositiv utveckling i Norrlands inland.</pre><pre>Generaldirektör Stig Larsson talade också om att\r\nSJ i framtiden bara skall köra gods på Norra\r\nstambanan, och på Ostkustbanan satsar SJ på\r\npersontrafik. Jag har då ytterligare en fråga.\r\nKommer riksdagen att få möjlighet att påverka\r\nplanerna, eller kan SJ ensamt besluta om att dra in\r\nsin persontrafik på Norra stambanan?</pre><pre>Anf. 268  Kommunikationsminister MATS\r\nODELL (kds):</pre><pre>Herr talman! Jag har ett glädjande budskap till\r\nSigrid Bolkéus. Det är nämligen så att regeringen\r\nhar bestämt sig för att försöka avreglera\r\njärnvägstrafiken och få fler operatörer än enbart\r\nStatens järnvägar. Detta beslut fattades redan 1988\r\ni och med det trafikpolitiska beslutet. Man började\r\nmed att dela upp verksamheten på Banverket och\r\nSJ, och fick därigenom en infrastrukturhållare och\r\nen operatör.</pre><pre>Vi har nu sett vid avregleringen av inrikesflyget, att\r\nnär man bryter monopolet och släpper in fler\r\naktörer uppstår fler nya affärsidéer. Jag är\r\növertygad om att det efter denna avreglering\r\nkommer att finnas fler företag. Det var exempelvis\r\n18 företag, om jag inte minns fel, som anmälde sitt\r\nintresse att köra persontrafik på Inlandsbanan. När\r\ndet gäller länsjärnvägarna trafikerar bl.a. BK-tåg,\r\nsom också kör trafik uppe i Dalarna. Jag är\r\növertygad om att när denna avreglering har trätt i\r\nkraft, finns det nya friska idéer om hur man också\r\nskall attrahera tågpassagerare på dessa sträckor.</pre><pre>Anf. 269  SIGRID BOLKÉUS (s):</pre><pre>Herr talman! Jag vill få svar på min fråga om\r\ntidsplanen och om det blir några extra pengar till\r\nNorra stambanan.</pre><pre>Jag tolkar kommunikationsministerns svar som att\r\nregering och riksdag inte kan gå in och styra\r\nverksledningarnas beslut och planer. Är det rätt\r\ntolkat?</pre><pre>Anf. 270  Kommunikationsminister MATS\r\nODELL (kds):</pre><pre>Herr talman! Ja, det är rätt. Det är Statens\r\njärnvägar som enligt det trafikpolitiska beslutet\r\navgör vilken trafik man vill köra. Sedan har staten\r\nmöjlighet via den förhandlingsman som regeringen\r\ntillsatt handla upp s.k. olönsam trafik. Den\r\nmöjligheten finns naturligtvis.</pre><pre>Jag kan inte här i dag ge någon mer exakt tidsplan\r\nän den som finns i det skriftliga svaret.</pre><pre>När det gäller extra anslag till sträckan Kilafors--\r\nOckelbo är den frågan ännu inte beredd.</pre><pre>Anf. 271  SIGRID BOLKÉUS (s):</pre><pre>Herr talman! Jag är tacksam om\r\nkommunikationsministern hör av sig så fort han vet\r\ntidsplanen och när man kan börja diskutera med\r\nkommuner och regionala aktörer, så att alla de som\r\nundrar får besked så snabbt som möjligt.</pre><pre>Överläggningen var härmed avslutad.</pre><pre>42 §  Svar på fråga 1992/93:196 om ackreditering\r\nav bilverkstäder</pre><pre>Anf. 272  Kommunikationsminister MATS\r\nODELL (kds):</pre><pre>Herr talman! Lennart Brunander har frågat mig om\r\njag är beredd att medverka till att alla typer av\r\nverkstäder ackrediteras för att få meddela\r\ngodkännande av fordon som vid\r\nkontrollbesiktningen fått anmärkning i form av s.k.\r\n2:or.</pre><pre>Vid årsskiftet träder nya bestämmelser i\r\nfordonskungörelsen i kraft som innebär att ett\r\nfordon som vid kontrollbesiktning fått anmärkning\r\ni form av en 2:a, i stället för att genomgå en s.k.\r\nefterkontroll vid Svensk Bilprovning, skall kunna\r\nbli godkänt genom att ägaren ger in ett intyg från\r\nen ackrediterad verkstad om att det aktuella felet\r\nåtgärdats. Den ackreditering som det här är fråga\r\nom beslutas av Styrelsen för teknisk ackreditering.\r\nUtgångspunkten vid beslut om ackreditering är att\r\nverkstaden i fråga skall ha den utrustning och\r\nkompetens som krävs för att kunna åtgärda de\r\nbrister beträffande fordonet som framkommit vid\r\nkontrollbesiktningen. En verkstad som inte har\r\nutrustning för att åtgärda alla typer av fel kan ändå\r\nackrediteras för att åtgärda vissa enklare brister på\r\nfordonet. Det är således inte behovet av\r\nkontrollerande verkstäder, utan enbart\r\nkompetensen och utrustningen hos verkstaden i\r\nfråga, som är styrande för det antal verkstäder som\r\nskall ackrediteras. Att upprätthålla kraven på\r\nkompetens och utrustning i detta sammanhang\r\nanser jag är viktigt med tanke på trafiksäkerheten.</pre><pre>Jag anser mot bakgrund av vad jag nu har sagt att\r\ndet finns tillräckliga möjligheter för alla typer av\r\nverkstäder att få ackreditering inom den nya\r\nordningen för s.k. efterkontroller.</pre><pre>Anf. 273  LENNART BRUNANDER (c):</pre><pre>Herr talman! Jag tackar för svaret. Detta är ju en\r\nbra sak. En avreglering som gör det enklare för den\r\nenskilde bilägaren.</pre><pre>Det är också viktigt att det skapas rättvisa\r\nmöjligheter mellan olika typer av verkstäder och att\r\nde verkstäder som finns ute i glesbygderna får en\r\nmöjlighet att vara med i det här systemet.\r\nKommunikationsministern säger att dessa\r\nmöjligheter finns och att det bara är den utrustning\r\nsom finns som skall avgöra om det är möjligt att bli\r\nackrediterad eller inte. Jag begriper också att det\r\nmåste finnas en viss utrustning.</pre><pre>I 5 § i bestämmelserna för hur det här skall fungera\r\nsägs det att samma människa som har reparerat\r\nbilen inte får kontrollera att det är riktigt gjort. Det\r\ninnebär att en verkstad med en ensam\r\nverkstadsägare inte har möjlighet att vara med.\r\nMan måste alltså ha en anställd. Man måste vara\r\nfler än en på verkstaden för att över huvud taget\r\nkomma i fråga.</pre><pre>Det finns ytterligare en sak i detta. Det är att både\r\nansökningskostnaderna och\r\nutbildningskostnaderna är ganska höga. Det kan\r\navskräcka en del, men det är en annan sak. Det\r\nborde också prövas.</pre><pre>Sedan finns det ytterligare en underlighet i detta,\r\nnämligen att personbilar som är nyare än 89-års\r\nmodell och mindre lastbilar som är nyare än 93-års\r\nmodell inte får godkännas på det här sättet därför\r\natt avgasbestämmelserna är sådana. Vi har ju haft\r\nen diskussion om att alla verkstäder skall ha\r\nmöjlighet att göra sådana reparationer. Då borde\r\nde i rimlighetens namn också kunna klara dessa\r\nreparationer och godkännandet av dem.</pre><pre>Jag skulle vilja ha kommunikationsministerns\r\nsynpunkter på de anmärkningar som jag haft på\r\ndessa regler.</pre><pre>Anf. 274  Kommunikationsminister MATS\r\nODELL (kds):</pre><pre>Herr talman! Vi kan börja med den sista frågan.\r\nDen som gällde 89-års och 93-års modeller på\r\npersonbilar resp. lätta lastbilar. Den utrustning som\r\nkrävs för att kontrollera att miljövillkoren för\r\navgasutsläppen uppfyller de normer som gäller är\r\nganska dyrbar. Det var också ett krav från\r\nregeringen att Svensk Bilprovning skulle sköta just\r\nden delen av kontrollen.</pre><pre>Anf. 275  LENNART BRUNANDER (c):</pre><pre>Herr talman! Alla verkstäder har rätt att göra\r\nreparationer av avgassystem. Det är inte\r\nnödvändigt att det är märkesbundna reservdelar,\r\nmen det är nödvändigt att de är godkända. För att\r\nkunna göra dessa reparationer måste man ju också\r\nha den utrustning som krävs för att kontrollera\r\nutsläppsmängderna. Mot den bakgrunden skulle de\r\nockså kunna göra dessa reparationer vid en\r\nanmärkning vid en besiktning, och också\r\nkontrollera den.</pre><pre>Anf. 276  Kommunikationsminister MATS\r\nODELL (kds):</pre><pre>Herr talman! Jag kan bara säga att detta var ett\r\noeftergivligt krav från Miljödepartementet när den\r\nhär frågan bereddes.</pre><pre>Anf. 277  LENNART BRUNANDER (c):</pre><pre>Herr talman! Jag hade två andra frågor om\r\nbegränsningen av verkstäderna när det gäller\r\nenmansverkstäder och när det gäller kostnader.</pre><pre>Anf. 278  Kommunikationsminister MATS\r\nODELL (kds):</pre><pre>Herr talman! När det gäller enmansverkstäderna är\r\ndet väl ganska naturligt att inte en och samma\r\nperson utför en sak och sedan kontrollerar den. Jag\r\ntror säkert att detta skulle kunna fungera i de allra\r\nflesta fall, men som princip är det kanske mindre\r\ntilltalande. Man kan ju tänka sig att man\r\nackrediterar någon som kommer och gör dessa\r\nkontroller. Han behöver inte vara fast anställd vid\r\nverkstaden.</pre><pre>Anf. 279  LENNART BRUNANDER (c):</pre><pre>Herr talman! Jag tycker inte att det är naturligt att\r\nen och samma människa kan göra reparationen och\r\nsedan intyga att den är gjord på ett riktigt sätt till\r\nbesiktningsorganet. De ansvarar ju för att det är\r\nriktigt, på samma sätt som verkstaden ansvarar för\r\ndet om de har tio anställda och en kontrollerar vad\r\nde andra nio har gjort. Jag kan inte se så stor\r\nskillnad i detta. Jag är tacksam om\r\nkommunikationsministern ändå medverkar till att\r\nockså de små enmansverkstäderna har möjlighet\r\natt bli ackrediterade.</pre><pre>Överläggningen var härmed avslutad.</pre><pre>43 §  Svar på fråga 1992/93:198 om bro över\r\nVäddö kanal</pre><pre>Anf. 280  Kommunikationsminister MATS\r\nODELL (kds):</pre><pre>Herr talman! Alf Wennerfors har frågat mig\r\nhuruvida jag är beredd att medverka till att den\r\nplanerade bron vid Trästa snarast byggs.</pre><pre>Bakgrunden till frågan är den omfattande trafiken\r\ntill Trästa färja och de smala vägarna på båda\r\nsidorna av Väddö kanal som innebär risk för\r\nolyckor.</pre><pre>Tanken på en bro över Väddö kanal vid Trästa har\r\nfunnits länge. Projektet har emellertid inte kunnat\r\ninrymmas i gällande investeringsplaner. Inte heller\r\nhar något av de särskilda ''paket'' som regering och\r\nriksdag beslutat om medfört att projektet har\r\nkunnat komma till stånd.</pre><pre>Jag är inte nu beredd att vidta några särskilda\r\nåtgärder som medför att den planerade bron vid\r\nTrästa kan börja byggas.</pre><pre>Anf. 281  ALF WENNERFORS (m):</pre><pre>Herr talman! Detta kan tyckas vara en mycket\r\nlokalt betonad fråga. Men den är ändå betydelsefull\r\nför väldigt många människor och trafikanter i den\r\nhär delen av Stockholms län. Som jag redovisat i\r\nfrågan är det frågan om 170 000 personbilar som\r\ntrafikerar färjan under året. Med alla trafikslag är\r\ndet 198 000 fordon.</pre><pre>Det är framför allt trafikriskerna som är det tunga\r\nargumentet. Jag vet att det saknas pengar. Men jag\r\när inte ute efter att det totala anslaget skall ökas.\r\nJag är ute efter en annan prioritering.\r\nKommunikationsministern säger att detta inte finns\r\nmed i något av de särskilda paket som har kommit\r\ntill. Här är det fråga om olika inställningar. Det är\r\ninte fråga om några åtgärder, som statsrådet talar\r\nom, utan om olika inställningar och en annan\r\nprioritering.</pre><pre>Anf. 282  Kommunikationsminister MATS\r\nODELL (kds):</pre><pre>Herr talman! Det är riktigt att projektet har funnits\r\nmed i ett antal flerårsplaner. Det har åkt jojo in och\r\nut i planerna. Detta har mindre berott på statens än\r\npå länsmyndigheternas prioriteringar. Projektet\r\nfanns med i flerårsplanen för länsvägar under\r\nperioden 1979--1988. Projektet har halkat utanför i\r\nsenare planer och finns t.ex. inte med i nuvarande\r\nLTA-plan för Stockholms län.</pre><pre>Projektet ansågs, för att ta ett annat exempel, 1982\r\nsom ett lämpligt beredskapsprojekt, och objektet\r\nprojekterades för att ingå i objektreserven fr.o.m.\r\n1984. Det som sedan inträffade var att vi fick en\r\nhögkonjunktur som gjorde att det inte var aktuellt\r\nmed beredskapsprojekt.</pre><pre>Anf. 283  ALF WENNERFORS (m):</pre><pre>Herr talman! Det är märkligt. I hela Norrland finns\r\n45 000--46 000 arbetslösa. Det är ungefär lika\r\nmånga som i Stockholms län. I hela Norrland får\r\nman över 5 miljarder för att klara den\r\narbetslösheten, men vi i Stockholms län får bara 2,8\r\nmiljarder. Vi är väldigt styvmoderligt behandlade i\r\nStockholms län och här nere i trakterna runt\r\nStockholm.</pre><pre>Tycker kommunikationsministern att det är rättvist\r\noch riktigt att man värderar människor så olika?</pre><pre>Anf. 284  Kommunikationsminister MATS\r\nODELL (kds):</pre><pre>Herr talman! Jag tycker att man skall ha en rättvis\r\nfördelning över landet av statens anslag till\r\ninfrastruktur. Det är självklart. Det är enligt min\r\nmening mycket glädjande att den\r\növerenskommelse som ursprungligen gjordes\r\nmellan staten och regionen under Bengt Dennis\r\nledning nu av allt att döma kommer till ett\r\nutförande. Det innebär att de ca 3,5 miljarder som\r\nstaten skjuter till genererar investeringar för i\r\nstorleksordningen 36 miljarder kronor. Det här\r\nkommer att bli en oerhörd injektion för den här\r\nregionen -- i form av infrastrukturinvesteringar,\r\narbetstillfällen och förbättrade förhållanden för\r\nnäringslivet och människorna som bor här.</pre><pre>Anf. 285  ALF WENNERFORS (m):</pre><pre>Herr talman! Jag tycker att det är väldigt positivt.\r\nÄntligen händer något positivt för Stockholms län\r\nnär det gäller vägar. Men fortfarande saknas en hel\r\nmängd andra projekt. Vi har säkert de sämsta\r\nvägsystemen i hela Sverige på grund av att den ena\r\nregeringen efter den andra har försummat eller\r\nstyvmoderligt behandlat den här delen av landet.</pre><pre>Jag vill därför skicka med en önskan om att den\r\nnuvarande kommunikationsministern kan svara\r\nlitet annorlunda när jag så småningom kommer\r\nigen med den här frågan.</pre><pre>Överläggningen var härmed avslutad.</pre><pre>44 §  Svar på fråga 1992/93:194 om avgifter på\r\nboklån</pre><pre>Anf. 286  Kulturminister BIRGIT FRIGGEBO\r\n(fp)</pre><pre>Herr talman! Ingegerd Sahlström har frågat mig\r\nvilka åtgärder jag ämnar vidta om kommuner\r\nbryter principen om att boklån skall vara\r\navgiftsfria.</pre><pre>Ingen kommun har ännu infört avgifter för boklån,\r\noch det är min förhoppning att ingen kommun\r\nheller kommer att göra det. De förslag om avgifter\r\noch andra förändringar på biblioteksområdet som\r\nnu diskuteras runt om i landet är inlägg i slutfasen\r\nav den kommunala budgetprocessen, och vi har\r\nännu inte sett de slutliga besluten.</pre><pre>Tilläggas bör att statsmakterna ännu inte tagit\r\nställning till de upphovsrättsliga frågorna i samband\r\nmed boklåneavgifter. Upphovsrättsutredningens\r\nförslag bereds för närvarande inom\r\nregeringskansliet. Till detta förslag skall läggas den\r\nanpassning som måste ske med hänsyn till EG-\r\nrätten.</pre><pre>Anf. 287  INGEGERD SAHLSTRÖM (s):</pre><pre>Herr talman! Jag får tacka för svaret.</pre><pre>Jag har en känsla av att man ute i landet mycket\r\nhårt drar åt förutsättningarna för kulturen, och då\r\nframför allt på biblioteksområdet. Tillgången till\r\nbiblioteken och böckerna är för mig någonting av\r\nen kulturell allemansrätt. Lika väl som man har\r\nplockat blåbär och lingon i skogen har man kunnat\r\nplocka äventyr, kunskap och upplysning på\r\nbibliotekshyllorna.</pre><pre>Nu vet vi att det förekommer diskussioner om\r\navgiftsbeläggning, och framför allt i Sollentuna står\r\nman, om jag har fattat det rätt, fortfarande fast vid\r\nförslaget.</pre><pre>Jag tycker då att Birgit Friggebo som kulturminister\r\nborde reagera och på något sätt stämma i bäcken. I\r\nstället för att vänta på att kommunerna beslutar om\r\navgiftsbeläggning av boklånen på biblioteken borde\r\nhon gå ut och kraftfullt markera att hon tycker att\r\ndet är fel att göra så här. Alla partier här i riksdagen\r\nhar ju ändå för inte så länge sedan i full enighet\r\nfattat ett beslut om att principen om avgiftsfria\r\nboklån skall gälla. Kan då inte Birgit Friggebo som\r\nkulturminister säga ifrån att hon inte accepterar\r\navgifter på boklån på bibliotek?</pre><pre>Detta måste ju ändå ligga i kulturministerns\r\nintresse, eftersom vi från statens sida bidrar till\r\nverksamheten på länsbiblioteken. Tjänsterna där\r\när ju viktiga också för de bibliotek som eventuellt\r\nskall avgiftsbelägga utlåningen av böcker. Skall de\r\nverkligen få lov att utnyttja länsbiblioteken och ta\r\nbetalt för tjänster som så att säga subventioneras av\r\nstaten?</pre><pre>Anf. 288  Kulturminister BIRGIT FRIGGEBO\r\n(fp):</pre><pre>Herr talman! Jag är alldeles övertygad om att\r\nIngegerd Sahlström är väl medveten om de olika\r\naktiviteter som jag har deltagit i under det senaste\r\nåret, då den här frågan har diskuterats mycket\r\nintensivt. Det har ju förekommit många\r\nmanifestationer. Nu senast i förra veckan hade ju\r\nFörfattarförbundet en stor manifestation, där jag\r\ndeltog.</pre><pre>Jag har, som representant för egentligen hela\r\nriksdagen, varit ute och markerat att jag tycker att\r\nriksdagens samfälliga uppfattning om att vi inte bör\r\nha avgifter på bibliotek bör marknadsföras också av\r\nkulturministern. I det avseendet finns det alltså inte\r\nnågon skillnad vare sig i uppfattning eller i behovet\r\nav krav på mig att reagera också offentligt.</pre><pre>Hittills har ju de uttalanden som riksdagen har gjort\r\nvarit verkningsfulla. Ännu har ingen kommun\r\nfattat det slutliga beslutet, och jag hoppas att ingen\r\nheller i fortsättningen skall fatta det beslutet. Jag\r\ntycker då inte att det är särskilt lämpligt att\r\nrepresentanter från vare sig riksdag eller regering\r\ngår ut och hotar kommunerna samfällt med olika\r\nåtgärder.</pre><pre>Min förhoppning är att vi skall slippa ha\r\nbiblioteksavgifter i någon kommun i Sverige.</pre><pre>Anf. 289  INGEGERD SAHLSTRÖM (s):</pre><pre>Herr talman! Jag tycker inte att man behöver hota\r\nkommunerna, utan man skall väl tala klart och\r\ntydligt. Jag vet att Birgit Friggebo har engagerat sig\r\nmycket i de här frågorna, men det är ändå synd att\r\nsignalerna från kulturministern kanske inte går\r\nfram. Framför allt är det synd att de inte går fram\r\ntill de egna partikamraterna ute i landet. Om jag\r\nhar förstått rätt sitter för tillfället borgerliga\r\npolitiker i flera kommuner ändå och diskuterar de\r\nhär avgifterna.</pre><pre>Hur skall länsbiblioteken i framtiden agera om\r\nkommuner inför någon form av avgift? Skall det\r\nvara möjligt för en kommun att hämta tjänster från\r\nlänsbiblioteket och sedan eventuellt ta betalt för\r\ndem?</pre><pre>Anf. 290  Kulturminister BIRGIT FRIGGEBO\r\n(fp):</pre><pre>Herr talman! Jag vet att det på olika håll har förts\r\ndiskussioner om att man från statens sida på något\r\nsätt skulle använda bidragen som går till\r\nlänsbiblioteken för att straffa de kommuner som\r\neventuellt kan komma att införa biblioteksavgifter.\r\nMan skall då vara medveten om att det skulle\r\ninnebära ett dubbelt straff för de medborgare som\r\nbor i dessa kommuner. Dels skulle de få betala\r\navgifter för den service som de kommunala\r\nbiblioteken ger, dels skulle de inte få tillgång till de\r\nolika samdistributionscentraler, tjänster för\r\nsamdistribution och annat, om staten skulle\r\nuppträda på det viset.</pre><pre>Anf. 291  INGEGERD SAHLSTRÖM (s):</pre><pre>Herr talman! Kulturministern menar alltså att man\r\nhar fri tillgång till länsbiblioteken även om man\r\ninför någon form av avgiftsbeläggning på bibliotek?</pre><pre>Jag vet inte om jag förstår diskussionen när det\r\ngäller straff för medborgarna. Det är ju också fråga\r\nom en handling av solidaritet mellan kommunerna.\r\nLänsbiblioteket fungerar ju på det viset att\r\nkommunerna bidrar lika väl som staten. Jag kan\r\ninte tänka mig att andra kommuner är speciellt\r\nnöjda med att några stycken kommuner åker\r\nsnålskjuts på de andras bekostnad.</pre><pre>Anf. 292  Kulturminister BIRGIT FRIGGEBO\r\n(fp):</pre><pre>Herr talman! Låt oss koncentrera oss på att försöka\r\nförhindra att några kommuner inför\r\nbiblioteksavgifter i stället för att diskutera vad vi\r\nskall göra ifall olyckan skulle vara framme.</pre><pre>Anf. 293  TREDJE VICE TALMANNEN:</pre><pre>Jag medger Ingegerd Sahlström ytterligare ett\r\ninlägg.</pre><pre>Anf. 294  INGEGERD SAHLSTRÖM (s):</pre><pre>Herr talman! Jag är helt överens med\r\nkulturministern om att vi så mycket som möjligt\r\nskall försöka förhindra sådana här förslag. Men vi\r\nmåste ju också mycket tydligt markera vilken vår\r\ninställning är om sådana här förslag kommer upp.</pre><pre>Överläggningen var härmed avslutad.</pre><pre>\r\n45 §  Svar på fråga 1992/93:185 om\r\nhandläggningen av asylärenden mot bakgrund av\r\nsituationen i östra Turkiet</pre><pre>Anf. 295  Kulturminister BIRGIT FRIGGEBO\r\n(fp):</pre><pre>Herr talman! Håkan Holmberg har frågat mig vilka\r\nåtgärder regeringen är beredd att vidta för att tillse\r\natt principerna om humanitet och flexibilitet\r\nrespekteras vid handläggningen av asylärenden\r\nfrån de kurdiska delarna av Turkiet.</pre><pre>Enskilda asylärenden prövas av Statens\r\ninvandrarverk och Utlänningsnämnden. Endast om\r\nnågon av beslutsinstanserna finner att skäl\r\nföreligger att överlämna ett enskilt ärende, kan\r\nregeringen pröva och besluta i ärendet. Riksdag\r\noch regering har uttalat att humanitet och\r\nflexibilitet alltid skall respekteras i handläggningen\r\nav asylärenden.</pre><pre>Jag kan informera om att Utlänningsnämnden\r\ntillsammans med Statens invandrarverk tidigare\r\nunder hösten haft samråd med UNHCR i frågan om\r\nsituationen i sydöstra Turkiet och hur denna\r\npåverkar bedömningen av enskilda asylärenden.</pre><pre>Det är den enskildes skyddsbehov som skall vara\r\navgörande för om asyl skall beviljas eller ej. Enligt\r\ninformation jag har fått, har asyl beviljats i flera fall\r\navseende personer från Turkiet. I dessa fall har\r\nalltså den asylsökandes egna politiska aktiviteter\r\nbedömts utgöra grund för asyl här i landet.</pre><pre>Riksdagen har beslutat att uppehållstillstånd av\r\nhumanitära skäl får beviljas när förhållandena i\r\nhemlandet är sådana att det vore inhumant att\r\ntvinga utlänningen att återvända dit, t.ex. när det\r\npågår inbördesstrider i landet. Det man här har\r\navsett är situationen i landet som helhet, inte bara i\r\nen del av det.</pre><pre>Läget i de sydöstra delarna av Turkiet är allvarligt.\r\nDet är just i detta begränsade område som strider\r\nmellan PKK och turkisk militär pågår och\r\nundantagstillstånd råder. Denna situation råder\r\ndock inte i hela Turkiet. Ett avvisningsbeslut kan\r\ndärför fattas när det framstår klart att personen kan\r\nåtervända till säkra delar av Turkiet, utan att\r\nriskera förföljelse av de turkiska myndigheterna.</pre><pre>Anf. 296  HÅKAN HOLMBERG (fp):</pre><pre>Herr talman! Jag vill tacka kulturministern för\r\nsvaret och i synnerhet för betoningen av att det är\r\nhumanitet och flexibilitet som skall gälla, även vid\r\nbehandlingen av ärenden som rör personer från\r\nöstra Turkiet. Man kan få litet olika intryck av den\r\npraxis som förefaller råda, kanske beroende på hur\r\nman frågar och vem man talar med. Jag utesluter\r\ninte alls att det finns personer, som kommer från\r\nöstra Turkiet, som även under senare tid har fått\r\nstanna i Sverige.</pre><pre>Om man talar med Invandrarverket kan man få\r\nbeskedet att det anses att det över huvud taget inte\r\nhar inträffat något i landet sedan i mars när det\r\nkurdiska nyåret firades. I det fall som jag refererar\r\ntill gavs detta besked samma dag som en turkisk\r\ntrupp gick över gränsen till Irak och trappade upp\r\ndet pågående inbördeskriget ytterligare. I området\r\nråder militär lagar sedan drygt 16 år. Städer töms,\r\noch situationen är utomordentligt spänd. Just i\r\ndetta fall tycker jag att det är ganska orimligt att\r\nresonera i termer av hur situationen är i landet som\r\nhelhet. För den kurd som kommer från östra\r\nTurkiet och inte har någon annanstans att ta vägen\r\nän till eventuella kvarvarande anhöriga är detta inte\r\nmycket till tröst. Möjligheten att gömma sig i det\r\negna landet återstår. Det är vad många som jagas\r\nav den turkiska armén redan gör, eftersom de inte\r\nvill göra värnplikt i den turkiska regimens tjänst.</pre><pre>Det intryck jag har är att man här och där på\r\nInvandrarverket tycks anstränga sig för att ändra på\r\nde principer som skall gälla, något som bekräftas av\r\nen del nyligen timade händelser. Jag vill därför\r\nformulera om min fråga: Är man i regeringen\r\nberedd att granska på vilket sätt beslut fattas? Och\r\nframför allt: Är man i regeringen beredd att\r\ngranska de beslut som fattas på Asylbyrå Öst i Flen,\r\nsom -- såvitt jag vet -- inte har bifallit några\r\nansökningar?</pre><pre>Anf. 297  Kulturminister BIRGIT FRIGGEBO\r\n(fp):</pre><pre>Herr talman! Håkan Holmbergs beskrivning av\r\nsituationen efter de uppgifter han fått av någon\r\nhandläggare på Invandrarverket är helt felaktig.\r\nDen informationen har vi att situationen i de\r\nsydöstra provinserna i Turkiet har förändrats under\r\ndet gångna halvåret. Det pågår där ett mer eller\r\nmindre regelrätt inbördeskrig mellan PKK och den\r\nturkiska militären, och det är alldeles uppenbart att\r\ndet naturligtvis påverkar kurderna i denna region.\r\nDet finns där städer och byar som mer eller mindre\r\nhar förstörts under de aktioner som förekommit.</pre><pre>Vi är också medvetna om MR-situationen för\r\nkurderna i Turkiet -- den lämnar mycket övrigt att\r\nönska.</pre><pre>Som jag tidigare sade har både Invandrarverket och\r\nUtlänningsnämnden för inte så länge sedan haft\r\nkontakter med UNHCR för att diskutera dessa\r\nfrågor. Det är beklagligt om informationen om vad\r\nsom där förekommit inte har nått de handläggare\r\nsom Håkan Holmberg nämnde och som mer direkt\r\nhar att fatta beslut i det enskilda ärendena. Vi skall\r\nnaturligtvis efterhöra om så är fallet.</pre><pre>Anf. 298  HÅKAN HOLMBERG (fp):</pre><pre>Herr talman! Det är ett mycket glädjande besked,\r\neftersom det intryck man får är det som jag\r\nredovisade i mitt förra inlägg -- även andra som jag\r\nvarit i kontakt med under senare tid har fått det\r\nintrycket.</pre><pre>Ytterligare bakgrund till situationen ger den ganska\r\nutförliga rapport om situationen i Turkiet som\r\nAmnesty har publicerat. Den rapporten gäller\r\nsituationen i landet i dess helhet, men den är\r\nsärskilt relevant för situationen i landets östra\r\ndelar, dvs. de kurdiska delarna.</pre><pre>Jag tolkar kulturministerns svar så, att personer\r\nmed uppenbara skyddsbehov som är på flykt från\r\ndessa delar av Turkiet och som har sökt\r\nuppehållstillstånd i Sverige måste behandlas med\r\nhumanitet och flexibilitet utan prestige och hänsyn\r\ntill helt irrelevanta förhållanden i Istanbul eller\r\nandra delar av västra Turkiet.</pre><pre>Anf. 299  Kulturminister BIRGIT FRIGGEBO\r\n(fp):</pre><pre>Herr talman! Det är självklart att de människor\r\nsom har skyddsbehov och som faller inom ramen\r\nför våra regler skall få asyl. Jag har också i mitt svar\r\nredovisat att sådana beslut har fattats.</pre><pre>De regler vi har och den praxis vi tillämpar gör att\r\nvi inte sänder tillbaka någon till sitt hemland om där\r\npågår inbördes strider och vi inte är säkra på att de\r\ndär kan få ett skydd.</pre><pre>Anf. 300  TREDJE VICE TALMANNEN:</pre><pre>Jag medger Håkan Holmberg ytterligare ett inlägg.</pre><pre>Anf. 301  HÅKAN HOLMBERG (fp):</pre><pre>Herr talman! Jag håller med om att det är en rimlig\r\nprincip att varje person som är på flykt ifrån ett\r\nområde där det pågår inbördesstrider inte\r\nautomatiskt är berättigad till uppehållstillstånd i\r\nSverige. Det avgörande är det särskilda\r\nskyddsbehovet. Det ledsamma är att man i fall som\r\nkommit till min kännedom och där detta\r\nskyddsbehov är helt uppenbart och inte bara gäller\r\nsökanden själv utan hela hans familj ändå inte tycks\r\nha fäst någon vikt vid den faktiska situationen.</pre><pre>Jag hoppas att man på Invandrarverket kommer att\r\nläsa kulturministerns svar och vidta de åtgärder\r\nsom kan vara lämpliga.</pre><pre>Överläggningen var härmed avslutad.</pre><pre>46 §  Svar på fråga 1992/93:207 om\r\nkommunernas och landstingens beskattningsrätt</pre><pre>Anf. 302  Finansminister ANNE WIBBLE\r\n(fp):</pre><pre>Herr talman! Dan Ericsson har frågat mig om\r\nregeringen är beredd verka för att kommuner och\r\nlandsting, om den ekonomiska situationen är\r\nkritisk, får möjlighet att rikta skatteuttag direkt till\r\nsjukvården eller äldreomsorgen.</pre><pre>Jag förmodar att frågan ställs mot bakgrund av det\r\nnu rådande skattestoppet. I så fall är mitt svar att\r\nnågot undantag från skattestoppet med\r\nmotiveringen att skattehöjningen är avsedd att öka\r\ndet ekonomiska utrymmet enbart för sjukvård och\r\näldreomsorg inte kan bli aktuellt. Om Dan Ericsson\r\nmenar något nytt skatteuttag, speciellt avsett för\r\ndetta, så är inte heller detta aktuellt. Även om man\r\nbortser från det samhällsekonomiskt felaktiga i\r\nhöjd kommunalskatt -- vilken jag inte gör -- skulle\r\nen specialriktad skatt strida mot den nya ''pås-\r\nprincipen'' för statsbidragen till kommunerna. Den\r\ninnebär att kommunpolitikerna själva avgör vilka\r\nområden som är mest angelägna att satsa på.</pre><pre>Beträffande svårigheten att prioritera mellan de\r\nkommunala verksamheterna så är det kommun-\r\noch landstingspolitikernas uppgift att bemästra\r\ndenna svårighet. I den prioriteringen ingår enligt\r\nmin uppfattning att se till att klara en bra och värdig\r\nvård och äldreomsorg.</pre><pre>Anf. 303  DAN ERICSSON i Kolmården\r\n(kds):</pre><pre>Herr talman! Jag vill börja med att tacka\r\nfinansministern för svaret. Bakgrunden till frågan\r\när bl.a. det besked som finansministerns egen\r\nstatssekreterare har gett, att en förlängning av det\r\nkommunala skattestoppet skulle vara på gång.\r\nDenna uppgift har finansministern så sent som i\r\ntorsdags dementerat här i kammaren, genom att vid\r\nfrågestunden säga att detta är en fråga som\r\nregeringen ännu inte har tagit ställning till. Så långt\r\när det bra.</pre><pre>Problemet är att många kommunalt engagerade i\r\ndag upplever det som att de har fråntagits\r\nansvarstagandet genom det kommunala\r\nskattestoppet. Jag törs nog säga att många i dag\r\nkänner frustration inför de växande behov som\r\nfinns och som vi vet kommer att öka ytterligare,\r\nframför allt när det gäller vården och omsorgen om\r\nvåra gamla. Vi vet att ett folkflertal är berett att\r\navsätta ekonomiskt utrymme för att klara en värdig\r\nvård och äldreomsorg för alla som behöver.</pre><pre>Min fråga ställdes mot bakgrund av det besked som\r\nfinansministerns egen statssekreterare\r\npresenterade. Frågan skall, som jag tar upp den,\r\nsnarast ses som ett innovativt tips till hur\r\ndiskussionen skulle kunna föras. Att, som\r\nfinansministerns närmaste man, bara slå fast att\r\nman skall förlänga det kommunala skattestoppet,\r\när inte en framkomlig väg, om vi framdeles skall\r\nklara åtagandena för våra äldre. Därför tror jag att\r\nman på Finansdepartementet skall fundera på\r\nmöjliga lösningar för att stärka de resurser som\r\nonekligen kommer att behövas till vård- och\r\näldreomsorgssektorn.</pre><pre>Det skulle vara intressant att höra om\r\nfinansministern har några egna funderingar på\r\nsådana nya grepp. Jag är själv kommunalt\r\nengagerad och ansvarig för den kommunala\r\nverksamheten i min kommundel hemma i\r\nNorrköping.</pre><pre>Anf. 304  Finansminister ANNE WIBBLE\r\n(fp):</pre><pre>Herr talman! Får jag börja med att något korrigera\r\nDan Ericsson i Kolmården på en punkt, nämligen\r\nden påstådda förlängningen av skattestoppet under\r\n1994, eller dementin därav. Min statssekreterare\r\nhar sagt exakt samma sak som jag, nämligen att det\r\nsannerligen inte finns något allmänt önskemål om\r\nhögre kommunalskatter i ett mycket stort antal\r\nkommuner, men att frågan om skattestoppets vara\r\neller icke vara för 1994 inte är avgjord. Det var\r\nprecis så orden föll, även i den fråga han ställdes\r\ninför. Det råkar vara mycket enkelt att besvara den\r\nfrågan, eftersom det förhåller sig precis på det viset,\r\natt den frågan kommer upp till diskussion vid ett\r\nsenare tillfälle.</pre><pre>Dan Ericsson tog upp den kommunala\r\nsjälvstyrelsen och påstod att många\r\nkommunpolitiker känner sig fråntagna ansvaret.\r\nDet är inte riktigt den reaktion som jag möter. Jag\r\när också ute och pratar med många kommun- och\r\nlandstingspolitiker och invånare i kommuner. Jag\r\ntycker snarare att man nu har betydligt större\r\nmöjligheter att utöva kommunpolitiskt ansvar,\r\ngenom de nya statsbidragsregler som kommer att\r\ngälla fr.o.m. nästa år. Då blir man nämligen av med\r\nen betydande mängd statliga specialbestämmelser,\r\nstatliga pekpinnar, mot vilka kommun- och\r\nlandstingspolitiker har reagerat under många år.\r\nDe har önskat att pekpinnarna från staten skulle tas\r\nbort, så att de själva finge bestämma var slantarna\r\nskall satsas för att göra bäst nytta.</pre><pre>Vård och äldreomsorg är mycket viktiga uppgifter\r\nför kommunerna, precis som Dan Ericsson tar upp.\r\nMina egna insatser, om man får beskriva det så, för\r\natt möjliggöra för kommunerna att verkligen klara\r\nsina uppgifter bra, går ut på att skapa en bra\r\nekonomi, en bra samhällsekonomi. Det är också en\r\nviktig förutsättning för kommunekonomin.</pre><pre>Anf. 305  DAN ERICSSON i Kolmården\r\n(kds):</pre><pre>Herr talman! Jag pläderar inte för några\r\nkommunala skattehöjningar. Men jag pläderar\r\nfaktiskt för det som regeringen också säger, som\r\nfinansministern här antyder, att kommunerna\r\nsjälva skall få ett större ansvar för sin verksamhet.\r\nDet är korrekt. Det är bra att vi har fått det, och att\r\nvi får möjlighet att inom de ramar som finns fördela\r\nmedel och göra prioriteringar. Problemet är att\r\nramarna nu har gnagts ner så mycket. Vi har\r\ningenting mer att fördela. De resurser som behövs\r\nhar tunnats ut.</pre><pre>Sjukvårdsministern Bo Könberg underströk\r\ntidigare i debatten att kommunerna har sin\r\nkommunala beskattningsrätt. Det står i bjärt\r\nkontrast mot det besked som ändå ges här, att det\r\nfinns en tanke att vi skall förlänga det kommunala\r\nskattestoppet. Det är en viktig princip att\r\nkommunerna själva skall få avgöra vad som är\r\nnödvändigt för att klara de omsorgsbehov som finns\r\ninom kommunen.</pre><pre>Anf. 306  Finansminister ANNE WIBBLE\r\n(fp):</pre><pre>Herr talman! Om det vore så enkelt att våra\r\nekonomiska problem, inkl. de kommunala och\r\nvårdpolitiska, skulle kunna lösas genom fortsatta\r\nskattehöjningar, skulle vi aldrig ha fått några\r\nproblem här i landet. Vi har varit mycket duktiga\r\npå att skapa ganska höga skatter. Det är inte\r\nlösningen på några stora problem, snarare tvärtom.</pre><pre>Det gläder mig att Dan Ericsson i Kolmården\r\ntycker att det är bra med påsprincipen. Jag tror\r\nuppriktigt sagt att den kommer att ge mycket stora\r\nmöjligheter för kommunerna att själva avgöra vilka\r\nområden som är viktiga.</pre><pre>För att undvika att kommunerna hamnar i allt\r\nstörre ekonomiska svårigheter är det viktigaste vi\r\nkan göra från regering och riksdag att se till att få\r\nsamhällsekonomin i bättre ordning. Jag kan se att\r\nallt större ekonomiska svårigheter i förlängningen\r\nskulle kunna göra det nästan omöjligt med någon\r\nvettig prioritering. Detta är den enda hållfasta\r\ngrunden för en kommunalekonomisk balans. Det\r\nhandlar om den ekonomiska politiken i stort.</pre><pre>Anf. 307  DAN ERICSSON i Kolmården\r\n(kds):</pre><pre>Herr talman! Jag har sysslat med effektivisering en\r\ndel i verkligheten och fått in alternativa\r\nverksamheter som står i konkurrens med den\r\nkommunala, hemma i min kommundel Kolmården,\r\nsom jag har ansvar för. Men man kommer till slut\r\ntill en absolut smärtgräns, särskilt om kommunens\r\nekonomi har undergrävts under många år.</pre><pre>Finansministern känner själv till vad som händer\r\nom man får ta över ansvaret för en nation som har\r\nvanskötts under många år. Motsvarande situation\r\nfinns ute i många kommuner. Ekonomin har\r\nmisskötts. Det innebär att man har akuta\r\nekonomiska problem. Då handlar det om att\r\nförsvara välfärden, om att försvara våra äldre i\r\nförsta hand. Sådan är min prioritering. På detta\r\nområde finns problem nu, också hos oss.\r\nMarginalerna är för små. Jag undrar om det inte\r\nfinns litet nya tankar om hur man skulle kunna\r\nförstärka just denna del. Vi vet att vi har stort stöd\r\nockså i folkopinionen för det.</pre><pre>Anf. 308  TREDJE VICE TALMANNEN:</pre><pre>Detta blir det sista inlägget från finansministern.</pre><pre>Anf. 309  Finansminister ANNE WIBBLE\r\n(fp):</pre><pre>Herr talman! Jag delar helt Dan Ericssons\r\nuppfattning att det är oerhört centralt att klara en\r\nbra och värdig vård och äldreomsorg och att de\r\nekonomiska förutsättningarna inte kan göras hur\r\nsvåra som helst. Om man har övertagit ekonomin i\r\nen kommun eller ett land där den är i stor obalans\r\när problemen ännu mycket större. Jag har inte den\r\nuppfattningen att det skulle ha gått så långt i några\r\nav de kommuner som jag känner bäst till, där det\r\nkan vara aktuellt. Det har inte heller inkommit\r\nnågon ansökan om förändringar i skattesatsen för\r\n1993 från den kommun som Dan Ericsson tar upp.</pre><pre>Jag tror att man kommer att finna att de\r\nekonomiska förutsättningarna för 1994 visar sig\r\nvara något bättre än man trott. Jag tycker att vi\r\nskall se tiden an. Många kommuner visar sig vara\r\nmycket duktiga på att effektivisera och välja ut vad\r\nsom är viktigast. Jag har stora förhoppningar om att\r\nkommunpolitikerna kommer att klara sin uppgift\r\nmycket bra.</pre><pre>Överläggningen var härmed avslutad.</pre><pre>47 §  Svar på fråga 1992/93:191 om transporter\r\nav farligt gods</pre><pre>Anf. 310  Försvarsminister ANDERS BJÖRCK\r\n(m):</pre><pre>Herr talman! Kenneth Lantz har ställt en fråga till\r\nmig om transporter av farligt gods och frågat om jag\r\när beredd att göra en översyn av reglerna och val av\r\ntransportvägar för farligt gods i Sverige.</pre><pre>Riksdagens försvarsutskott har nyligen behandlat\r\nett antal motioner inom området Farligt gods\r\n(FöU1). Utskottet betonade i det sammanhanget\r\nvikten av att åstadkomma största möjliga säkerhet\r\nnär det gäller transporter av farligt gods.\r\nFörsvarsutskottet uttryckte också ett önskemål om\r\natt riksdagen skall få en samlad redogörelse för\r\nläget inom det berörda området. Min avsikt är\r\ndärför att under våren återkomma till riksdagen för\r\natt bl.a. redovisa en sammanfattning av läget,\r\nstörre olösta frågor samt min syn på det fortsatta\r\narbetet.</pre><pre>Det av Kenneth Lantz efterlysta samlade greppet\r\nfinner jag därför ingen anledning att ta här och nu.\r\nJag antar att Kenneth Lantz, i likhet med\r\nförsvarsutskottet, är väl medveten om att frågor om\r\nriskbedömning, val av säkraste transportsätt,\r\nvägvalsstyrning m.m. är komplicerade och att det\r\ntar en viss tid att få fram beslutsunderlag för olika\r\nslags åtgärder.</pre><pre>Anf. 311  KENNETH LANTZ (kds):</pre><pre>Herr talman! Jag tackar försvarsministern för\r\nsvaret.</pre><pre>Försvarsministern lovade i sitt svar att återkomma\r\ntill riksdagen med en redovisning. Jag vill\r\naktualisera resurstilldelningen för arbetet med\r\ntransporter med farligt gods inte minst i en sådan\r\nkuststad som jag själv kommer ifrån, nämligen\r\nHelsingborg, där flera hundra miljoner ton farligt\r\ngods årligen passerar. Det är svårt för en enskild\r\nkommun att ta ansvar för förberedelser och för att\r\nman har tillräckligt med insatsmöjligheter när\r\nkatastrofen väl är framme.</pre><pre>Ser försvarsministern någon möjlighet att ge stöd\r\ntill speciellt utsatta kommuner genom en\r\nresurstilldelning?</pre><pre>Anf. 312  Försvarsminister ANDERS BJÖRCK\r\n(m):</pre><pre>Herr talman! Inom den budget som\r\nFörsvarsdepartementet disponerar finns det dess\r\nvärre såvitt jag kan bedöma inget utrymme för att\r\nlämna bidrag till kommunerna. Det här är\r\nemellertid en fråga som man i första hand får ta\r\nställning till vid en samlad budgetprövning. Fru\r\nfinansministern, som var här för någon minut\r\nsedan, har nu satt sig i säkerhet. Annars har hon\r\nnog bättre möjligheter än jag att svara på den\r\nfrågan.</pre><pre>Det här är ett utomordentligt viktigt område. Det\r\nsvenska samhället blir i olika avseenden mer och\r\nmer sårbart med tanke på den komplicerade\r\nstruktur som håller på att bildas, inte minst när det\r\ngäller transporter av farligt gods och de nya\r\nkemikalier som ständigt tillkommer. Denna fråga\r\nhar betydelse för vårt lands säkerhet, såväl i krig\r\nsom naturligtvis också i fred.</pre><pre>Jag kan försäkra Kenneth Lantz att jag skall göra\r\nvad jag kan för att det skall bli en ordentlig\r\nredovisning och för att man på olika sätt skall\r\nuppnå en ökad säkerhet på detta område.</pre><pre>Anf. 313  KENNETH LANTZ (kds):</pre><pre>Herr talman! Jag är litet tveksam till att den här\r\nfrågan är uppdelad på två departement, dels\r\nFörsvarsdepartementet, dels\r\nKommunikationsdepartementet. Finns det någon\r\nönskan och strävan att i det här fallet föra samman\r\ndessa båda departements åtaganden till ett\r\nansvarigt departement? Jag tycker att det då skulle\r\nbli enklare att arbeta och att få en större helhet och\r\nkontinuitet. När ett farligt gods-ämne skall\r\ntransporteras från fabrik till producent kan det\r\nfraktas med lastbil, järnväg, båt eller flyg.\r\nMotsvarande gäller för mottagare på andra sidan\r\nSundet.</pre><pre>Ser försvarsministern någon möjlighet att föra\r\nsamman allt detta till ett departement?</pre><pre>Anf. 314  Försvarsminister ANDERS BJÖRCK\r\n(m):</pre><pre>Herr talman! Jag tror inte att det skulle förändra\r\nsituationen särskilt mycket. Under\r\nFörsvarsdepartementet ligger räddningstjänst. Där\r\nfinns också en lång rad operativa resurser, om\r\nnågonting skulle hända i beredskapshänseende.</pre><pre>Om jag får vara personlig en sekund, kan jag säga\r\natt under min tid som försvarsminister har jag\r\nupptäckt hur viktig roll det militära försvaret spelar\r\näven när det gäller rena fredsaktiviteter beroende\r\npå att det är en av de relativt få samhällsaktiviteter\r\nsom har en ständig beredskap och som har olika\r\nformer av resurser.</pre><pre>Jag kan försäkra att samarbetet mellan\r\nFörsvarsdepartementet och\r\nKommunikationsdepartementet i detta avseende är\r\nmycket gott. Vi skall naturligtvis ytterligare se över\r\nde rutiner som finns.</pre><pre>Anf. 315  KENNETH LANTZ (kds):</pre><pre>Herr talman! Jag vill passa på att ställa ytterligare\r\nen fråga. Den gäller framtiden, som blir alltmer\r\nkrävande när det gäller detta område. Skulle man\r\nkunna tänka sig att inrätta någon form av\r\ndocenttjänst eller professorstjänst, där man t.ex.\r\nvid Lunds tekniska högskola skulle kunna forska\r\nkring emballage, transportlåsning under själva\r\ntransporten och även transportsätt?</pre><pre>Anf. 316  Försvarsminister ANDERS BJÖRCK\r\n(m):</pre><pre>Herr talman! Nu är vi inne på ett område som\r\nnärmast ligger under Per Unckels domvärjo,\r\neftersom han är ansvarig i regeringen för\r\nforskningssidan. Jag kan alltså inte uttala mig i den\r\nfrågan. På den militära sidan inom\r\nFörsvarsdepartementets område pågår det inom\r\nFOA och på andra håll mycket omfattande arbete\r\nsom berör just transporter av farligt gods. Ett\r\nsådant arbete kan säkert bedrivas mycket bra också\r\ni Lund, men då är det Per Unckel som närmast bör\r\nsvara för detta.</pre><pre>Överläggningen var härmed avslutad.</pre><pre>48 §  Svar på frågorna 1992/93:180, 184 och 203\r\nom inköp av bandfordon</pre><pre>Anf. 317  Försvarsminister ANDERS BJÖRCK\r\n(m):</pre><pre>Herr talman! Elvy Söderström har ställt en fråga till\r\narbetsmarknadsministern om\r\narbetsmarknadspolitiska aspekter på en\r\nanskaffning av bandvagn MT-LB. Frågan har\r\növerlämnats till mig.</pre><pre>Sigge Godin har frågat mig om regeringen avser att\r\ninköpa bandvagn MT-LB och hur detta i så fall\r\nskulle komma att påverka svensk\r\nbandvagnstillverkning.</pre><pre>Tage Påhlsson har ställt en fråga av liknande\r\ninnebörd till mig.</pre><pre>Jag besvarar frågorna i ett sammanhang.</pre><pre>Tyskland har erbjudit Sverige att få köpa ett antal\r\nMT-LB.</pre><pre>Jag kan bekräfta att arméchefen i en skrivelse till\r\nregeringen har begärt att få köpa MT-LB. I\r\nskrivelsen från arméchefen finns också en\r\nredovisning av de industriella konsekvenserna vid\r\nen anskaffning.</pre><pre>Jag delar de synpunkter som framförts av\r\narméchefen och överbefälhavaren om det operativa\r\nbehovet av splitterskyddade fordon. I detta fall\r\nfinns möjligheter att till låga kostnader höja arméns\r\nstridseffekt. Samtidigt måste en eventuell\r\nanskaffning av MT-LB vägas mot andra angelägna\r\nobjekt som behöver rymmas inom försvarets\r\nekonomi.</pre><pre>Frågan om anskaffning övervägs för närvarande\r\ninom regeringskansliet. I detta sammanhang\r\nkommer självfallet konsekvenserna för svensk\r\nbandvagnsindustri och därmed arbetsmarknad att\r\nuppmärksammas.</pre><pre>Anf. 318   ELVY SÖDERSTRÖM (s):</pre><pre>Herr talman! Jag vill inleda med att tacka\r\nförsvarsministern för svaret, även om jag ställde\r\nmin fråga till arbetsmarknadsministern. Jag hoppas\r\natt de arbetsmarknadspolitiska frågorna inte har\r\nflyttats från Arbetsmarknadsdepartementet.\r\nIbland upplever man dock att försvaret skulle\r\nbehövas till hjälp för att försvara den\r\narbetsmarknadspolitik som just nu förs i Sverige.</pre><pre>I min fråga beskrev jag att det råder en oerhört svår\r\nsituation på arbetsmarknaden i Örnsköldsvik och i\r\nVästernorrland. När tidningarna refererade\r\narméchefens funderingar blev oron enormt stor, inte\r\nminst hos de anställda på Hägglunds i\r\nÖrnsköldsvik.</pre><pre>Jag vill deklarera att vi inte alls är nöjda med svaret,\r\natt konsekvenserna kommer att uppmärksammas.\r\nVi ville ha svaret, att man kommer att ta hänsyn till\r\nden rådande situationen.</pre><pre>Svaret är också något förvånande med hänsyn till\r\nförsvarsministerns uttalande i samband med ett\r\nbesök hos Hägglunds i Örnsköldsvik. Jag har en\r\ntidningsartikel från juni 1992, där ministern\r\ndeklarerar att Hägglunds är nyckeln när det gäller\r\nen modernisering av armén. Efter att ha provåkt\r\nSkalman pekar försvarsministern på att just\r\nSkalman var ett bra sådant exempel.</pre><pre>Sedan uppmanar försvarsministern vid besöket\r\nindustrin att söka kontakt med övriga Europa, men\r\nför att industrin skall kunna ha någonting att\r\nerbjuda, krävs det även att det svenska försvaret\r\nkan visa att man har en tro på att bandvagnen\r\nSkalman är ett bra alternativ för det svenska\r\nförsvaret.</pre><pre>Anf. 319  SIGGE GODIN (fp):</pre><pre>Herr talman! Jag kan också tacka för svaret, även\r\nom jag undrar vad det betyder att konsekvenserna\r\nskall övervägas.</pre><pre>Jag skulle vilja ställa några frågor till\r\nförsvarsministern: Hur många bandfordon anser\r\nregeringen att man skall köpa från Tyskland och\r\nungefär till vilket totalpris? Finns det pengar till\r\ndet?</pre><pre>MT-LB-fordonen är ungefär av 50-talstyp och\r\nkräver alltså ny utrustning. Hur skall man gå till\r\nväga? Skall man renovera dem i Tyskland, eller blir\r\ndet objekt att renovera i Sverige, så att vi får rätt\r\nutrustning för dessa vagnar, eller hur skall man\r\nförfara?</pre><pre>Om Sverige inte köper dessa vagnar, skall de enligt\r\ntidningsuppgifter skrotas. Det är väl bara skalet\r\nsom möjligen kan tilltala oss. Sedan måste ny\r\nteknik in. Då är det viktigt att veta på vilket sätt det\r\nhär skall hanteras, med tanke på framtiden också.\r\nHur många år skall vi behålla dessa vagnar om vi\r\nnu köper dem? Hur klarar vi underhåll, reservdelar\r\noch annat? Det är också viktigt att fundera över\r\ndet.</pre><pre>Försvarsministern har vid flera tillfällen sagt att\r\nsvensk försvarsmateriel inte går att sälja utomlands\r\nom inte svenska staten också köper sådan. När det\r\ngäller Skalmanvagnar från Hägglunds har försvaret\r\nbara något enda exemplar. Det går inte heller att\r\nsälja dem utomlands. Det är precis som\r\nförsvarsministern har sagt tidigare. Då undrar jag:\r\nVad skall hända med dem?</pre><pre>I övrigt vill jag fråga vad som kan ske om denna\r\nverksamhet avvecklas vid Hägglunds. Då förlorar\r\nman flera hundra arbetstillfällen och\r\nnyckelpersoner för det svenska försvaret. Vad gör\r\nvi åt det?</pre><pre>Anf. 320  TAGE PÅHLSSON (c):</pre><pre>Herr talman! Jag får också tacka försvarsministern\r\nför svaret. Det är rakt, ärligt men kort, kanske litet\r\notillfredsställande.</pre><pre>Vi känner alla till de problem som finns på\r\narbetsmarknaden i Örnsköldsvik. Hägglunds är ett\r\nav de största industriföretagen där och\r\nrepresenterar dessutom en av våra största\r\nförsvarsindustrier. Jag är medveten om att min\r\nfråga är ekonomisk, men skall vi i fortsättningen\r\nsatsa på att handla på överskottsmarknader ute i\r\nvärlden? Där finns det oerhört mycket materiel.\r\nHur går det då med vårt försvars kvalitet,\r\nberedskap, säkerhet och annat? Finns det alltså inte\r\nanledning att överväga de arbetsmarknadspolitiska\r\nskälen, trots att det då kan bli fråga om något\r\ndyrare inköp?</pre><pre>Anf. 321  Försvarsminister ANDERS BJÖRCK\r\n(m):</pre><pre>Herr talman! Några fakta i målet. För det första är\r\nMT-LB inget 50-talskoncept. Det är ett\r\nbandgående splitterskyddat fordon som sedan 1975\r\ntillverkas i flera Warszawapaktsländer. MT-\r\nproduktionen pågår fortfarande.</pre><pre>För det andra: MT-LB har en skyddsnivå som i allt\r\nväsentligt är bättre än Skalmans. ABC-skydd\r\nsaknas exempelvis i Skalman.</pre><pre>För det tredje: MT-LB har tre gånger så hög\r\nlastkapacitet som Skalman. Vad beträffar\r\nkostnaderna är enligt arméchefens beräkningar\r\nanskaffnings-  och systemkostnaden för Skalman\r\ncirka fyra gånger högre än motsvarande kostnad för\r\nMT-LB. Jag skulle tro att skillnaden är ännu större\r\nmed tanke på de nya priserna. Det handlar alltså\r\nom enorma belopp, som vi inte har.</pre><pre>Får jag också säga att det i överbefälhavarens\r\nsenaste programplan inte har funnits ekonomiskt\r\nutrymme för Skalman. En eventuell anskaffning av\r\nSkalman är därför till skillnad från MT-LB så stor\r\natt den borde ha tagits in i försvarsbeslutet. Så\r\nskedde inte.</pre><pre>Jag är medveten om de arbetsmarknadspolitiska\r\nkonsekvenserna. Jag måste naturligtvis ta framför\r\nallt försvarspolitiska hänsyn, annars vore det\r\norimligt, men försöka göra en vettig bedömning.</pre><pre>Får jag avslutningsvis säga att det unika har hänt\r\nnär det gäller MT-LB att Sigge Godins\r\npartikamrater Hans Lindblad och Lars Sundin i en\r\nartikel i Dagens Nyheter så sent som den 29\r\noktober kraftfullt har rekommenderat ett inköp av\r\njust MT-LB.</pre><pre>Anf. 322  ELVY SÖDERSTRÖM (s):</pre><pre>Herr talman! Jag tolkar försvarsministerns svar så\r\natt man inte kommer att göra någon\r\narbetsmarknadspolitisk analys av denna\r\nbeställning. Det tycker jag är mycket\r\nbeklämmande. Den förra regeringen hade\r\nregionalpolitik och arbetsmarknadspolitik som en\r\nröd tråd mellan de olika departementen. Jag\r\nrekommenderar verkligen, med tanke på den\r\nsituation som nu råder, att nuvarande regering gör\r\nlikadant.</pre><pre>Efter att ha tagit del av en mängd uttalanden som\r\nförsvarsministern gjorde under sitt besök i\r\nÖrnsköldsvik måste jag fråga mig om det var\r\nuttalanden som skulle passa för just det tillfället. I\r\nden artikel som jag åberopade kan man läsa att\r\nförsvarsministern anser att bandvagn 206 Skalman\r\när en utmärkt och bra bandvagn för försvarets\r\nbehov. Det var inte vad försvarsministern sade i sitt\r\ninlägg alldeles nyss.</pre><pre>Jag måste upprepa min fråga: Kommer man att\r\ngöra en arbetsmarknadspolitisk analys?</pre><pre>Anf. 323  SIGGE GODIN (fp):</pre><pre>Herr talman! Jag tycker som försvarsministern, att\r\nsplitterskyddet självklart är nödvändigt för våra\r\nsoldater och att man skall överväga vilken\r\nutrustning som skall köpas. Men när\r\nförsvarsministern talar om att man skall överväga\r\nkonsekvenserna, måste vi få veta vad det betyder i\r\npraktiken. Betyder det att vi skall köpa dessa\r\nvagnar, som vi sedan kanske har problem med att\r\nskaffa utrustning till och får problem med många år\r\nframåt?</pre><pre>Det här rimmar mycket illa med försvarsministerns\r\nagerande på Hägglunds i Örnsköldsvik, där han\r\ntalade om att det är jättebra att tillverka dessa\r\nvagnar. Så köper svenska staten inte dem. Så blir\r\nresultatet det som försvarsministern sade, att de\r\ninte går att sälja dem, därför att svenska staten inte\r\nhar investerat. Då får vi problem. Jag tycker att\r\nförsvarsministern skall utveckla frågan litet mera.\r\nVad betyder ''övervägandet''?</pre><pre>Anf. 324  TAGE PÅHLSSON (c):</pre><pre>Herr talman! De fakta som försvarsministern\r\npresenterade angående MT-LB stämmer inte med\r\nvad som har presenterats för oss i annat\r\nsammanhang. Jag vill inte påstå att\r\nförsvarsministern far med osanning. Vi får väl\r\nkonstatera att vi har blivit något vilseledda.</pre><pre>Det här med ABC-skydd var i och för sig intressant,\r\nmen det sades ingenting om splitterskydd. Jag\r\nförmodar att det är litet sämre med det.</pre><pre>Bortsett från de tekniska frågorna är det, som Sigge\r\nGodin nämnde, så att om Hägglunds inte får order\r\nfrån det svenska försvaret, blir det kanske ingenting\r\nalls. Då får man lägga ned tillverkningen, och flera\r\nhundra arbetstillfällen försvinner. På sikt kan detta\r\näventyra den här typen av industrier.</pre><pre>Nu undrar jag: Vilka överläggningar förekommer i\r\nregeringen mellan Arbetsmarknads- och\r\nFörsvarsdepartementen om dessa frågor? Har ni\r\nverkligen penetrerat denna fråga ordentligt?</pre><pre>Anf. 325  Försvarsminister ANDERS BJÖRCK\r\n(m):</pre><pre>Herr talman! Får jag först till Elvy Söderström säga\r\natt jag i mitt svar sade: ''I detta sammanhang\r\nkommer självfallet konsekvenserna för svensk\r\nbandvagnsindustri och därmed arbetsmarknad att\r\nuppmärksammas.'' Det är alltså svaret på hennes\r\nfråga.</pre><pre>Till Sigge Godin m.fl. vill jag säga att det är alldeles\r\nsjälvklart att man måste överväga de olika\r\nmöjligheterna när en sådan här offert kommer.\r\nDen existerade inte när jag besökte Hägglunds i\r\njuni, utan den har kommit senare.</pre><pre>Dessutom återstår kostnadsfrågan. Här handlar det\r\nalltså om ett erbjudande som vi har att ta ställning\r\ntill. Det blir minst fyra gånger billigare, och där\r\ningår en Skalmanbandvagn -- om vi nu skulle\r\nbestämma oss för den, vilket inte har varit aktuellt\r\ni planerna -- och 300 timmars reparationsarbete\r\nsamt ett mycket omfattande reservdelspaket. Om\r\njag får hjälp med rejält höjda försvarsanslag från\r\nfrågartrion, skall vi nog klara av det här.</pre><pre>Anf. 326  TREDJE VICE TALMANNEN:</pre><pre>Jag medger en sista frågeomgång med anledning av\r\nden här frågan.</pre><pre>Anf. 327  ELVY SÖDERSTRÖM (s):</pre><pre>Herr talman! Jag blir orolig när jag hör\r\nförsvarsministern upprepa att detta skall\r\nuppmärksammas. Vilket värde ligger däri? Det är\r\nklart att man kan uppmärksamma att en industri\r\nläggs ned. Innebörden av den katastrof som det\r\nskulle innebära för denna industri, och för den bygd\r\nsom jag kommer ifrån, gör att jag och många med\r\nmig känner stor oro. Det är därför som vi om och\r\nom igen upprepar samma fråga.</pre><pre>Det är ju så, att det kan bli nödvändigt att minska\r\npå försvarsanslaget på grund av att kraftigare och\r\nmer aktiva åtgärder på det arbetsmarknadspolitiska\r\nområdet måste vidtas, därför att fler människor blir\r\narbetslösa. Det gäller alltså att använda pengarna\r\nrätt.</pre><pre>Nu har jag ställt frågan om en analys flera gånger\r\nom. Nu vädjar jag slutligen till försvarsministern\r\noch till regeringen att ta dessa hänsyn innan beslut\r\nfattas i denna, för Sverige, Västernorrland och\r\nÖrnsköldsvik, mycket viktiga fråga.</pre><pre>Anf. 328  SIGGE GODIN (fp):</pre><pre>Herr talman! Experter, till vilka försvarsministern\r\nockså hör i de här frågorna, har i flera sammanhang\r\ndär jag har varit närvarande uttalat att svensk\r\nförsvarsindustri är väldigt viktig -- lika viktig som\r\nförsvaret i övrigt. På vilket sätt vägs detta in i ett\r\nsådant här sammanhang?</pre><pre>Jag kan i och för sig förstå att försvarsministern är\r\nute efter mer pengar, men det är inte alltid mer\r\npengar som det handlar om. Det handlar i stället\r\nom att använda pengarna på rätt sätt. Om man har\r\nutställt löften om att stödja svensk försvarsindustri,\r\nfår man också se till att det görs, annars får man\r\nförklara för de ombud som finns i Sveriges riksdag\r\nhur man tänker göra för att avveckla verksamheten\r\ni en glesbygd som Örnsköldsvik. Det är vad det i\r\nslutänden handlar om, och därför känner jag oro\r\növer att försvarsministern inte tar ansvar för\r\nsysselsättningen och att det är avveckling som\r\ngäller.</pre><pre>Anf. 329  TAGE PÅHLSSON (c):</pre><pre>Herr talman! Uppenbart är det fråga om dumpning\r\nav priser. När man får höra om de förmåner som\r\nförsvarsministern räknar upp, är det helt klart.</pre><pre>Är det också fråga om motköp? Det har ju\r\nförekommit i andra sammanhang. Det skulle vara\r\nintressant att höra om någonting sådant är aktuellt.</pre><pre>Jag har inte heller fått svar på min skriftliga fråga,\r\nsom jag även upprepade i mitt första inlägg. Skall\r\nvi i Sverige i fortsättningen börja handla på\r\növerskottsmarknaden? I så fall måste vi inse de\r\nkonsekvenser som det kan få för den inhemska\r\nförsvarsindustrin.</pre><pre>Anf. 330  Försvarsminister ANDERS BJÖRCK\r\n(m):</pre><pre>Herr talman! Jag tycker det är viktigt att vi\r\növerväger de möjligheter som uppkommer, inte\r\nminst i skattebetalarnas intresse. Jag vill\r\nunderstryka att framstående folkpartistiska\r\nriksdagsmän offentligt har gått ut och sagt att detta\r\när ett erbjudande som vi inte kan säga nej till.</pre><pre>Jag skall göra vad jag kan för att slå vakt om svensk\r\nförsvarsindustri. Det kan emellertid inte, herr\r\ntalman, innebära att man aldrig får möjlighet att\r\nstudera erbjudanden från andra delar av världen än\r\nSverige.</pre><pre>Överläggningen var härmed avslutad.</pre><pre>49 §  Svar på fråga 1992/93:113 om märkningen\r\nmed jämförpriser</pre><pre>Anf. 331  Civilminister INGER DAVIDSON\r\n(kds):</pre><pre>Herr talman! Annika Åhnberg har frågat mig om\r\nregeringen i ljuset av EES-avtalet är beredd att\r\nvidta åtgärder för att garantera en fortsatt\r\nmärkning med jämförpriser i Sverige.</pre><pre>EES-avtalet omfattar ett EG-direktiv om\r\nkonsumentskydd i samband med prismärkning av\r\nlivsmedel (79/581/EEG, ändrat genom\r\n88/315/EEG). Direktivet ställer som huvudregel\r\nkrav på märkning med jämförpriser när varorna\r\nmarknadsförs till konsumenter.</pre><pre>Direktivet har redan införlivats med svensk rätt\r\ngenom prisinformationslagen (1991:601), som\r\nträdde i kraft den 1 april i år.</pre><pre>Som Annika Åhnberg framhåller finns det\r\nundantag från kravet på märkning med\r\njämförpriser. Det gäller livsmedel som\r\ntillhandahålls i vissa standardiserade förpackningar\r\nenligt ett särskilt direktiv på området. Här har\r\nSverige fått anstånd till den 1 juni 1995.</pre><pre>För sådana varor behöver man inte ange jämförpris\r\nper kilo, liter eller dylikt, eftersom man anser att\r\npriset på jämförbara förpackningsstorlekar ger\r\nkonsumenten möjlighet att bilda sig en uppfattning\r\nom priset på olika livsmedel av samma slag.</pre><pre>Om det finns många olika förpackningsstorlekar,\r\nkan det bli svårare att räkna ut jämförpriset.\r\nExempelvis kan det bli litet krångligare att räkna ut\r\nkilopriset på smör om man skall jämföra en 125-\r\ngramsförpackning med en 500-gramsförpackning.</pre><pre>Om detta skapar problem förutsätter jag att\r\nkonsumenterna kommer att ställa krav på fortsatt\r\njämförprismärkning. Något hinder mot att\r\ntillgodose ett sådant angeläget konsumentintresse\r\nkommer inte att finnas. Tvärtom är det min\r\nförhoppning och övertygelse att handeln kommer\r\natt vara lyhörd och tillmötesgå konsumenternas\r\nönskemål.</pre><pre>Jag kan också tillägga att opinionen i vissa länder\r\ninom EG växer sig allt starkare för att minska\r\nantalet förpackningsstorlekar, så att man lättare\r\nkan jämföra olika livsmedelspriser.</pre><pre>EES-avtalet innebär i vart fall inte att vi nu måste\r\nsänka våra krav. Genom fortsatt opinionsbildning\r\nbör konsumentskyddet kunna förbättras också på\r\ndenna punkt. Vi har alla ett ansvar för detta.</pre><pre>Det finns därför för närvarande ingen anledning för\r\nregeringen att vidta några åtgärder.</pre><pre>Anf. 332  ANNIKA ÅHNBERG (-):</pre><pre>Herr talman! Jag ber att få tacka för svaret på min\r\nfråga, men riktigt nöjd är jag förstås inte. Det är\r\nriktigt som civilministern säger, att det även i EG\r\nfinns krav på jämförpriser, men att man kan göra\r\nundantag för s.k. standardiserade förpackningar.\r\nCivilministern redogjorde för ett problem, men\r\nproblemet är större än så. På vissa delar av\r\nsortimentet kan det nämligen handla om ett\r\ntjugotal olika förpackningar som räknas som\r\nstandardiserade. Då är det inte bara 125 gram som\r\nskall jämföras med 500 gram, utan det är de mest\r\nmärkliga storlekar, exempelvis 314 ml, och det kan\r\nvara mycket komplicerat att räkna ut.</pre><pre>Civilministern säger att om konsumentkravet på att\r\njämförpriser skall finnas kvar är starkt, kommer det\r\natt komma till uttryck, och att man i branschen\r\nkommer att rätta sig därefter. Problemet är ju att vi\r\nalla, i egenskap av konsumenter, är splittrade.\r\nKonsumentrörelsen är inte så stark och samlad. Det\r\när alltså inte alldeles säkert att även mycket starka\r\nkonsumentkrav kommer till så tydliga uttryck.</pre><pre>Civilministern säger att vi alla har ansvar för\r\nopinionsbildning. Det är jag fullt medveten om. Jag\r\ntrodde att en regering hade större möjligheter än\r\natt gå via opinionsbildning. Jag hade föreställt mig\r\natt regeringen skulle kunna inbjuda\r\nbranschföreträdare till diskussion, för att höra efter\r\nhur stor beredvillighet som finns för att även efter\r\n1995 tillgodose det här starka konsumentkravet.\r\nJag är övertygad om att konsumentkravet är starkt,\r\näven om det inte kommit till uttryck i en högröstad\r\nopinion.</pre><pre>Anf. 333  Civilminister INGER DAVIDSON\r\n(kds):</pre><pre>Herr talman! Vi är överens om att\r\nkonsumentrörelsen är splittrad, och det är en\r\nsvaghet att vi i Sverige inte har en stark\r\nkonsumentrörelse, som skulle kunna vara\r\nkonsumenternas röst.</pre><pre>Opinionsbildning kan emellertid drivas på olika\r\nsätt. Den kan vara informell och formell. Den kan\r\nockså drivas från EFTA-håll. I och med EES-\r\navtalet får EFTA-länderna möjlighet till insyn. Vi\r\nkommer även att få möjlighet till att ta initiativ till\r\nförändringar, även om vi ännu inte får vara med om\r\natt fatta beslut. Det är också en form av\r\nopinionsbildning att i olika EFTA- och EG-\r\nsammanhang ta upp den här frågan och samtidigt\r\ntala om att man tycker att den är viktig.</pre><pre>Inom EG-länderna, bl.a. i England, finns det också\r\nen opinion mot att det finns så många olika\r\nstandardstorlekar, som ingår i undantagsreglerna.\r\nMan vill minska antalet standardstorlekar. Och det\r\när också en väg att gå, att genom ett begränsat antal\r\nstandardstorlekar underlätta för konsumenterna.\r\nDet finns många olika vägar att gå, och det kommer\r\nvi naturligtvis att utnyttja.</pre><pre>Sedan har vi två år på oss, och under den tiden får\r\nvi se hur utvecklingen går. När vi närmar oss juni\r\n1995, blir det läge för att gå vidare med den typen\r\nav förhandling med branschen. Konsumentverket\r\nbedriver redan den typen av förhandlingar.</pre><pre>Anf. 334  ANNIKA ÅHNBERG (-):</pre><pre>Herr talman! Jag delar i grunden uppfattningen att\r\nEES-avtalet som sådant, och ett EG-medlemskap\r\nlängre fram, kommer att öka möjligheterna till ett\r\neffektivt konsumentarbete som kommer att kunna\r\nröra hela sortimentet. Jag vet också att det finns ett\r\naktivt konsumentarbete i EG-länderna, och att det\r\nges stort utrymme för detta även inom EG:s\r\nstruktur. Det är mycket bra, tycker jag.</pre><pre>När nu civilministern beskriver hur man även från\r\nEFTA-ländernas sida aktivt kan driva de här\r\nfrågorna, skulle jag vilja föra frågan ännu ett steg.\r\nBetyder det att civilministern och regeringen är\r\nberedda att aktivt verka för de här\r\nkonsumentkraven i det fortsatta arbetet med\r\nförändringar av EES-avtalet och i förlängningen\r\nockså inom EG?</pre><pre>Är regeringen, under de två år som vi har på oss\r\nfram till 1995, beredd att mer aktivt ta initiativ till\r\nförhandlingar med branschens företrädare för att\r\nkomma underfund med hur stora möjligheterna är\r\natt behålla denna och även andra regler?</pre><pre>Anf. 335  Civilminister INGER DAVIDSON\r\n(kds):</pre><pre>Herr talman! Som konsumentminister ser jag det\r\nnaturligtvis som min uppgift att underlätta för\r\nkonsumenterna att göra så rationella val som\r\nmöjligt. Ett bra system för att göra prisjämförelser\r\nutgör just en sådan möjlighet för konsumenterna.\r\nJag kommer därför att följa frågan noggrant. Jag\r\nkommer också att eventuellt ha vissa kontakter,\r\näven om jag inte direkt själv kommer att utöva dem\r\nutan i stället går via Konsumentverket. Här pågår\r\nredan sådana överläggningar. Vi kan också arbeta\r\ntillsammans på nordisk nivå i dessa frågor, vilket vi\r\nockså gör redan nu.</pre><pre>Överläggningen var härmed avslutad.</pre><pre></pre><pre>50 §  Meddelande om svar på interpellationer</pre><pre>Till riksdagen hade inkommit följande skrivelse:</pre><pre>Interpellationerna 1992/93:3 och 5</pre><pre>Till riksdagen</pre><pre>Jag vill anmäla att Sten Anderssons interpellation\r\n1992/93:3 om kriminalvården och Lars-Erik\r\nLövdéns interpellation 1992/93:5 om åtgärder mot\r\nden ekonomiska brottsligheten inte kommer att\r\nkunna besvaras den 12 november 1992, som\r\ntidigare meddelats, på grund av muntliga frågor och\r\naktuell debatt i riksdagen. Jag har kommit överens\r\nmed interpellanterna om att besvara\r\ninterpellationerna den 20 november 1992.</pre><pre>Gun Hellsvik</pre><pre>51 §  Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1992/93:136 till socialförsäkringsutskottet</pre><pre>52 §  Bordläggning</pre><pre>Anmäldes och bordlades</pre><pre>Konstitutionsutskottets betänkanden</pre><pre>1992/93:KU3 Statlig förvaltning m.m.</pre><pre>1992/93:KU4 Regionala och kommunala frågor</pre><pre>Justitieutskottets betänkanden</pre><pre>1992/93:JuU4 Vapenlagen</pre><pre>1992/93:JuU5 Straffrättsliga frågor</pre><pre>1992/93:JuU6 Processrättsliga frågor</pre><pre>1992/93:JuU7 Övergrepp mot kvinnor</pre><pre>Lagutskottets betänkanden</pre><pre>1992/93:LU3 Den svenska hemförsäljningslagens\r\nanpassning till EG:s regelverk</pre><pre>1992/93:LU5 Upphävande av vissa lagar om ett\r\nkontobaserat penningmarknadssystem m.m.</pre><pre>Utbildningsutskottets betänkanden</pre><pre>1992/93:UbU1 Vissa skolfrågor</pre><pre>1992/93:UbU2 Vissa högskolefrågor</pre><pre>53 § Anmälan om interpellation</pre><pre>Anmäldes att följande interpellation framställts</pre><pre>den 16 november</pre><pre>1992/93:42 av Georg Andersson (s) till\r\nkommunikationsministern om ökade\r\njärnvägsinvesteringar:</pre><pre>Genom 1988 års trafikpolitiska beslut skapades nya\r\noch väsentligt ökade utvecklingsmöjligheter för\r\njärnvägstrafik i vårt land. En världsunik\r\norganisation skapades som bl.a. innebar att en\r\nsärskild myndighet -- Banverket -- inrättades med\r\nansvar för infrastrukturen. SJ fick därmed\r\nmöjlighet att koncentrera sig på att bedriva trafiken\r\nutifrån affärsmässiga principer.</pre><pre>En ram om 10 milj. kr. angavs för nyinvesteringar\r\npå stomnätet under 10 år. Därmed inleddes en ny\r\njärnvägsepok i Sverige.</pre><pre>Det visade sig emellertid snart att ambitionen satts\r\nalltför lågt. Redan 1991 föreslog därför den\r\nsocialdemokratiska regeringen en investeringsplan\r\nsom för järnvägsinvesteringar i det närmaste\r\ntredubblade volymen. Den dåvarande regeringen\r\nfattade under sommaren och hösten 1991 en rad\r\nstrategiskt viktiga beslut om stora investeringar i\r\njärnvägsnätet. Det gällde utbyggnad av\r\nMälarbanan och Svealandsbanan. Medel anslogs\r\nför inledande arbeten på Västkustbanan,\r\nOstkustbanan och Arlandabanan samt för\r\nupprustning av norra stambanan. Sammanlagt\r\nbeslutades då om 7 885 milj.kr. till järnvägar.</pre><pre>Det var framför allt två skäl till denna kraftsamling\r\nför järnvägsinvesteringar. Det ena var ambitionen\r\natt långsiktigt öka tillväxten i ekonomin och det\r\nandra att minska trafikens miljöbelastning.\r\nInvesteringarna sattes därför också medvetet in på\r\njärnvägsstråk där det finns stort underlag för såväl\r\nperson- som godstransporter. Det är nämligen bara\r\ndär som järnvägen har klara fördelar framför\r\nlandsvägstransporter. Den extrema\r\nlågkonjunkturen med kraftig ökning av\r\narbetslösheten som nu drabbat vårt land har\r\naccenturerat behovet av att påskynda stora\r\ninvesteringar i bl.a. järnvägar.</pre><pre>Dessvärre tvingas jag konstatera att den borgerliga\r\nregeringen inte visar någon vilja att prioritera\r\njärnvägsinvesteringar. Av de extra medel för\r\ninfrastruktursatsningar som riksdagen beviljat\r\nunder innevarande år har mycket blygsamma\r\nbelopp gått till järnvägarna. Som exempel kan\r\nnämnas att av 2 200 milj.kr. som riksdagen\r\nbeslutade i maj i år fördelade regeringen bara 150\r\nmilj.kr. till Banverket.</pre><pre>I det nu aktuella krisprogrammet med ca 10 000\r\nmilj.kr. för bekämpning av arbetslösheten finns\r\nbetydande belopp för investeringar, men\r\nBanverket tillåts inte ta i anspråk en enda krona av\r\ndetta. Det är synnerligen anmärkningsvärt.</pre><pre>Regeringen har inte heller visat någon ambition att\r\npåskynda genomförandet av redan beslutade\r\nprojekt. I vissa fall har regeringens handläggning\r\ntvärtom medverkat till förseningar. Det gäller bl.a.\r\nArlandabanan, Västkustbanan och Ostkustbanan.</pre><pre>Banverket har redovisat objekt till en beräknad\r\nkostnad av ca 6 000 milj. kr. som skulle kunna\r\nigångsättas med kort varsel. Dessa investeringar\r\nskulle verksamt kunna bidra till att minska\r\narbetslösheten och snabbt förbättra\r\ninfrastrukturen, men regeringen har hittills inte\r\nanvisat några medel till dessa.</pre><pre>Det är enligt min mening ansvarslöst att inte nu\r\nutnyttja alla möjligheter till en massiv satsning på\r\njärnvägsinvesteringar. På grund av\r\nlågkonjunkturen kan de nu utföras till lägsta\r\nmöjliga kostnad. Investeringar ger arbetstillfällen\r\nför byggnads- och anläggningsarbetare och\r\nmöjligheter till överlevnad för en lång rad företag\r\nsom nu hotas av konkurs. Ett förbättrat järnvägsnät\r\nbehövs för att öka Sveriges konkurrenskraft och\r\nekonomiska tillväxt.</pre><pre>Jag menar därför att regeringen måste se till att\r\nBanverket får möjlighet att sätta igång de objekt\r\nsom är projekterade. Investeringar som redan\r\nbeslutats måste med all kraft nu påskyndas. Vidare\r\nmåste ett antal strategiska beslut fattas för att det\r\nfortsatta utbyggnadsarbetet inte skall drabbas av\r\nförseningar. Det gäller bl.a. följande:</pre><pre>--  att utse huvudmän för utbyggnad av\r\nArlandabanan</pre><pre>--  att besluta om medel för Ostkustbanans\r\nanpassning till snabbtågstrafik till Sundsvall</pre><pre>--  att slutföra förhandlingarna angående\r\nVästkustbanans utbyggnad</pre><pre>--  att besluta om sträckningen av järnvägen mellan\r\nGöteborg och Oslo</pre><pre>--  att genomföra en rejäl upprustning av\r\nstambanan genom Norrland</pre><pre>--  att besluta beträffande förslaget om\r\nBotniabanan</pre><pre>--  att avgöra frågan om en riksbangård.</pre><pre>Med hänvisning till det anförda vill jag fråga\r\nkommunikationsminister Mats Odell:</pre><pre>1.  Vilka åtgärder är regeringen beredd att\r\nomgående vidta för att åstadkomma en snabb\r\nökning av järnvägsinvesteringarna?</pre><pre>2.  När kan regeringen ta beslut beträffande ovan\r\nangivna projekt?</pre><pre>54 §  Kammaren åtskildes kl. 21.32.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. ajourneringen kl. 16.41,</pre><pre>av andre vice talmannen därefter t.o.m. 38 § anf.\r\n249 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}