{"dokumentstatus":{"dokument":{"hangar_id":"2387716","dok_id":"GG0962","rm":"1992/93","beteckning":"62","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"62","slutnummer":"0","datum":"1993-02-16 00:00:00","systemdatum":"2005-10-27 13:55:02","publicerad":"1993-02-16 00:00:00","titel":"Riksdagens snabbprotokoll 1992/93:62 Tisdagen den 16 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{86FA028A-7951-433D-B59D-E0C6E1329089}","dokument_url_text":"http://data.riksdagen.se/dokument/GG0962/text","dokument_url_html":"http://data.riksdagen.se/dokument/GG0962","dokumentstatus_url_xml":"http://data.riksdagen.se/dokumentstatus/GG0962","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:62</div>\r\n<div class=\"sidhuvud_datum\">Tisdagen den 16 februari</div>\r\n<div class=\"sidhuvud_klockslag\">Kl. 14.00--16.46</div>\r\n<hr class=\"sidhuvud_linje\">\r\n<pre>Välkomsthälsning till deltagare i afrikanskt\r\nstudiebesök</pre><pre>Andre vice talmannen hälsade gästande\r\nparlamentariker och tjänstemän från Tanzania,\r\nZambia och Zimbabwe välkomna.</pre><pre>1 §  Justering av protokoll</pre><pre>Justerades protokollen för den 9 och 10 februari.</pre><pre>2 §  Ledighet</pre><pre>Andre vice talmannen meddelade att Barbro\r\nEvermo Palmerlund (s) ansökt om ledighet under\r\ntiden den 15 mars-- den 30 april.</pre><pre>Kammaren biföll denna ansökan.</pre><pre>Andre vice talmannen anmälde att Bengt Lindqvist\r\n(s) skulle tjänstgöra som ersättare för Barbro\r\nEvermo Palmerlund.</pre><pre>3 §  Meddelande om svar på interpellation</pre><pre>Till riksdagen hade inkommit följande skrivelse:</pre><pre>Interpellation 1992/93:71</pre><pre>Till riksdagen</pre><pre>Interpellation 1992/93:71 om Barnomsorg m.m. av\r\nEva Zetterberg kommer att besvaras den 25\r\nfebruari 1993.</pre><pre>Dröjsmålet orsakas av interpellantens utlandsresa\r\nvid tidpunkten för tidigare planerat svarsdatum,\r\nden 18 februari 1993.</pre><pre>Stockholm den 10 februari 1993</pre><pre>Bengt Westerberg</pre><pre>4 §  Svar på fråga 1992/93:365 om skogliga\r\nberedskapsarbeten</pre><pre>Anf. 1  Arbetsmarknadsminister Börje\r\nHörnlund (c):</pre><pre>Herr talman! John Andersson har frågat mig om jag\r\när beredd att ta nödvändiga initiativ för att skogliga\r\nberedskapsarbeten skapas.</pre><pre>För innevarande budgetår har historiskt sett\r\nmycket stora resurser anslagits för\r\narbetsmarknadspolitiska åtgärder. Statsmakterna\r\nhar vid ett flertal tillfällen fastslagit att det är\r\nArbetsmarknadsstyrelsens ansvar att fördela dessa\r\nresurser utifrån behovet i olika regioner och hos\r\nolika grupper. När det gäller frågan om att skapa\r\nskogliga beredskapsarbeten måste\r\nArbetsmarknadsverket således väga behovet av\r\nsådana gentemot behovet av insatser inom andra\r\nangelägna områden. Jag har emellertid pekat på\r\nbehovet av beredskapsarbeten inom den skogliga\r\nsektorn i kompletteringspropositionen för\r\ninnevarande budgetår och i den s.k.\r\nkrispropositionen i höstas (1992/93:50) samt för alla\r\nlänsarbetsdirektörer under en gemensam\r\nkonferens.</pre><pre>Skogs-, natur- och miljövård är sektorer där den\r\nnya åtgärden arbetslivsutveckling (ALU) kan få\r\nstor effekt och på så sätt effektivt motverka den\r\nhöga arbetslösheten för skogsarbetare. Denna\r\nbedömning delas av Skogsstyrelsen, som har\r\nredovisat en rad olika uppgifter inom dessa\r\nsektorer som kan genomföras som\r\narbetslivsutveckling.</pre><pre>Anf. 2  JOHN ANDERSSON (-):</pre><pre>Herr talman! Jag får tacka\r\narbetsmarknadsministern för svaret på min fråga.\r\nJag vill också tacka för de påpekanden som\r\narbetsmarknadsministern gjorde i svaret, vilka han\r\ni olika sammanhang har framfört och då kanske\r\nfrämst till länsarbetsdirektörerna. Detta är bra.</pre><pre>Det är ockå bra att man inom\r\narbetslivsutvecklingen, ALU, även kan ta med en\r\ndel arbeten som utförs ute i vår natur i såväl skogs-,\r\nnatur- och miljövård.</pre><pre>Många av de skogsarbetare som har blivit\r\narbetslösa och som kommer att bli arbetslösa är i\r\nåldern 55--65 år. Det förstår väl också en ''gammal''\r\nskogsmästare som Börje Hörnlund att de, när de\r\nkommer upp i de åldrarna, inte direkt kan vara\r\naktuella för ALU-verksamhet.</pre><pre>Jag tror att det är lika nödvändigt i dag, som det var\r\npå 60-talet när rationaliseringsvågen drabbade\r\nskogsbruket, att man iordningställer skogliga\r\nberedskapsarbeten. Det finns mycket att göra i\r\nskogen, inte minst när det gäller att bygga ut\r\nskogsbilvägnätet, trots indragna medel från staten.</pre><pre>Eftersom arbetsmarknadsministern redan tidigare\r\nhar påpekat det viktiga i detta sammanhang, utgår\r\njag från att han inte framöver missar något tillfälle.\r\nJag utgår också från att han kommer att ta initiativ\r\nför att just de skogsarbetare i 55--65-årsåldern får\r\nde här jobben.</pre><pre>Anf. 3  Arbetsmarknadsminister BÖRJE\r\nHÖRNLUND (c):</pre><pre>Herr talman! John Andersson och jag har under ett\r\nantal år som bänkkamrater resonerat om den här\r\ntypen av frågor. Låt mig bara konstatera att man\r\nåstadkom många och bra jobb genom\r\nberedskapsarbeten och som folkhushållet har god\r\nnytta av åren framöver. Detta var under den tid då\r\ndet var mycket normalt med skogliga\r\nberedskapsarbeten, dvs. under 60- och 70-talen och\r\nen bit in på 80-talet.</pre><pre>Det finns också i dag färdigprojekterade\r\nskogsbilvägar som omfattar ett ganska stort antal\r\nmil. Jag har av Skogsstyrelsen begärt att få in en\r\nsammanställning för att se om det går att göra saker\r\noch ting framöver. Första steget är att man vet vad\r\nsom finns och vad som går att utföra.</pre><pre>Anf. 4  JOHN ANDERSSON (-):</pre><pre>Herr talman! Jag får tacka för det tillägget. Jag\r\nhann i mitt första inlägg inte nämna att\r\nSkogsvårdsstyrelserna säkert har många projekt\r\nsom skulle kunna sjösättas ganska snart, särskilt\r\ninför våren då snön försvinner i de nordliga delarna\r\nav landet.</pre><pre>Som jag nämnde i min fråga är de här arbetena i\r\nmånga fall, bortsett från vägbyggena, ganska billiga\r\nberedskapsarbeten. De ligger långt ifrån de 24-\r\nmiljonerskurser som AMS nyligen har anordnat.\r\nDet är mycket billiga, men meningsfulla och nyttiga\r\narbeten som man kan få till stånd i skogen.</pre><pre>Överläggningen var härmed avslutad.</pre><pre>5 §  Svar på fråga 1992/93:369 om\r\ndagligvaruförsörjningen i glesbygd</pre><pre>Anf. 5  Arbetsmarknadsminister BÖRJE\r\nHÖRNLUND (c):</pre><pre>Herr talman! Inga-Britt Johansson har frågat mig\r\nvilka åtgärder jag är beredd att vidta för att stoppa\r\nen för glesbygden negativ utveckling inom\r\ndagligvaruförsörjningen. Hon ger i frågan flera\r\nexempel på problem bl.a. distributionen av varor\r\ntill avlägsna butiker och ökat antal avslag på\r\nglesbygdsstödsansökningar vid länsstyrelserna.\r\nHon säger också att ett allt glesare butiksnät får\r\norimliga konsekvenser för gamla och\r\nsmåbarnsföräldrar utan bil samt för den\r\nkommunala ekonomin.</pre><pre>Låt mig börja med att säga att jag delar Inga-Britt\r\nJohanssons oro för följderna av ett allt glesare\r\nbutiksnät i glesbygden.</pre><pre>Låt mig därefter konstatera att det problem som\r\nInga-Britt Johansson tar upp är mycket komplext\r\nmed många intressenter och därmed också många\r\nansvariga för utvecklingen. Tiden för besvarande\r\nav frågor i riksdagen räcker egentligen inte till för\r\natt uttömmande diskutera ämnet. Låt mig ändå\r\nkort få beröra delar av detta.</pre><pre>Vad gäller regering och riksdag kan vi inte\r\nadministrera lösningar för de enskilda\r\nlanthandlarna. Däremot kan vi ta fram verktyg för\r\natt hjälpa till med bevarandet av butiker i glesbygd,\r\nvilket också har skett genom det existerande stödet\r\ntill kommersiell service i form av investeringsstöd,\r\nservicebidrag och hemsändningsbidrag. Vidare är\r\nen effektiv regional- och glesbygdspolitik för\r\nsysselsättning och boende i glesbygd en\r\ngrundförutsättning för ett bibehållet kundunderlag.</pre><pre>Men det är på den lokala nivån som det slutliga\r\navgörandet sker om en butik skall överleva. Här\r\nhar bygdens befolkning ett stort ansvar mot sin\r\nbutik. Det håller inte att åka långa sträckor för att\r\nstorhandla och sedan tro att man kan ha kvar\r\nlanthandeln som närbutik. Om lanthandlaren\r\nsvarar upp mot rimliga krav på sortiment och\r\nservice måste byborna också visa köptrohet.</pre><pre>Grossisterna måste visa solidaritet mot de mindre\r\nbutikerna. Det finns vissa negativa tendenser här.\r\nAlla möjligheter till flexibla och otraditionella\r\nsamdistributionslösningar måste prövas. Jag\r\nförutsätter att länsstyrelserna och\r\nKonsumentverket tillsammans överlägger med\r\ngrossisterna om dessa problem.</pre><pre>Kommunerna kan på olika sätt påverka\r\nlanthandelns överlevnadsmöjligheter. Jag behöver\r\nbara som exempel nämna bebyggelseplaneringen,\r\nkollektivtrafiken, lokal upphandling, samordnade\r\nservicelösningar osv. Kommunerna har alltså ett\r\nstort ansvar och tillhör också de stora ekonomiska\r\nförlorarna om butiken skulle läggas ned.</pre><pre>För dagen är det konsumenterna, kommunen,\r\nlanthandlaren, grossisterna, handelns\r\norganisationer, länsstyrelserna och\r\nKonsumentverket som i samverkan har bäst\r\nförutsättningar att klara av de problem som\r\nlanthandeln brottas med. Sjävfallet följer jag noga\r\nutvecklingen och överväger behovet av\r\nförändringar vad gäller insatser från statsmakterna.\r\nJag förutsätter också att Konsumentverket, som\r\nnoga studerar dessa frågor, liksom hittills slår larm\r\nnär man finner det påkallat.</pre><pre>Anf. 6  INGA-BRITT JOHANSSON (s):</pre><pre>Herr talman! Jag ber att få tacka\r\narbetsmarknadsministern för svaret. Jag kan hålla\r\nmed om väldigt mycket i detta svar -- dock icke\r\nslutsatsen, vilket jag skall återkomma till.</pre><pre>Det är riktigt att det finns en mängd olika stöd till\r\nglesbygdsbutikerna. Det hjälper dock inte fullt ut,\r\neftersom samordningen och användningen av\r\nstöden inte fungerar som de borde. Flera butiker\r\nhar fått se sina leveransavtal löpa ut. Flera avtal\r\nkommer att löpa ut under de närmaste veckorna.\r\nEtt par butiker, bl.a. i Jäckvik och Adolfsström, är\r\nför närvarande utan avtal. Det är en orimlighet att\r\npersonal vid dessa butiker själva måste åka många\r\nmil för att få tag i färskvaror att leverera i sina\r\naffärer.</pre><pre>Det var en attack mot fraktutjämningen såväl inom\r\nregionerna som i landet som helhet för några år\r\nsedan. Denna attack lyckades man slå tillbaka, tack\r\nvare att Konsumentverket i det läget kunde fungera\r\nsom ett slags motor i samordningen. Man kartlade\r\nbehoven, och man fick de största grossisterna --\r\nframför allt kooperationen och ICA -- att hejda sig.</pre><pre>Konsumentverket har inte längre resurser för att\r\nkunna fungera som en sådan motor. Det var\r\nmeningen att bl.a. länsstyrelse, transportråd och\r\nlivsmedelsverk skulle hjälpa till då\r\nKonsumentverket var tvunget att dra sig tillbaka,\r\nmen ingenting har hänt. Det ser vi resultatet av nu.\r\nUtan resurstillförsel kan inte Konsumentverket\r\ngöra ett bra jobb vad gäller transporterna.</pre><pre>Det är nödvändigt att kartlägga förhållandena\r\nordentligt -- också det faktum att man påstår att\r\nlänsstyrelserna har blivit mer restriktiva. Den enda\r\nsom kan initiera den kartläggningen är\r\narbetsmarknadsministern.</pre><pre>Anf. 7  Arbetsmarknadsminister BÖRJE\r\nHÖRNLUND (c):</pre><pre>Herr talman! Både kommunerna och\r\nlänsstyrelserna är nära denna verklighet. De bör,\r\nsom jag ser det, slå larm om de upplever att det inte\r\ngår bra. En styrka när det gäller att arbeta för att\r\nlångsiktigt bevara de små butikerna är de 2 000\r\nlokala utvecklingsgrupper, dvs. nya råd, som har\r\nbildats runt om i landet.</pre><pre>Så till frågan om huruvida länsstyrelserna har blivit\r\nnjuggare eller inte. Jag noterar att länsstyrelserna\r\npå ungefär ett år har ökat bidragsgivningen till\r\ndenna sektor med ca 10 miljoner kronor. Det skulle\r\nförvåna mig om Länsstyrelsen i Norbottens län,\r\nsom berörs i frågan, skulle ha valt en annan linje.\r\nJag känner människorna där, och de känner sin\r\nglesbygd. Jag hoppas att så inte är fallet.</pre><pre>Den svåra frågan gäller hur grossisterna agerar mot\r\nmindre enheter. Om Konsumentverket inte anser\r\nsig ha styrka att ta tag i problemet är jag\r\npersonligen beredd att kalla till mig de ledande\r\norganisationerna på området för att samtala med\r\ndem direkt.</pre><pre>Anf. 8  INGA-BRITT JOHANSSON (s):</pre><pre>Herr talman! Jag ber att ytterligare en gång få tacka\r\nför svaret. Det var just det sista beskedet som jag\r\nhoppades att jag skulle få här. Jag ser med tillförsikt\r\nfram emot att frågan får en snabb behandling.</pre><pre>Överläggningen var härmed avslutad.</pre><pre>6 §  Svar på fråga 1992/93:383 om försöken med\r\nfria sprutor för injektionsnarkomaner</pre><pre>Anf. 9  Socialminister BENGT\r\nWESTERBERG (fp):</pre><pre>Herr talman! Margitta Edgren har frågat statsrådet\r\nKönberg om regeringen avser att ta något initiativ\r\nför att verksamheten med\r\nsprututbytesprogrammen skall kunna fortsätta i\r\nMalmö/Lund-området. Arbetet inom regeringen är\r\nså fördelat att det är jag som skall svara på frågan.</pre><pre>Jag för min del är positiv till att programmen\r\nkommit till stånd. Mitt personliga intryck, efter att\r\nha studerat programmen på plats, är att de sköts på\r\nett bra sätt och kan ge värdefulla erfarenheter.</pre><pre>Verksamheten utvärderas nu av professor\r\nRönnberg vid Socialhögskolan i Stockholm.\r\nUtvärderingen görs på uppdrag av Socialstyrelsen,\r\nsom kommer att presentera sina analyser och\r\nslutsatser under mars månad.</pre><pre>I avvaktan härpå anser jag inte att regeringen bör\r\nta några initiativ i denna fråga.</pre><pre>Anf. 10  MARGITTA EDGREN (fp):</pre><pre>Herr talman! Jag är tacksam och glad för detta svar.\r\nDet innebär en signal ut i den verklighet där de\r\nmänniskor som arbetar med programmet verkar.\r\nSocialministern betraktar det de gör som positivt.</pre><pre>Det finns nu sex års erfarenhet av programmet i\r\nLund. Under dessa sex år har 1 500 narkomaner\r\ngjort nära 10 000 besök. Av dessa narkomaner har\r\nca 300 varit regelbundna besökare. De flesta har\r\nvarit i trettioårsåldern, och de har missbrukat\r\nintravenöst i många år. Många narkomaner har\r\nendast missbrukat amfetaminer, och andra heroin\r\neller andra tunga droger.</pre><pre>Man har observerat att riskbeteendet, dvs. att\r\nnarkomaner delar sprutor med varandra, har\r\nminskat i gruppen. En annan viktig iakttagelse är\r\natt Skåne inte har drabbats av någon epidemi av\r\nHIV bland narkomanerna, trots sitt mycket utsatta\r\nläge. Narkomanerna själva säger att de har lärt sig\r\nmycket om hur de skyddar sig mot smitta. Man har\r\nkommit i kontakt med tidigare okända\r\nmissbrukare. Detta har gjort att antalet tester har\r\nökat kraftigt bland Skånes narkomaner. Man har\r\nockså genom projektet kunnat vaccinera oerhört\r\nmånga narkomaner mot hepatit B.</pre><pre>Jag är säker på att den person som nu är utsedd att\r\nutvärdera projektet kommer att betrakta också\r\ndessa faktum som något positivt. WHO har\r\nuttalat -- jag använde felaktigt i min fråga ordet\r\nrekommenderat -- att målet självfallet är ett\r\nnarkotikafritt samhälle. På vägen dit bör man inte\r\nförmena narkomaner tillgång till sprutor.</pre><pre>Jag kan inte annat än att tacka. Jag utgår från att\r\nsocialministern tar de initiativ som krävs för att\r\nsäkra verksamheten den dagen utvärderingen är\r\nfärdig.</pre><pre>Överläggningen var härmed avslutad.</pre><pre>7 §  Svar på fråga 1992/93:329 om Turkiet och\r\nassyrierna</pre><pre>Anf. 11  Utrikesminister MARGARETHA AF\r\nUGGLAS (m):</pre><pre>Herr talman! Berith Eriksson har frågat mig vilka\r\ninitiativ jag avser att ta för att uppmärksamma och\r\nmotverka förtrycket mot assyrier i Turkiet.\r\nAssyrier är beteckningen för en kristen minoritet i\r\nIrak, som bekänner sig till den nestorianska grenen\r\nav kristendomen och som även finns representerad\r\ni små grupper i Syrien och Turkiet. Även de syrisk-\r\nortodoxa kristna från samma område, de s.k.\r\nsyrianerna, kallas ibland assyrier. Berith Erikssons\r\nfråga hänför sig till syrianerna i sydöstra Turkiet.</pre><pre>Liksom kurderna har syrianerna av den turkiska\r\nstaten utsatts för en periodvis hårdhänt nationell\r\nassimileringspolitik. Under det senaste årtiondet\r\nhar syrianerna i Turkiet minskat betydligt i antal till\r\nföljd av en omfattande flyktingström till Europa.\r\nEnligt en uppgift uppgår antalet syrianer i sydöstra\r\nTurkiet till omkring 2 500 av totalt cva 80 000\r\nkristna i hela landet. De upptrappade striderna\r\nmellan turkisk militär och PKK-gerillan har lett till\r\natt situationen för de civila i sydöstra Turkiet har\r\nförsvårats under den senaste tiden. Syrianerna\r\nutsätts också för våld och hot från grupper i\r\nområdet som vill driva ut dem för att beslagta deras\r\negendomar. Hizbollah har på senare tid varit aktiva\r\ni området med våld, hot och mord mot civila.\r\nHizbollahs relationer till andra aktörer i regionen\r\när oklara. Sverige följer noga utvecklingen på de\r\nmänskliga rättigheternas område i Turkiet, även\r\nmed avseende på syrianernas utsatta ställning.\r\nÄmnet är en ständigt återkommande punkt på\r\ndagordningen vid våra bilaterala kontakter med\r\nTurkiet.</pre><pre>Den svenska inställningen är att alla individer har\r\nen självklar rätt att få sina mänskliga rättigheter\r\nrespekterade, inkl. rätten att utan risk för\r\ndiskriminering använda sitt språk och utöva sin\r\nreligion. Det åligger den turkiska staten, liksom\r\nvarje annan stat, att skydda sina medborgare och\r\natt garantera dessa rättigheter. Detta gäller\r\nsjälvfallet också syrianerna. Efter sitt tillträde i\r\noktober 1991 deklarerade den turkiska regeringen\r\natt respekten för mänskliga rättigheter skulle\r\nförbättras, och ett antal lovande inledande\r\nreformer genomfördes. På senare tid tycks\r\nprocessen ha stannat upp, medan flera lagreformer\r\ninte heller har omsatts i praktisk handling fullt ut.\r\nDetta har visats i bl.a. Amnesty Internationals och\r\nEuroparådets antitortyrkommittés senaste\r\nrapporter om Turkiet. Samtidigt har PKK trappat\r\nupp sin terrorverksamhet i landet.</pre><pre>Turkiet är medlem i ESK och Europarådet, varför\r\nvi har skäl att ha särskilt höga förväntningar på\r\ndetta land. Sverige har nyligen anslagit 4,8 miljoner\r\nkronor på tre år i finansiellt bistånd till de tre centra\r\nsom den turkiska stiftelsen för mänskliga\r\nrättigheter driver. Sverige stöder finansiellt och\r\npraktiskt ett projekt i Europarådets regi för\r\nutbildning av turkiska polisaspiranter i mänskliga\r\nrättigheter. Detta är några exempel på hur\r\nregeringen verkar för en förbättring av respekten\r\nför mänskliga rättigheter i Turkiet.</pre><pre>Anf. 12  BERITH ERIKSSON (v):</pre><pre>Herr talman! Jag tackar för svaret. Det är ett mer\r\npositivt svar än jag har fått på länge när det gäller\r\nförhållandena i Turkiet. Turkiets absurda\r\nassimileringspolitik och den nuvarande situationen\r\ni de kurdiska provinserna i Turkiet drabbar inte\r\nbara kurder utan i lika stor utsträckning andra\r\nminoriteter i området.</pre><pre>Majoriteten i området består till 80-90 % av kurder,\r\nmen det finns också assyrier och shiiter samt\r\nturkiska tjänstemän, poliser och militärer.</pre><pre>Undantagslagarna gör att de förbättringar av\r\nrättssäkerheten som infördes i Turkiet inte gäller i\r\nde kurdiska provinserna och inte heller i\r\nsäkerhetsdomstolarna, som ju förekommer också i\r\nandra delar av Turkiet. Det är alltså inte fråga om\r\natt förbättringarna har stoppats upp, utan de har\r\naldrig införts i dessa provinser.</pre><pre>Byvaktssystemet är ett djävulskt påfund av regimen\r\nför att skapa motsättningar mellan människorna i\r\nområdet. Ställer man inte upp på militärens och\r\npolisens begäran att man skall vara väpnad byvakt,\r\nstämplas man såsom förrädare och riskerar\r\nfängelse, tortyr och även död. Ställer man upp\r\nsåsom byvakt, stämpas man av PKK såsom\r\nförrädare. I båda fallen råkar man lika illa ut.</pre><pre>Turkiets sätt att bekämpa terrorismen stärker\r\nterroristernas ställning. Därför finner jag den\r\npolitik som förs så fruktlös. Jag undrar då vad\r\nutrikesministern anser om en\r\nundersökningskommission från ESK för att vinna\r\nklarhet ...</pre><pre>Anf. 13  ANDRE VICE TALMANNEN:</pre><pre>Nu har de två minuterna gått.</pre><pre>Anf. 14  Utrikesminister MARGARETHA AF\r\nUGGLAS (m):</pre><pre>Herr talman! Berith Eriksson har i sin fråga denna\r\ngång tagit upp bl.a. syrianernas speciella situation.\r\nDet är väldigt svårt att fastställa vilka som ligger\r\nbakom övergreppen på syrianerna. Det gäller även\r\ndet överfall som Berith Eriksson har såsom\r\nbakgrund till sin fråga. I en situation där många\r\ngrupper agerar med våld försvåras möjligheterna\r\natt klart urskilja ansvaret. Men från svensk sida\r\nmåste vi ju alltid hävda den turkiska statens\r\nskyldighet att skydda sina medborgare och\r\ngarantera dem deras rättigheter. Det är ju en högst\r\naktuell fråga när det gäller syrianerna.</pre><pre>Anf. 15  BERITH ERIKSSON (v):</pre><pre>Herr talman! Det är en högst aktuell fråga\r\nbeträffande all civilbefolkning, inte enbart\r\nsyrianerna utan naturligtvis även de andra folk som\r\nbor i området. De människor som har gjort\r\nundersökningar anser att de överfall som jag\r\nbeskrev i min fråga hade utförts av byvakter.</pre><pre>Den fotograf och journalist som blev skjuten, vilket\r\nhar lett till vissa förvecklingar mellan Turkiet och\r\nIran, höll just på med att redogöra för kopplingen\r\nmellan Hizbollah, PKK och kontragerillan, dvs. de\r\nmilitärer som är specialtränade just för att sprida\r\nterrorn i området.</pre><pre>Med anledning av FN:s folkrättsårtionde,\r\nursprungsbefolkningsåret och\r\nEuropakonventionen mot tortyr ...</pre><pre>Anf. 16  Utrikesminister MARGARETHA AF\r\nUGGLAS (m):</pre><pre>Herr talman! Som jag påpekade tidigare utnyttjar\r\nvi alla möjligheter i bilaterala kontakter att ta upp\r\nde mänskliga rättigheterna. Jag gjorde det senast\r\nnär jag hade den nye turkiske ambassadören på\r\nbesök hos mig. Jag påpekade just det stora intresse\r\nsom finns i Sveriges riksdag för situationen för de\r\nmänskliga rättigheterna i Turkiet.</pre><pre>Jag tycker att vi genom våra kontakter med den\r\nturkiska MR-organisationen, som var i Sverige i\r\njanuari och då även besökte UD, på ett väldigt\r\nkonkret sätt har uppmärksammat förtrycket. Den\r\norganisationen är knuten till den stiftelse som\r\nbedriver centra för rehabilitering av tortyroffer. Vi\r\nhjälper också till med utbildningen av turkiska\r\npoliser. Vi har i januari haft en kurs vid\r\nPolishögskolan. Det är väldigt konkreta insatser för\r\natt bidra till en bättre MR-utveckling.</pre><pre>Anf. 17  BERITH ERIKSSON (v):</pre><pre>Herr talman! Jag fick i dag från Amnesty ett papper\r\nom ''fear of torture''. Det gällde fyra fängslade\r\nassyrier. De är mellan 40 och 50 år gamla. Man\r\nmisstänker att de blir torterade. Assyrierna finns ju\r\ni Mideat området. Jag tycker att det vore lämpligt\r\natt också arbeta för att skicka en\r\nundersökningskommission till detta område för att\r\nutröna vad som händer med assyrierna i Turkiet\r\njust nu. Jag har fått veta att det finns 3 442 assyrier\r\ni området och 100 000 såsom flyktingar i europeiska\r\nländer. Även om det är en liten grupp människor,\r\nmåste vi såsom undertecknare av konventionen ta\r\nvårt ansvar.</pre><pre>Anf. 18  Utrikesminister MARGARETHA AF\r\nUGGLAS (m):</pre><pre>Herr talman! Jag tror att den turkiska MR-\r\norganisationen, som vi har god kontakt med, är ett\r\nutmärkt instrument i dessa sammanhang.</pre><pre>Anf. 19  BERITH ERIKSSON (v):</pre><pre>Herr talman! Den turkiska MR-organisationen\r\nbehöver allt stöd som vi i väst kan ge den. Den är\r\nständigt utsatt för attentat. Dess kontor förstörs\r\noch dess medlemmar trakasseras. Organisationen\r\nbehöver verkligen vårt stöd om den skall kunna\r\narbeta.</pre><pre>Överläggningen var härmed avslutad.</pre><pre>8 §  Svar på fråga 1992/93:332 om svenskt\r\nerkännande av Makedonien</pre><pre>Anf. 20  Utrikesminister MARGARETHA AF\r\nUGGLAS (m):</pre><pre>Herr talman! Herr Rohdin har frågat mig varför\r\nSverige hittills har avstått från att erkänna\r\nrepubliken Makedonien.</pre><pre>Sverige anser, i likhet med den av EG tillsatta\r\nBadinter-kommissionen, att den tidigare\r\njugoslaviska republiken Makedonien uppfyller de\r\ntre traditionella folkrättsliga krav som man kan\r\nställa på ett land: en befolkning, ett territorium och\r\nen regering som effektivt utövar kontrollen över\r\ndetta territorium. Makedonien har också vidtagit\r\nåtgärder för att främja den fredliga samlevnaden\r\nmellan den makedonska befolkningsmajoriteten,\r\nden stora albanska folkgruppen och andra\r\nminoriteter.</pre><pre>Grekland hävdar emellertid bl.a. att namnet\r\nMakedonien är så starkt förknippat med den\r\ngrekiska historien att det inte bör användas av ett\r\nannat land. Det torde vara bekant för var och en\r\nhur denna fråga engagerat hela Grekland. Trots\r\nEG:s förenade ansträngningar under mer än ett år\r\nhar därför ingen för båda parter acceptabel\r\nkompromiss kunnat nås inom ramen för EG:s\r\nmedling.</pre><pre>Makedonien har nu ansökt om att få bli medlem i\r\nFN. Ansökan behandlas för närvarande i\r\nsäkerhetsrådet. Om säkerhetsrådet\r\nrekommenderar att Makedonien väljs in i FN,\r\nkommer Sverige i generalförsamlingen att stödja\r\nMakedoniens ansökan. Detta är i så fall att likställa\r\nmed ett uttryckligt svenskt erkännande.</pre><pre>Säkerhetsrådets rekommendation om medlemskap\r\nskulle innebära att vårt ställningstagande för\r\nMakedonien sker i ett brett internationellt\r\nsammanhang. Det är en sådan bred lösning som\r\nSverige hela tiden har eftersträvat.</pre><pre>Ett avgörande brådskar, och det är Sveriges\r\nförhoppning och bedömning att erkännandefrågan\r\ninom en snar framtid skall nå en lösning i FN. Den\r\nnuvarande osäkerheten bidrar inte till stabiliteten i\r\nregionen.</pre><pre>Avslutningsvis skulle jag vilja tillägga att den ESK-\r\nmission som satts upp i Skopje och den FN-bataljon\r\nmed bl.a. svensk trupp som i dagarna har\r\ngrupperats i Makedonien är uttryck för den oro som\r\nFN, ESK och Sverige hyser för att den väpnade\r\nkonflikten i det tidigare Jugoslavien skall sprida sig\r\ntill Makedonien. Skulle detta ske står hela Europa\r\ninför en ytterst allvarlig situation.</pre><pre>Anf. 21  LENNART ROHDIN (fp):</pre><pre>Herr talman! Jag tackar utrikesministern för svaret.\r\nDet är bra att vi är överens i princip. Låt oss\r\näntligen hoppas på en snar lösning!</pre><pre>Sverige har givetvis inget huvudansvar för den\r\njugoslaviska katastrofen, men att omvärlden inte\r\nhar förmått sig att erkänna republiken Makedonien\r\när karakteristiskt för hur världen, kanske framför\r\nallt Europa, misslyckats i nästan varje skede av den\r\nhär konflikten med att effektivt bidra till fred och\r\natt värna mänskliga fri- och rättigheter.</pre><pre>Av samtliga republiker i det forna Jugoslavien är\r\nMakedonien den som jämte Slovenien klarast\r\nuppfyller de kriterier som har uppställts för\r\ninternationellt erkännande. Ändå har omvärlden\r\nvalt att erkänna alla de övriga, men inte\r\nMakedonien.</pre><pre>Makedonien är den enda stat som hittills har lyckats\r\nhålla sig utanför krigsförvecklingar. Men\r\nutvecklingen i grannskapet kan mycket snart\r\npåverka även Makedonien. Makedonien valde sin\r\nsjälvständighet under konstitutionella former och\r\nmed respekt för sina minoriteters ställning.\r\nMakedonien har till skillnad från flera av sina\r\ngrannar, som är internationellt erkända och\r\nmedlemmar av FN, upprätthållit FN-embargot\r\nstrikt. Därmed drabbas den fattigaste republiken i\r\ndet forna Jugoslavien mycket hårt. Genom att inte\r\nerkännas avstängs dessutom Makedonien från\r\ninternationellt bistånd.</pre><pre>Makedonien har i höst drabbats av blockad av\r\ninförsel av olja från Grekland, ett av de länder som\r\ndäremot utan skrupler har brutit FN-blockaden\r\nmot Serbien.</pre><pre>Herr talman! Vad är det för signal som omvärlden,\r\ndärmed även Sverige, ger genom att inte erkänna\r\nMakedonien? Jo, precis som i konflikten i övrigt\r\nviker vi undan för kompromisslösa nationalistiska\r\nchauvinister som inte tvekar för de mest flagranta\r\növergrepp för att nå sina syften.</pre><pre>Grekland lyckas, med hänvisning till antika\r\nsymboler, fullständigt blockera EG från att erkänna\r\nMakedonien, ett erkännande som de övriga elva\r\nEG-staterna är för, och omvärlden -- Sverige --\r\ntraskar lydigt efter.</pre><pre>Anf. 22  Utrikesminister MARGARETHA AF\r\nUGGLAS (m):</pre><pre>Herr talman! Med all respekt för Lennart Rohdin\r\noch den beskrivning som nu ges, konstaterar jag\r\nändå att den grekiska folkopinionen inte skulle\r\ntycka att de hade mycket stöd i Lennart Rohdins\r\nanalys.</pre><pre>Vi får väl något respektera också de starka känslor\r\nsom det grekiska folket har i den här frågan och det\r\nstarka historiska band som det känner med namnet\r\nMakedonien och även med den symbol som den\r\nforna jugoslaviska republiken Makedonien har\r\ntagit med i sin flagga. Vi måste ändå inse att det\r\nfinns mycket starka känslor på båda sidor, och att\r\ndetta inte är en situation som därmed kan\r\nnegligeras av vare sig EG eller världssamfundet.</pre><pre>Dess bättre är man på väg att finna en lösning på\r\nproblemet inom FN:s regi. Det kan hända att\r\nsäkerhetsrådet redan nästa vecka kommer att ta\r\nupp frågan. Det skulle innebära att\r\ngeneralförsamlingen redan någon gång i mars kan\r\nha frågan på sitt bord. Därmed skulle det finnas en\r\nmöjlighet att detta problem får en lösning. Jag\r\nhåller med Lennart Rohdin om att denna fråga\r\nvarken är konstruktiv, positiv eller riktig.</pre><pre>Med detta öppnas också möjligheterna för\r\ninternationellt bistånd till Makedonien på ett annat\r\nsätt, vilket jag tror kan bidra till stabilitet.</pre><pre>Anf. 23  LENNART ROHDIN (fp):</pre><pre>Herr talman! Jag är, som utrikesministern,\r\nförhoppningsfull när det gäller att detta problem\r\nsnart skall lösa sig. Men det är oanständigt att det\r\nhar fått gå mer än ett år innan man har kunnat hitta\r\nen lösning, bara därför att frågan har blockerats av\r\nett enda medlemsland i EG, och att detta i sin tur\r\nhar lett till att omvärlden har legat still.</pre><pre>Det är de historiska känslor som utrikesministern\r\nåberopar som är oljan i hela konflikten på Balkan.\r\nDet är ju för att undvika att tentera dem, som det\r\när viktigt att följa internationellt erkända principer,\r\noch detta har Makedonien ansträngt sig för att\r\ngöra.</pre><pre>Grannlandet Bulgarien har precis lika starka\r\nhistoriska traditioner, även med blodig omfattning,\r\nbakom sig och skulle kunna reagera på samma sätt.\r\nMen under ledning av president Zhelev har man\r\ntvärtom valt att, trots starka och nationalistiska\r\nopinioner inne i Bulgarien, försöka dämpa\r\nkonflikten. Man har valt att erkänna Makedonien,\r\natt inte ha någon dispyt kring det som har varit.</pre><pre>Anf. 24  Utrikesminister MARGARETHA AF\r\nUGGLAS (m):</pre><pre>Herr talman! Även grekerna har ju demonstrerat\r\nfredligt, vilket vi i alla fall tacksamt får notera. Nu\r\nhoppas jag att detta problem finner en lösning och\r\natt detta i sin tur kommer att bidra till stabiliteten i\r\nden här delen av Balkanregionen.</pre><pre>Anf. 25  LENNART ROHDIN (fp):</pre><pre>Herr talman! Jag tror att vi är överens på den\r\npunkten. Men det är inför framtiden oroväckande\r\natt traditionella, historiska och nationella känslor\r\nhos ett enda land, i ett läge när EG -- som både\r\nutrikesministern och jag så starkt önskar att vi skall\r\nbli medlemmar i, inte minst därför att det är det\r\nstora europeiska fredsprojektet -- verkligen står\r\ninför en sådan här konflikt, kan tvinga omvärlden\r\natt blockera en snabb lösning på ett problem som\r\negentligen vore väldigt enkelt att lösa. Det är\r\noroväckande att den signalen ges.</pre><pre>Anf. 26  Utrikesminister MARGARETHA AF\r\nUGGLAS (m):</pre><pre>Herr talman! Om det är en fördröjning av en\r\nlösning som sker mellan Europas stater, är det trots\r\nallt oändligt långt bättre än den händelseutveckling\r\nsom vi såg under första världskrigets inledning. Så\r\ndet finns nog ändå mycket som talar för EG som\r\nfredsrörelse.</pre><pre>Överläggningen var härmed avslutad.</pre><pre>9 §  Svar på fråga 1992/93:334 om trupperna i de\r\nbaltiska staterna</pre><pre>Anf. 27  Utrikesminister MARGARETHA AF\r\nUGGLAS (m):</pre><pre>Herr talman! Pär Granstedt har frågat mig vilka\r\ninitiativ Sverige bl.a. som ESK-ordförande kan ta\r\nför att underlätta Rysslands förhandlingar med de\r\nbaltiska staterna och påskynda ett tillbakadragande\r\nav de ryska trupperna från Baltikum.</pre><pre>Vid ESK:s toppmöte i Helsingfors i juli 1992\r\nuppmanade stats- och regeringscheferna Ryssland\r\noch de baltiska staterna att utan dröjsmål ingå\r\nbilaterala avtal om tillbakadragande av alla\r\nutländska trupper från de baltiska staternas\r\nterritorier. Avtalen skulle innehålla tidtabeller för\r\nett tidigt, ordnat och fullständigt återtåg. Sverige\r\nspelade en viktig roll i ansträngningarna att få till\r\nstånd en för de baltiska staterna tillfredsställande\r\növerenskommelse i frågan om de ryska trupperna.</pre><pre>Sedan toppmötet i Helsingfors ägde rum, har det\r\nryska återtåget från Baltikum fortsatt. Detta har\r\nden svenska regeringen välkomnat. Avtal har\r\ningåtts mellan Ryssland och Litauen om en tidtabell\r\nför tillbakadragande av de i Litauen stationerade\r\nryska stridskrafterna. Några sådana avtal har inte\r\ningåtts med de båda övriga baltiska staterna. Vi har\r\nfrån svensk sida, bl.a. då frågan diskuterats i den\r\neuropeiska säkerhetskonferensen (ESK)\r\nunderstrukit betydelsen av att avtal om\r\ntillbakadragande av de ryska stridskrafterna ingås\r\näven med Estland och Lettland.</pre><pre>Vid EKS:s utrikesministermöte i Stockholm i\r\ndecember 1992 utfäste sig Ryssland och de baltiska\r\nstaterna att regelbundet lämna information till\r\n''relevanta ESK-organ'' om efterlevnaden av de\r\nåtaganden parterna gjorde vid toppmötet i\r\nHelsingfors. Rapporteringen skulle ligga till grund\r\nför fortsatt granskning av frågan.</pre><pre>Som ESK-ordförande har Sverige verkat för att den\r\nrapportering parterna utfäst sig att svara för\r\nkommer till stånd. Därför tog jag på ett tidigt\r\nstadium, bl.a. i samband med ett besök i Kirkenes\r\nden 11 januari för undertecknande av\r\ndeklarationen om Barentsrådet, upp\r\nrapporteringsfrågan med den ryske\r\nutrikesministern Kozyrev. Vi tog även från svensk\r\nsida en rad kontakter med parterna inför det möte\r\nmed ämbetsmannakommittén som ägde rum i Prag\r\nden 2--4 februari. Syftet var att få till stånd en\r\növerenskommelse mellan parterna om formerna\r\nför rapporteringen till ESK. Vi förde vidare upp\r\nfrågan om tillbakadragandet från Baltikum på\r\nmötets dagordning.</pre><pre>Vid ämbetsmannakommitténs möte rapporterade\r\nparterna om läget i förhandlingarna om\r\ntillbakadragande. Rapporteringen utlöste en\r\ndiskussion, som inte utmynnade i något formellt\r\nbeslut. Parterna betecknade själva diskussionen i\r\nkommittén som konstruktiv. Den blev en värdefull\r\npåminnelse om den vikt ESK fäster vid\r\ngenomförandet av Helsingforsåtagandena.</pre><pre>Sverige kommer som ordförande att verka för\r\nfortsatt behandling i ämbetsmannakommittén av\r\nfrågan om tillbakadragande av de ryska\r\nstridskrafterna. Det är min övertygelse att ESK\r\ndärigenom lämnar ett viktigt bidrag till en\r\navveckling av den ryska militära närvaron i\r\nBaltikum.</pre><pre>Låt mig tillägga, att vi inte försummar något tillfälle\r\natt med Ryssland ta upp frågan om det ryska\r\nåtertåget från Baltikum. Den berörs i den svensk-\r\nryska deklaration som undertecknades vid\r\nstatsministerns besök i Ryssland. Statsministern tog\r\nupp frågan i samtalet med president Jeltsin i Kreml.\r\nFrån rysk sida bekräftades avsikten att dra tillbaka\r\nde egna stridskrafterna från de baltiska staterna.</pre><pre>Anf. 28  PÄR GRANSTEDT (c):</pre><pre>Herr talman! Jag vill tacka utrikesministern för\r\nsvaret på min fråga. Det som i svaret framgår om\r\nsvenska aktiviteter när det gäller att klargöra för\r\nRyssland hur allvarligt man ser på situationen\r\ntycker jag är mycket värdefullt. Situationen när det\r\ngäller den ryska truppnärvaron i Baltikum -- jag\r\navser Estland och Lettland -- är mycket\r\notillfredsställande och ganska allvarlig.</pre><pre>Som framgår av svaret, utfäste sig Ryssland i juli\r\n1992 på ESK-toppmötet att utan dröjsmål träffa\r\navtal med de baltiska staterna. Det skulle leda till\r\nen tidtabell för ett tidigt, fullständigt och ordnat\r\nåtertåg. Man kan inte säga att Ryssland har uppfyllt\r\ndenna utfästelse. Fortfarande, efter närmare åtta\r\nmånader, finns det över huvud taget inget avtal.\r\nDet finns än mindre någon tidtabell om ett tidigt,\r\nfullständigt och ordnat återtåg. Ryssland har helt\r\nenkelt inte uppfyllt sina förpliktelser i enlighet med\r\nden uppgörelse som träffades på toppmötet. Det\r\nhär är allvarligt sett i ett ESK-perspektiv, eftersom\r\ndet i viss mån undergräver ESK:s auktoritet när\r\nman träffar ett sådant här avtal och det sedan inte\r\nhänder så mycket. Det har förvisso hänt en del,\r\nmen det är långt ifrån tillräckligt.</pre><pre>Ryssland har i stället visat tendenser till att använda\r\ntruppnärvaron som ett instrument för att påverka\r\ninrikespolitiken i Baltikum. Man kan ha väldigt\r\nmånga synpunkter på den ryska minoritetens\r\nställning i de baltiska staterna, och det kommer\r\nsåvitt jag förstår att diskuteras senare i dag. Men\r\ndet är helt klart att det inte kan accepteras att\r\nnärvaro av främmande trupp skall vara ett\r\nargument i den debatten. Därför är det mycket\r\nviktigt att Sverige både som land och ordförande i\r\nESK utnyttjar varje tillfälle att med största\r\neftertryck klargöra att situationen är oacceptabel.</pre><pre>Anf. 29  Utrikesminister MARGARETHA AF\r\nUGGLAS (m):</pre><pre>Herr talman! Jag håller med Pär Granstedt om att\r\ndet avtalslösa tillståndet inte är tillfredsställande.\r\nDet måste komma till ett avtal med Estland och\r\nLettland. Därför tycker jag att det är bl.a. Sveriges\r\nsak att såväl bilateralt som i multilaterala forum --\r\ndär kan vi alla hjälpa till -- ta upp frågan om\r\ntruppåtertåget och att avtal måste komma till stånd.\r\nJag håller helt med Pär Granstedt om detta.</pre><pre>Sedan tycker jag att det är ett väsentligt framsteg\r\natt vi nu har fått till stånd den här ordningen med\r\nrapporter och information till ESK. Det är ett sätt\r\natt föra in denna fråga i ett multilateralt\r\nsammanhang och i ett europeiskt säkerhetsforum.\r\nJag tycker att det är en väsentlig framgång att\r\nryssarna har gått med på rapportering, att de\r\nbaltiska republikerna informerar och att vi har fått\r\nupp frågan på ämbetsmannakommitténs\r\ndagordning. Detta ser jag som ett väsentligt\r\nframsteg.</pre><pre>Anf. 30  PÄR GRANSTEDT (c):</pre><pre>Herr talman! Jag är beredd att instämma i att det\r\när ett stort framsteg. Samtidigt måste vi vara på det\r\nklara med att det innebär att Ryssland numera är\r\nberett att rapportera till ESK att man inte har\r\nuppfyllt de åtaganden som man gjorde vid ESK:s\r\ntoppmöte i somras. Det är mycket långt ifrån den\r\nönskvärda situationen.</pre><pre>Det viktiga är trots allt inte att man rapporterar sin\r\nunderlåtenhet att uppfylla sina förpliktelser utan\r\natt man uppfyller dem. Ryssland har åtagit sig att\r\nträffa ett avtal utan dröjsmål, och det återstår.</pre><pre>Jag tror därför att det är viktigt att man från ESK:s\r\nsida och från Sveriges sida, såsom varande\r\nordförande, inte alltför mycket betonar hur bra det\r\när att Ryssland rapporterar. Man måste också lägga\r\ntyngdpunkten på att vi vill se ett avtal utan\r\ndröjsmål, som innebär ett tidigt, fullständigt och\r\nordnat återtåg ur Baltikum.</pre><pre>Anf. 31  Utrikesminister MARGARETHA AF\r\nUGGLAS (m):</pre><pre>Herr talman! Jag tycker ändå att Pär Granstedt nu\r\nmålar upp en något för mörk bild. Det försiggår de\r\nfacto ett tillbakadragande. Man kan ändå säga att\r\nen del av det som den ryska federationen åtog sig\r\ni Helsingfors faktiskt sker -- på marken. Vi måste\r\nändock konstatera att det är en mycket positiv\r\nutveckling. Det innebär självfallet även en mycket\r\npositiv utveckling för de berörda länderna att detta\r\näger rum.</pre><pre>Vi har att hoppas på -- och här måste vi själva\r\ntrycka på -- att de förhandlingar som äger rum skall\r\nleda fram till avtal. Det möte som ESK-\r\nparlamentet skall ha i sommar -- som nästan blir\r\nettårsdagen av toppmötet i Helsingfors -- måste,\r\nPär Granstedt, vara ett utmärkt forum för att ta upp\r\näven den här frågan.</pre><pre>Anf. 32  PÄR GRANSTEDT (c):</pre><pre>Herr talman! Det är naturligtvis riktigt, och bör\r\nnoteras med tillfredsställelse, att det har skett ett\r\nvisst tillbakadragande. Men det sker utan avtal med\r\nde berörda staterna. Det innebär också att de\r\nberörda staterna, Estland och Lettland, inte har\r\nnågot egentligt inflytande på formerna för\r\ntillbakadragandet, omfattningen eller tidtabellen.\r\nVi vet också att det förekommer mycket förstörelse\r\ni det sammanhanget.</pre><pre>Ryssland har fortfarande så pass många trupper på\r\nEstlands och Lettlands territorium att det i dessa\r\nländer upplevs som en allvarlig säkerhetsrisk, och\r\ndet är det viktiga.</pre><pre>Jag hoppas naturligtvis att frågan skall vara\r\ninaktuell vid ESK:s parlamentarikermöte i\r\nsommar. Men jag inser samtidigt risken att det är\r\naktuellt. Det är givet att vi då skall utnyttja detta\r\nforum för att öva tryck på Ryssland för att få till\r\nstånd det man lovade sommaren 1992.</pre><pre>Anf. 33  Utrikesminister MARGARETHA AF\r\nUGGLAS (m):</pre><pre>Herr talman! Avtal måste till, men jag tycker också\r\natt det finns anledning att påminna om att\r\ntrupptillbakadragande på marken måste äga rum.\r\nDet finns anledning att påminna om det, eftersom\r\ndet är Litauens nationaldag i dag och vi har den\r\nliatuiske utrikesministern i Stockholm. Vi har haft\r\nanledning att föra diskussioner med honom om det\r\nryska trupptillbakadragandet. Även om det\r\nexisterar avtal så finns det anledning att följa upp\r\nutvecklingen på marken.</pre><pre>Anf. 34  PÄR GRANSTEDT (c):</pre><pre>Herr talman! Det är naturligtvis helt klart att det\r\ninte bara räcker med ett avtal, om avtalet inte\r\ngenomförs. Det är naturligtvis också en risk att man\r\ngår in i avtal och sedan inte genomför det. Detta var\r\negentligen vad som hände vid ESK-toppmötet.\r\nMan träffade en uppgörelse där, som man sedan\r\ninte har verkställt. Sådant kan hända flera gånger.</pre><pre>Det är emellertid viktigt att få till stånd de här\r\navtalen. Jag antar att det inte finns några delade\r\nmeningar på den punkten. Det är viktigt att\r\nklargöra att ESK och omvärlden inte accepterar en\r\nsituation där Ryssland träffar en politisk\r\nuppgörelse och sedan inte verkställer den. Det är\r\ntyvärr detta som har skett hittills.</pre><pre>Överläggningen var härmed avslutad.</pre><pre>10 §  Svar på fråga 1992/92:378 om\r\nrättssäkerheten i de baltiska staterna</pre><pre>Anf. 35  Utrikesminister MARGARETHA AF\r\nUGGLAS (m):</pre><pre>Herr talman! Ingbritt Irhammar har med\r\nhänvisning till suveränitetsstödet frågat mig vilka\r\nåtgärder jag är beredd att vidta för att Sverige skall\r\nbidra till uppbyggandet av rättsstater i de baltiska\r\nländerna.</pre><pre>Låt mig då först instämma med Ingbritt Irhammar\r\nom att det är av stor betydelse både för balterna och\r\nför oss att stabila och effektiva rättssamhällen byggs\r\nupp i dessa våra grannländer. Ansvaret för detta\r\nvilar givetvis i första hand på de baltiska staterna\r\nsjälva, men även Sverige och andra länder kan\r\nbidra. Här har det svenska suveränitetsstödet en\r\nsärskild betydelse. Det är också därför, för att\r\nstärka rättsstatens funktioner, som vi inom ramen\r\nför suveränitetsstödet prioriterar uppbyggandet av\r\nväl fungerande polis-, tull- och\r\nkustbevakningsorganisationer.</pre><pre>Precis som Ingbritt Irhammar påpekar är det dock\r\ninte enbart detta slags åtgärder som bidrar till att\r\nskapa de rättsstater som utgör förutsättningen för\r\nbåde demokrati och marknadsekonomi.\r\nUppbyggandet av politiska partier är en viktig\r\naspekt, där alla i denna kammare kan lämna\r\nvärdefulla bidrag till våra resp. partivänner i\r\nBaltikum. Andra viktiga insatser bör gälla att\r\nhjälpa de baltiska staterna att bygga upp\r\nfungerande rättsmaskinerier.</pre><pre>Justitiedepartementet svarar här för ett svenskt\r\nrättsutvecklingsbistånd till Baltikum. Det består i\r\npraktisk kunskapsöverföring med syfte att hjälpa\r\ntill att bygga upp ett modernt rättssamhälle med en\r\ngodtagbar lagstiftning -- både civilrättslig och\r\nannan -- och ett självständigt och fungerande\r\ndomstolsväsende. Stödet vilar på bilaterala avtal\r\nmellan Domstolsverket och Estland resp. Lettland.\r\nDetta stöd växer för närvarande och en särskild\r\nsamordnare har engagerats. Dessutom övervägs\r\nytterligare insatser för att öka också det polisiära\r\nstödet till Baltikum. Det kan tilläggas att\r\nJustitiedepartementet samarbetare med de andra\r\nnordiska länderna när det gäller\r\nrättsutvecklingsbiståndet, bl.a. genom att ge\r\nlitteraturstöd och utbildning av jurister i Baltikum.</pre><pre>Anf. 36  INGBRITT IRHAMMAR (c):</pre><pre>Herr talman! Utrikesministern och jag är helt\r\növerens om vikten av att det byggs upp ett\r\nrättssamhälle. Självfallet har de baltiska staterna\r\nhär ett eget ansvar. Men det är svårt för de baltiska\r\nstaterna att åstadkomma detta, och därför behöver\r\nde vår hjälp. Och visst skall vi ge hjälp, men vi har\r\nju också ett eget intresse av att ge denna hjälp.</pre><pre>I min fråga tog jag upp detta med att brottsligheten\r\ni de baltiska staterna ''spiller över'' till Sverige. Som\r\nexempel nämnde jag människosmugglingen. Men\r\nnågot som verkligen oroar mig är\r\nnarkotikabrottsligheten. Jag utgår ifrån att det\r\ngäller även utrikesministern.</pre><pre>Ett annan sak som oroar mig oerhört nu när\r\nmaffian tycks ta över mer och mer makt i de\r\nbaltiska länderna är att vårt bistånd inte tycks nå\r\nfram på det sätt som var tänkt. Jag tänker då på\r\nbiståndsoljan som försvann. Jag har också fått\r\nmånga rapporter om att olika hjälpföreningar vid\r\nhamnarna via sitt bistånd måste betala ''böter'' till\r\nmaffian. Ibland tar maffian själv hand om det som\r\nskall delas ut till hjälp och tjänar pengar på detta.\r\nDet finns anklagelser om att maffian i dessa tre\r\nländer har förgreningar långt upp i de styrande\r\norganen på högsta nivå. Det behövs verkligen hjälp\r\nför att balterna skall kunna åstadkomma ett säkert\r\nrättssamhälle. I annat fall kommer svenska folket\r\natt förlora förtroendet för detta bistånd.</pre><pre>Ett annat skäl till att svenska folket har börjat att\r\noroa sig är att det har kommit fram kritik mot såväl\r\ndetta bistånd som det tidigare Polenbiståndet. Man\r\nfrågar sig om pengarna verkligen används rätt.\r\nMina frågor är då: Finns det en klart uttalad\r\nstrategi? Har vi ett ordentligt mål och en ordentlig\r\nresultatstyrning när det gäller i synnerhet biståndet\r\npå rättsområdet och rent allmänt för östbiståndet?</pre><pre>Anf. 37  Utrikesminister MARGARETHA AF\r\nUGGLAS (m):</pre><pre>Herr talman! Jag tror att Ingbritt Irhammar har helt\r\nrätt i sin beskrivning både av sakernas tillstånd och\r\nav de frågor som ställs. Därför är det väsentligt att\r\nvi ger detta som vi har döpt till suveränitetsbistånd\r\nen mycket hög prioritet inom vårt samarbete med\r\nCentral- och Östeuropa, och i all synnerhet när det\r\ngäller de baltiska republikerna. Vi har här\r\nmöjlighet att göra en betydande insats för att stödja\r\nde krafter i dessa länder som vill se att det byggs\r\nupp en rättsstat och för att se till att de får medel\r\natt hävda sin egen rättsstat. Där kan vi bidra med\r\nkunskapsöverföring och naturligtvis också med\r\nolika former av hårdvaruutrustning, som gör det\r\nmöjligt för polisen att agera.</pre><pre>Jag kan försäkra Ingbritt Irhammar att vår mycket\r\nbestämda strävan är att vi också skall genomföra\r\ndetta. Rikspolischefen har besökt Estland och\r\nLettland, och han kommer i vår att besöka Litauen.\r\nDet pågår ett arbete inom Utrikesdepartementet\r\ngenom den särskilda arbetsgrupp som finns för\r\nsuveränitetsbiståndet med att prioritera de olika\r\ninsatserna.</pre><pre>Jag delar alltså helt Ingbritt Irhammars uppfattning\r\nom att denna fråga är ytterligt angelägen.</pre><pre>Anf. 38  INGBRITT IRHAMMAR (c):</pre><pre>Herr talman! Som Margaretha af Ugglas sade är ju\r\nverkligen hjälpbehovet oerhört stort.\r\nBiståndsbehovet är ännu större. Trots att vi har\r\nkunnat prioritera östbiståndet i budgetarbetet, så\r\natt det skall fortsätta att vara lika stort, räcker\r\nmedlen ändå inte till för allt det som vi vill göra.\r\nDärför är det väldigt viktigt att vi klart uttalar\r\nvilken typ av prioritering som skall göras.</pre><pre>Jag ställde min fråga till Mararetha af ugglas, därför\r\natt jag själv får frågor som jag inte kan besvara,\r\nt.ex.: Har man tänkt att fördela östbiståndet lika\r\nmellan de tre länderna? Efter vilket kriterium säger\r\nman ja eller nej till ett projekt t.ex. på\r\nrättsområdet? Skall pengarna gå till polishundar,\r\nsom det diskuterades om här förra veckan? Skall\r\npengarna gå till fler kustbevakningsfartyg? Vilken\r\nstrategi har man egentligen? Jag har tagit del av\r\nbetänkandet från utredningen om styrnings- och\r\nsamarbetsformer i biståndet, i vilket det framförs\r\nkritik på det här området. Har man några planer på\r\natt se över dessa frågor?</pre><pre>Anf. 39  Utrikesminister MARGARETHA AF\r\nUGGLAS (m):</pre><pre>Herr talman! Ingbritt Irhammar utvidgar\r\nfrågeställningen ganska långt ifrån den fråga som\r\nursprungligen ställdes. Det är viktigt att\r\nuppmärksamma att biståndet till Central- och\r\nÖsteuropa går genom många kanaler också i\r\nSverige. Miljöfrågor handhas ju framför allt på\r\nMiljödepartementet. Genom en särskild\r\nproposition och ett beviljande från riksdagen finns\r\ndet ganska stora medel för att bidra till att förbättra\r\nÖstersjöns miljö. På samma sätt handhas andra\r\nfrågor på Finansdepartementet, t.ex. när det gäller\r\nden europeiska utvecklingsbanken och det baltiska\r\ninvesteringsprogrammet. Det finns gudskelov en\r\nhel mängd olika insatser som vi kan göra. Därmed\r\nhar vi vid det här laget ett ganska brett samarbete\r\nmed Centraloch Östeuropa.</pre><pre>Beträffande suveränitetsfrågan som Ingbritt\r\nIrhammar har tagit upp finns det ens särskild\r\narbetsgrupp inom Utrikesdepartementet som för\r\nnågon vecka sedan gick ut med en skrivelse till\r\nRikspolisstyrelsen, Tullverket, Kustbevakningen\r\nosv. På det sättet försöker vi i Sverige att prioritera\r\ni samråd med de baltiska staterna. Det är ju de som\r\nskall göra den huvudsakliga prioriteringen.</pre><pre>Anf. 40  INGBRITT IRHAMMAR (c):</pre><pre>Herr talman! Jag är medveten om att jag vidgade\r\nfrågan. Jag ser detta nämligen som ett stort\r\nproblem för tilltron till biståndsverksamheten över\r\nhuvud taget. Därför skulle man kunna vidga frågan\r\ntill att gälla också långt utanför Östeuropa.</pre><pre>Om vi skall försöka att hålla oss till Östeuropa, vill\r\njag återigen gå tillbaka till detta med rättsområdet.\r\nEn enkel fråga är då om det är så, att det är den som\r\när först till kvarn som först får mala. Hur ser man\r\npå detta? Tar pengarna slut efter hand? Skall den\r\nsom vill ha pengar skynda sig att ansöka i början av\r\nåret? Är det också en strategi som gäller?</pre><pre>Anf. 41  Utrikesminister MARGARETHA AF\r\nUGGLAS (m):</pre><pre>Herr talman! Vi går ut med skrivelser till alla\r\nberörda myndigheter i Sverige. De redovisar sina\r\nprioriteringar, och sedan för vi samtal med esterna,\r\nletterna och litauerna som får prioritera sina resp.\r\nbehov, vilka slutligen sammanförs.</pre><pre>Anf. 42  INGBRITT IRHAMMAR (c):</pre><pre>Herr talman! Jag tackar för detta svar. Jag hade en\r\nföljdfråga om just hur man tar reda på vilka\r\nprioriteringar som görs av mottagarländerna,\r\ndärför att det är en oerhört viktig fråga. Det lugnar\r\nmig litet grand att man arbetar mer på detta\r\nstrategiska sätt. Jag har fått frågor om just hur\r\nstrategisk man egentligen är. Jag tror att man kan\r\nbli bättre på detta område. Om det har påbörjats\r\nett arbete som fortgår inom departementet, är jag\r\nnöjd med svaret så här långt.</pre><pre>Överläggningen var härmed avslutad.</pre><pre>11 §  Svar på fråga 1992/93:367 om de\r\nvärnpliktigas rättigheter</pre><pre>Anf. 43  Försvarsminister ANDERS BJÖRCK\r\n(m):</pre><pre>Herr talman! Martin Nilsson har -- mot bakgrund\r\nav några uppmärksammade fall där befäl påstås ha\r\ntrakasserat värnpliktiga -- frågat mig vilka åtgärder\r\nsom bör vidtas för att hävda de värnpliktigas\r\nrättigheter.</pre><pre>I fråga om de aktuella fallen har jag inhämtat att\r\nChefen för marinen omedelbart påbörjade en\r\nutredning, varför jag inte närmare vill kommentera\r\ndessa.</pre><pre>Det är en principiellt mycket viktig fråga som\r\nMartin Nilsson tar upp och som tidigare har\r\ndiskuterats här i kammaren. Hur stort problemet är\r\njust nu inom försvaret är svårt att säga. Oavsett hur\r\nomfattande det är, anser jag givetvis att det är\r\nfullkomligt oacceptabelt att mobbning eller andra\r\ntrakasserier över huvud taget förekommer inom\r\nförsvaret. Jag delar också den uppfattningen att det\r\när särskilt allvarligt när en värnpliktig drabbas\r\neftersom han på grund av en pliktlag inte kan välja\r\natt lämna tjänstgöringsplatsen.</pre><pre>Sedan problem av detta slag uppmärksammades för\r\nnågra år sedan påbörjades ett arbete inom försvaret\r\ni form av information och utbildning i syfte att\r\nförebygga mobbning.</pre><pre>Givetvis måste varje form av mobbning eller andra\r\ntrakasserier starkt fördömas och motarbetas. Det\r\när viktigt att de skyldiga ställs till ansvar när saker\r\ninträffar. De värnpliktiga kan givetvis vända sig i\r\nförsta hand till närmast högre befäl för åtgärd.\r\nRegler om detta finns i förordningen (FFS 1983:31)\r\nmed tjänsteföreskrifter för försvarsmaktens\r\npersonal. Även inom ramen för de värnpliktigas\r\nmedinflytande kan sådana frågor tas upp,\r\nexempelvis inom plutonen eller i\r\nförbandsnämnden. Det finns också bestämmelser i\r\nlagen (1976:600) om offentlig anställning som rör\r\ndisciplinansvar för de anställda. Är det fråga om\r\nbrott, kan polisanmälan göras och därigenom\r\nkommer de skyldiga att kunna lagföras. Även\r\nanmälan till Riksdagens ombudsmän kan göras.</pre><pre>De värnpliktiga har således flera möjligheter att\r\nhävda sina rättigheter.</pre><pre>Anf. 44  MARTIN NILSSON (s):</pre><pre>Herr talman! Först vill jag tacka försvarsministern\r\nför det som jag uppfattar som en värdefull\r\nmarkering mot de händelser som har inträffat i ett\r\nflertal fall. Jag förstår fullt och fast att\r\nförsvarsministern inte vill kommentera enskilda fall\r\nnärmare. Jag tänker försöka respektera det.</pre><pre>Jag betraktar dock inte detta som ett enskilt fall.\r\nDet är bl.a. därför som jag har tagit upp den här\r\nfrågan i riksdagen.</pre><pre>Under 1992 skildrade t.ex. tidningen\r\nVärnpliktsnytt ett flertal olika straff. Det handlade\r\nbl.a. om grå bestraffning, kollektiv bestraffning,\r\nolika befäl som rent av hade misshandlat\r\nvärnpliktiga osv. Det finns fall där värnpliktiga\r\nhade använts som grå arbetskraft osv.</pre><pre>Problemet i dag är att lagstiftningen är bra, men att\r\nsanktionsmöjligheterna och efterlevnaden är dålig.\r\nDetta borde vara något som landets\r\nförsvarsminister skulle ta itu med med kraft och\r\nkomma med nya åtgärder. Detta borde ske dels\r\ndärför att det är dåligt för försvarets anseende och\r\nförsvarets förankring hos allmänheten när sådant\r\nkommer ut, dels därför att de värnpliktiga inte har\r\nmöjligheter att göra något åt det.</pre><pre>Vi går mot en utveckling där allt fler kommer att ha\r\nkortare tjänstgöringstider. De flesta värnpliktiga i\r\ndag kommer i en sådan situation där den korta\r\ntjänstgöringstiden kombinerat med rädsla för olika\r\nformer av repressalier gör att de inte väljer att gå\r\nvidare.</pre><pre>Vilka nya åtgärder, utöver de som finns nu,\r\nplanerar försvarsministern att vidta? Jag tror att de\r\nåtgärder som finns nu är otillräckliga. Är det rimligt\r\natt, som i det här enskilda fallet, värnpliktiga som\r\nutsatts för pennalism och förtryck i olika former och\r\nsom avviker från tjänstgöring åtalas och inte de\r\nbefäl som utfört detta? Jag tror inte att det är i\r\nenlighet med allmän rättsuppfattning.</pre><pre>Anf. 45  Försvarsminister ANDERS BJÖRCK\r\n(m):</pre><pre>Herr talman! Det är, precis som Martin Nilsson\r\nsäger, så att jag varken kan eller får -- om\r\ntalmannen sköter sitt ämbete -- kommentera\r\nenskilda fall, även om det blir allt vanligare att\r\nenskilda fall kommer upp i kammaren och att\r\ndebatter om detta får fortsätta.</pre><pre>Jag har roat mig med att titta på i vilken\r\nutsträckning som justitieombudsmännen har fått\r\nanmälningar från värnpliktiga under senare år. Jag\r\nkan konstatera att under åren 1989--1992 finns det\r\ningen JO-anmälan från värnpliktiga som rör\r\nmobbning över huvud taget. Jag tror att det klart\r\nvisar att vi i ökad utsträckning har kommit till rätta\r\nmed dessa problem.</pre><pre>Men man kan naturligvis inte vara helt säker. Varje\r\ngång sådana fall sker, försöker jag informera mig\r\noch se om det handlar om att reglerna är dåliga eller\r\natt efterlevnaden är dålig. Jag tycker att vi har bra\r\nregler på det här området. Däremot är det alldeles\r\nsjälvklart att övertramp då och då förekommer.</pre><pre>Min uppmaning till de värnpliktiga är naturligvis att\r\nomedelbart anmäla den här typen av förseelser. Jag\r\ntror att det har den bästa effekten. Det är bättre än\r\natt man försöker justera i de regler som finns, även\r\nom, herr talman, jag naturligvis är beredd att göra\r\ndetta om vi kan hitta några förbättringar på det här\r\nområdet. Jag tar gärna emot förslag på konkreta\r\nförbättringar från Martin Nilsson och andra.</pre><pre>Anf. 46  MARTIN NILSSON (s):</pre><pre>Herr talman! Det är helt klart att det behövs\r\nförbättringar för att åtgärda detta. Ett av bevisen\r\nför det är det som försvarsministern tog upp i sitt\r\nanförande. Förekomsten av mobbning och förtryck\r\ni olika former har på intet sätt försvunnit ut ur det\r\nsvenska försvaret. Det tror jag inte. Detta är ett\r\nalldeles ypperligt bevis på detta.</pre><pre>Problemet är att de värnpliktiga sitter i en sådan\r\nsituation att det blir svårt att göra JO-anmälan,\r\npolisanmälan eller, som försvarsministern\r\nrekommenderar, att vända sig till närmast högre\r\nbefäl. Det upprörande är att i dessa fall har inte de\r\nnärmast högre befälen gjort de anmälningar och\r\nkorrigeringar som hade behövts. Det är där\r\nproblemen ligger i dag. Det finns förstås för många\r\nvänskapsband för att dessa fall skall kunna avslöjas\r\ni alla lägen. Då behövs det nya åtgärder. Det är jag\r\nhelt övertygad om.</pre><pre>Anf. 47  Försvarsminister ANDERS BJÖRCK\r\n(m):</pre><pre>Herr talman! Under de senaste tre åren har det inte\r\nförekommit någon JO-anmälan på det här\r\nområdet, som jag sade. För ett antal år sedan fanns\r\ndet en hel institution,\r\nmilitieombudsmannaämbetet, som bara sysslade\r\nmed att ta emot anmälningar på det här området.\r\nDet fanns ett kansli, en ställföreträdande MO m.m.</pre><pre>Jag tror ändå att vi kan vara överens om att det har\r\nskett en väsentlig förbättring på området. Jag är\r\nsjälvfallet medveten om att det dess värre då och då\r\ninträffar saker som inte är bra.</pre><pre>Herr talman! När sådant kommer till min\r\nkännedom försöker jag se vad det hela kan bero på.\r\nJag understryker alltid vikten av att befäl av olika\r\nkategorier griper in. Jag håller med Martin Nilsson\r\nom att det inte är bra för försvarets anseende om\r\nsådana saker förekommer. I detta inlägg vill jag\r\ndock avslutningsvis säga att det inte alltid är medias\r\nversion som är den riktiga.</pre><pre>Anf. 48  MARTIN NILSSON (s):</pre><pre>Herr talman! Jag tror också att det kanske till viss\r\ndel har skett en förbättring. Men jag tror inte att\r\nJO:s anmälningsstatistik är riktig på så sätt att detta\r\nhar upphört och att det inte finns problem längre.\r\nDet är poängen i mitt inlägg. Dessa problem är\r\nviktiga.</pre><pre>Det stora problemet är att de sätt som i dag finns i\r\nlagar och regler för hur värnpliktiga skall kunna\r\nhävda sina rättigheter är uppbyggda så att de\r\nvärnpliktiga måste gå via den ordinarie militära\r\nbeslutsstrukturen. Det gör att det finns rädsla för\r\nrepressalier och att det finns olika former av hinder\r\nsom ställer sig i vägen.</pre><pre>Jag vet inte om det är att framhålla ett enskilt fall,\r\nmen jag tycker ändå det finns ett värde i att landets\r\nförsvarsminister kan uttala sig om huruvida det är\r\nriktigt att värnpliktiga som har utsatts för\r\npennalism och olika former av förtryck och\r\nmobbning skall dömas för åtalsbrott och om det är\r\nrimligt att väcka det åtalet. Det är möjligt att detta\r\nkan sägas röra ett enskilt fall. I sådana fall har jag\r\nförståelse för det. Jag tycker ändå att det vore av\r\nvärde att försvarsministern uttalade en sådan åsikt.</pre><pre>Anf. 49  Försvarsminister ANDERS BJÖRCK\r\n(m):</pre><pre>Herr talman! Bestämmelsen är ju sådan att frågor\r\nsom rör åklagares beslut, liksom domstolsutslag,\r\nicke får diskuteras i kammaren. Jag skulle gärna\r\ndiskutera detta och andra fall. Ingenting skulle göra\r\nmig gladare än att då och då få ta itu med vissa saker\r\ni samhället, men det får jag alltså inte göra.</pre><pre>Låt mig dock bara säga att justitieombudsmannen\r\ninte bara sitter och väntar på anmälningar. Han gör\r\nockså inspektioner.</pre><pre>Jag har haft ett utomordentligt intressant\r\nsamarbete med de värnpliktigas företrädare i form\r\nav värnpliktsriksdagens arbetsgrupp som väljs varje\r\når. Vid några tillfällen har den här typen av frågor\r\nberörts. Jag kan bara konstatera att det inte råder\r\nnågon åsiktsskillnad mellan den värnpliktiga\r\narbetsgruppen och mig om hur vi skall försöka\r\nhantera dessa problem. Sedan kan alltid den\r\nmänskliga faktorn innebära att omdömeslösa\r\nföretag startas.</pre><pre>Anf. 50  MARTIN NILSSON (s):</pre><pre>Herr talman! Jag tror inte att vi kommer så mycket\r\nlängre i debatten, men jag vill ändå tacka för svaret.</pre><pre>Jag hoppas att debatten på något sätt kommer att\r\ninitiera ett intresse. Jag tror att sättet att förbättra\r\nde värnpliktigas möjligheter och rättigheter är just\r\natt skapa en struktur där rädslan för repressalier\r\noch olika former av åtgärder som kan bli följden av\r\nklagomål minimeras. De värnpliktiga skall känna\r\natt de med förtroende kan klaga på olika befäl som\r\nuppför sig på ett dåligt sätt. Det skulle både det\r\nsvenska försvaret och de värnpliktiga må bra av.\r\nMin förhoppning är att statsrådet iakttar detta.</pre><pre>Överläggningen var härmed avslutad.</pre><pre>12 §  Svar på fråga 1992/93:380 om\r\nbiståndsadministrationen</pre><pre>Anf. 51  Statsrådet ALF SVENSSON (kds):</pre><pre>Herr talman! Ingela Mårtensson har frågat mig\r\nvilka fakta och bedömningar som ligger till grund\r\nför mina och statssekreterare Alf T Samuelssons\r\nuttalanden om den svenska\r\nbiståndsadministrationen.</pre><pre>Biståndet är en verksamhet som utvärderas\r\nkontinuerligt både nationellt och internationellt. I\r\npartiledardebatten i förra veckan refererade jag\r\nt.ex. till de granskningar av medlemsländernas\r\nbistånd som regelbundet genomförs av OECD:s\r\nbiståndskommitté DAC. I juni 1992 stod det svenska\r\nbiståndet i tur att skärskådas av DAC. Resultatet\r\nblev, vill jag säga, ett med beröm godkänt betyg.\r\nDet svenska biståndet och de svenska\r\nbiståndsmyndigheterna har således ett mycket gott\r\ninternationellt anseende, och det är något vi med\r\nrätta kan vara stolta över. En stor del av äran faller\r\nnaturligtvis på SIDA och övriga\r\nbiståndsmyndigheter vars medarbetare utför ett\r\nmycket gott arbete.</pre><pre>Att det svenska biståndet är bra hindrar inte att det\r\nkan bli ännu bättre. Det kan i vissa avseenden\r\nfinnas utrymme för ytterligare effektivisering av\r\nverksamheten. Att förmedla ett bra bistånd är en\r\nsynnerligen komplex process som måste anpassas\r\ntill en omvärld i ständig förändring. Regeringen har\r\nett ansvar för att se till att skapa förutsättningar för\r\natt en sådan anpassning kan äga rum. Den av\r\nregeringen initierade utredningen om styrnings-\r\noch samarbetsformer i biståndet, som blivit\r\nföremål för stor uppmärksamhet i media, är ett led\r\ni en sådan anpassningsprocess och en tillämpning av\r\nde nya riktlinjer som gäller för regeringens\r\nmyndighetsstyrning. Utredningen har just\r\növerlämnat sitt betänkande, som nu är föremål för\r\nremissbehandling. Regeringens förslag med\r\nanledning av utredningen kommer att föreläggas\r\nriksdagen i en särskild proposition under våren\r\n1993.</pre><pre>Anf. 52  INGELA MÅRTENSSON (fp):</pre><pre>Herr talman! Jag skall be att få tacka statsrådet för\r\nsvaret, som visar en mer positiv syn på\r\nbiståndsadministrationen och SIDA:s arbete än\r\nExpressens artiklar. Det var Expressens artiklar\r\nsom fick mig att ställa frågan. I Expressen beskrivs\r\nbiståndet som en bluff. 8 miljarder kronor skall inte\r\nhar nått fram. Det skall bara ha blivit sämre och\r\nSIDA skall skrotas. Rubrikerna är många. Det hela\r\navslutas med att Expressen hävdar att Alf Svensson\r\nvänder ryggen åt SIDA.</pre><pre>Det här har gjort mig mycket orolig. I en artikel står\r\ndet att det råder ett rent krig mellan UD och SIDA.\r\nÄr det så besvärligt mellan UD och SIDA som\r\nartikeln gör gällande?</pre><pre>Jag har också tagit upp ett par uttalanden om\r\nSIDA. Det hävdas att SIDA är en trög apparat,\r\nSIDA har för stor makt och att för mycket har gått\r\nsnett. Sådana uttalanden har kommit fram i en\r\nintervju med Alf Svensson, eller om det var med\r\nstatssekreteraren. Även intervjun med Alf\r\nSvensson ger intrycket av att det finns mycket kritik\r\nmot SIDA och biståndspolitiken. Mycket skall ha\r\ngått snett. Det skall finnas mycket korruption och\r\nmutor. Många fel skall ha begåtts, och vi skall ha\r\nvarit godtrogna och blåögda. Hela beskrivningen\r\nandas mycket kritik.</pre><pre>Jag tycker att det är viktigt att svenska medborgare\r\nfår klart för sig hur de svenska biståndspengarna\r\nanvänds. Det finns ju de som vill skrota en stor del\r\nav biståndet. Jag är inte av den uppfattningen. Jag\r\ntycker att det är viktigt att vi har kvar\r\nenprocentsmålet och att vi kan bistå de fattigaste\r\nländerna. Om svenska folket får höra en sådan här\r\nbeskrivning, kan det leda till att de tycker att det är\r\nlika bra att skrota hela biståndspolitiken.</pre><pre>Anf. 53  Statsrådet ALF SVENSSON (kds):</pre><pre>Herr talman! Jag är övertygad om att Ingela\r\nMårtensson och jag är rörande överens om att här\r\nskall inte någon biståndspolitik skrotas.</pre><pre>Det råder inte heller något krig mellan UD och\r\nSIDA. I varje fall är inte jag involverad i det kriget.\r\nKrig är för övrigt det värsta jag vet.</pre><pre>Det har sagts vid ett flertal tillfällen i talarstolen och\r\ndet har skrivits i tidningarna att SIDA skall läggas\r\nned. Jag begriper faktiskt inte hur de som säger så\r\nresonerar. Det är alldeles självklart att om vi skall\r\nha en biståndspolitik -- och det skall vi ha -- och om\r\nvi skall ge bistånd -- och det skall vi göra -- måste vi\r\nha en exekutiv myndighet. Det finns väl ingen som\r\nmenar att vi politiker skall vara exekutiva för att få\r\nbiståndet att fungera projektmässigt osv.? Det är\r\nklart att den typen av myndigheter måste finnas.</pre><pre>Det är klart att om man skall hitta enstaka projekt\r\nsom har misslyckats, så kan man göra det. Man kan\r\nhitta flera sådana projekt. Det kan man göra i all\r\nmänsklig verksamhet. Jag brukar ju tala om\r\nbankerna, satsningarna på Saab och varvsindustrin.\r\nI detta fantastiska land Sverige med denna enorma\r\nutbildningsnivå och administrativa kunnande kan\r\nmisslyckanden inträffa. Det kan och kommer att\r\ninträffa även i våra biståndsrelationer. Men vi skall\r\nlikväl fortsätta att ge bistånd.</pre><pre>Det vore väldigt roligt om det kunde skrivas en\r\nserie om det lyckade biståndet, dvs. de projekt som\r\nlyckas och om de människor som får hjälp. UNDP:s\r\nHuman Development Report, som presenterades\r\nför första gången i Sverige förra året, visar ju att\r\nfolk lyfts upp och får det bättre. Svenskt bistånd har\r\nmedverkat. Vi har inget att skämmas över. Men det\r\när klart att en hel del kan bli bättre. All mänsklig\r\nverksamhet kan bli bättre.</pre><pre>Anf. 54  INGELA MÅRTENSSON (fp):</pre><pre>Herr talman! Jag håller helt med om detta. Men\r\nvarför kommer inte den beskrivningen ut till\r\nfolket? Biståndsministern, UD och även SIDA\r\nmåste bidra till att presentera en mera nyanserad\r\nbild. Jag är inte emot att kritiskt granska\r\nbiståndsprojekt. Jag tycker att det är självklart att\r\nman skall göra det. Kritik skall framföras där det\r\nfinns fog för det. Pengarna skall användas på bästa\r\nsätt.</pre><pre>Men hur man än bär sig åt blir det alltid fel\r\nnågonstans. Man måste sträva efter att vara\r\neffektiv. Därför är det bra med en kritisk\r\ngranskning. Men hur kan en bättre bild förmedlas\r\nav även de bra projekten?</pre><pre>Anf. 55  Statsrådet ALF SVENSSON (kds):</pre><pre>Herr talman! Ett kriterium som jag har\r\nunderstrukit mycket i vår budget, och som Ingela\r\nMårtensson mycket väl känner till, är kravet på\r\neffektivitet. Därför har vi tillsatt ett flertal\r\nutredningar vars mål är att höja effektiviteten i vårt\r\nbiståndsgivande. Jag tror också att detta kommer\r\natt stärka opinionen för biståndsgivande. Jag\r\ntänker på Moçambiqueutredningen, Engblomska\r\nutredningen och att nu skall det aviserade\r\nutvärderingssekretariatet tillsättas. Jag tycker att\r\ndet är positivt att ett sådant kommer till. Jag tänker\r\npå integrationen som sker mellan ambassader och\r\nbiståndskontor i u-länderna osv.</pre><pre>Det är mycket viktigt och angeläget med\r\neffektiviteten. Jag tror att den kan bli bättre. Det är\r\ndärför dessa utredningar har blivit tillsatta.</pre><pre>Jag tycker också att det är viktigt att politikerna får\r\nkomma in tidigare i beslutsordningen än vad som\r\nhar varit fallet. Men SIDA skall naturligtvis inte\r\nlastas för att politikerna inte har kommit in tidigare.\r\nSIDA har att följa de instruktioner som finns.</pre><pre>Anf. 56  INGELA MÅRTENSSON (fp):</pre><pre>Herr talman! Men fortfarande kvarstår problemet\r\nhur informationen skall nå ut. Fler får ta på sig\r\nansvaret för bristerna i att föra ut information om\r\nde bra projekten.</pre><pre>Jag har själv träffat på personer i t.ex. Bolivia som\r\ntidigare har varit flyktingar i Sverige. De kan nu på\r\nett utmärkt sätt utgöra en länk mellan ett\r\nbiståndsland och Sverige. De känner också till de\r\nkrav som vi ställer här, bl.a. hur man på ett\r\ndemokratiskt sätt kan förverkliga projekt.\r\nInformation om sådant borde komma ut.</pre><pre>Alf Svensson säger också i artikeln att riksdagen\r\nbör få bättre insyn. Jag tycker att det skulle vara\r\nbehövligt, inte minst för att det finns vissa partier,\r\nåtminstone ett parti, i riksdagen som har en mycket\r\nnegativ syn på bistånd och helst ser att det sker en\r\ndrastisk nedskärning. Riksdagens ledamöter\r\nbehöver verkligen få bättre information.</pre><pre>Anf. 57  Statsrådet ALF SVENSSON (kds):</pre><pre>Herr talman! Jag har talat om information till\r\nriksdagen i olika sammanhang. För närvarande\r\nråder det en fixering vid landramar. I budgeten\r\nframgår det att länderna skall ha si och så många\r\nmiljoner. Sedan är det lätt att tro, inkl. för\r\nriksdagsledamöterna, att detta är vad\r\nmottagarländerna får i miljoner. Men det kan\r\nfaktiskt vara på det sättet att de rent av kan få lika\r\nmycket till i form av andra typer av bistånd.</pre><pre>Jag och min statssekreterare menar att riksdagen\r\nborde informeras om detta. I samband med att den\r\nförra budgeten antogs hade vi t.ex. en debatt om\r\nsatsningarna på Tanzania och Moçambique. I den\r\ndebatten märkte jag att ledamöterna var så fixerade\r\nvid landramsmiljonerna. Men det finns alltså fler\r\ntyper av bistånd. Jag menar alltså att riksdagen\r\nborde vara bättre informerad om vad länderna de\r\nfacto får via de olika kanalerna.</pre><pre>Jag är helt överens med Ingela Mårtensson om att\r\nvi borde bli mycket bättre på att föra ut de positiva\r\nbudskapen om de positiva projekten. Vi kan ju se\r\nvad som kommer att stå i tidningarna i morgon om\r\nden här debatten eller vad som stod om det som jag\r\nsade under partiledardebatten.</pre><pre>Anf. 58  INGELA MÅRTENSSON (fp):</pre><pre>Herr talman! Jag tycker också att det är mycket bra\r\natt vi har fått dessa klargöranden från Alf Svensson\r\ni dag om att det inte pågår något krig mellan SIDA\r\noch UD och att det finns många bra\r\nbiståndsprojekt. Vi måste hjälpas åt att föra fram\r\ndessa delar samtidigt som det naturligtvis görs en\r\nkritisk granskning, vilket jag absolut inte har något\r\nemot.</pre><pre>Det vore också bra om riksdagen får bättre\r\ninformation. I den senaste budgetpropositionen var\r\ndet en bra bilaga, där man på ett mycket bra sätt\r\nkunde se vad de olika länderna har fått. Jag\r\nuppskattade den.</pre><pre>Anf. 59  Statsrådet ALF SVENSSON (kds):</pre><pre>Herr talman! Låt mig få säga att jag är mycket\r\ntacksam för att en gång ha fått höra att den bilagan\r\nuppskattas. Det är första gången. Tack för det\r\npositiva budskapet.</pre><pre>Överläggningen var härmed avslutad.</pre><pre>13  Svar på frågorna 1992/93:384 och 373 om\r\nbatteriåtervinningen m.m.</pre><pre>Anf. 60  Miljöminister OLOF JOHANSSON\r\n(c):</pre><pre>Herr talman! Kenneth Lantz har frågat mig om\r\nregeringen är beredd att låta blybatteriavgiften öka\r\nmed ytterligare 8 kr per batteri, så att Nordens enda\r\nföretag som återvinner bly kan klara sina ökade\r\nkostnader.</pre><pre>Bo Nilsson har frågat mig om regeringen kommer\r\natt verka för att Boliden Bergsöe, ett företag som\r\nav Naturvårdsverket anses som Europas renaste\r\nanläggning för batteriåtervinning, även i framtiden\r\nfår ta ansvar för denna återvinning.</pre><pre>Jag besvarar båda frågorna i ett sammanhang.</pre><pre>Blypriserna på världsmarknaden har under senare\r\når legat på en mycket låg nivå, varför återvinning\r\nav bly från batterier inte varit företagsekonomiskt\r\nlönsam.</pre><pre>Varje år förbrukas i Sverige ungefär en miljon\r\nstartbatterier av bly för bilar, båtar, m.m. Över\r\n400 000 av dessa hamnade tidigare på soptippen, i\r\nnaturen eller -- i bästa fall -- hemma i garaget.</pre><pre>År 1991 infördes ett insamlingssystem för uttjänta\r\nblybatterier. I systemet ingår ett åtgärdsprogram\r\nmot föroreningar i miljön från blybatterier. För att\r\nfinansiera programmet kan regeringen eller den\r\nmyndighet som regeringen bestämmer ålägga\r\ntillverkare och importörer av miljöfarliga\r\nblybatterier att betala kostnader för bl.a. en\r\nmiljöriktig hantering av uttjänta batterier.</pre><pre>Regeringen beslutade i december 1990 att\r\nmiljöavgiften skulle uppgå till 32 kr per batteri samt\r\natt medlen från avgiften skulle tillföras den s.k.\r\nbatterifonden. Fonden disponeras av Statens\r\nnaturvårdsverk och får användas till att finansiera\r\nstöd för bl.a. insamling och återvinning av\r\nblybatterier.</pre><pre>Insamlingssystemet för blybatterier har sedan\r\nstarten fungerat väl. Ett särskilt bolag, Returbatt\r\nAB, har bildats av batteri- och\r\nmetallåtervinningsbranschen. Bolaget får bidrag ur\r\nbatterifonden för insamling av förbrukade\r\nblybatterier samt för informationskampanjer.\r\nUnder senare tid har även vid ett par tillfällen\r\nekonomiskt stöd utgått till\r\nåtervinningsverksamheten vid Boliden Bergsöe\r\nAB:s smältverk i Landskrona.</pre><pre>I oktober förra året höjde regeringen miljöavgiften\r\npå blybatterier från 32 till 40 kr per batteri. Syftet\r\nmed höjningen var att förbättra batterifondens\r\nlikviditet och därmed säkerställa i första hand\r\nstödet för insamling och transport av batterierna till\r\nsmältverk. I anslutning till avgiftshöjningen\r\nbeslutades att batterifonden skulle få disponera en\r\nrörlig kredit på högst 30 milj.kr. i Riksgäldkontoret\r\nför de resursbehov som uppkommer för att täcka\r\ntillfälliga likviditetsbrister.</pre><pre>I en skrivelse till regeringen i december hemställde\r\nNaturvårdsverket att avgiften för blybatterier\r\nskulle höjas ytterligare för att även täcka kostnader\r\nför bidrag till återvinningsverksamheten.</pre><pre>Inom regeringskansliet pågår för närvarande\r\nberedningen av Naturvårdsverkets hemställan,\r\nbl.a. är ärendet föremål för remissbehandling.\r\nInnan beredningen och remissbehandlingen är\r\nslutförd är jag, som Kenneth Lantz och Bo Nilsson\r\nsäkert förstår, inte beredd att föregripa\r\nregeringsbeslutet.</pre><pre>Anf. 61  BO NILSSON (s):</pre><pre>Herr talman! Jag får väl tacka för svaret, även om\r\njag inte uppfattar det som ett svar. Jag frågade:\r\nKommer regeringen att verka för att Boliden\r\nBergsöe, ett företag som av Naturvårdsverket anses\r\nsom Europas renaste anläggning för\r\nbatteriåtervinning, även i framtiden får ta ansvar\r\nför denna återvinning? Jag uppfattar detta svar mer\r\nsom en redovisning av vad som pågick än som ett\r\nsvar på min fråga, vilket jag beklagar.</pre><pre>Jag skulle dessutom vilja åberopa\r\nNaturvårdsverkets beslut i denna fråga.\r\nNaturvårsverket har föreslagit att man skall öka\r\navgiften till 60 kr, naturligtvis för att finansiera det\r\nsom jag menar är oerhört viktigt för miljöns skull.\r\nJag tycker att det är litet konstigt att man håller igen\r\ni fråga om detta. Det belastar inte statsbudgeten,\r\noch det borde vara till fördel för alla om man kunde\r\nfortsätta att hantera detta på det mest miljövänliga\r\nsättet.</pre><pre>Jag skulle vilja fråga miljöministern: Vad är\r\nalternativet till det sätt som man nu hanterar detta\r\npå? Om Boliden Bergsöe skulle göra allvar av sitt\r\nhot att lägga ned verksamheten i Landskrona, hur\r\nskulle man då ta hand om dessa batterier och var\r\nskulle man återvinna dem? Jag tror för min del\r\nfaktiskt att det inte finns något alternativ. Därför\r\nanser jag att man borde vara mycket angelägen om\r\natt försöka lösa denna fråga på bästa sätt.</pre><pre>Till sist: För Landskronas arbetsmarknad, som har\r\ndrabbats hårt av nedläggningar av företag -- jag tror\r\natt man har förlorat 5 000 jobb under en tio--\r\ntolvårsperiod -- skulle det innebära ytterligare\r\nsvårigheter om man gör allvar av hotet att lägga ned\r\ndenna verksamhet därför att regeringen inte vill\r\nställa upp och stödja detta.</pre><pre>Anf. 62  KENNETH LANTZ (kds):</pre><pre>Herr talman! Även jag vill framföra mitt tack till\r\nmiljöministern för det svar som vi har fått oss till del\r\nhär i eftermiddag.</pre><pre>Det är oerhört viktigt att det företag som tar hand\r\nom våra blybatterier och som i dag gör en oerhört\r\nvärdefull miljöinsats blir lönsamt. Man bevarar de\r\nresurser som vi har plockat ur Moder jord och\r\nåteranvänder dem. Man använder alltså många av\r\nde tankar som kom oss till del via Agenda 21 från\r\nRiokonferensen.</pre><pre>Boliden Bergsöe är den enda fabriken i Norden\r\nsom bedriver denna verksamhet. Min fråga är om\r\nden över huvud taget skall få finnas kvar. Bo\r\nNilsson och jag har gemensamma intressen när det\r\ngäller detta, och därför ligger våra frågor till\r\nmiljöministern nära varandra. Skall vi få behålla\r\ndenna fabrik, som är den enda i sitt slag i Norden,\r\neller skall vi låta batterierna finnas kvar ute i\r\nnaturen, i garagen eller var de nu kastas? När kan\r\nvi räkna med ett besked om de futtiga pengar som\r\ndet är fråga om och som inte alls kommer från\r\nstatskassan, utan det är konsumenterna som\r\nfinanserierar detta genom att lämna in uttjänta\r\nblybatterier till företaget?</pre><pre>Anf. 63  Miljöminister OLOF JOHANSSON\r\n(c):</pre><pre>Herr talman! Att uttala sig om företags framtida liv\r\nligger kanske inte inom ramen för den position som\r\njag har. Däremot är det självklart att denna\r\nfunktion skall fullföljas. Det finns inget alternativ\r\ntill detta.</pre><pre>Jag tycker att vi för ärlighetens skull, mot dem som\r\neventuellt lyssnar, i varje fall skall vidga\r\ndiskussionen litet grand. En del av de problem som\r\nvi har i dag är direkt internationellt\r\nmarknadsberoende. Det har att göra med de,\r\nförmodligen tillfälligt, men ändå, låga blypriserna.\r\nDet är det som avgör en del av lönsamheten i detta.\r\nSå sent som 1990 hade vi ett blypris per kilo på\r\nLondon Metal Exchange, dvs. på marknaden, på\r\n4:64 kr. 1992 tenderade priset ned mot 3 kr. Det\r\nbetyder alltså att en tredjedel av priset bara\r\nförsvann. Detta är ganska typiskt för\r\nråvarumarknader, och det är inget särskilt med det.\r\nMen man kan inte dimensionera premier och annat\r\nbara efter lågkonjunktur. Då blir det fel. Då blir\r\ndetta en våldsmt lukrativ historia. Och det var inte\r\nmeningen att man skulle vinna pengar på det sättet.</pre><pre>Därför är det viktigt att veta vad man skall\r\nfinansiera med de här pengarna. Självfallet gäller\r\ndet insamlingen, men hur mycket av återvinningen\r\nskall finansieras på det sättet? Hur mycket kan\r\nvärldsmarknadspriserna pendla? På vilken nivå är\r\ndet därför viktigt att man placerar sig? Vi har mot\r\ndenna bakgrund, som ni vet, under sen tid höjt\r\nnivån. Men vi är beredda att pröva detta igen.</pre><pre>Anf. 64  BO NILSSON (s):</pre><pre>Herr talman! Förtydligandet var betydligt bättre än\r\nsvaret, om jag får säga så. Här säger miljöministern\r\natt funktionen måste vara kvar.</pre><pre>Jag hade i det här inlägget tänkt fördjupa mig i de\r\neventuella alternativ som finns. Det skulle, om man\r\ninte väljer Kenneth Lantz förslag att låta\r\nbatterierna vara kvar i naturen, vara att exportera\r\ndem till Tyskland eller någon annanstans, där det\r\nfinns sämre anläggningar. På det sättet skulle man\r\nnästan direkt försämra miljön.</pre><pre>Men jag uppfattade förtydligandet som att\r\nmiljöministern är mycket intresserad av att bevara\r\nNordens enda och bästa anläggning. Det gläder mig\r\natt höra.</pre><pre>Jag skulle vilja ställa en följdfråga. Som\r\nmiljöministern sade är detta ärende ute på remiss.\r\nÄr det rätt att avslöja alla detaljer i företagets\r\nräkenskaper? Myndigheter, departement och\r\nNaturvårdsverket skall naturligtvis ha dessa\r\nuppgifter, men kan det vara rätt att lämna ut allting\r\ntill andra?</pre><pre>Anf. 65  KENNETH LANTZ (kds):</pre><pre>Herr talman! Jag vill bara avslutningsvis\r\nkomplettera frågan. Kan vi åka tillbaka till\r\nSkåneland med ett besked om att det kommer att\r\nfinnas möjlighet för Bergsöe att fortsätta med sin\r\nverksamhet? De har lagt ut ganska höga belopp på\r\natt t.o.m. rena det regnvatten som faller ned på\r\nfabriksområdet.</pre><pre>Med full kunskap och medvetande om att detta inte\r\nskall vara något underhåll till ett speciellt företag,\r\nvill jag framhålla att det ändå är mycket speciellt\r\noch unikt, eftersom det är det enda företag som\r\ndrivs i Norden som tar hand om dylika batterier.</pre><pre>Därmed vill jag också säga tack, om jag får ett\r\nacceptabelt svar.</pre><pre>Anf. 66  Miljöminister OLOF JOHANSSON\r\n(c):</pre><pre>Herr talman! Just kopplingen mellan att ett företag\r\när så dominant och ensamt på marknaden och de\r\nsvängande internationella priserna vill jag ta upp.</pre><pre>Man får inte hantera ett sådant här system så att\r\nman skapar en utpräglad monopolprissättning. Det\r\nfinns alltid en balans. Jag utgår från att vi är överens\r\nom detta.</pre><pre>Jag har träffat företrädare för Trelleborg -- Boliden\r\nBergsöe är ett dotterföretag -- och jag förstår\r\nmycket väl att man från det hållet anser att man\r\nborde ha haft större möjligheter från början att\r\ntjäna pengar medan konjunkturen var bra och\r\npriserna på bly var högre, så att man hade kunnat\r\nsamla i ladorna och därmed ta de smällar som\r\nkommer när blypriset går ned. Det handlar om att\r\nhålla detta under ständig uppsikt och vara beredd\r\natt vara flexibel.</pre><pre>Anf. 67  BO NILSSON (s):</pre><pre>Herr talman! Jag tycker att det är självklart att\r\nföretaget inte skall ha mer subventioner eller bidrag\r\nän som är absolut nödvändigt. Det är vi säkerligen\r\nhelt överens om.</pre><pre>Det här företaget har satsat 17 miljoner kronor bara\r\nde senaste åren för att lagra batterierna inomhus.\r\nPå det sättet har man minskat alla de risker som\r\nfinns vid hantering av bly. Jag tycker att det skulle\r\nvara litet av en katastrof att det, när investeringarna\r\när gjorda och anläggningen färdig, är dags att lägga\r\nned verksamheten. Det hoppas jag också att vi kan\r\nvara överens om.</pre><pre>Jag skulle vilja säga till miljöministern, för miljöns\r\noch jobbens skull: Höj avgiften, rädda Bergsöe och\r\nrädda jobben i Landskrona! Då har miljöministern\r\ngjort en god insats för oss.</pre><pre>Anf. 68  Miljöminister OLOF JOHANSSON\r\n(c):</pre><pre>Herr talman! Jag skall gärna fullfölja resonemanget\r\ngenom att på nytt konstatera att den här funktionen\r\när nödvändig. Den stämmer med\r\nkretsloppsutvecklingen, för att som exempel ta en\r\nsak som vi arbetar mycket med. Det är självklart att\r\nvi inte har några intentioner att lägga ned den\r\nsortens verksamhet.</pre><pre>Vi avser inte heller att exportera till andra, som inte\r\nalltid ställer samma höga krav. Dessutom har våra\r\nnordiska grannar behov av att få leverera till oss.\r\nJag tycker att det här är ett område där nordiskt\r\nsamarbete är lämpligt.</pre><pre>Jag har inte fått den senaste informationen om vilka\r\nhandlingar som har gått ut på remiss. Men jag utgår\r\nfrån att Naturvårdsverkets skrivelse är\r\nhuvuddokumentet. Det är det underlaget som skall\r\nremitteras. Därefter tar regeringen ställning. Jag\r\ntror att jag kan förutsäga att det blir i positiv\r\nriktning.</pre><pre>Överläggningen var härmed avslutad.</pre><pre>14 §  Svar på fråga 1992/93:374 om tryck på\r\nplastemballage</pre><pre>Anf. 69  Miljöminister OLOF JOHANSSON\r\n(c):</pre><pre>Herr talman! Kenneth Lantz har frågat mig om\r\nmiljöministern är beredd att medverka till att vi får\r\nlagstadgade krav på att inom tryckeribranschen\r\nanvända modern tryckteknik med vattenburen färg\r\npå plastemballage.</pre><pre>Enligt 5 § i lagen (1985:426) om kemiska produkter\r\ngäller redan i dag substitutionsprincipen. Den\r\ninnebär att den som hanterar en kemisk produkt\r\nskall vidta de åtgärder och iaktta de\r\nförsiktighetsmått i övrigt som behövs för att hindra\r\neller motverka skada på människor eller i miljön.\r\nDärvid skall sådana kemiska produkter undvikas\r\nsom kan ersättas med mindre farliga produkter.</pre><pre>Den nya trycktekniken som Lantz pekar på är ett\r\nutmärkt exempel på hur substitutionsprincipen kan\r\noch bör tillämpas.</pre><pre>Dessutom kommer regeringen inom kort att i en\r\nproposition om riktlinjer för en kretsloppsanpassad\r\nsamhällsutveckling redovisa bl.a. hur\r\nproducentansvar kan införas på förpackningar. Ett\r\neffektivt producentansvar kommer att stimulera\r\nföretagen att utveckla mer miljöanpassade\r\nförpackningar.</pre><pre>Det är mot denna bakgrund i nuläget inte aktuellt\r\nmed ytterligare lagstadgade krav på att inom\r\ntryckeribranschen använda modern tryckteknik\r\nmed vattenburen färg på plastemballage.</pre><pre>Anf. 70  KENNETH LANTZ (kds):</pre><pre>Herr talman! Än en gång tack, miljöministern, för\r\nsvaret på denna fråga.</pre><pre>I en tid av åtstramning frestas företagare, och även\r\nvi kunder naturligtvis, att gå den billigaste vägen,\r\natt fortsätta med gamla maskiner och leva på det\r\nelfte budet: Så har vi alltid gjort. Vi har dock i det\r\nhär läget möjlighet att försöka uppmuntra till en\r\nförbättring av det tryck som de facto existerar även\r\npå plastpåsar.</pre><pre>Att trycka på papper med vattenbaserade färger\r\nhar varit möjligt under en längre tid, men just på\r\nplast, som inte absorberar vätskan har det varit\r\nbetydligt svårare.</pre><pre>Det företag jag tänker på har importerat idén från\r\nUSA och själva satsat ett antal miljoner på att\r\nbygga ut den här maskinen från en traditionell\r\nammoniakmaskin. Man har därigenom besparat\r\nnaturen i Skåne kraftiga utsläpp.</pre><pre>Jag skulle vilja ställa en fråga till miljöministern.\r\nHalva svaret kunde vara att vi kan förvänta oss ett\r\nproduktansvar. Då blir det en enhetlig press på hela\r\nbranschen. När kan man förvänta sig att det kan bli\r\nverklighet?</pre><pre>Anf. 71  Miljöminister OLOF JOHANSSON\r\n(c):</pre><pre>Herr talman! Den proposition som jag syftar på i\r\nsvaret, om en kretsloppsanpassad\r\nsamhällsutveckling, innehåller som bekant från\r\nlagrådsremissen just förslag till lag om\r\nproducentansvar.</pre><pre>Vi har börjat på ett område; förpackningar. Det är\r\nden del som vi hanterar först. Det betyder inte att\r\nman tar in allt på en enda gång, utan man måste\r\nutveckla det här systemet, ofta i kontakt med\r\nberörda branscher. Det blir ett stegvis\r\nförverkligande och även stegvis hårdare press om\r\ninte resultaten kommer. Det är själva bakgrunden.</pre><pre>I den här typen av branschfrågor är det mycket\r\nviktigt att man har en öppen dialog. Det är klart att\r\nman i första hand vill se att lagarna -- t.ex.\r\nsubstitutionsprincipen, som är inskriven i lagen --\r\ntillämpas utan att man behöver ta till hårdare\r\nmetoder. Men man skall ha de hårdare metoderna\r\ntillgängliga, för att kunna rikta dem mot företag\r\nsom inte använder miljövänlig teknik. Det kan då\r\nnaturligtvis vara både piska och morot. Vi har talat\r\nom premierna för återinsamlingen, och det handlar\r\nockså om miljöavgifter. Som ett sista steg kan man\r\nnaturligtvis tänka sig en lagreglering, dvs. en\r\nförordning om den mera exakta utformningen av\r\nproducentansvaret.</pre><pre>Första steget är propositionen och riksdagsbeslutet,\r\noch därefter blir det en stegvis process, där man\r\nlyfter fram det ena området efter det andra. Plasten\r\nfinns med i propositionen redan från början.</pre><pre>Anf. 72  KENNETH LANTZ (kds):</pre><pre>Herr talman! Det är riktigt. Jag tror att det också är\r\nviktigt att vi ser på plastpåsen som sådan. Det finns\r\nmycket intressant forskning, som jag har fått del av\r\nvia hybrid-DNA-delegationen. Denna arbetar med\r\nnytt material, som absolut inte är känt ute på fältet.\r\nEnligt detta kommer det så småningom att finnas\r\nen plast som förintas av sig själv.</pre><pre>Jag blev glad över beskedet i svaret om de positiva\r\nkontakterna med branschen. Jag gillar morötter\r\nbetydligt bättre än piskan, och det är nog helt rätt\r\natt gå fram på det sätt som miljöministern här har\r\nnämnt.</pre><pre>Det vore mycket bra om det företag som har hämtat\r\nin know-how från USA kunde få litet av stöd och\r\nerkännande, så att det kan exportera den vidare ut\r\ni Europa.</pre><pre>Jag vill tacka miljöministern för svaret.</pre><pre>Överläggningen var härmed avslutad.</pre><pre>15 §  Svar på fråga 1992/93:371 om utbildning av\r\ntolkar</pre><pre>Anf. 73  Utbildningsminister PER UNCKEL\r\n(m):</pre><pre>Herr talman! Kenneth Lantz har frågat mig om\r\nvilka åtgärder jag ämnar vidtaga för att snarast\r\nstarta eller förbereda kurser kurser på våra\r\nhögskolor avseende behovet av tolkar i ett\r\nkommande EG-arbete.</pre><pre>Jag kommer inom kort att ta initiativ till en lösning\r\nav denna fråga.</pre><pre>Redan nu kan jag berätta att Tolk- och\r\növersättarinstitutet vid Universitetet i Stockholm\r\nfår ett särskilt uppdrag som består i att förbereda en\r\nny konferenstolkutbildning med inriktning bl.a. på\r\nEG. Utbildningen beräknas starta senast\r\nvårterminen 1994.</pre><pre>Vid ett eventuellt svenskt EG-inträde kommer\r\ntroligtvis kostnaderna för utbildningen att övertas\r\nav EG. Så har skett med tolkutbildningarna i andra\r\nEG-länder.</pre><pre>Anf. 74  KENNETH LANTZ (kds):</pre><pre>Herr talman! Jag tackar utbildningsministern så\r\nmycket för svaret. Jag skulle egentligen ha önskat\r\natt jag stått här redan för tre till fyra år sedan och\r\nställt motsvarande fråga. Inträdet i EG är ju\r\nbetydligt närmare förestående än 1998--1999, då\r\ndessa studenter kommer att vara färdigutbildade.</pre><pre>I våra grannländer, t.ex. i Danmark, har man en\r\nutbildningstid om cirka fem år för EG-tolkar. Jag\r\ntycker att vi är litet sena i detta sammanhang.</pre><pre>Jag vill därför också ställa frågan om\r\nutbildningsministern har räknat med en\r\nutbildningstid om fem år, eller vilken utbildningstid\r\nhan annars har utgått från för dessa studenter eller\r\nlinjer.</pre><pre>Anf. 75  Utbildningsminister PER UNCKEL\r\n(m):</pre><pre>Herr talman! Jag håller med Kenneth Lantz om att\r\nvi är mycket sent ute. Det är emellertid, om jag nu\r\nskall ursäkta mig själv, icke på denna regering som\r\nförseningen ligger. Förslagen kommer så fort som\r\ndet är möjligt med hänsyn till de förseningar som\r\nförekommit dessförinnan.</pre><pre>I fråga om hur lång utbildningen skall vara tror jag,\r\nherr talman, att jag i detta läge avstår från att ha\r\nnågon mycket distinkt uppfattning. Det ligger i det\r\nuppdrag som jag tänker ge till Stockholms\r\nuniversitet att man där skall bedöma detta.</pre><pre>Mitt svar är emellertid i princip att tolkar som\r\nutbildas i Sverige skall ha minst lika hög kvalitet\r\noch därmed användbarhet som tolkar som utbildas\r\nför motsvarande verksamheter utomlands. Kan vi\r\nåstadkomma det fortare än vad man gör i andra\r\nländer är detta inte en nackdel.</pre><pre>Anf. 76  KENNETH LANTZ (kds):</pre><pre>Herr talman! Vi har ju här i Sverige en rikedom inte\r\nbara i skog och andra naturresurser, utan också i de\r\ninvandrare som har flyttat till Sverige. De är på ett\r\nnaturligt sätt berikade med tvåspråkighet och kan\r\nklara även de mest sofistikerade skämten.</pre><pre>Jag tror att tillgången till invandrare vore en\r\nypperlig möjlighet när det gäller att korta av\r\nutbildningstiden för värdiga tolkar, som kan\r\nföreträda oss på ett bra sätt i kommissionerna i\r\nBryssel och på andra håll. Hur ställer sig\r\nutbildningsministern till ett sådant förslag?</pre><pre>Anf. 77  Utbildningsminister PER UNCKEL\r\n(m):</pre><pre>Herr talman! Jag är mycket positiv till det för det\r\nförsta, precis som Kenneth Lantz påpekar, därför\r\natt detta sannolikt ger oss möjlighet att dra nytta av\r\nmänniskors språkkunskaper, varigenom tiden fram\r\ntill dess att vederbörande kan tjänstgöra som tolkar\r\nblir kortare. För det andra är det en god idé också\r\nav det skälet att det ger en meningsfull verksamhet\r\nför människor som kommer till vårt land.</pre><pre>Alltför många gånger när människor kommer hit\r\nstruntar vi i att ta till vara de egenskaper och de\r\nkunskaper som de bär med sig hemifrån. Det är\r\ndärför som vi så ofta tenderar att få diskutera\r\ninvandrarfrågor som problem snarare än som en\r\nmöjlighet att dra nytta av erfarenheter och\r\nkunskaper som det svenska samhället inte hade\r\ntidigare.</pre><pre>Anf. 78  KENNETH LANTZ (kds):</pre><pre>Herr talman! Det verkar nu som om\r\nutbildningsministern läser innantill ur min kladd.\r\nJag får väl bara uttrycka min glädje över detta svar\r\noch över att vi har en borgerlig regering som tar tag\r\ni dessa frågor, både med tanke på de invandrare\r\nsom vi har och -- kanske i synnerhet -- med tanke\r\npå det stora behov som vi har och kommer att ha av\r\nvärdiga tolkar i ett fortsatt samarbete inför och vid\r\nen full integrering i EG.</pre><pre>Överläggningen var härmed avslutad.</pre><pre>16 §  Svar på fråga 1992/93:382 om utbildning av\r\nyrkesofficerare till grundskollärare</pre><pre>Anf. 79  Utbildningsminister PER UNCKEL\r\n(m):</pre><pre>Herr talman! Carl-Johan Wilson har frågat mig om\r\nmina möjligheter att vidta åtgärder för särskild\r\nvidareutbildning av yrkesofficerare.</pre><pre>Jag anser det personligen värdefullt och angeläget\r\natt rekryteringen till läraryrket vidgas och att\r\npersoner med olika yrkes- och\r\nutbildningsbakgrunder skall kunna bli lärare. Det\r\nberikar skolan och öppnar läraryrket för fler. Detta\r\nframhöll jag för övrigt redan i lärarpropositionen\r\nförra våren.</pre><pre>Förutsättningarna är emellertid att den blivande\r\nläraren uppfyller kraven på ämneskunskaper samt\r\ngår igenom den praktisk-pedagogiska delen av\r\nlärarutbildningen som krävs av alla lärare.\r\nVärdering av ämneskunskaper -- dvs. av nivå och\r\nrelevans för skolan -- uppläggning av utbildningen\r\netc. ankommer det på universitet och högskolor att\r\nsvara för.</pre><pre>Jag utgår från att universitet och högskolor sköter\r\nrekrytering och organisation av lärarutbildningen\r\npå ett sådant sätt att det inte skall finnas behov av\r\nnågra särskilda åtgärder från min sida, för att de av\r\nCarl-Johan Wilson eftersträvade och viktiga\r\nutbildningarna skall komma till stånd.</pre><pre>Anf. 80  CARL-JOHAN WILSON (fp):</pre><pre>Värderade talman! Jag tackar så mycket för svaret.\r\nMin förhoppning är att det svar som\r\nutbildningsministern ger här skall innebära sådana\r\nsignaler till de högskolor som kan vara aktuella att\r\nde får en liten puff i sin ambition att göra något åt\r\ndet här.</pre><pre>Vid Kristianstads högskola genomgår för\r\nnärvarande ett tjugotal yrkesofficerare denna\r\nutbildning, och vid Högskolan för lärarutbildning i\r\nStockholm har man just nu överläggningar med\r\nmilitären på Gotland för att lösa denna fråga.</pre><pre>Ett problem är att man inte i förväg tycks kunna\r\nange hur lång extra utbildning som dessa officerare\r\nbehöver. Jag har därför en följdfråga till\r\nutbildningsministern: Kan man tänka sig att\r\nyrkesofficerare som vill påbörja lärarutbildning kan\r\nredan från början prövas på något sätt, så att de\r\ninnan utbildningen börjar vet hur mycket extra\r\nutbildning de behöver?</pre><pre>Anf. 81  Utbildningsminister PER UNCKEL\r\n(m):</pre><pre>Herr talman! Låt mig bara som ett ytterligare\r\nunderstrykande av bakgrunden poängtera hur\r\nviktigt det är att bl.a. denna yrkeskategori får en\r\nmöjlighet att verka också i skolan. Jag är helhjärtat\r\növertygad om att skolan blir bättre, om många olika\r\negenskaper får möjlighet att mötas av elevernas\r\nnyfikenhet. Yrkesofficerarna är en kategori som jag\r\ngärna ser i skolarbetet.</pre><pre>Den konstruktion för lärarutbildningarna som vi\r\nnumera har är tvåfaldig. Dels finns det möjlighet att\r\ngenomgå lärarutbildning av så att säga\r\nkonventionellt slag, dvs. en sammanhållen\r\nutbildning, dels finns det möjlighet att till en annan\r\nutbildning av tillräckligt djup och tillräcklig bredd\r\nlägga en pedagogisk utbildning om 40 poäng.</pre><pre>I denna utbildning finns det i dag plats. Det råder\r\nalltså inte någon platsbrist när det gäller att ta hand\r\nom de grupper som Carl-Johan Wilson\r\nunderstryker att det är betydelsefullt att vi tar om\r\nhand.</pre><pre>Jag utgår ifrån att högskolorna när de erbjuder\r\ndenna typ av platser och dessutom samarbetar med\r\nde militära myndigheterna gör allt vad som står i\r\nderas förmåga för att vägleda de blivande lärarna\r\nmed yrkesmilitär bakgrund om kraven för yrket och\r\näven ger dem råd om deras lämplighet att välja\r\nläraryrket.</pre><pre>På det sättet tror jag att vi kan hjälpa varandra, ge\r\nskolan en ny erfarenhet och ge f.d. yrkesmilitärer\r\nen ny framtid.</pre><pre>Anf. 82  CARL-JOHAN WILSON (fp):</pre><pre>Värderade talman! Jag har ett par kompletterande\r\nfrågor:</pre><pre>1. Har varje högskola för lärarutbildning formellt\r\nsett möjligheter att göra en prövning av det slag\r\nsom utbildningsministern här nämnde?</pre><pre>2. Kan varje högskola också avgöra om den\r\npraktisk-pedagogiska utbildning som behövs kan\r\navkortas för de här yrkesofficerarna? En poäng\r\nmed detta skulle ju vara att yrkesofficerarna redan\r\nhar pedagogisk utbildning och pedagogisk träning\r\nsom, precis som utbildningsministern antydde,\r\nockså skulle kunna komma till nytta i skolan. Mot\r\nden bakgrunden vore det illa om detta inte skulle\r\nkunna påverka den pedagogiska utbildningens\r\nlängd. Så är tydligen inte fallet nu.</pre><pre>Kan alltså varje högskola själv besluta om nämnda\r\navkortning?</pre><pre>Anf. 83  Utbildningsminister PER UNCKEL\r\n(m):</pre><pre>Herr talman! Carl-Johan Wilson påpekar mycket\r\nriktigt att det inte bara är den här nämnda\r\nyrkeskategorin utan också andra som till en ny\r\nakademisk utbildning tar med sig erfarenheter som\r\när värda någonting också enligt akademiska\r\nstandarder. Därför har vi ett system både lokalt\r\noch, inte minst, centralt när det gäller att evaluera\r\nde kunskaper som man för med sig för att se om\r\nnågot kan tas bort från den utbildning som man\r\nsöker sig till -- just med hänsyn till att en person\r\nredan har kunskaper från tidigare utbildning.</pre><pre>Den möjlighet som frågan gällde finns alltså. Men\r\ni ärlighetens namn vill jag understryka att den 40-\r\npoängsutbildning i praktisk pedagogik som krävs av\r\nvarje lärare redan nu är kort med tanke på de stora\r\nkrav som lärarna ställs inför. Möjligheten finns\r\nalltså att göra nämnda typ av prövning och också att\r\nmedge en nedsättning av tiden, om det skulle visa\r\nsig att det finns gamla kunskaper som motiverar\r\ndetta.</pre><pre>Anf. 84  CARL-JOHAN WILSON (fp):</pre><pre>Värderade talman! Jag tar mig friheten att, med\r\nviss glädje, göra en sammanfattning så att\r\nutbildningsministern inte riskerar att jag\r\npresenterar hans idéer på ett felaktigt sätt.</pre><pre>Jag har uppfattat att varje högskola har möjlighet\r\natt pröva behörigheten för både ämneskunskaper\r\noch för pedagogisk färdighet beträffande nämnda\r\nkategorier.</pre><pre>Om det visar sig att de här yrkesofficerarnas\r\npedagogiska utbildning och erfarenhet är så bra att\r\nskolan kan tillgodogöra sig deras tjänster utan den\r\n40 poäng långa utbildningen, kan alltså en\r\nnedkortad pedagogisk del komma i fråga.</pre><pre>Anf. 85  Utbildningsminister PER UNCKEL\r\n(m):</pre><pre>Herr talman! Jag vill inte framstå som petig, men\r\nför att rätt skall vara rätt skall det tilläggas att det\r\när de lokala högskolorna tillsammans med de båda\r\ncentrala myndigheterna, dvs. Verket för\r\nhögskoleservice och Kanslersämbetet, som\r\nuniversitetskanslern ansvarar för, som har att svara\r\nför denna bedömning.</pre><pre>Överläggningen var härmed avslutad.</pre><pre>\r\n17 §  Svar på fråga 1992/93:364 om polisens\r\nplaner om att förebygga brott och\r\noffentlighetsprincipen</pre><pre>Anf. 86  Statsrådet REIDUNN LAURÉN</pre><pre>(-):</pre><pre>Herr talman! Nils Nordh har frågat\r\njustitieministern om hon avser att göra undantag\r\nför brottslingar att genom åberopande av\r\noffentlighetsprincipen få tillgång till polisens\r\naktionsplaner för förebyggande av brott. Arbetet\r\ninom regeringen är så fördelat att det är jag som\r\nskall svara på frågan.</pre><pre>Offentlighetsprincipen innebär bl.a. att den som\r\nbegär det har rätt att ta del av allmänna handlingar\r\nhos statliga och kommunala myndigheter. Denna\r\nrätt är reglerad i grundlag och tillkommer alla\r\nmedborgare. Offentlighetsprincipen kan dock\r\nbegränsas om det är påkallat med hänsyn till vissa i\r\ntryckfrihetsförordningen uppräknade intressen.\r\nBegränsningarna skall anges i en särskild lag,\r\nsekretesslagen.</pre><pre>Det är alltså stor skillnad mellan att undanta en\r\ngrupp medborgare, i det här fallet brottsligt\r\nbelastade, från den grundlagsfästa rättigheten att\r\nalla har rätt att ta del av allmänna handlingar och\r\natt sekretessbelägga material, dvs. undanta\r\nmaterial från offentligheten.</pre><pre>Bortsett från att rätten att ta del av allmänna\r\nhandlingar är grundlagsfäst skulle det vara en\r\npraktisk omöjlighet att undanta en viss grupp från\r\ndenna rättighet. Hur skulle en avgränsning kunna\r\nske? Skulle bara de undantas som dömts för vissa\r\nbrott? Skulle de undantas hela livet? Skulle deras\r\nfamiljer också undantas? Kanske också deras goda\r\nvänner? Frågorna blir många och omöjliga att\r\nbesvara.</pre><pre>Nej, offentlighetsprincipen måste gälla för alla.</pre><pre>Tryckfrihetsförordningen gör det däremot möjligt\r\natt begränsa rätten att ta del av allmänna\r\nhandlingar med hänsyn till intresset av att\r\nförebygga eller beivra brott. I sekretesslagens\r\nfemte kapitel finns också flera bestämmelser som\r\ngör det möjligt att hålla uppgifter inom t.ex.\r\nPolisens brottsförebyggande verksamhet\r\nsekretessbelagda. Sålunda kan, enligt 5 kap. 1 §,\r\nuppgifter som rör resurs- och organisationsfrågor,\r\narbetsrutiner, spaningsmetoder, patrulleringsvägar,\r\ntjänstgöringslistor m.m. sekretessbeläggas.\r\nSekretessen för uppgifterna är emellertid inte\r\nabsolut, utan ett skaderekvisit skall vara uppfyllt.\r\nSekretess gäller för uppgifterna under förutsättning\r\natt det kan antas att syftet med beslutade eller\r\nförutsedda åtgärder motverkas eller den framtida\r\nverksamheten skadas om uppgiften röjs. Det\r\nbetyder att Polisen kan hemlighålla planer på\r\naktioner mot brott.</pre><pre>Det ankommer på den myndighet som förvarar en\r\nhandling att vid varje begäran om ett utlämnande\r\nav en allmän handling göra en skadeprövning.\r\nSkadeprövningen skall göras oavsett vem som\r\nbegär handlingen.</pre><pre>Anf. 87  NILS NORDH (s):</pre><pre>Herr talman! Jag tackar så mycket för svaret, men\r\njag uppfattar det som ett jaså.</pre><pre>Jag har frågat om justitieministern avser att göra\r\nnågra undantag. När jag läste en artikel i\r\nAftonbladet, där det stod att maskeradligans ledare\r\nhade fått rätt att ta del av Polisens aktionsplaner,\r\nblev jag faktiskt upprörd. Ja, jag kan säga att jag\r\nblev upphetsad. Det är bakgrunden till min fråga.</pre><pre>Det kan inte vara rimligt att vi -- när detta på ett\r\nenkelt och smidigt sätt kan undvikas -- riskerar att\r\nvårt rättssamhälle raseras. Det är ju vad som\r\negentligen sker.</pre><pre>Enligt vad som sägs i den senare delen av svaret har\r\nalltså tre kammarrätter undanröjt de möjligheter\r\nsom statsrådet pekat på när det gäller Polisens\r\naktionsplaner. Det är i varje fall min uppfattning.\r\nI helgen fick jag ta emot många telefonsamtal från\r\npoliser i Jönköpings län. Varför skall vi upprätta\r\nplaner när vi inte får möjligheter att hålla dem för\r\noss själva för att därmed kunna förebygga brott?\r\nfrågar de.</pre><pre>Jag förstår polisernas reaktioner, dvs. deras\r\nupphetsning och irritation över just det här utslaget\r\ni kammarrätterna. Polisernas arbetssituation blir\r\nhärmed, som de själva säger, omöjlig när det gäller\r\natt förebygga brott. Polisen får alltså gripa in först\r\nnär ett brott begåtts.</pre><pre>Anf. 88  Statsrådet REIDUNN LAURÉN</pre><pre>(-):</pre><pre>Herr talman! Jag kan naturligtvis inte kommentera\r\ndet enskilda fall som Nils Nordh tar upp. Jag kan\r\nbara säga att de här uppgifterna till att börja med\r\nuppenbarligen var sekretessbelagda. Men sedan\r\nhar domstolarna prövat om de i fortsättningen skall\r\nvara sekretessbelagda eller om de skall vara\r\nallmänna handlingar med utgångspunkt i det\r\nskaderekvisit som ges i sekretesslagen. Man har\r\nfunnit att sådana här uppgifter bör vara allmänna\r\nhandlingar.</pre><pre>Såvitt jag förstår är Nils Nordh mera ute efter ett\r\nbesked i frågan om man inte kan undanta\r\nbrottsbelastade personer från möjligheten att få ut\r\nallmänna handlingar. Det framgår av mitt frågesvar\r\ndels att det är en grundlagsfäst rätt för alla\r\nmedborgare att ta del av allmänna handlingar, dels\r\natt det är praktiskt omöjligt att avgränsa en grupp\r\npersoner som skulle vara brottsligt belastade från\r\nmöjligheten att ta del av handlingar. En person som\r\när brottsligt belastad kan naturligtvis, även om\r\nvederbörande inte kan ta del av handlingarna,\r\nvända sig till någon annan som kan få ut\r\nhandlingarna.</pre><pre>En annan sak i detta sammanhang som jag också\r\nvill framhålla är att vi har ett anonymitetsskydd när\r\ndet gäller att få ut allmänna handlingar. Skulle vi ta\r\nin undantag för vissa personer som inte skulle få ut\r\nallmänna handlingar, skulle vi bli tvungna att avstå\r\nfrån anonymitetsskyddet. Den som begär att få ut\r\nallmänna handlingar måste då nämligen visa\r\nlegitimation.</pre><pre>Anf. 89  NILS NORDH (s):</pre><pre>Herr talman! Jag har framställt min fråga utifrån\r\nvad kammarrätterna uttalat. De gav alltså grova\r\nbrottslingar, interner, rätt att ta del av Polisens\r\nplaner. Det var inte en utomstående som begärde\r\natt få ta del av handlingarna, utan det gjorde de här\r\nnamngivna människorna. Och de fick också rätt att\r\nta del av handlingarna.</pre><pre>Vart skall det bära hän om alla brottslingar gör på\r\nprecis samma sätt? Jag ser inte att Polisen har\r\nmöjligheter att agera i förebyggande syfte om\r\nsådana här uppgifter skall spridas ut till vem som\r\nhelst. Också allmänheten reagerar på just detta.</pre><pre>Anf. 90  ANDRE VICE TALMANNEN:</pre><pre>Får jag bara erinra om att enskilda fall inte får\r\ndiskuteras i kammaren.</pre><pre>Anf. 91  Statsrådet REIDUNN LAURÉN</pre><pre>(-):</pre><pre>Herr talman! Det här är en sida av\r\noffentlighetsprincipen som vi, enligt vad som sagts\r\nfrån samtliga riksdagspartier, bör värna om.\r\nOffentlighetsprincipen innebär alltså att alla\r\nmedborgare har rätt att få ut allmänna handlingar,\r\nsom jag påpekade redan i mitt frågesvar.</pre><pre>Kammarrätten kan inte göra undantag för olika\r\ngrupper när det gäller allmänna handlingar. Är en\r\nhandling allmän, skall den också lämnas ut.</pre><pre>Sedan har man, som jag också nämnt, möjlighet att\r\nsekretessbelägga handlingar. Därefter får man göra\r\nen skadeprövning för att se om det innefattar skada\r\neller inte att en handling lämnas ut. Vederbörande\r\nmyndighet kan då göra bedömningen att det inte\r\ninnefattar skada. I det här fallet kan det antas --\r\nsom sägs i 5 kap. 1 §, som det ju är fråga om -- att\r\nsyftet med beslutade eller förutsedda åtgärder\r\nmotverkas eller den framtida verksamheten skadas\r\nom uppgiften röjs. Den uppgiften läggs alltså på\r\nden skadeprövande myndigheten.</pre><pre>Anf. 92  NILS NORDH (s):</pre><pre>Herr talman! Bara en fråga: Anser statsrådet att\r\nkammarrätternas förfarande när det gäller\r\nsekretessbelagda handlingar är riktigt i det här\r\nläget?</pre><pre>Jag begär inte att statsrådet skall agera, utan jag vill\r\nbara veta vad som är statsrådets personliga\r\nuppfattning.</pre><pre>Anf. 93  Statsrådet REIDUNN LAURÉN</pre><pre>(-):</pre><pre>Herr talman! Jag kan inte kommentera hur\r\nkammarrätterna dömer. Nils Nordh vet mycket väl\r\natt det är så. Jag kan inte heller ge en personlig\r\nuppfattning till känna.</pre><pre>Jag kan bara säga att jag inte ämnar vidta någon\r\nåtgärd med anledning av detta. Det är på det här\r\nsättet som offentlighetsprincipen fungerar i vårt\r\nsamhälle. Dessutom har vi sagt oss att vi skall vara\r\nense om att vi skall värna om\r\noffentlighetsprincipen.</pre><pre>Överläggningen var härmed avslutad.</pre><pre>18 §  Svar på fråga 1992/93:385 om bilförmån för\r\ntaxiägare</pre><pre>Anf. 94  Statsrådet BO LUNDGREN (m):</pre><pre>Herr talman! Per-Richard Molén har frågat mig om\r\nvilka åtgärder jag planerar vidta beträffande\r\nskatteomläggningens effekter för taxiägare som\r\nbeskattas för bilförmån.</pre><pre>Genom 1991 års skattereform skärptes\r\nbeskattningen av förmån av fri bil. Denna\r\nförmånsbeskattning gjordes även tillämplig på\r\negenföretagare som för privat bruk använder en bil\r\nsom ingår i dennes näringsverksamhet.</pre><pre>Värderingen av bilförmånen sker på ett starkt\r\nschabloniserat sätt och utgår från att bilens privata\r\nkörsträcka uppgår till 1 500 mil om året.</pre><pre>Vissa jämkningsmöjligheter finns dock. Enligt\r\nRiksskatteverkets rekommendationer föreligger\r\nskäl för jämkning nedåt för t.ex. taxibil om bilen\r\nanvänds i verksamheten i sådan omfattning att\r\nbetydande hinder föreligger att använda bilen\r\nprivat, exempelvis när bilen körs i skift. Jämkning\r\nbör ske till lägst ett halvt basbelopp, dvs. för\r\nnärvarande 17 200 kr. För jämkning bör fordras att\r\nbilen är anskaffad enbart för verksamheten och för\r\nyrkesmässig personbefordran.</pre><pre>Enligt vad som upplysts mig har på\r\nRiksskatteverkets initiativ frågan om\r\nförmånsbeskattningen av bilar tagits upp till\r\ndiskussion inom skatteförvaltningen i syfte främst\r\natt säkerställa en enhetlig bedömning i hela landet.</pre><pre>Reglerna kan uppenbarligen leda till att\r\nförmånsvärdet i det enskilda fallet framstår som\r\nalltför högt om den privata körningen kraftigt\r\nunderstiger den körsträcka schablonen bygger på.\r\nDen enskilde upplever naturligtvis detta som\r\norättvist. Mot detta får i och för sig vägas dels att\r\nmöjligheten att disponera en bil för privat bruk i sig\r\nhar ett betydande värde även om den privata\r\nkörsträckan är relativt obetydlig, dels de\r\nadministrativa svårigheterna med att ta hänsyn till\r\nförhållandena i det enskilda fallet.</pre><pre>Det skulle enligt min mening emellertid vara\r\nönskvärt att förmånsreglerna i större utsträckning\r\nän nu tar hänsyn till den faktiska körsträckans\r\nlängd. I olika sammanhang har redovisats hur\r\ntillämpningen av nuvarande regler gett orimliga\r\neffekter. Jag är dock medveten om att det föreligger\r\nsvårigheter att åstadkomma en sådan förändring\r\nutan att det ger upphov till bl.a. administrativa\r\nkomplikationer för arbetsgivare och\r\nskatteförvaltning. Det finns emellertid anledning\r\natt pröva möjligheterna att uppnå förbättring av\r\nsambandet mellan körsträcka och förmånsvärde.\r\nJag har av bl.a. denna anledning initierat en\r\növersyn av reglerna om beskattning av bilförmån.\r\nNär denna översyn, som för närvarande sker\r\ninternt inom Finansdepartementet, är klar kan det\r\ndärför finnas anledning att ta upp frågan om\r\neventuella ändringar i de aktuella reglerna.</pre><pre>Jag vill avslutningsvis också i sammanhanget\r\nframhålla det angelägna i att Riksskatteverket\r\nbevakar att tillämpningen av de nuvarande reglerna\r\nsker på ett enhetligt och korrekt sätt.</pre><pre>Anf. 95  PER-RICHARD MOLÉN (m):</pre><pre>Herr talman! Jag tackar Bo Lundgren för det rappa\r\nsvaret. Jag ställde ju frågan först i fredags. Av\r\nsvaret ser jag att en del åtgärder redan har vidtagits\r\nefter den uppvaktning som i mitten av januari\r\ngjordes hos Bo Lundgren. Delegationen bestod av\r\ntaxiägare i speciellt Västernorrlands län, som har\r\ndrabbats av den tolkning som görs där.</pre><pre>Uppenbarligen får taxiägare i Västernorrland inte\r\nett förmånsvärde baserat på det halva basbelopp,\r\nsom nämns i svaret, utan landsvägstrafiken\r\nundantas. I och med att landsvägstrafiken undantas\r\nfrån möjligheten till ett halvt basbelopp blir\r\nkonsekvensen att hela värdet, dvs. 35e% av\r\nRiksskatteverkets prissättning av bilar, tillämpas.</pre><pre>I många fall anpassar man storleken på bil när det\r\ngäller landsvägstrafiken till de krav som ofta ställs\r\nfrån kommunens sida, vilken många gånger är den\r\nstora kunden till de här taxiägarna. Det leder till att\r\ntaxiägarna inte sällan måste uppge beloppet 90 000\r\nkr som förmånsvärde. Därpå skall det läggas 20 %\r\nmoms, vilket betyder 18 000 kr i skatt. Därtill\r\nkommer det egenavgifter med 25 % och\r\ninkomstskatt, vilket innebär att -- även om man inte\r\nkommer upp till skattegränsen 200 000 kr --\r\nmarginalskatten blir 60 %. Man betalar alltså\r\n54 000 kr i skatt. Det tycker jag är fel.</pre><pre>Jag frågar därför: Hur länge kommer det att dröja\r\ninnan de här åtgärderna som nämns i svaret\r\nkommer att förverkligas?</pre><pre>Anf. 96  Statsrådet BO LUNDGREN (m):</pre><pre>Herr talman! Jag är fullt medveten om det problem\r\nsom har redovisats mig, bl.a. vid besöket i\r\nSundsvall. Jag kan också inse problemet och förstå\r\nde synpunkter som har lämnats.</pre><pre>Principen är ju att riksdagen stiftar lag mot\r\nbakgrund av vad regeringen föreslår -- emellanåt\r\nkan det även vara fråga om att riksdagen stiftar lag\r\npå egen hand, även om det inte är normalfallet.\r\nTillämpningen hanteras därefter av\r\nskattemyndigheterna, som i det här fallet. Det finns\r\nockså en utväg att frångå en fullkomligt\r\nhundraprocentigt stel tillämpning, med den\r\njämkningsmöjlighet som har införts. Själfallet skall\r\nden jämkningsmöjligheten, när det finns\r\nförutsättningar för det, kunna tillämpas.</pre><pre>Jag är medveten om att det förekommer fall där\r\neffekterna -- åtminstone betraktat utifrån --\r\nförefaller bli orimliga. Det är då i första hand för\r\nRiksskatteverket och skattemyndigheterna att se\r\ntill att med utgångspunkt ifrån lagstiftningen\r\nrimligare effekter nås. Om det skulle visa sig att\r\ntillämpningen skapar den här typen av problem är\r\ndet självklart att vi måste överväga att ändra\r\nlagstiftningen. Det kan i så fall knappast komma att\r\nske före den 1 januari 1994. Min utgångspunkt är\r\natt när det finns jämkningsregler och\r\nförutsättningar att tillämpa dem, de naturligtvis\r\nockså skall tillämpas.</pre><pre>Anf. 97  PER-RICHARD MOLÉN (m):</pre><pre>Herr talman! Jag tackar för den upplysningen. Den\r\nkompletterar tidigare svar.</pre><pre>Vi står här och diskuterar den här frågan väldigt\r\nlugnt, eftersom problemet ligger så långt ifrån oss.\r\nVerkligheten för dessa taxiägare är att de har\r\ntaxerats retroaktivt för inkomster under 1991 och\r\n1992 med det här förmånsvärdet, som avviker så\r\nmycket från det förmånsvärde som tillämpas i\r\nbranschen i landet i övrigt.</pre><pre>Därtill kommer att taxiägarna när det gäller den F-\r\nskatt som de skall börja betala den 1 april måste\r\nbetala skatt som är baserad på inkomster under\r\n1991, plus kvarskatt. Det innebär i princip att de\r\nhär taxiägarna i dag inte har de inkomster som gör\r\ndet möjligt att betala kvarskatt och preliminär\r\nskatt. De lägger ned verksamheten.</pre><pre>Jag tycker att det trots allt är något upprörande att\r\ndet inte skall gå att få ett besked så fort som det\r\nbåde är lämpligt och är motiverat när det gäller de\r\nhär taxiägarnas problem.</pre><pre>Anf. 98  Statsrådet BO LUNDGREN (m):</pre><pre>Herr talman! Jag kan inte och vill inte diskutera\r\nenskilda fall och den bedömning som kan göras i\r\nsådana fall. Men rent generellt hoppas även jag att\r\nman, i den mån det finns tveksamheter, ser till att\r\nsnabbt undanröja eventuella osäkerheter.</pre><pre>Om det skulle visa sig att skattemyndigheterna\r\nbedömer att lagen inte kan tillämpas på annat sätt\r\nän att orimliga effekter uppnås, då måste vi\r\nsjälvfallet ändra lagstiftningen. Det finns viss regler\r\nför hur detta skall gå till. I normalfallet rör det sig\r\nom ett årsskiftesbeslut -- den 1 januari 1994. Låt oss\r\nstudera frågan ytterligare och utgå ifrån att\r\ntillämpningen kommer att ske på ett korrekt sätt\r\noch på ett sätt som ger rimliga effekter.</pre><pre>Anf. 99  PER-RICHARD MOLÉN (m):</pre><pre>Herr talman! Kan man också utgå ifrån att den\r\nförändring som förhoppningsvis kommer väldigt\r\nsnabbt även sker retroaktivt. Även om vi tillhör ett\r\nparti som inte tycker om retroaktiv beskattning,\r\nkan man ju tänka sig att vara positiv till retroaktiva\r\nförändringar som skapar bättre förutsättningar för\r\nde här företagarna att verka framöver.</pre><pre>Anf. 100  Statsrådet BO LUNDGREN (m):</pre><pre>Herr talman! Låt oss ta en fråga i taget och\r\ninledningsvis utgå från att tillämpningen kommer\r\natt ge rimliga effekter.</pre><pre>Överläggningen var härmed avslutad.</pre><pre>19 §  Svar på fråga 1992/93:386 om antagningen\r\ntill gymnasie- och vuxenutbildningen</pre><pre>Anf. 101  Statsrådet BEATRICE ASK (m):</pre><pre>Herr talman! Birger Andersson refererar till mitt\r\nsvar i december 1992 på en fråga om specialkurser.\r\nHan vill veta vilka åtgärder jag har vidtagit sedan\r\ndess, och vilka ytterligare åtgärder jag är beredd att\r\nvidta.</pre><pre>Låt mig först konstatera att det bara är ett par år\r\nsedan riksdagen beslutade om det nya mål- och\r\nresultatinriktade styrsystemet för skolväsendet.\r\nGenom det fick kommunerna en betydande frihet\r\noch ett betydande ansvar när det gäller inriktningen\r\nav skolväsendet. Det är kommunerna som har det\r\nfulla ansvaret under löpande verksamhetsperiod\r\nför att verksamheten bedrivs i enlighet med de\r\növergripande mål som riksdag och regering har\r\nfastställt.</pre><pre>Skolverket svarar för uppföljning och utvärdering.\r\nResultaten därav redovisar verket i en fördjupad\r\nanslagsframställning vart tredje år. Den första\r\nkommer till hösten 1993. Det är viktigt att\r\nregeringen får ett gediget underlag. Regeringen har\r\ni särskilda direktiv för denna anslagsframställning\r\nålagt Skolverket att redovisa i vilken utsträckning\r\nkommunerna erbjuder vuxna utbildning, som\r\nsvarar mot deras efterfrågan och behov.</pre><pre>När den fördjupade anslagsframställningen\r\nkommer i höst, skall jag se mycket noggrant på de\r\nproblem som Skolverket kan komma att redovisa.\r\nDessförinnan finner jag ingen anledning att föreslå\r\nnågon ändring i det styrsystem som nyss har införts.</pre><pre>Självklart känner jag stor oro, om det finns\r\ntendenser till att en del av yrkesutbildningen i\r\nSverige riskerar att försvinna eller om den bara står\r\nöppen för vissa sökande. Jag vet att åtskilliga\r\nsökande har klagat på att de inte får gå den\r\nutbildning som de har sökt till, därför att\r\nhemkommunen inte åtar sig att betala\r\ninterkommunal ersättning.</pre><pre>Jag har nyligen begärt att Skolverket skyndsamt\r\nskall redovisa för mig det aktuella läget när det\r\ngäller överklagandeärenden, specialkurser och\r\ngymnasial vuxenutbildning.</pre><pre>Anf. 102  BIRGER ANDERSSON (c):</pre><pre>Herr talman! Jag ber att få tacka statsrådet för\r\nsvaret. Jag vill belysa min fråga med ett par\r\nexempel.</pre><pre>Låt oss ta två systrar som går genom\r\ngymnasieskolan. Den ena systern går ut en\r\nsamhällsvetenskaplig linje och kommer därefter in\r\npå en påbyggnadskurs inom gymnasieskolan,\r\nexempelvis i vårdsektorn.</pre><pre>Den andra systern går ut social linje, vill efter ett\r\ntag utbilda sig inom vårdsektorn och kommer då att\r\nsöka sig till en specialkurs med särskilda\r\nbehörighetskrav. Hemkommunen nekar. Det\r\ninnebär att vederbörande inte kommer in på den\r\nutbildning som hon sökt till.</pre><pre>Ett annat exempel som jag vill ge gäller en\r\nlantbrukarson, som i slutet av 1980-talet gick\r\nfordonsteknisk utbildning. Ett par år senare vill han\r\nskaffa sig lantbruksutbildning. Han söker till en 40-\r\nveckorskurs inom lantbruk, men hemkommunen\r\nvägrar att betala interkommunal ersättning.\r\nGrannkommunerna däremot betalar för sina\r\nungdomar, som därför kommer in på kursen.</pre><pre>Det finns många sådana exempel. Jag kan också\r\nsäga att förtvivlade föräldrar och ungdomar\r\nerbjudit sig att själva betala utbildningen, men\r\nderas hemkommun har vägrat. Så här får det inte\r\natt gå till, som jag ser det.</pre><pre>Nu vill jag referera till vad statsrådet sade i\r\ndecember 1992: Jag är inte beredd att stillatigande\r\nse att de flesta inte kan skaffa viktiga\r\nyrkesutbildningar. Om ingen kommer att gå vissa\r\nutbildningar, får det tråkiga konsekvenser för\r\narbetsmarknaden.</pre><pre>När jag ser statsrådets svar här, tycker jag att det\r\nungefär verkar som så att statsrådet vill vänta och\r\nse. Jag hade för min del förväntat mig att betydligt\r\nmer kraftfulla åtgärder hade föreslagits.</pre><pre>Anf. 103  Statsrådet BEATRICE ASK (m):</pre><pre>Herr talman! Jag hade kunnat hjälpa till att göra\r\nlistan längre med exempel på de problem som vi får\r\ninformation om. Efter att ha diskuterat vad man\r\nkan tänka sig att göra för att åtgärda dessa problem\r\nhar jag emellertid konstaterat att vi inte kommer\r\nifrån ingrepp i de styrsystem som riksdagen har\r\nbeslutat om. Jag tycker därför att det är oerhört\r\nviktigt att få ett gediget beslutsunderlag från\r\nSkolverket.</pre><pre>Den allvarliga situationen för de ungdomar som det\r\nhär handlar har emellertid gjort att jag från\r\nSkolverket har bett att få en preliminär bedömning.\r\nMan har genomfört en mätvecka under oktober,\r\noch man kommer att genomföra flera. Det finns\r\nockså en mängd överklagandeärenden som man\r\nkan studera. Jag hoppas därför att jag relativt snart\r\nskall ha ett något bättre underlag än vad jag har i\r\ndag, som belyser om det finns en tendens eller om\r\ndet är enstaka händelser som vi får in rapporter om.</pre><pre>Vi har också vidtagit den åtgärden -- som framgår\r\nav regeringens budgetförslag som lagts på\r\nriksdagens bord -- att vi när det gäller\r\nteknikerutbildningen, som är en utbildning inom\r\nden kommunala vuxenutbildningen i dag, sagt att vi\r\nvill att riksdagen skall ge kommunerna\r\nskyldigheten att betala interkommunal ersättning\r\nom utbildnignen inte erbjuds i hemkommmunen.\r\nVi säger också att detta skulle kunna gälla en del\r\nandra utbildningar och vill ha ett bemyndigande till\r\nregeringen att göra en bedömning därvidlag. Det är\r\nen markering av att vi menar allvar med mina\r\nuttalanden i december förra året, samtidigt som vi\r\ninser att vi går in på ett område där vi litet grand\r\npetar på det ansvar som vi gett kommunerna. Jag\r\nvill fortfarande tro att kommunerna är ''vuxna'' nog\r\natt ta det ansvaret och fatta långsiktigt kloka beslut.</pre><pre>Anf. 104  BIRGER ANDERSSON (c):</pre><pre>Herr talman! År 1992 kom ca 1 500 överklaganden\r\nin till Skolverkets överklagandenämnd. Ett mera\r\nnormalt antal skulle kanske ha varit 100 eller 200.\r\nJag tycker att antalet överklaganden belyser väldigt\r\nväl dessa frågor. Dessutom vet statsrådet säkert att\r\nen hel del av besluten inte får överklagas enligt\r\ngällande regler. Så det är väldigt många fler som\r\nkänner sig orättvist behandlade.</pre><pre>Jag skulle vilja fråga med anledning av det\r\nstatsrådet nu säger om att hon begärt att Skolverket\r\nskyndsamt skall redovisa det aktuella läget när det\r\ngäller överklagandeärenden, specialkurser och\r\ngymnasial vuxenutbildning: Vad menas med\r\n''skyndsamt''? När kommer Skolverkets utredning?</pre><pre>Anf. 105  Statsrådet BEATRICE ASK (m):</pre><pre>Herr talman! Jag talade med Skolverkets\r\ngeneraldirektör för någon vecka sedan om detta\r\noch begärde det muntligt. Det har nu bekräftats\r\ngenom ett brev, som bör ha gått i väg vid det här\r\nlaget och där jag litet grand går in på detaljer i fråga\r\nom vad jag menar om en sådan utredning. När jag\r\nsäger ''skyndsamt'' utgår jag ifrån att det tar någon\r\nvecka, men jag törs inte i dag ge något besked om\r\nexakt hur snabbt det kan gå.</pre><pre>Det handlar ju om att försöka få en ännu tydligare\r\nbild. Det finns anledning för oss att skaffa fram den\r\nbilden, inte minst mot bakgrund av frågan om man\r\nskall ge ett bemyndigande till regeringen när det\r\ngäller teknikerutbildningen. Såvitt jag förstår finns\r\ndet inom en del partier här i riksdagen\r\ntveksamheter till om man skall fatta ett sådant\r\nbeslut.</pre><pre>Jag tror att det är oerhört centralt att ungdomar\r\nsom vill fullfölja sin yrkesutbildning också har den\r\nmöjligheten, och inte är beroende av vilken de man\r\nbor i. Så är det tyvärr i dag.</pre><pre>Anf. 106  BIRGER ANDERSSON (c):</pre><pre>Herr talman! När det gäller bemyndigande fick\r\nregeringen, om jag inte minns alldeles fel, ett\r\nbemyndigande redan under våren 1992.\r\nRegeringen hade alltså möjlighet att utnyttja det i\r\nvissa sammanhang.</pre><pre>Det är riktigt som statsrådet säger att man i fråga\r\nom teknikerutbildningen har kommit med ett\r\nförslag som, såvitt jag kan förstå, innebär att\r\nkommunerna i framtiden inte kan säga nej. Jag\r\nskulle vilja fråga: Är det en öppning som statsrådet\r\navser att utnyttja även i andra sammanhang? Jag\r\nför min del ser gärna att regeringen får ett\r\nbemyndigande. Det finns ganska många mer\r\nlågfrekventa utbildningar som i så fall borde falla\r\ninom samma ram som teknikerutbildningen. Är det\r\nstatsrådets avsikt att öka antalet kurser? Det kan\r\ninte bara röra sig om teknikerutbildningen.</pre><pre>Anf. 107  Statsrådet BEATRICE ASK (m):</pre><pre>Herr talman! För närvarande är det\r\nteknikerutbildningen som är aktuell, men låt oss\r\nsäga så här: Det finns ett antal yrkesutbildningar\r\noch vidareutbildningar som faller inom ramen för\r\ndet som i dag är specialkurser och\r\npåbyggnadsutbildningar. Liknande utbildnigar\r\nfinns på andra yrkesområden, men då ligger de\r\nunder högskolan.</pre><pre>Jag tror att det är nödvändigt att se till att vissa\r\nsmala yrkesutbildningar finns tillgängliga för elever\r\nfrån hela landet. Då kan man välja att fatta centrala\r\nbeslut på litet olika sätt. Det är det jag vill ha ett\r\nordentligt underlag för, eftersom det något bryter\r\ndet mönster som vi har för den nya\r\nansvarsfördelningen inom skolan. Jag är inte\r\nberedd att göra allvarliga ingrepp i det kommunala\r\nansvar som kommunerna nu har fått. Jag tror att\r\ndecentralisering är rätt, men vi måste se till att\r\nmöjligheterna för elever att söka till vissa\r\nyrkesutbildningar inte försvinner eller begränsas.\r\nAnnars har vi fått ett problem som inte var förutsett\r\noch som ingen heller är intresserad av att ha.</pre><pre>Anf. 108  BIRGER ANDERSSON (c):</pre><pre>Herr talman! Jag skulle vilja säga som så att både\r\nden tidigare regeringen borde ha uppmärksammat\r\noch den nuvarande måste uppmärksamma dessa\r\nfrågor på ett helt annat sätt än man gjort. Man är\r\ninne på en farlig väg när man införde de breda och\r\nenhetliga programmen. Det innebär med andra ord\r\natt det finns en mycket stor risk att mångfalden och\r\nflexibiliteten försvinner ur vårt utbildningssystem.</pre><pre>Som jag ser det måste det finnas plats för\r\nlågfrekventa utbildningar, och det måste finnas\r\nplats för olika former av påbyggnadsutbildningar\r\nosv. Det kan inte vara rimligt att en elev som är 15--\r\n16 år definitivt skall bestämma sig för vilket\r\nyrkesområde han eller hon skall syssla med sedan.\r\nDet måste finnas flexibilitet, valfrihet och mångfald\r\ni vårt framtida utbildningssystem. Delar statsrådet\r\nmin uppfattning i det avseendet?</pre><pre>Anf. 109  Statsrådet BEATRICE ASK (m):</pre><pre>Herr talman! Mitt svar är ja. Jag vill också säga att\r\njag tycker att det -- förutom att man inte kan välja\r\nså tidigt -- skall vara möjligt att välja en bredare\r\ngrundutbildning i gymnasieskolan, även om man så\r\nsmåningom kommer på att man vill söka till en\r\nspeciell yrkesutbildning. Den möjligheten är tyvärr\r\njust nu något begränsad. Det är ett fel som har\r\nkommit in i det nya systemet och som vi kanske\r\nmåste göra någonting åt.</pre><pre>Anf. 110  BIRGER ANDERSSON (c):</pre><pre>Herr talman! Jag har en känsla av att statsrådet vill\r\nså väl och att vi i många avseenden är ganska\r\növerens. Men jag tycker nog att det är väldigt\r\nviktigt att statsrådet tar itu med dessa frågor. Jag\r\nskulle vilja säga att det kanske är viktigare än att\r\narbeta väldigt hårt med ett framtida betygssystem.\r\nHär har vi alltså många exempel på hur elever som\r\nhar goda betyg och är studiemotiverade sätts åt\r\nsidan under det att elever med sämre meriter och\r\nsämre intressen inte kommer in på den utbildning\r\nsom de sökt till. Så tycker jag inte att det får vara.</pre><pre>Överläggningen var härmed avslutad.</pre><pre>20 §  Svar på fråga 1992/93:368 om riskkapital\r\nför småföretagen</pre><pre>Anf. 111  Näringsminister PER\r\nWESTERBERG (m):</pre><pre>Herr talman! Martin Nilsson har frågat mig vilka\r\nåtgärder jag avser att vidta för att förstärka de icke\r\nnystartade småföretagens tillgång på riskkapital.</pre><pre>Riksdagen beslutade i november 1992 om riktlinjer\r\nför utskiftningen av vissa medel ur de förutvarande\r\nlöntagarfonderna. Sex riskkapitalbolag och två\r\nportföljförvaltande bolag har tillförts totalt 6,5\r\nmiljarder kronor.</pre><pre>Utskiftningen till privata ägare är nu i allt väsentligt\r\ngenomförd. Det innebär att verksamheten bedrivs\r\ni enlighet med resp. bolagsordning.\r\nRiskkapitalbolagen skall på kommersiella grunder\r\ninvestera i små och medelstora företag genom att\r\nförstärka företagens egna kapital. Det ökar\r\nmöjligheterna för banker att lämna lån. Därigenom\r\nfrämjas dessa företags långsiktiga utveckling.</pre><pre>Samtidigt skall verksamheten leda till god och\r\nlångsiktig avkastning för riskkapitalbolagens ägare,\r\nvilket måste beaktas i investeringsverksamheten.</pre><pre>Industri- och nyföretagarfonden tillförs nu ökade\r\nresurser och kommer att handlägga frågor om stöd\r\ntill utvecklingsprojekt och nyföretagarlån. Stödet\r\ntill produktutveckling m.m. avser i första hand\r\nredan tidigare etablerade företag.</pre><pre>De regionala utvecklingsfonderna har möjlighet att\r\nlämna lån m.m. på hög risknivå till små och\r\nmedelstora företag, även sådana som inte är\r\nnystartade. Denna möjlighet passar i de fall som\r\nMartin Nilsson berör i sin fråga. Flera av\r\nutvecklingsfonderna har resurser kvar för\r\nnyutlåning. Fondernas verksamhet utreds för\r\nnärvarande.</pre><pre>Jag vill betona att regeringens småföretagspolitik i\r\nhuvudsak är inriktad på generella åtgärder, såsom\r\nskattesänkningar och avreglering. Slutligen vill jag\r\nerinra om att statsmakterna har beslutat om\r\ninsatser för att tillförsäkra fortsatt verksamhet i\r\nvissa banker. Dessa åtgärder är av fundamental\r\nbetydelse när det gäller småföretagens framtida\r\nmöjligheter att få lån.</pre><pre>Anf. 112  MARTIN NILSSON (s):</pre><pre>Herr talman! Jag tackar näringsministern för\r\nsvaret. Jag tycker dock inte att svaret var helt\r\ntillfredsställande.</pre><pre>Denna fråga har sin bakgrund i situationen för ett\r\nenskilt företag. Jag har inte närmare gått in på det\r\nfallet, eftersom jag vet att näringsministern inte kan\r\nyttra sig om det. Det rör ett enskilt företag i min\r\nhemtrakt i Gnosjö, Gislaved, det svenska\r\nsmåföretagandets Mecka, som det ibland kallas.</pre><pre>Det stora problemet för svenska småföretag är just\r\nnu tillgången på riskkapital. Det är inte en enstaka\r\nföreteelse, utan det är en reaktion som vi möter\r\nganska ofta när vi i olika sammanhang är ute och\r\ntalar med representanter för näringslivet. När man\r\nhör näringsministerns beskrivning av läget och\r\nverkligheten kan man tyvärr till viss del märka att\r\nden inte överensstämmer i alla avseenden med den\r\nbeskrivning som småföretag i min hemregion ger\r\nmig.</pre><pre>De nya riskkapitalbolag som skall tillförsäkra\r\ntillgång på kapital gör det först och främst genom\r\nägartillskott. Småföretagen i min hemregion, och\r\nsäkert på många andra ställen, är inte speciellt\r\nintresserade av att bli socialiserade eller övertagna\r\ni en eller annan form av riskkapitalbolag. Industri-\r\noch nyföretagarfondens produktutveckligsstöd\r\nriktar sig främst till nyföretagande, och man har\r\nmycket svårt att få resurser därifrån. Dessutom är\r\nutvecklingsfondernas medel i det närmaste slut och\r\nmycket svårt att få.</pre><pre>Detta visar att statliga insatser är en nödvändighet\r\nnär den finansiella marknaden inte klarar av\r\nsituationen. Det är viktigt att man nu inte låter\r\nmarknadseuforin gälla. Om inte annat borde\r\nfinansministerns tilltro till bankerna och det\r\nfinansiella systemet uppmärksammas av\r\nnäringsministern.</pre><pre>Det som nu behövs är nya former och ännu mer nya\r\nmedel. Det är det jag vill ha från näringsministern.\r\nJag hoppas att han kan ge mig besked i nästa inlägg.</pre><pre>Anf. 113  Näringsminister PER\r\nWESTERBERG (m):</pre><pre>Herr talman! Först skall konstateras att de svenska\r\nsmåföretagens egna kapital är mycket lågt jämfört\r\nmed företag i nästan hela Västeuropa. Det är en\r\nföljd av en hårdbeskattning av denna kategori\r\nföretag i Sverige under lång tid. Det gör att de är\r\nmer sårbara.</pre><pre>Det finns mycket pengar i banksystemet totalt sett\r\ni form av lånekapacitet, ungefär 1 000 miljarder.\r\nStatliga medel kan aldrig ersätta dem. Det är därför\r\nvi går in med bankgarantin, så att bankerna skall\r\nbörja bedriva mer normal verksamhet med vanlig\r\nkreditgivning.</pre><pre>Riskkapitalbolagen skall vara kommersiella. Precis\r\nsom Martin Nilsson säger vill de flesta\r\nsmåföretagare inte ha statliga delägare.\r\nRiskkapitalbolagen kan gå in med ett delägande i\r\nbolagen, men de kan också ge vinstandelslån och\r\nolika typer av risklån. Det står öppet att använda\r\nalla upptänkliga olika instrument.</pre><pre>Dessa riskkapitalbolag representerar de absolut\r\nstörsta satsningarna som gjorts i Västeuropa under\r\nsenare tid på att stärka riskkapitalmarknaden för\r\ndenna typ av företag. Det kommer alltid att ställas\r\nkrav på mer medel. Men det är ofta nog krav på\r\nsubventioner, pengar som vi inte tror skall delas ut\r\nmed skattemedel. Vi skall i stället se till, vilket vi\r\nhar gjort, att sänka skattetrycket totalt sett för\r\nföretagen så att lönsamheten ökas och därmed\r\nderas förmåga att kunna finansiera sig.</pre><pre>Herr talman! Jag vill till sist nämna att riksdagen\r\nunder de senaste 14 månaderna har beslutat om\r\nskattesänkningar för företag på 40 miljarder kronor\r\nper år. Vi har fått konkurrenskraftsförbättringar på\r\nuppåt 20 procentenheter, de största i modern tid.</pre><pre>Anf. 114  MARTIN NILSSON (s):</pre><pre>Herr talman! Jag instämmer i vikten av att på olika\r\nsätt få konkurrensfördelar för det svenska\r\nnäringslivet gentemot omvärlden. Det kan\r\nkonstateras att den största effekten gavs av\r\nregeringens -- och oppositionens, det skall\r\nmedges -- misslyckande med den ekonomiska\r\npolitiken. Det har sina både goda och dåliga sidor.</pre><pre>När det gäller bankgarantin och tillgången på\r\nriskkapital är det bästa på lång sikt självfallet att\r\nbankerna och det finansiella systemet tillgodoser\r\ndessa krav. Men det gör de inte i dag, och de\r\nkommer antagligen inte att kunna göra det under\r\növerskådlig tid. Finansministern har uttalat sig om\r\ndet kraftiga räntegap som finns. Jag vet inte vad\r\nfinansministern anser om det. Jag skall inte lägga\r\nord i munnen på henne. Men det finns ett problem\r\nmed en oerhörd restriktivitet.</pre><pre>Riskkapitalbolagen gör stora satsningar, som\r\nnäringsministern säger. Det är mycket stora\r\nresurser som förs in. Men det är konjunkturen som\r\nkräver det. Det finns ingenting som tyder på att\r\nmedlen behöver minskas.</pre><pre>Anf. 115  Näringsminister PER\r\nWESTERBERG (m):</pre><pre>Herr talman! Först till riskkapitalbolagen. Det är\r\nen mycket stor satsning. De har nu varit i gång i sex\r\nveckor. De har ännu knappast haft möjlighet att\r\nvisa framfötterna och vad de kommer att göra. Vi\r\nfår utvärdera dem vid ett senare tillfälle när de fått\r\nvisa upp sig i sin verksamhet.</pre><pre>När det gäller konkurrenskraftsförbättringar\r\nmedför delvis de stora skattesänkningarna sådana.\r\nSedan håller jag gärna med om att de facto-\r\ndevalveringen gav en stor förbättring, även om vi\r\ngärna hade sett att det i stället hade skett genom\r\nännu större sänkningar av arbetsgivaravgifterna.\r\nDet hade blivit bättre ur många synvinklar.</pre><pre>Till sist: Företagen måste ges möjligheter att tjäna\r\npengar. Lån är endast ett substitut för det egna\r\nkapitalet. Egentligen har småföretagen för mycket\r\nlån i förhållande till det egna kapitalet. De har för\r\nlåg lönsamhet.</pre><pre>Anf. 116  MARTIN NILSSON (s):</pre><pre>Herr talman! Den låga lönsamheten behöver vi inte\r\ntvista om. Vi är väl i dessa tider tämligen överens\r\nom att det är ett stort problem.</pre><pre>Jag kan hålla med näringsministern om att det ännu\r\nså länge är för tidigt att definitivt döma de olika\r\nformerna av riskkapitalbolag. Men många svenska\r\nsmåföretag upplever svårigheterna som akuta. Där\r\ndet finns idéer, framtidstro och optimism finns inte\r\nmöjligheterna. Det är just detta som jag hoppas att\r\nregeringen kommer att studera ytterligare. I\r\ncentrum för utvärderingen av riskkapitalbolagen\r\nmåste finnas de svenska småföretagens möjligheter\r\natt göra produktiva investeringar.</pre><pre>Anf. 117  Näringsminister PER\r\nWESTERBERG (m):</pre><pre>Herr talman! Den uppfattningen delar jag helt och\r\nhållet. Hela arbetet med bankgarantin syftar till att\r\ntillgodose företagens försörjning av vettiga\r\nkrediter. Skulle staten gå in ytterligare, skulle vi\r\ntvingas låna upp pengar och knuffa ut andra företag\r\nfrån kreditmarknaden för att kunna ge till vissa\r\nsorters bolag. Det är det som är problemet. Den\r\ntypen av operationer är vi inte betjänta av.</pre><pre>Bankgarantin skall däremot syfta till att få en mer\r\nnormal försörjning av krediter. Det skall den leda\r\ntill under detta år och under kommande år. Detta\r\nskall föjas upp, precis som riskkapitalbolagens\r\nförmåga att agera. Det skall också göras med\r\nytterligare åtgärder som kan bli aktuella för de\r\nmindre och medelstora företagen, bl.a. på\r\nskatteområdet.</pre><pre>Anf. 118  MARTIN NILSSON (s):</pre><pre>Herr talman! Det känns skönt att veta att\r\nnäringsministern avser att göra en sådan översyn.\r\nJag tror dock att det är felaktigt och litet farligt att\r\ntotalt döma ut möjligheten att staten i olika former\r\nlånar till detta. Till viss del lånar man till all\r\nverksamhet som staten bedriver i olika former. Jag\r\ntror att det är för tidigt att döma ut detta. Det\r\nbehöver inte innebära att övriga långivare trängs\r\nut. Det är en något förenklad verklighetsbild.</pre><pre>Det bästa vore naturligtvis om de svenska\r\nsmåföretagen kunde klara sig på den ordinarie\r\nfinansiella marknaden. Men det finns inte någon\r\nordinarie finansiell marknad. De svenska\r\nsmåföretagen kommer därför att behöva ett ännu\r\nstörre riskkapitaltillskott än vad riskkapitalbolagen\r\ni dag förfogar över. Regeringen har därmed\r\nanledning att återkomma till riksdagen. Det hoppas\r\njag i varje fall.</pre><pre>Anf. 119  Näringsminister PER\r\nWESTERBERG (m):</pre><pre>Herr talman! Först bör kanske noteras att man skall\r\nskilja på lån och riskkapital. Lån skall i normalfallet\r\ninte vara riskkapital. Med riskkapitalbolagen\r\nmarkeras att riskkapital verkligen är en form av\r\nägarkapital och att de tar större risk än bankerna.</pre><pre>Jag delar uppfattningen att det är lönsamheten i\r\nföretagen som först måste prioriteras, därefter en\r\nfungerande kreditmarknad. Vi måste sedan se till\r\natt vi får ett mycket konkurrenskraftigt\r\nskattesystem för småföretagen, vilket vi till dags\r\ndato ännu inte har fått fullt ut. En förhoppning är\r\natt även få Martin Nilssons stöd för fortsatta\r\nförändringar på det området till hösten.</pre><pre>Överläggningen var härmed avslutad.</pre><pre>21 §  Svar på fråga 1992/93:330 om\r\netableringsfrihet för tandläkare</pre><pre>Anf. 120  Statsrådet BO KÖNBERG (fp):</pre><pre>Herr talman! Liselotte Wågö har frågat mig när\r\ntotal etableringsfrihet införs för tandläkare.</pre><pre>Liselotte Wågö ställer frågan med anledning av ett\r\nuttalande av mig i en riksdagsdebatt i juni 1992 om\r\natt etableringsbegränsningarna för tandläkare\r\nskulle tas bort under mandatperioden -- dvs. före\r\nvalet i september 1994 -- samtidigt som det i\r\nbudgetpropositionen för år 1993/94, bilaga 6, har\r\nangivits att etableringsfrihet skall införas stegvis för\r\nbl.a. tandläkare.</pre><pre>Jag har i mitt svar på Liselotte Wågös fråga utgått\r\nfrån att hon med etableringsfrihet för tandläkare\r\navser fri anslutning till tandvårdsförsäkringens\r\nersättningssystem.</pre><pre>Som Liselotte Wågö väl känner till pågår för\r\nnärvarande en översyn av tandvårdsförsäkringen\r\nsom skall vara avslutad inom en månad. I den\r\nbudgetproposition som hon åberopar har i\r\nanslutning till redovisningen av denna översyn på s.\r\n46--47 angivits följande: ''Efter sedvanlig\r\nremissbehandling av översynens förslag avses en\r\nproposition föreläggas riksdagen med inriktning på\r\nförslag om förändrad tandvårdsförsäkring och fri\r\nanslutning av tandläkare till försäkringen som skall\r\nträda i kraft den 1 januari 1994.''</pre><pre>Sammanfattningsvis är alltså regeringens\r\nmålsättning att under hösten 1993 förelägga\r\nriksdagen förslag om både en ändrad\r\ntandvårdsförsäkring och en fri anslutning av\r\ntandläkare till densamma med ett beräknat\r\ngenomförande fr.o.m. den 1 januari 1994.</pre><pre>Anf. 121  LISELOTTE WÅGÖ (m):</pre><pre>Herr talman! Jag ber att få tacka så mycket för\r\nsvaret. Jag är mycket tacksam för det svar som jag\r\nhar fått, därför att statsrådet och jag har ju tidigare\r\nvarit rörande överens när det gäller både\r\netableringsfriheten för tandläkare och att den är en\r\nviktig ingrediens i ett nytt tandvårdssystem.</pre><pre>Vi är också överens om många andra viktiga frågor\r\ni detta system, vilka kan tyckas ligga litet grand\r\nutanför det hela. Det gäller högkostnadsskydd och\r\nlandstingets monopolställning när det gäller barn-\r\noch ungdomstandvården. Vi har också diskuterat\r\nspecialisttaxan och utbildningskapaciteten, därför\r\natt det är fråga om kostnader som är knutna till ett\r\ntandvårdssystem.</pre><pre>Jag måste säga att jag blev litet ängslig när jag i\r\nbudgetpropositionen såg formuleringen om att man\r\nstegvis skulle införa etableringsfrihet för\r\ntandläkare. Jag uppfattade det också som litet\r\nmotsägelsefullt när frågan togs upp i samband med\r\nden utredning som nu pågår. Jag drar alltså några\r\nparalleller till den lagrådsremiss som har lagts\r\nangående husläkarsystemet, där man faktiskt\r\nstegvis inför etableringsfrihet för specialister, dvs.\r\nvissa får etableringsfrihet medan andra lämnas\r\nutanför. Detta är bakgrunden till att jag har ställt\r\ndenna fråga.</pre><pre>När det gäller själva utredningen och dess förslag\r\nvill jag informera statsrådet om att jag känner en\r\nviss oro över att det med den korta tid som vi har på\r\noss fortfarande finns frågor som inte är lösta. Det\r\nhandlar om de frågor som vi tidigare har varit\r\növerens om, nämligen hur ett högkostnadsskydd\r\nskall utformas och hur frågorna om landstingets\r\nmonopolställning samt specialisttaxan skall lösas.\r\nInnan frågorna har klarlagts i utredningen har jag\r\nsom parlamentariker mycket svårt att i utredningen\r\npresentera ett förslag till huvudalternativ. Eftersom\r\ndet inte brådskar skulle det vara värdefullt att\r\nkanske plussa på några månader för utredningens\r\narbete för att få dessa frågor belysta. Hur ser\r\nstatsrådet på att ge utredningen ytterligare tid för\r\natt belysa dessa vitala delar i ett nytt\r\ntandvårdsförsäkringssystem?</pre><pre>Anf. 122  Statsrådet BO KÖNBERG (fp):</pre><pre>Herr talman! Det är trevligt när man är överens,\r\noch Liselotte Wågö och jag är överens om mycket,\r\nbl.a. att vi skall ha ett nytt\r\ntandvårdsförsäkringssystem och att vi skall ha en fri\r\nanslutningsrätt för de tandläkare som uppfyller\r\nvillkoren om utbildning, och även annat som kan\r\nfinnas med i det sammanhanget.</pre><pre>Jag skall gärna medge att jag tidsmässigt har drivit\r\npå utredningen. Liselotte Wågö tillhör ju också\r\nreferensgruppen till själva utredningen. Hon\r\nkänner säkert till utredningens arbete mer i detalj\r\nän vad jag gör, skulle jag tro.</pre><pre>Jag har drivit på den av det skälet att jag har velat\r\nse till att vi kan uppfylla de utfästelser som den\r\nborgerliga regeringen har gjort att försöka klara av\r\ndet som så länge inte har blivit avklarat, nämligen\r\nen fri etableringsrätt eller anslutning till\r\nförsäkringskassan. Jag är skeptisk till tanken att nu\r\nuttala mig för att vi skulle ge utredningsmannen ett\r\npar månader till. Jag har svårt att se hur vi då skulle\r\nklara de tidsgränser som nämndes i det svar som jag\r\ngav nyss och som Liselotte Wågö var så nöjd med.</pre><pre>Anf. 123  LISELOTTE WÅGÖ (m):</pre><pre>Herr talman! Jag har frågat om detta, därför att det\r\ngäller vitala delar om man skall ha ett heltäckande\r\nsjukvårdssystem, delar som faktiskt hittills under\r\nutredningens gång inte är belysta. När det gäller\r\nhögkostnadsskyddet har statsrådet och jag tidigare\r\nvarit rörande överens om att inom ramen för\r\ntandvårdssystemets resurser en stor del av medlen\r\nmåste gå till högkostnadsskyddet, så att vi verkligen\r\nskyddar de sämst ställda i försäkringssystemet.</pre><pre>Jag tycker att regeringen har åstadkommit ganska\r\nmycket när det gäller besparingar inom de sociala\r\nförsäkringssystemen, men det är nu oerhört\r\nväsentligt att vi på ett seriöst sätt reformerar\r\nsystemen och kommer med nya system, som är\r\nmoderna och som så att säga svarar upp mot dagens\r\ntandhälsa. Det är då litet förmätet att forcera en\r\nsådan här viktig utredning. Jag tror att utredningen\r\nsom sådan faktiskt skulle vinna på att få ytterligare\r\nnågra månader på sig. Utredningsmannen har ju\r\nföreslagit att vissa viktiga delar skall utredas i\r\nsärskild ordning efter det att man har bundit sig för\r\nett huvudalternativ.</pre><pre>Anf. 124  Statsrådet BO KÖNBERG (fp):</pre><pre>Herr talman! Jag har i dessa delar inte mycket att\r\ntillägga. Jag har bedömt det såsom angeläget att en\r\nförändring sker fr.o.m. årsskiftet. Skall vi klara av\r\ndet, krävs det att utredningsmannen levererar sitt\r\nförslag under mars månad för att vi skall kunna\r\ngenomföra en remissbehandling och sedan en\r\nbehandling i höst. Jag är i dag inte beredd att\r\nmeddela att jag tror att vi skall kunna förlänga\r\nutredningstiden. Jag tror inte att det är möjligt, om\r\nman inte är beredd att ändra också i andra änden,\r\ndvs. låta det nya systemet träda i kraft något år\r\nsenare.</pre><pre>Anf. 125  LISELOTTE WÅGÖ (m):</pre><pre>Herr talman! Efter vad jag har förstått är det\r\nmeningen att det nya systemet skall träda i kraft\r\nden 1 januari. Jag har sedan räknat baklänges. Med\r\nrisk för att bli gnetig måste jag vidhålla att det\r\nmåste finnas ett utrymme för att bedöma dessa\r\nviktiga och vitala delar i tandvårdssystemet. Går\r\nman in och reformerar i sådana här sociala\r\nförsäkringssystem, skall man ta vara på det som\r\nfungerar väl i befintliga system. Jag är paniskt\r\nförskräckt inför gigantiska experimentella\r\nlösningar, där man välter omkull hela fungerande\r\nsystem som inte ens är utvärderade på försöksnivå.\r\nJag tycker att man här kunde ha gått något\r\nförsiktigare fram när det gäller de olika alternativen\r\noch framför allt haft en helhetssyn på\r\nproblematiken. Jag vidhåller min uppfattning att vi\r\ninte har fått detta beskrivet för oss på ett adekvat\r\nsätt, som gör att åtminstone jag kan binda mig vid\r\nett huvudalternativ, som sedan kan gå ut från\r\ndepartementet såsom ett huvudförslag.</pre><pre>Anf. 126  Statsrådet BO KÖNBERG (fp):</pre><pre>Herr talman! Vi får väl se vad som händer och sker.\r\nMitt intryck är att utredningsmannen gör ett\r\nmycket bra jobb och att han har ett gott stöd av de\r\nmänniskor omkring honom som sysslar med dessa\r\nfrågor, däribland de parlamentariker som är\r\ninvolverade. Min förhoppning är att det från\r\nutredningsmannen skall komma ett förslag, som\r\ninnebär ett mycket mer modernt och till dagens\r\nbehov anpassat system, som också tar hänsyn till\r\nvåra gemensamma önskemål om att kostnaderna\r\nskall begränsas. Det remissystem som vi har i detta\r\nland är ju till för att man skall kunna tillföra\r\nsynpunkter och kunna stoppa idéer som är alltför\r\nvilda, om nu några sådana skulle dyka upp. Men jag\r\när inte orolig för det.</pre><pre>Anf. 127  LISELOTTE WÅGÖ (m):</pre><pre>Herr talman! Jag förstår att statsrådet inte delar\r\nmin oro. Men vi har haft väldigt kort tid på oss för\r\natt genomföra en sådan här stor förändring, om jag\r\nnu skall tolka de incitament som vi har fått rätt,\r\nnämligen att man kommer att föreslå ett helt nytt\r\ntandvårdssystem, som vi faktiskt inte har prövat\r\ntidigare. Mot den bakgrunden tycker jag att vi\r\nsåsom parlamentariker kunde ha fått litet mer tid\r\npå oss för att se över dessa viktiga bitar som faktiskt\r\nligger utanför utredningen.</pre><pre>Det kanske finns anledning att återkomma till\r\ndetta. I det mesta är vi ju faktiskt överens om att vi\r\nbehöver en modern tandvårdsförsäkring och att vi\r\nmåste ha en kostnadskontroll. Jag är litet orolig för\r\natt utredningen vid det här laget har kantrat. Men\r\nvi har ju ytterligare litet tid på oss, så låt oss\r\navvakta. Jag hoppas att jag genom denna fråga har\r\nuppmärksammat statsrådet på att det finns\r\nuppenbara svårigheter att bedriva ett\r\nutredningsarbete på detta sätt.</pre><pre>Överläggningen var härmed avslutad. F F</pre><pre>22 §  Förnyad bordläggning</pre><pre>Föredrogs men bordlades åter</pre><pre>Utrikesutskottets betänkanden 1992/93:UU8,\r\nUU9, UU12, UU17 och UU18</pre><pre>Socialutskottets betänkande 1992/93:SoU18</pre><pre>23 §  Meddelande om muntliga frågor till\r\nregeringen den 18 februari</pre><pre>Anf.  128 ANDRE VICE TALMANNEN:</pre><pre>Vid frågestunden torsdagen den 18 februari kl.\r\n14.30 kommer följande statsråd att närvara:</pre><pre>Statsminister Carl Bildt (m),\r\narbetsmarknadsminister Börje Hörnlund (c),\r\nstatsrådet Alf Svensson (kds), finansminister Anne\r\nWibble (fp) och näringsminister Per Westerberg\r\n(m).</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>24 §  Bordläggning</pre><pre>Anmäldes och bordlades</pre><pre>Redogörelse</pre><pre>1992/93:RB1 Fullmäktiges i Riksbanken\r\nförvaltningsberättelse för år 1992</pre><pre>Motionerna</pre><pre>med anledning av prop. 1992/93:155 Höjd\r\npensionsålder</pre><pre>1992/93:Sf23 av Berith Eriksson m.fl. (v)</pre><pre>1992/93:Sf24 av Lennart Brunander (c)</pre><pre>Skatteutskottets betänkande</pre><pre>1992/93:SkU19 Tillfälliga skattelättnader för\r\negenföretagare m.m.</pre><pre>25 §  Anmälan om interpellation</pre><pre>Anmäldes att följande interpellation framställts</pre><pre>den 15 februari</pre><pre>1992/93:79 av Hans Göran Franck (s) till\r\nstatsministern om Sydafrika:</pre><pre>Marken bereds nu för ett snabbt och fullständigt\r\navskaffande av de svenska Sydafrikasanktionerna.\r\nDet förklarade statsministern, som enligt TT den 13\r\nfebruari 1993 välkomnade ''överenskommelsen''\r\nom maktdelning mellan befrielserörelsen ANC och\r\nden sydafrikanska regeringen. Uttalandet var\r\nförhastat.</pre><pre>ANC-ordföranden Nelson Mandela har\r\ndementerat att en överenskommelse om\r\nmaktdelning ingåtts av det slag som publicerats i\r\nmassmedia och som statsministern kommenterat.</pre><pre>Våldet och rättsövergreppen är omfattande i\r\nSydafrika. Den sydafrikanska regeringen, polis-\r\noch militärmyndigheterna bär ett ansvar för den\r\nrådande situationen. FN:s säkerhetsråd har också\r\nframfört stark kritik mot de Klerk-regeringen och\r\nuppmanat den att följa Goldstonekommissionens\r\nrekommendationer att bl.a. förbjuda bärandet av\r\ntraditionella vapen och inhägna de\r\nungkarlshärbärgen varifrån en stor del av våldet\r\nutgår. Denna uppmaning har de Klerk-regeringen\r\ninte följt.</pre><pre>Besluten om sanktioner mot Sydafrika av FN:s\r\nsäkerhetsråd och generalförsamling består alltjämt.</pre><pre>USA:s nye president Bill Clinton har intagit en\r\nskärpt amerikansk hållning i sanktionsfrågan.</pre><pre>Det är av stor betydelse att ANC och andra\r\ndemokratiska krafter i Sydafrika får ett starkt\r\ninternationellt stöd i den svåra och komplicerade\r\nprocessen att uppnå fred och demokrati, befriat\r\nfrån apartheid.</pre><pre>Med hänvisning till det anförda får jag ställa\r\nföljande frågor till statsminister Carl Bildt.</pre><pre>1.  Vilka åtgärder vill regeringen vidta för egen del\r\noch på det internationella planet för att främja den\r\nfredliga och demokratiska processen i Sydafrika?</pre><pre>2.  Vilken hållning intar regeringen till de av FN\r\nbeslutade sanktionerna?</pre><pre>3.  På vilket sätt vill regeringen beakta\r\nClintonadministrationens hållning i\r\nsanktionsfrågan?</pre><pre>4.  Avser regeringen att föreslå ett fullständigt\r\navskaffande av de svenska Sydafrikasanktionerna\r\noch i så fall när?</pre><pre>26 §  Anmälan om frågor</pre><pre>Anmäldes att följande frågor framställts</pre><pre>den 15 februari</pre><pre>1992/93:390 av Lennart Fridén (m) till\r\nkulturministern om budgetramarna och de\r\nnationella kulturinstitutionerna:</pre><pre>Alltmedan många av kulturinstitutionerna ute i\r\nlandet slåss med små medel och stigande kostnader\r\nför att prestera föreställningar med god kvalitet --\r\nutan att få någon ökning av de statliga anslagen --\r\nså har under senare år ganska stora satsningar\r\ngjorts på de nationella institutionerna. Inte minst i\r\nbeaktande av att många finner medelsfördelningen\r\norättvis, är det viktigt att anslagna medel används\r\nförnuftigt och att man håller sig inom ramarna.\r\nStarkt oroande signaler har nått oss om ekonomin\r\npå Dramatiska teatern.</pre><pre>Vilka åtgärder är statsrådet beredd att vidta så att\r\nde stora nationella institutionerna sköter sin\r\nekonomi så att ramöverskridanden inte sker till\r\nförfång för resten av landets kulturliv?</pre><pre>1992/93:391 av Lennart Fridén (m) till statsrådet Bo\r\nLundgren om skattereglerna och kultursektorn:</pre><pre>Det finns ett antal skatteregler som har negativ\r\ninverkan på kultursektorn. Frågan om moms på\r\nbiljetter vid kulturinstitutioner har när den berörts\r\ni kammaren för över ett år sedan angivits få sin\r\nlösning i samband med pågående\r\nmervärdesskatteutredning. Inget synes ännu ha\r\nhänt i det avseendet. Aktuella EG-direktiv ger oss\r\nockså fria händer.</pre><pre>Ett annat problem är den kraftiga beskattningen av\r\nutländska artister. Effekterna har blivit de\r\nväntade -- gästartisterna höjer sina gageanspråk för\r\natt kompensera sig för den höga skatten.\r\nArrangörer över hela landet får därför tacka nej till\r\ngästframträdande av ekonomiska skäl.</pre><pre>Vilka åtgärder är statsrådet beredd att vidta för att\r\nändra nu gällande regler?</pre><pre>27 § Kammaren åtskildes kl. 16.46.</pre><pre>Förhandlingarna leddes av andre vice talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}