{"dokumentstatus":{"dokument":{"hangar_id":"2438939","dok_id":"GE0951","rm":"1990/91","beteckning":"51","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"51","slutnummer":"0","datum":"1991-01-17 00:00:00","systemdatum":"2010-02-17 00:00:00","publicerad":"1991-01-17 00:00:00","titel":"Riksdagens snabbprotokoll 1990/91:51 Torsdagen den 17 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{BBEAD55C-CD97-42F5-AD18-66C974D29622}","dokument_url_text":"http://data.riksdagen.se/dokument/GE0951/text","dokument_url_html":"http://data.riksdagen.se/dokument/GE0951","dokumentstatus_url_xml":"http://data.riksdagen.se/dokumentstatus/GE0951","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:51</div>\r\n<div class=\"sidhuvud_datum\">Torsdagen den 17 januari</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>Anförande med anledning av krigsutbrottet i\r\nGulfområdet</pre><pre>Anf. 1 FÖRSTE VICE TALMANNEN:</pre><pre>Ärade kammarledamöter! En fredlig lösning stod\r\ntill sist inte att finna i Mellanöstern. Inte ens de\r\nvädjanden som FN och Pérez de Cuellar personligen\r\nin i det sista riktade till Saddam Hussein gav något\r\nsom helst resultat. Allas vår varma förhoppning är\r\natt kriget skall få ett snabbt slut och att så få\r\nmänniskoliv som möjligt skall spillas.</pre><pre>Utrikesminister Sten Andersson kommer som\r\ntidigare aviserats att kl 14.30 lämna kammaren\r\ninformation om det aktuella läget i Gulfen liksom\r\nom det aktuella läget i Baltikum.</pre><pre>1 § Justering av protokoll</pre><pre>Justerades protokollet för den 11 januari.</pre><pre>2 § Svar på interpellation 1990/91:109 om\r\ndemokrativillkor för biståndsarbete</pre><pre>Anf. 2 Statsrådet LENA HJELM-WALLÉN\r\n(s):</pre><pre>Fru talman! Alf Wennerfors har frågat mig om jag\r\när beredd att till programländer som är diktatur-\r\noch enpartistater ställa demokrativillkor för att\r\nbiståndssamarbetet skall fortsätta.</pre><pre>Som Alf Wennerfors påpekar har jag den 22\r\noktober 1990 i ett interpellationssvar till Jan-Erik\r\nWikström utförligt redogjort för regeringens syn på\r\ndemokratimålet i biståndet och de arbetsmetoder\r\nsom tillämpas för att främja detta mål.</pre><pre>Min grundsyn är att man skall bistå människor som\r\nkämpar mot förtryck och strävar efter demokrati\r\noch utveckling i u-länder. Därför har insatserna för\r\natt främja demokrati i olika länder och med olika\r\nmetoder fortlöpande ökat under min tid som\r\nbiståndsminister.</pre><pre>Målgrupperna för svenskt bistånd kan inte\r\ninskränka sig till människor som haft turen att födas\r\ni en demokrati. Därför måste vi även i\r\nfortsättningen stödja biståndsprojekt i olika länder.\r\nValet av projekt skall ske med stor omsorg, så att\r\nde ligger i linje med de biståndspolitiska målen.</pre><pre>Det finns en lång rad biståndsinsatser som innebär\r\nen långsiktig investering för mänsklig utveckling\r\noch demokrati. Läskunnighet ger människor\r\nverktyg att själva kämpa för sina rättigheter. Den\r\nkunskap och vana att organisera sig i demokratiska\r\nformer, som är effekter av svenska biståndsinsatser,\r\nger resultat också i form av ökat deltagande i den\r\nekonomiska och politiska processen. En\r\nkomplettering till dessa långsiktiga program, utgör\r\nde särskilda insatserna för stöd till demokrati och\r\nmänskliga rättigheter. Hit hör stöd till lagstiftning\r\noch rättssäkerhet, bidrag till ett stort antal\r\norganisationer för mänskliga rättigheter, insatser i\r\nsamband med allmänna val, stöd till utsatta\r\ngrupper, såsom kvinnor och barn, samt ett\r\nomfattande förvaltningsbistånd.</pre><pre>I dialogen med programländerna kommer jag som\r\nföreträdare för regeringen och andra\r\nrepresentanter för svensk biståndspolitik att även i\r\nfortsättningen med stor tydlighet framföra vår syn\r\npå demokrati och mänskliga rättigheter. Fall av\r\nbristande respekt för de mänskliga rättigheterna\r\nskall självfallet påtalas och vi skall klargöra att\r\nsådana undergräver viljan till ett biståndssamarbete\r\nmed Sverige.</pre><pre>Många av Sveriges samarbetsländer har inlett en\r\nutveckling mot ökad demokrati och\r\nflerpartisystem. Det är bl.a. för att kunna stödja\r\ndenna positiva utveckling som medlen för särskilda\r\ndemokratiinsatser ökar kraftigt i årets budget.\r\nAnslagsposten föreslås uppgå till 550 milj.kr. Den\r\nskall användas för stöd till människor som kämpar\r\nför demokrati och mänskliga rättigheter, oavsett\r\nom det är i en omgivning av förtryck eller om det är\r\ni länder som befinner sig i en process mot\r\ndemokrati och ökat folkligt inflytande.</pre><pre>Att främja fred, demokrati och mänskliga\r\nrättigheter är hörnstenar i svensk utrikespolitik.\r\nBiståndet är ett viktigt instrument för att föra\r\nutvecklingen framåt och främja dessa värden i en u-\r\nlandsverklighet präglad av fattigdom, krig och\r\nförtryck. Vi kommer att fortsätta arbetet att främja\r\nmänniskors strävan efter ett liv där de mänskliga\r\nrättigheterna respekteras fullt ut och är uppnåeliga\r\näven för de fattigaste. Utvecklingen i södra Afrika\r\noch Latinamerika visar vilken livskraft tron på\r\ndessa värden har hos de människor som kämpar\r\nmot förtryck. Det svenska biståndet är fortsatt ett\r\nmycket viktigt instrument för att bistå i dessa\r\nprocesser mot demokrati.</pre><pre>Anf. 3 ALF WENNERFORS (m):</pre><pre>Fru talman! Det står en pojke framför mig utanför\r\nhyddan. Han iakttar mig uppfordrande. Runt om\r\nmig står en mängd barn och några vuxna. De följer\r\ntyst vad som sker. Så säger den mörkhyade pojken\r\nnågot på swahili något som tolken översätter: Jag\r\nvill leva. Jag vill inte dö. Jag vill leva ett liv som du\r\nhar fått leva.</pre><pre>Den här bilden finns ständigt i mitt minne. Min\r\nlivsfilosofi och min moderata ideologi utgår ifrån\r\natt varje människa är unik, oavsett om hon är vit\r\neller svart. Varje människa, oavsett om hon är född\r\ni Roslagen eller i en afrikansk by i Tanzania, föds\r\nmed unika resurser. Dessa resurser vill människan\r\nutveckla, under barnaåren med hjälp av sina\r\nföräldrar och andra vuxna. Det är föräldrar och\r\npolitiker som skall skapa förutsättningarna. En\r\nsådan förutsättning är den enskilda människans\r\nfrihet som samtidigt är en grundläggande mänsklig\r\nrättighet.</pre><pre>Varje år föds 90 miljoner barn. Många miljoner av\r\ndessa -- 14, 15, kanske 20 -- dör av bl.a. hunger och\r\nsvält. Vilket slags liv blir det för dem som\r\növerlever?</pre><pre>För att du åtminstone skall komma i närheten av\r\nverkligheten i t.ex. länder söder om Sahara, måste\r\ndu försöka tänka dig in i den allra djupaste\r\nfattigdom, som du över huvud taget kan tänka dig.\r\nFörsök också tänka dig in i den dagliga tillvaro, där\r\ndu lever som ett slags slav, där din frihet är lika med\r\nnoll och där du lever i skräck för landets diktator,\r\nhans myndigheter, hans soldater, hans\r\nsäkerhetspolis, hans bypolis och hans angivare!</pre><pre>Varje människa -- vare sig hon är bantuneger,\r\nvietnames, rumän eller svensk -- vill leva i frihet och\r\ndemokrati, vill utbilda sig, vill kunna välja arbete\r\nbåde för att kunna överleva och för att kunna leva\r\nett innehållsrikt liv. Dessa människor nås kanske\r\nnågon gång av de svenska biståndsprojekten. Vårt\r\nbistånd -- 550 milj.kr. till Tanzania varje år, drygt\r\n300 milj.kr. till Vietnam -- stöder landets diktator\r\neller envåldshärskare och hans regim, hans\r\nmyndigheter, hans elit och hans parti.</pre><pre>Jag menar inte att pengarna går direkt till dessa\r\nmaktmänniskors fickor, utan att vårt bistånd stöder\r\noch stärker diktatursystem, vanstyren,\r\nenpartisystem, övergrepp och brott mot de\r\nmänskliga rättigheterna. Detta befäster\r\nfattigdomen och ofriheten.</pre><pre>Det sammanlagda biståndet till ett av de mest\r\nbiståndsberoende länderna, Tanzania, var drygt 50\r\nmiljarder kronor från samtliga biståndsgivare\r\nunder åren 1970--1988. Men befolkningen är\r\nfortfarande lika fattig. Människorna har kanske\r\nt.o.m. blivit fattigare och de lever i ofrihet. De har\r\nsmå möjligheter att ta sig ur fattigdomen.</pre><pre>Visst har många biståndsprojekt varit\r\nframgångsrika. Många människor har blivit\r\nhjälpta. Våra biståndsarbetare har gjort stora och\r\nfina insatser. Helhetsintrycket är dock att\r\nutvecklingen har stagnerat.</pre><pre>Jag har frågat biståndsministern: Är det inte dags\r\natt ställa villkor? Nu har jag fått svar. Tack för det.\r\nSvaret är positivt och välmenande. Det är mycket\r\nsom jag kan instämma i. I sitt svar säger\r\nbiståndsministern att hon även i fortsättningen med\r\nstor tydlighet kommer att framföra vår syn på\r\ndemokrati och mänskliga rättigheter. Det är\r\npositivt, men det hjälper ju inte. Detta har\r\nbiståndsministern sagt under en följd av år, men\r\nenvåldshärskarna struntar i vad Lena Hjelm-Wallén\r\nfrån Sverige säger, även om hon nu framför sina\r\nsynpunkter med stor tydlighet. Envåldshärskarna\r\nkanske t.o.m. flinar åt oss bakom våra ryggar.</pre><pre>Till sist vill jag ställa en fråga. I det tredje stycket\r\npå s. 2 i svaret säger biståndsministern: ''Fall av\r\nbristande respekt för de mänskliga rättigheterna\r\nskall självfallet påtalas och vi skall klargöra att\r\nsådana undergräver viljan till ett biståndssamarbete\r\nmed Sverige.''</pre><pre>Fru talman! Jag tolkar detta så att\r\nbiståndsministern ändå mött mitt\r\nvillkorsresonemang en liten bit på väg. Har jag\r\ntolkat biståndsministern rätt?</pre><pre>Anf. 4 KARL-GÖRAN BIÖRSMARK (fp):</pre><pre>Fru talman! Det har under de många år som vi har\r\ndiskuterat bistånd funnits ett visst resonemang om\r\nförståelse och ursäkt för de enpartistater som vi ger\r\nbidrag till. Argumenten har varit att de har en\r\nannorlunda tradition, annan kultur, att\r\nstamtänkande undergräver en demokratisk\r\nprocess, utbildningsnivån, som statsrådet nämnde,\r\noutvecklade kommunikationer och svag nationell\r\nenhetskänsla. Allt detta är sant. Många av de stater\r\nsom vi ger bidrag till har formats på ett konstlat\r\nsätt, och befolkningen känner inte en naturlig\r\nsamhörighet.</pre><pre>Men det finns en smärtgräns för hur länge vi kan\r\nanvända de här argumenten för att ursäkta\r\nenpartistater. Yttrandefrihet, tryckfrihet och fria\r\nval är ingen lyx. Alla människor måste få möjlighet\r\natt ta del i den demokratiska processen, oberoende\r\nav om de t.ex. kan läsa, skriva, räkna eller inte.\r\nDemokratins redskap är ju diskussionen,\r\nargumentationen, orden. Visst betyder\r\nläskunnigheten oerhört mycket i den demokratiska\r\nprocessen, men inte så mycket att man inte skall\r\nkunna ha en sådan på grund av analfabetism. Fri\r\npartibildning och ett flerpartisystem är ett\r\ndemokratiskt fundament. Det är detta som\r\nförvägras många av de grupper i u-ländernas\r\nenpartistater som skulle vilja bilda andra partier\r\noch bilda opinion mot den sittande regimen.</pre><pre>Försvar av enpartistater klingar tomt och falskt.\r\nFörsvaret för de socialistiska demokratier som vi\r\nhar talat om tidigare har tystnat på ett klart sätt, och\r\ndet med all rätt. Enpartisystem i u-länderna har lagt\r\noch lägger, menar jag, en förlamande hand över\r\nutvecklingen i länderna. Det finns en demokratisk\r\nkraft hos människor när de får komma till tals, får\r\nkomma med idéer och synpunkter. Lägger man en\r\nförlamande hand över detta, har det effekt på\r\nutvecklingen i hela landet.</pre><pre>Folket måste ha rätt att på demokratisk väg byta ut\r\nsina ledare, precis som Alf Wennerfors i sin\r\ninterpellation visar exempel på hur man byter ut\r\nden som inte skött organisationen av\r\njärnvägssystemet på rätt sätt. Det finns faktiskt en\r\nparallell här. Om landets ledare missköter landet\r\nskall folket ha rätt att på ett demokratiskt sätt byta\r\nut ledaren.</pre><pre>Halva utrikesutskottet gjorde en resa i slutet av\r\nsommaren till Zambia, Botswana och Namibia.\r\nDet var i den bemärkelse vi nu pratar om en mycket\r\nbra resa, där vi fick goda pedagogiska exempel på\r\nvad det innebär att vistas i ett land med ett\r\nflerpartisystem eller i ett land med enpartisystem.</pre><pre>I Zambia upplevde vi just den förlamning jag\r\nnämnde. Det händer ingenting. Vi fick också\r\ntillfälle att möta en grupp som inget hellre önskade\r\nän att bilda ett oppositionsparti. I den gruppen\r\ningick också f.d. ministrar. De sade också att om\r\nenbart zambier hade deltagit i mötet, utan oss från\r\nSverige, hade mötet varit olagligt.</pre><pre>Sedan for vi vidare till Botswana och Namibia och\r\nupptäckte att det var en helt annan anda i dessa\r\nländer med flerpartisystem. Det märktes direkt. I\r\nNamibias parlament finns sju partier. Vi satt runt\r\nett bord där alla sju partierna var representerade.\r\nI regeringen sitter tre partier. Trots att Swapo har\r\nabsolut majoritet har man tagit in andra partier.</pre><pre>Ett yttrande från Namibia måste jag relatera: Om\r\n5--10 år skall vi inte behöva ha något svenskt\r\nbistånd. Det är inställningen. Det är en helt annan\r\n''go'' än den man finner i Zambia, där någon sorts\r\nuppgivenhet råder.</pre><pre>Detta håller vi säkert med om i långa stycken. Det\r\nsvåra problemet är hur vi skall nå ut med vårt\r\nbudskap. Frågan är om vi nu är beredda att skära i\r\nbiståndet till länder som inte går in för ett\r\nflerpartisystem. Det skulle jag vilja ha ytterligare\r\nklargöranden om från statsrådet.</pre><pre>Anf. 5 Statsrådet LENA HJELM-WALLÉN\r\n(s):</pre><pre>Fru talman! Låt mig först alldeles klart betona att\r\nde mänskliga rättigheter som bl.a. FN har slagit fast\r\nnaturligtvis fullt ut också skall gälla fattiga\r\nmänniskor i u-länder. Fattigdom i sig får aldrig\r\nurskulda brott mot mänskliga rättigheter. Det har\r\njag sagt flera gånger tidigare från den här\r\ntalarstolen, men jag tror att det behöver sägas igen.</pre><pre>Låt mig också göra alldeles klart att jag och\r\nregeringen naturligtvis ser demokrati som ett mål i\r\nsig, men också som ett medel i\r\nutvecklingsprocessen. Demokrati är i sig en\r\nutvecklingskraft. Det är därför demokrati är så\r\nviktig för fattiga länder.</pre><pre>Hur skall man då arbeta för att nå därhän? Ja, vi\r\nhar valt att i framför allt dialog med länderna och\r\nsedan med konstruktivt biståndssamarbete nå dit vi\r\nvill. Vi menar att hela debatten om demokrati\r\nmåste främjas i u-länderna. Det handlar om\r\nyttrandefrihet, medbestämmande, pluralism,\r\nflerpartisystem, insyn, fria val osv. När människor\r\nförstår detta, när önskemålen att utnyttja dessa\r\nrättigheter fullt ut kommer har de en sådan kraft att\r\nfrågan om flerpartisystem kommer av sig självt.\r\nDet kan vi också se i utvecklingen i Afrika.</pre><pre>Det jag inte vill vara med om, och som jag reagerar\r\nmot i den här debatten, är att man skall nyttja\r\ndemokratimålet i svenskt bistånd som ett\r\nsorteringsinstrument bland de länder som vi\r\nsamarbetar med. Moderaterna har alltid mycket\r\nnära till att använda det på det sättet.</pre><pre>Jag vill också säga att begreppet envåldshärskare\r\nnog kan användas i u-landssammanhang på många\r\nhåll, men när det sägs i direkt anslutning till\r\nTanzania tycker jag att det är att missbruka det\r\nordet. Det skulle behövas bättre i andra\r\nsammanhang.</pre><pre>Den dialog som vi tror på handlar om att med\r\npresidenter och regeringsföreträdare ta upp kritik.\r\nIbland skulle jag önska att jag hade exempelvis herr\r\nWennerfors med mig när jag talar med presidenter\r\noch ministrar. Det är inte några snälla, välmenande\r\nsamtal. De är i allmänhet fyllda av just enskilda fall\r\noch brott mot mänskliga rättigheter. Det kan\r\nhandla om att vi anser att det har ägt rum ett\r\nvanstyre som gör vårt samarbete mindre bra. Det\r\när klarspråk. Men när man för den här typen av\r\ndebatt vet vi att man har mycket större möjligheter\r\natt agera om man gör det direkt med de personer\r\ndet är fråga om och sedan inte orerar så mycket utåt\r\nom detta. Då slår det lätt tillbaka och får inte den\r\neffekt som vi önskar.</pre><pre>Enligt det exempel om järnvägsprojektet som Alf\r\nWennerfors tar upp i sin interpellation har SIDA\r\nskrivit ett brev. Men man kanske i detta\r\nsammanhang skall framhålla att jag i januari 1990,\r\nefter det att brevet skrivits, men innan det\r\nbesvarades, hade ett mycket tydligt samtal med de\r\nansvariga herrarna. Bara några dagar efter det blev\r\ndet faktiskt ett byte på chefsposten, och sedan\r\ntillsattes även andra ministrar.</pre><pre>Den här typen av verksamhet pågår hela tiden.\r\nMen jag talar inte om det i massmedia eller i\r\nriksdagens talarstol. Gör man det för mycket leder\r\nvåra ansträngningar inte till de resultat vi vill\r\nuppnå. Vi predikar, jag kan använda det ordet i det\r\nhär sammanhanget, ansvar och insyn, inte bara i\r\nförhållande till regeringsledamöter, som vi träffar,\r\nutan på alla nivåer, eftersom det är så\r\ngrundläggande för att man skall få en demokratisk\r\nutveckling. Jag kan inte riktigt förstå hur man\r\nskulle kunna hjälpa den här pojken och andra barn\r\ni fattiga tanzaniska byar genom att ställa villkor som\r\ninnebär att vi avbryter biståndet om inte fler partier\r\ninrättas. Det fungerar inte på det viset. På vilket\r\nsätt får den här pojken hjälp om vårt bistånd för att\r\nutveckla landsbygden, ge hälsovård, undervisning\r\nosv. dras in. Det är inte alls så -- jag skall\r\nåterkomma till det senare att man struntar i vad vi\r\nsäger. På det har vi sett många bevis på. Glöm inte\r\natt det är en mycket positiv process på gång i Afrika\r\ni riktning mot demokrati och ökad respekt för\r\nmänskliga rättigheter.</pre><pre>Anf. 6 KARL-GÖRAN BIÖRSMARK (fp):</pre><pre>Fru talman! Jag håller helt med om att dialogen är\r\nfundamentet och att det är på det sättet som vi skall\r\narbeta. Jag känner samtidigt en viss frustration, och\r\ndet gör säkert statsrådet också. Åren går och\r\ningenting händer. Visst får vi vissa positiva signaler.\r\nDet är riktigt.</pre><pre>Jag tänker också på de personer som var tjugo år\r\nnär många av länderna blev fria från kolonialismen.\r\nDe är i dag femtio år och har inte fått uppleva ett\r\ndemokratiskt system. Många av dessa personer\r\narbetar i dag under mycket svåra förhållanden.</pre><pre>Vi måste också ha med i bilden hur länge vi skall\r\nunderstödja de här länderna med vårt bistånd. Vi\r\nborde åtminstone kunna ge dem en signal om att vi\r\nfryser biståndet, men att vi ökar biståndet till länder\r\nsom visar tecken på en demokratisk utveckling. De\r\nländer som ger dessa signaler skulle också få ett\r\nextra stöd i biståndsanslagen, dels för att visa att de\r\när på rätt väg, dels för att underlätta den\r\ndemokratiska processen.</pre><pre>Informationen på det här området kan vara litet\r\nsvår att få tag på. Från folkpartiet liberalernas sida\r\nhar vi under flera år yrkat på oberoende årliga\r\nredovisningar över utvecklingen och förhållandena\r\nnär det gäller demokratiutvecklingen och\r\nmänskliga rättigheter i våra mottagarländer. Detta\r\nkommer vi att yrka på också i årets biståndsmotion.\r\nJag tror att det vore bra om vi byggde upp ett sådant\r\nsystem så att man år efter år kan följa de olika\r\nländernas utveckling. Det skall vara oberoende\r\nårliga redovisningar. Det skulle också kunna\r\nunderlätta en sådan här debatt om man får ett bra\r\nunderlag.</pre><pre>Tiden är inne att ställa högre krav och att ge\r\ntydligare signaler. Statsrådet har naturligtvis ett bra\r\nargument: Vad svarar vi det fattiga barnet som inte\r\nhar mat för dagen? Vad har det för glädje av ett\r\nflerpartisystem eller en demokratisk process? Vi\r\nmåste försöka hitta vägar att nå fram med stöd via\r\nolika organisationer för att underlätta för de\r\nmänniskor som kommer i kläm och som är i kläm i\r\ndag. Man måste ha en inslussning av medel till den\r\nsektor som det då är fråga om, medan storleken av\r\nde medel som går via de ofta korrupta\r\nstatssystemen minskar.</pre><pre>Anf. 7 ALF WENNERFORS (m):</pre><pre>Fru talman! Statsrådet säger att målgrupperna för\r\nsvenskt bistånd inte kan inskränka sig till\r\nmänniskor som haft turen att födas i en demokrati.\r\nStatsrådet utvecklar detta ytterligare i sitt senare\r\ninlägg.</pre><pre>Jag menar inte att vi enbart skall stödja\r\ndemokratier. Vi kan mycket väl stödja icke-\r\ndemokratier, men då måste vi vara aktiva när det\r\ngäller den demokratiska utvecklingen i ett sådant\r\nland.</pre><pre>Karl-Göran Biörsmark hade ett bra uttryck när han\r\nsade att vi har nått smärtgränsen. Det känns så när\r\nman tittar på listan på enpartistater som vi stöder:\r\nAngola, Etiopien, Kenya, Lesotho, Tanzania,\r\nUganda, Zambia, Simbabwe, Laos och Vietnam.\r\nKap Verde kanske vi inte längre skall ta med. Där\r\nhar det hänt positiva saker, och det är verkligen\r\nglädjande. Man har alldeles nyligen, tror jag, haft\r\nett fritt val. Det är många länder som skall påverkas\r\ngenom den dialog som statsrådet utvecklar.</pre><pre>Statsrådet sade att hon ibland önskade att Alf\r\nWennerfors skulle vara med och lyssna. Det skulle\r\nvara mycket intressant. Jag och andra här i\r\nkammaren kan konstatera att det trots denna dialog\r\ninte har hänt särskilt mycket i flera av de\r\nenpartistater som jag har räknat upp. I vissa länder\r\nhar utvecklingen t.o.m. gått bakåt.</pre><pre>Nu säger statsrådet att man med tanke på den lilla\r\npojken bara inte kan säga att vi avbryter biståndet.\r\nMan kanske kan göra på många andra sätt men\r\nändå ha detta villkorsinnehåll. Man kanske kan\r\ntillfälligt avbryta biståndet och meddela det till\r\nmottagarlandet, kalla hem biståndskontorets\r\npersonal och säga att personalen får komma hem\r\nett halvår så att vi under tiden kan resonera. På det\r\nsättet kanske man förstår i mottagarlandet att det\r\när allvar. Vi moderater har i våra motioner gått in\r\nför det här sättet att resonera och vill minska\r\nbiståndet med 20 % varje år för att därmed visa vårt\r\nallvar. Men man kan säkert använda sig av andra\r\nmetoder för att få mottagarlandet att förstå allvaret\r\ni det vi säger.</pre><pre>Statsrådet svarade inte på min fråga. Jag hoppas att\r\nen formulering i svaret ändå betyder att statsrådet\r\nhar kommit en bit på väg mot mitt\r\nvillkorsresonemang. Jag tänker på det som står på\r\ns. 2 i tredje stycket i det skrivna svaret.</pre><pre></pre><pre>Anf. 8 Statsrådet LENA HJELM-WALLÉN\r\n(s):</pre><pre>Fru talman! Till Karl-Göran Biörsmark vill jag\r\nsäga att visst får vi många rapporter där vi kan följa\r\nutvecklingen i u-länderna också i vad gäller\r\ndemokrati och mänskliga rättigheter. Även om vi\r\nvet mycket, kan det behövas ytterligare -- det håller\r\njag inte för uteslutet.</pre><pre>Sedan vill jag rätta en sak. Karl-Göran Biörsmark\r\nsade att jag undrade vad det fattiga barnet i\r\nTanzania hade för nytta av demokratiprocess och\r\nflerpartisystem. Jag menade alltså att det fattiga\r\nbarnet har nytta av det, alldeles klart. Det\r\nmöjliggör en utveckling för det barnet också, och\r\ndärför är det så viktigt. Vad jag menade samtidigt --\r\ndå vänder jag mig till Alf Wennerfors -- är att om\r\nvi avbryter biståndet är det min insikt att det inte\r\nkommer att vara framgångsrikt som påtryckning.\r\nDå utsätts den lille pojken för ytterligare lidande,\r\nför det blir ingen demokrati utan en sämre situation\r\nför honom.</pre><pre>Jag blev glad när jag hörde på Alf Wennerfors säga\r\natt man kanske kan använda andra metoder än att\r\navbryta biståndet. Det är precis vad vi gör. Jag skall\r\ndirekt kommentera mitt svar: Visst, Alf\r\nWennerfors, tar jag upp fall av bristande respekt för\r\nmänskliga rättigheter och säger att vi inte kommer\r\natt acceptera sådant. Det påverkar direkt den\r\nsvenska biståndsopinionen, vår vilja att fortsätta\r\nsamarbetet. Det är precis den typen av resonemang\r\nsom jag tar upp med statsmän -- det är i allmänhet\r\nbara män -- i exempelvis de afrikanska länderna,\r\nsom vi nu har talat om. Att vi ger bistånd till\r\nafrikanska länder gör det särskilt problematiskt,\r\neftersom Afrika är den fattigaste kontinenten, den\r\nminst utvecklade. Vi har valt att samarbeta med de\r\nländer som har de största problemen. Det är ett\r\nmedvetet val. Då kan vi inte samtidigt vara så\r\nförvånade över att den mognadsprocess som\r\ndemokratiutveckling utgör tar tid.</pre><pre>Jag tycker att det är litet synd att båda mina\r\nmeddebattörer inte kan se att det händer positiva\r\nsaker. Om vi går utanför Afrika, som vi nu talat om,\r\när det uppenbart. I Latinamerika har det pågått en\r\ndemokratiutveckling länge. Det har nu gett\r\nresultatet att alla länder i Latinamerika har\r\ndemokratiskt valda regeringar. Det är, tycker jag,\r\nhistoriskt en mycket lovande utveckling. Men även\r\ni Afrika, med alla dess utvecklingsproblem, händer\r\nmycket positivt. Kap Verde ligger först i den här\r\nprocessen. Landet lovade redan förra året att det\r\nskulle hålla universella hemliga val. Det har också\r\nhållits allmänna val, och presidentval hålls nästa\r\nmånad. Moçambique har ändrat sin konstitution\r\noch tillkännagivit att flerpartisystem införs och\r\nmeddelar att val skall hållas under 1991.</pre><pre>I Guinea Bissau har man sagt samma sak, nämligen\r\natt fria val skall hålla senast 1992 och tillkännagivit\r\natt flerpartisystem skall införas.</pre><pre>I Zambia, som har diskuterats mycket här, håller\r\nman på att införa flerpartisystem. Man har ändrat\r\nkonstitutionen och man har sagt att allmänna val\r\nskall hållas senast i oktober i år.</pre><pre>Angola är naturligtvis ett svårt land med alla\r\nstridigheter. Men även där pågår en process för\r\nökad pluralism.</pre><pre>Även Namibia, som är ett mycket positivt särfall i\r\nAfrika, har nämnts.</pre><pre>Det är alltså mycket positivt på gång. Det här\r\ntycker jag att vi skall se som en möjlighet och arbeta\r\nkonstruktivt tillsammans med dem som deltar i\r\ndenna förändringsprocess. Vi kan ge\r\ndemokratibistånd, och vi kan ge annan typ av stöd\r\nför att underlätta denna process, som är svår och\r\nkomplicerad för länderna.</pre><pre>I länder där det går mycket långsammare och där vi\r\nser mycket litet rörelser skall vi vara aktiva när det\r\ngäller att påpeka att de andra länderna är på gång.\r\nVi skall tala om vad det innebär om man stannar\r\nupp i de länder där ingenting sker. Den typen av\r\nsamtal för vi mycket ofta. Och även om jag inte\r\nkallar detta att ställa krav och villkor, så ligger det i\r\nvåra resonemang med dessa länder att om ingenting\r\ninträffar som är positivt när det gäller\r\ndemokratiutvecklingen kommer vi att ha mycket\r\nmindre vilja att stödja just dessa länder.</pre><pre>Jag tycker, i början av detta år, att man skall\r\nvälkomna den process för demokratiutveckling som\r\nnu har inletts i Afrika och konstruktivt arbeta med\r\ndet svenska biståndet i stället för att diskutera hur\r\nvi genom att avbryta vårt stöd och ställa villkor som\r\nvi vet inte kommer att påverka dessa länder och\r\nleda till det vi vill. Jag vet att vi kan göra det, och\r\njag vet att det också ger resultat.</pre><pre>Förste vice talmannen anmälde att Karl-Göran\r\nBiörsmark anhållit att till protokollet få antecknat\r\natt han inte ägde rätt till ytterligare inlägg.</pre><pre>Anf. 9 ALF WENNERFORS (m):</pre><pre>Fru talman! Jag instämmer med statsrådet att det\r\nfaktiskt händer en hel del som är positivt. Jag har\r\nsjälv haft möjlighet att träffa presidenten för Kap\r\nVerde. Dess värre förlorade hans parti, men vi får\r\nse om han så småningom i stället blir vald till\r\npresident.</pre><pre>Jag tänker emellertid på de människor som\r\ndrabbas. Jag tycker att allt fler svenskar när det\r\ngäller vårt stöd skall tänka på att det här handlar\r\nom människor som lever i utvecklingsländer och\r\nsom ständigt lever i rädsla för en mer eller mindre\r\nhänsynslös överhet och som egentligen aldrig kan\r\ndelta riktigt engagerat konstruktivt eller långsiktigt\r\ni biståndsprojekt. Det allt överskuggande\r\nvardagliga problemet för dem är att upptäcka\r\nrisker, att undvika hoten från överheten, att klara\r\nsig från de s.k. diktaturens kreatur. För de flesta\r\ninnebär tillvaron huvudsakligen ansträngningar för\r\növerlevnad. Man köper och säljer, oftast svart.\r\nMan tvingas pröva olika riskfyllda sätt för att lura\r\növerhetens militärer eller civila angivare. Både\r\nvuxna och barn fostras faktiskt till rädsla -- rädda\r\nundersåtar och slavar -- i dessa diktaturstater. Man\r\nkan faktiskt tillspetsat påstå att denna tillvaro\r\nindirekt stöds av Sverige. Och sedan lever många\r\nsvenskar i tron att den svenska regeringen och de\r\nsvenska biståndsmyndigheterna gör allt för att öka\r\ndemokratin i de länder som vi har ett\r\nbiståndsarbete med. Och visst gör vi väldigt mycket\r\noch satsar på demokratiutveckling, men jag menar,\r\noch jag vill vidhålla det, att vi måste ställa krav och\r\nvillkor på ett helt annat sätt än vad vi har gjort\r\nhittills.</pre><pre>Överläggningen var härmed avslutad.</pre><pre>3 § Svar på interpellation 1990/91:120 om\r\nregionalt inriktade infrastrukturella insatser</pre><pre>Anf. 10 Industriminister RUNE MOLIN (s):</pre><pre>Fru talman! Börje Hörnlund har frågat mig om\r\nvilka infrastruktuella insatser som regeringen är\r\nberedd att vidta för att motverka en ökande\r\narbetslöshet och en sämre fungerande\r\narbetsmarknad i framför allt områden utanför de\r\nstora tätorterna.</pre><pre>Avgörande för att vi skall kunna motverka stigande\r\narbetslöshet och obalanser på arbetsmarknaden i\r\nhela landet är att vi kan nå balans i\r\nsamhällsekonomin och begränsa pris- och\r\nkostnadsökningarna till en nivå som inte är högre\r\nän i våra konkurrentländer. Detta har också varit\r\nutgångspunkter för det förslag till statsbudget som\r\nregeringen lämnade till riksdagen för en vecka\r\nsedan.</pre><pre>En väl fungerande infrastruktur är självfallet en\r\nviktig förutsättning för att produktion och annan\r\nverksamhet skall kunna bedrivas på ett effektivt\r\nsätt i olika delar av landet. Regeringen avser att\r\ninom kort, i en särskild proposition, redovisa en rad\r\nförslag till en fortsatt tillväxtinriktad näringspolitik.\r\nFörslagen, som också berör områden utanför\r\nstorstäderna och de större tätorterna, kommer att\r\navse bl.a. trafiksektorns infrastruktur, forskning\r\noch utveckling samt utbildning.</pre><pre>När det gäller de regionalpolitiskt prioriterade\r\nområdena har redan tidigare beslutats om en rad\r\nåtgärder för att förbättra infrastrukturen. Som\r\nexempel på redan igångsatta insatser kan nämnas\r\nUmeå universitets distansutbildning vid lokala\r\nstudiecentra i ett antal inlandskommuner i norra\r\nSverige och projektet Bergslagens Tekniska\r\nHögskola som berör sex högskolor och samordnas\r\nav universitets- och högskoleämbetet.</pre><pre>Förslagen i den regionalpolitiska propositionen\r\nförra året innebar också en förskjutning av\r\ntyngdpunkten mot just infrastrukturella insatser\r\nnär det gäller de regionalpolitiska medlen. Bl.a.\r\navsattes 330 milj.kr. för särskilda\r\ninfrastrukturåtgärder. Av dessa medel avser 200\r\nmilj.kr. insatser i stödområde 1 där behoven av\r\nförstärkt infrastruktur är störst.</pre><pre>På regeringens uppdrag utarbetar för närvarande\r\nlänsstyrelserna i Norrbottens, Västerbottens\r\nJämtlands län ett samlat program för hur medlen i\r\nstödområde 1 skall användas. Programmet kommer\r\natt redovisas inom kort. Ansvaret för att genomföra\r\ninsatserna kommer till största delen att ligga på de\r\nberörda länsstyrelserna. Av de informationer jag\r\nhar fått under programarbetets gång, framgår att\r\nflera av de områden som Börje Hörnlund\r\nframhåller som angelägna att satsa på också\r\nkommer att finnas med i länsstyrelsernas program.</pre><pre>Resterande 130 milj.kr. disponeras av regeringen\r\nför kompletterande insatser i stödområde 1 samt\r\nför insatser i stödområde 2 och i stödjepunkter i\r\nanslutning till stödområdena. En del av dessa\r\nmedel har t.ex. anvisats för att förstärka\r\nforskningen vid de små och medelstora\r\nhögskolorna i norra och sydöstra Sverige.</pre><pre>Avsikten är att de särskilda regionalpolitiska medel\r\nsom det här är fråga om, det gäller såväl de medel\r\nsom kommer att disponeras av de tre nordligaste\r\nlänsstyrelserna som de medel som disponeras\r\ncentralt, inte skall ersätta ordinarie statliga medel\r\ninom olika sektorer. Huvudprincipen är att medlen\r\nför dessa särskilda infrastrukturåtgärder skall\r\nanvändas i kombination med statliga sektorsmedel\r\nmen också med kommunala och privata medel.\r\nHärigenom kan olika insatser samordnas bättre,\r\nges en kraftfullare utformning och på så sätt\r\nåstadkomma större effekter än annars.</pre><pre>I den nyligen överlämnade budgetpropositionen\r\nhar regeringen föreslagit att ytterligare medel skall\r\nanvisas för särskilda infrastrukturåtgärder i de\r\nregionalpolitiskt prioriterade områdena.</pre><pre>Anf. 11 BÖRJE HÖRNLUND (c):</pre><pre>Fru talman! Herr statsråd! Jag ber att få tacka för\r\nsvaret. Jag vill inleda med att framhålla vikten av\r\noffensiva infrastrukturella satsningar när\r\nkonjunkturen går nedåt. Det finns nu i stora delar\r\nav vårt land ledig entreprenörskapacitet och\r\nresurser som inte önskar mer än att få ta itu med\r\nframtidssatsningar.</pre><pre>Jag håller naturligtvis med industriministern när\r\nhan säger att en samhällsekonomi i balans är\r\navgörande. Men man underlättar för en ekonomi i\r\nbalans om man nu passar på att göra offensiva\r\ninvesteringar i infrastruktur. Det är en god grund\r\nför industrins utveckling och över huvud taget för\r\nrikets utveckling.</pre><pre>Jag håller naturligtvis med industriministern när\r\nhan pekar på den bedrövliga kostnadsutveckling\r\nsom vårt rike har haft i förhållande till våra\r\nkonkurrentländer.</pre><pre>Men i de områden som jag har velat peka på har\r\növerhettningen inte varit något problem, utan\r\nsnarare har de under nästan hela 80-talet varit\r\nnågot underhettade. Men som gammal\r\nRobertsforspojke kanske industriministern kan\r\nbegripa om jag säger att de helt enkelt har varit\r\n''ohet''.</pre><pre>Nu är det inget tvivel om att vi börjar nå\r\narbetslöshetstal och ledigkapacitet som gör att det\r\när rätt tidpunkt att göra insatser.</pre><pre>Jag blev litet förskräckt, och i detta sammanhang är\r\ndet intressant att höra vad industriministern anser,\r\nnär statsministern i helgen sade att huvuddelen av\r\nde 20 miljarderna i den infrastrukturfond som Rune\r\nMolin skall hantera kommer att satsas i Stockholm\r\noch när statsrådskollegan Thalén gick ut och sade att\r\nStockholm under 80-talet inte riktigt har fått\r\nväganslag efter folkmängd. Även i detta\r\nsammanhang vänder jag mig till Robertforsaren.</pre><pre>Det är de tunga transporterna -- transporterna av\r\nvirke till industrin och av malm från gruvorna --\r\nsom sliter på våra vägar, inte människorna. Om det\r\nblir en sådan här enkel fördelning, går landsbygden\r\ni stort sett förlorad. Om industriministern också har\r\nden uppfattningen, lovar jag att det kommer att bli\r\nett regionalt raseri och en strid. Jag skulle i stället\r\ngärna vilja att vi kunde ha ungefär samma syn på de\r\nhär problemen.</pre><pre>Vi i centern har i dag lagt fram en motion där vi\r\nföreslår ytterligare 1 miljard till\r\njärnvägsinvesteringar, ytterligare 1 miljard riktad\r\ndirekt till grusvägsnätet samt en halv miljard till\r\nlänsvägarna i övrigt. Dessutom föreslår vi en kraftig\r\nsatsning på utrustning och utbyggnad av små\r\nhögskolor. Enligt vår uppfattning är det\r\ngrundläggande investeringar för att få en god\r\nframtid för hela landet.</pre><pre>Jag vädjar till Rune Molin att han, innan han lägger\r\nsista handen vid detta sitt arbete, noga tittar på våra\r\nförslag.</pre><pre>Sedan vill jag helt kort kommentera ett par andra\r\nsaker.</pre><pre>Rune Molin säger att Umeå universitet fått\r\ndistansutbildning. Ja, det stämmer. Det skedde\r\nefter en fempartimotion, som jag jobbade mycket\r\nmed och som tillförde Umeå universitet 30\r\nmiljoner -- dock med en reservation från\r\nsocialdemokraterna. Men jag håller med om att det\r\nvar mycket viktigt och bra att så skedde.</pre><pre>Vidare säger Rune Molin att 330 milj.kr. avsätts för\r\nsärskilda infrastrukturåtgärder och att\r\nlänsstyrelserna jobbar med detta. Men jag har läst\r\nRune Molins budgetförslag och om jag har tolkat\r\ndet rätt, tar han bort 144 miljoner från det anslaget.\r\nJag hoppas att en riksdagsmajoritet skall göra en\r\nkorrigering här. Om man planlägger för sådana här\r\nsatsningar må de väl få fullföljas.</pre><pre>Jag vill också peka på Georg Anderssons förslag\r\nom att ta bort delar av transportstödet. Men om\r\nden åtgärden vidtas kommer berört område att\r\nförlora hundratals arbetstillfällen. Även i det\r\navseendet är det min förhoppning att en\r\nriksdagsmajoritet skall säga nej till framlagda\r\nförslag.</pre><pre>Anf. 12 SIGGE GODIN (fp):</pre><pre>Fru talman! Sveriges internationella beroende och\r\nde krav som ställs även på svenska företagare när\r\ndet gäller att snabbt och effektivt leverera varor till\r\nde stora marknaderna ute i Europa kräver en\r\ninfrastruktur som håller måttet.</pre><pre>Det svenska järnvägsnätet liksom vägnätet har fått\r\nförfalla under de socialdemokratiska\r\nregeringsåren. Låt mig ta ett exempel:</pre><pre>Skogsindustrin, främst den norrländska,\r\nproducerar mångdubbelt i nettoexportintäkter för\r\nlandet i jämförelse med exempelvis bilindustrin. I\r\nmånga år har SJ framhållit att stambanan måste få\r\nett dubbelspår för att rationell godshantering skall\r\nkunna ske. Insatserna har i stort sett uteblivit. Man\r\nhar bara byggt några få mötesplatser.</pre><pre>Liknande förhållanden kan konstateras på andra\r\nhåll i landet. Västkustbanan t.ex. behöver rustas\r\nupp. Den behöver dubbelspår. Dessutom råder det\r\nosäkerhet om vad som skall ske med inlandsbanan\r\nosv.</pre><pre>Jag skulle kunna räkna upp bana efter bana.</pre><pre>För att svensk industri skall kunna konkurrera på\r\nlika villkor är det av avgörande betydelse att varor\r\noch tjänster kan strömma genom vårt avlånga land\r\npå kortaste möjliga tid, helst inom ett dygn. Därför\r\nmåste flaskhalsar byggas bort eller nya sträckningar\r\nkomma till.</pre><pre>Ett lysande exempel på framsynhet är förslaget om\r\nBothniabanan, och detta skall jämföras med\r\nsatsningar på dubbelspår utefter stambanan, som vi\r\nhar väntat på i många år. Därmed kombineras\r\nökade godstransporter med rationellare\r\npersontransporter utefter Norrlandskusten. Min\r\nfråga till industriministern blir: Avser regeringen\r\natt göra några satsningar på den s.k.\r\nBothniabanan?</pre><pre>Sverige har huvudsakligen en pulsåder för biltrafik\r\ngenom landet, E 4-an. Men inte ens den har\r\nregeringen förmått att rusta i takt med tidens krav.\r\nTrots vissa insatser ligger dess standard i flera län\r\nlångt under Europavägsstandard, trots att denna\r\nväg kanske är den viktigaste transportvägen genom\r\nSverige. Inte enbart problemen med dålig\r\nframkomlighet utan även stora trafikmiljöproblem\r\nväntar sedan många år tillbaka på en lösning.</pre><pre>Vägunderhållet är eftersatt i stora delar av vårt\r\nland. Vissa län har en beläggning om 60--70 %,\r\nmedan andra län ligger betydligt bättre till -- strax\r\növer 90%. Bristen på kapital till vägunderhåll gör\r\natt man i flera län planerar att riva upp miltals med\r\nbelagda vägar och överföra dessa till grusvägnätet.\r\nMin fråga till industriministern blir: Är det en\r\nrimlig åtgärd?</pre><pre>Den progressiva industrin, framför allt uppe i norr,\r\nplanerar att öka sina sjötransporter. Den s.k.\r\nostkustpendeln ser ut att bli verklighet. Men för att\r\ndessa mycket miljövänliga transporter skall kunna\r\nbli av krävs det inte bara insatser från industrin utan\r\nockså rationella lösningar i hamnarna. Isbrytarna\r\nmåste kunna hålla farvattnen öppna under hela\r\nvinterhalvåret för att transporterna skall bli så\r\neffektiva som man kräver.</pre><pre>Min fråga blir: Vilka insatser avser regeringen att\r\nvidta för att öka godstransporterna till sjöss, och är\r\nregeringen beredd att förändra lagstiftningen så, att\r\nen rationellare godshantering kan komma till stånd\r\ni hamnarna?</pre><pre>Fru talman! Ett flertal utredningar visar att Sverige\r\nhar goda förutsättningar att klara den regionala\r\nutvecklingen även i händelse av medlemskap i EG.\r\nMen det krävs betydande satsningar på den\r\nkunskapsintensiva industrin. Vi behöver utöka\r\nutbildningen och forskningen för att kompensera\r\nden okvalificerade tillverkningsindustrin. Risken\r\nfinns ju att denna slås ut när vi kommer med i EG.\r\nI stort sett gäller det glesbygdstrakter, kanske inte\r\nprecis norrut. Vi kan hålla oss till Mellansverige,\r\ndär det finns en del okvalificerad tillverkning som\r\nförmodligen kommer att försvinna.</pre><pre>Min fråga är: Vilka åtgärder avser regeringen att\r\nvidta för att öka kunnandet och forskningen inom\r\nvad vi ser som nyckelbranscher när Sverige\r\nkommer med i EG? Det gäller ju för oss att kunna\r\nhävda oss i fråga om de här branscherna.</pre><pre>Infrastruktur är inte enbart utbildning och\r\nkommunikationer. Ett avgörande inslag är\r\ntillgången på energi till konkurrenskraftiga priser\r\nför att företagen inte skall slås ut eller tvingas att i\r\nstörre utsträckning etablera sig nere i Europa. Kan\r\nindustriministern garantera att de elkraftsintensiva\r\nföretagen främst i Norrlands kustland men också i\r\nBergslagen kommer att få tillgång till energi till\r\nkonkurrenskraftiga priser?</pre><pre>Fru talman! Avslutningsvis vill jag säga att jag är\r\nmedveten om den överenskommelse som har\r\nträffats här. Tyvärr har jag under de senaste åren\r\nmött flera överenskommelser med regeringen som\r\ninte har effektuerats. Det är därför som jag ville\r\nställa dessa mina frågor.</pre><pre>Anf. 13 ULLA ORRING (fp):</pre><pre>Fru talman! I anslutning till fru talmannens\r\nanförande vill också jag konstatera att läget är\r\ndystert i de baltiska staterna och i Sovjet.\r\nKrigshandlingar och våldsdåd riktade mot en\r\noskyldig civilbefolkning som söker freda sin nation\r\nför frihet och självbestämmande är vad det nu\r\nhandlar om -- utan vapen, men med en tro på\r\nrättvisan. Det krig som i dag har utbrutit vid\r\nPersiska viken skördar offer. Det som inte skulle få\r\ninträffa -- fler krig -- har ånyo satt världen i brand.\r\nVi står frågande inför konsekvenserna.</pre><pre>Anf. 14 FÖRSTE VICE TALMANNEN:</pre><pre>Det kommer strax en debatt om läget i Baltikum.\r\nJag anmodar därför Ulla Orring att invänta denna.</pre><pre>Anf. 15 ULLA ORRING (fp):</pre><pre>Fru talman! Det var min avsikt att vänta med den\r\ndebatten. Vad jag har velat framhålla är bara att\r\nproblemen här i Sverige har en helt annan dignitet.\r\nMen de måste ändå diskuteras. Det ekonomiska\r\nläget i Sverige är katastrofalt dåligt. Stagnation, ja,\r\nt.o.m. tillbakagång råder inom industrisektorn, och\r\ndetta i ett läge där det i stället behövs en tillväxt i\r\nekonomin. Särskilt i Norrland, t.ex. i Västerbotten,\r\nbehövs det nya företag, nya idéer, en utveckling av\r\ngamla beprövade projekt och en framtidstro.\r\nYtterst handlar det om att ge människorna\r\nmöjlighet att växa i en miljö utan hindrande\r\ncentralstyrning och detaljreglering.</pre><pre>För en sådan politik har folkpartiet liberalerna\r\nlänge kämpat. Men den socialdemokratiska\r\nregeringen har inte velat lyssna. Det är först under\r\ndet senaste halvåret som en omsvängning har skett.\r\nMen då är så att säga konjunkturerna i botten.</pre><pre>Ekonomer -- ja, t.o.m. ledande socialdemokratiska\r\nekonomer -- säger att man inte kan förvänta sig\r\nnågon produktionsökning 1991. De har t.o.m.\r\nuttryckt sin förvåning över att regeringen kunde\r\nbegå ett sådant fatalt misstag som att låta en\r\nkonjunkturöverhettning pågå i tre år utan åtgärd.\r\nNu kommer notan med åtföljande arbetslöshet. De\r\nsvaga grupperna drabbas. Norrland och\r\nVästerbotten får alltid betala dyrt för regeringens\r\nmisstag.</pre><pre>Antalet varsel inom industrin, framför allt inom\r\nverkstadsindustrin, drabbar t.ex. Skellefteområdet\r\nhårt. Det känner industriministern till genom den\r\nuppvaktning som har förevarit. Mängden varslade\r\narbetstagare överstiger t.o.m. det antal som förelåg\r\nvid 1980-talets början, och som då så starkt\r\nkritiserades av socialdemokraterna.\r\nArbetslösheten -- som blir särskilt dramatisk om ett\r\nhalvår när varslen har trätt i kraft -- finns redan i\r\nvåra inlandskommuner, och den ligger på 5--7 %.\r\nUtflyttningen från Västerbottens läns inland\r\nfortsätter. Kvinnorna flyttar till\r\nstorstadsregionerna, där arbetstillfällena finns.</pre><pre>Hoppet om ett nytänkande stod vid årsskiftet till\r\nbudgetpropositionen. Jag tänker då särskilt på\r\nstödområdesindelningen för Västerbottens län.\r\nFolkpartiet liberalerna har alltsedan vi medverkade\r\ntill en sänkning av arbetsgivaravgiften våren 1982\r\nhävdat att centralt givna stödformer skall vara\r\ngenerella och lätta att administrera. Företagen får\r\npå så sätt givna spelregler och kan därför agera\r\nefter detta system.</pre><pre>Den nuvarande stödområdesindelningen innebär\r\ninte någon konsekvent behandling av kommunerna\r\ni Västerbottens inland. Norsjö kommun och Jörn,\r\nKalvträsk, Fällfors -- dvs. delar av Skellefteå\r\nkommun -- Bjurholm och Vindeln har hamnat i\r\nstödområde 2, då deras infrastrukturella\r\nförhållanden mycket väl kan jämföras med de\r\ninfrastrukturella förhållandena i de kommuner som\r\nfinns inom stödområde 1. Detsamma gäller för\r\nKristineberg i Lycksele kommun, som nu tillfälligt\r\ninplacerats i stödområde 1.</pre><pre>Jag har tagit del av interpellationssvaret, där det\r\nfinns en redovisning av generella åtgärder. Min\r\ndirekta fråga till industriministern blir då: Ämnar\r\nindustriministern tillsätta en särskild utredning för\r\natt se över indelningen, när nu de negativa\r\neffekterna av nuvarande stödområdesindelning\r\nframträder så tydligt? Någorlunda rättvisa\r\nförhållanden måste väl ändå få råda även i\r\nNorrlands inland!</pre><pre>Till de allra väsentligaste infrastrukturella\r\nåtgärderna hör också utbildning och\r\nkommunikationer. Enligt min mening är tillgång till\r\nutbildning och kommunikationer de viktigaste\r\nincitamenten för att kvinnorna skall stanna kvar i\r\nsin hembygd.</pre><pre>För Västerbottens och för Norrlands del syns\r\nregeringen även ha givit upp förutsättningar att\r\nskapa ett rundare Sverige. På annat sätt kan inte\r\nregeringens budgetproposition tolkas.</pre><pre>Jag instämmer i de synpunkter som Sigge Godin tog\r\nupp då det gällde satsning på infrastruktur, främst\r\nsatsning på kommunikationer. Detta är\r\nsamverkande kärl, och får inte våra vägar och\r\njärnvägar det stöd som behövs för att standarden\r\nskall kunna bibehållas, utarmas Norrlands inland.</pre><pre></pre><pre>Anf. 16 Industriminister RUNE MOLIN (s):</pre><pre>Fru talman! Det är många synpunkter som har\r\nkommit fram i dessa tre inlägg. Jag börjar med att\r\nunderstryka hur oerhört viktigt det är att vi kan\r\nklara en ekonomisk politik, som innebär att det\r\nsvenska kostnadsläget inte utvecklas snabbare än i\r\nvåra konkurrentländer.</pre><pre>Hela budgetpolitiken, som här redovisades för\r\nnågra dagar sedan, är inriktad på att komma till\r\nrätta med de inflationsproblem som vi har och\r\nunder lång tid har haft. Målsättningen är att genom\r\nden ekonomiska politiken också på ett bättre sätt\r\nframöver klara sysselsättningen, när vi ser\r\narbetslöshetshoten komma. Detta är inte en ny\r\ninsikt, utan det är vad regeringen har framfört i\r\ndenna kammare gång efter annan under årens lopp.\r\nMen det har inte precis varit någon uppmarsch när\r\ndet har varit fråga om att klara denna fasta\r\nekonomiska politik, utan det har varit överbud och\r\nett lättsinne som har gjort att den sittande\r\nminoritetsregeringen har haft svårigheter att klara\r\nden ekonomiska politiken för att undvika\r\növerhettning. Det fanns stöd i samband med\r\nbudgetpropositionen 1989, men det var svagt. År\r\n1990 var regeringen tvungen att ställa en\r\nförtroendefråga i riksdagen och fick därefter stöd\r\nfrån folkpartiet.</pre><pre>Förutsättningarna för att sysselsättningen skall\r\nkunna klaras är naturligtvis att det förs en stark\r\nekonomisk politik som dämpar inflationen och\r\nkostnadsutvecklingen. Då är det också viktigt att\r\ndet stabiliseringsavtal som har förhandlats fram\r\nantas. Med de deklarationer som här nu har gjorts\r\nutgår jag från att man är beredd att ställa upp för\r\natt se till att stabiliseringsavtalet förverkligas, så att\r\nvi framöver får en kostnadsutveckling som gör oss\r\nkonkurrenskraftiga.</pre><pre>Jag betraktar infrastrukturfrågorna som oerhört\r\nviktiga, inte bara för den regionala utvecklingen\r\nutan generellt sett också för vårt näringslivs\r\nutveckling. Jag hävdar att näringspolitiken i väldigt\r\nstor utsträckning måste inriktas på\r\ninfrastrukturfrågorna i vid bemärkelse. Det gäller\r\ndå inte bara sådana typer av infrastruktur som\r\nvägar, järnvägar, hamnar och flygfält, det gäller\r\nockså forskning -- både grundforskning och\r\ntillämpad forskning -- och utbildning av olika slag --\r\ngrundskola, gymnasieskola, vuxenutbildning,\r\nhögskola och personalutbildning i företagen. Dessa\r\nutgör viktiga element i en utveckling där kunskap\r\nbetyder alltmer för näringslivets utveckling. Det är\r\nen viktig del av näringslivspolitiken inför\r\nframtiden.</pre><pre>Det finns även andra delar av näringspolitiken,\r\ntelekommunikationer, distributionssystem och\r\nolika sätt att förbättra närheten till de stora\r\nmarknaderna. Här behövs en genomtänkt\r\nnäringspolitik för att man skall kunna klara våra\r\nviktiga näringar och därmed även vår välfärd. En\r\ngenomtänkt näringspolitik är viktig också för att\r\nman skall kunna klara den regionala utvecklingen.\r\nDen näringspolitik som regeringen nu står inför\r\ninnebär att område efter område när det gäller\r\ninfrastruktur skall gås igenom för att undersöka\r\nvilka förstärkningar som behövs, så att\r\nkonkurrenskraften kan bli större i framtiden.</pre><pre>Näringspolitiken kommer att få en större betydelse\r\ni och med internationalisering av bl.a. kapitalet.\r\nDet gäller för oss att skapa konkurrensvillkor som\r\ngör att vårt näringsliv blir internationellt\r\nslagkraftig. Det kan inte klaras enbart med\r\nekonomisk-politiska åtgärder, utan det krävs också\r\nen slagkraftig näringspolitik.</pre><pre>Om någon månad kommer regeringen att lägga\r\nfram en näringspolitisk proposition här i riksdagen.\r\nDen kommer att innehålla förslag till viktiga\r\ninfrastruktursatsningar när det gäller\r\nkommunikationsområdet, forskningsområdet och\r\nutbildningsområdet. Jag skall inte föregripa\r\npropositionen. I budgeten är det sagt att det under\r\nen 10-årsperiod skall avsättas 20 miljarder kronor\r\nför en infrastrukturfond. Detta innebär dock inte\r\natt investeringarna kommer att begränsas till 20\r\nmiljarder kronor, utan avsikten är att vi med denna\r\ngrundplåt skall kunna förhandla oss fram till\r\ninvesteringar som är mångdubbelt större än det\r\nbelopp som fonden innehåller. Med olika\r\nkompletterande finansieringsformer -- avgifter\r\no.d. -- skall det bli möjligt att ta igen de\r\ninfrastruktursatsningar som vi har missat under de\r\når då vi har sanerat statsbudgeten efter den\r\nborgerliga perioden. Nu öppnas möjligheter att ta\r\nigen en del av det som försattes under den\r\nborgerliga tiden. Detsamma gäller för underhållet.</pre><pre>Det handlar om många frågor. Jag skall be att få\r\nkomma till några av dem i nästa inlägg. Jag tror\r\nemellertid att vi är ganska överens om att vi\r\nbehöver denna infrastruktursatsning, både i de\r\nolika stödområdena och generellt, för att förstärka\r\nvår konkurrenskraft. Jag är beredd att medverka\r\ntill en bred samling när det gäller dessa frågor, men\r\ndå gäller det att också vara med och ställa upp\r\nbakom finansieringen. Börje Hörnlund talade bara\r\nom vad det skulle kosta. Jag skulle gärna vilja veta\r\nhur han har tänkt sig finansieringen av detta.</pre><pre>Anf. 17 SIGGE GODIN (fp):</pre><pre>Fru talman! Industriministern inser att det svenska\r\nkostnadsläget är oerhört bekymmersamt. Det\r\nkommer att kräva stora uppoffringar för att vi över\r\nhuvud taget skall ha en chans att komma ner till\r\nsamma kostnadsnivå som våra konkurrentländer\r\nhar. Det är den socialdemokratiska politiken som\r\nhar lett fram till detta. Därför borde ni ha tagit itu\r\nmed problemet tidigare.</pre><pre>Industriministern sade att det inte varit någon\r\nuppmarsch när det gäller att klara överhettning och\r\natt stödet har varit svagt. Jag vet inte om jag skall\r\ntacka för uppmärksamheten. Är inte\r\nindustriministern mera positivt inställd till\r\nfolkpartiets stöd än att stödet var mycket svagt, blir\r\njag litet beklämd. Före valet var industriministern\r\noch hans parti inte ett dugg intresserade av en\r\nskattereform. Sedan blev det andra tongångar, när\r\nni konstaterade att ni behöver anträda den vägen\r\nför att komma ned till rimliga förhållanden. Jag\r\ntycker att vi skulle kunna få litet positivare\r\nsynpunkter från industriministern när det gäller de\r\nfrågorna.</pre><pre>Stabiliseringsavtal, lagstiftning mot parterna osv.\r\nhar er politik drivit oss fram till. Jag tror inte att\r\nlagstiftning mot arbetsmarknadens parter är en väg\r\natt gå. Man måste nog hitta andra lösningar. Det\r\nskulle vara intressant att veta om industriministern\r\nhar funderat i de banorna.</pre><pre>Industriministern talar om att näringspolitiken\r\nkommer att bli viktigare och viktigare. Det kan vi\r\nvara överens om. Den kommer att få mycket stor\r\nbetydelse. Jag vill också påminna om att nya\r\nregioner sannolikt kommer att få problem. Det är\r\nregioner som har en bra tillverkningsindustri, men\r\nden har låg teknisk kapacitet och kvalitet. Vi\r\nkommer förmodligen inte att kunna ha de\r\ntillverkningarna kvar i vårt land. Vi kan inte\r\nkonkurrera med andra länder. Vi måste upp i en\r\nhögre teknisk kvalitet. Vi behöver massor med\r\ntekniskt utbildade människor. Vi behöver mycket\r\nhögskoleutbildning, vi behöver forskning och\r\nutveckling. I den utredning som Börje Hörnlund\r\noch jag hade anledning att delta i, den\r\nregionalpolitiska utredningen, har vi varit eniga om\r\nhur det skall gå till. Jag beklagar bara att\r\nsocialdemokraterna inte ville löpa linan ut och\r\nverkligen ta fasta på de förslag som lades fram i den\r\nutredningen.</pre><pre>Anf. 18 BÖRJE HÖRNLUND (c):</pre><pre>Fru talman! Jag vill inleda med att understryka att\r\njag inte tror att vi har delade meningar när det\r\ngäller behoven av att investera i bl.a. vägar,\r\njärnvägar, forskning och utbildning. Jag kan också\r\nsvara på frågan om finansieringen. Vi kommer att\r\nlägga fram en mycket stark budget.</pre><pre>Men det som Rune Molin inte berörde och som jag\r\när så rädd för är hur det skall bli för den stora\r\nlandsorten, om man skall använda huvuddelen av\r\nde anslagna tjugo miljarderna i Stockholm, som\r\nstatsministern sade. Dessutom har vi Göteborg och\r\nMalmö. Man kan inte förhandla med Norrland om\r\natt få loss pengar om man har lagt pengarna här. Jag\r\nvädjar på mina bara knän: Förelägg inte riksdagen\r\nett koncentrationsdokument, utan ett dokument\r\nför att utveckla hela riket! Jag är mycket rädd för\r\natt om detta koncentrationsdokument kommer till\r\ndenna kammare, uppstår det någon typ av\r\nriksdagsmajoritet också för det. Då går det illa för\r\nstora delar av vårt land.</pre><pre>Det gäller att skapa framtidstro i hela landet. Det\r\ngör man med vissa grundläggande basinvesteringar.\r\nDet finns ett annat sätt att resonera, som jag vill\r\nfråga Rune Molin om. Första dagen inför riksdagen\r\nsvarade Rune Molin på en fråga från mig om\r\nåterbäring på vattenkraftsmedel. Jag trodde att det\r\nförslaget skulle ha tagits fram nu. Som LO-\r\nrepresentant var Rune Molin mycket positiv till en\r\nåterbäring. Jag hoppas att vi, innan vi skall skiljas\r\nåt det här riksdagsåret, har ett förslag som återför\r\nvissa av vattenkraftens vinster till de regioner där\r\nde har skapats. Det är inte mer än rätt, för man har\r\nuppgivit stora naturvärden.</pre><pre>Det behövs ingen särskild utredning för att\r\nkorrigera det s.k. stödområdet. Det utreddes 1987\r\noch synpunkter lades fram i remisserna. Jag hoppas\r\natt vi inom kort får en förändring i Västerbotten.</pre><pre>Anf. 19 ULLA ORRING (fp):</pre><pre>Fru talman! På en punkt håller jag med\r\nindustriministern. Det är när han klart uttalar att\r\nnäringspolitiken kommer att ha större betydelse de\r\nkommande åren. Jag är övertygad om att den tesen\r\när riktig. Jag vill dock erinra industriministern om\r\nvad vi så högtidligt skriver och säger om\r\nregionalpolitiken. Den är till för att ge människor\r\ntillgång till arbete, service och god miljö, oavsett\r\nvar människorna bor. Det kan man naturligtvis\r\ngöra på olika sätt. Verksamheten skall bedrivas så\r\natt de regionalpolitiska målen uppnås.</pre><pre>Industriministern nämner själv utbildning. Jag\r\ntänker då särskilt på lokaliseringen av universitetet\r\ntill Umeå. Det var det bästa lokaliseringsprojekt\r\nsom någonsin har genomförts i Sverige. Det har\r\nUmeåregionen och Västerbotten haft stor nytta av.\r\nMen nu satsar inte socialdemokraterna lika mycket\r\npå grundutbildning. Tidigare tog\r\ngrundutbildningen vid universitetet 60 % av\r\nresurserna. 40 % gick till forskarutbildning. Nu är\r\nde siffrorna omvända. Det är att utarma en nation,\r\natt minska grundutbildningen. Vi behöver fler\r\nutbildade människor i vårt land för att vi skall klara\r\nnäringspolitiken.</pre><pre>Jag återgår till frågan om stödområdesindelningen.\r\nJag har ett färskt papper från ett företag i Jörn. De\r\nmeddelar att kostnaderna för deras verksamhet är\r\n1,7 miljoner större, med högre arbetsgivaravgifter\r\noch högre fraktkostnader, än jämförbar\r\nverksamhet i Glommersträsk, som ligger i\r\nNorrbotten. För 1991 beräknas kostnaderna bli 2\r\nmiljoner högre.</pre><pre>Jag vill ha ett svar från industriministern: Kan det\r\nverkligen anses vara rättvist att företag som ligger i\r\nnorra Norrlands inland, med enbart några mil\r\nmellan sig, skall dras med så olika kostnader? Skall\r\nde till statskassan betala arbetsgivaravgifter som\r\nbelastar deras möjligheter att expandera och som\r\nkommer att leda till att de här företagen flyttar\r\nsöderut med sin tillverkning, för då får de billigare\r\ntransporter?</pre><pre>Anf. 20 Industriminister RUNE MOLIN (s):</pre><pre>Fru talman! Jag tänker svara på en del av de frågor\r\nsom har ställts. Först gäller det infrastrukturfonden\r\noch storstadsområdena. Regeringen har omtalat att\r\n5,5 miljarder av de 20 miljarderna avsätts för de tre\r\nstorstäderna. Det är detta storstadsförhandlarna\r\növerlägger om. Det finns rätt mycket pengar kvar\r\natt satsa på andra delar av landet. Det skall vi\r\nnaturligtvis också konkretisera. Tanken med\r\ninfrastrukturfonden är att man skall få en\r\nförhandlingsmöjlighet med olika intressenter för\r\natt på det sättet mångfaldiga pengarna. Då får vi se\r\nvar det går att få fram mesta möjliga infrastruktur\r\npå bästa möjliga ställen. Det är en uppgift som vi\r\ninte kan klara ut på en gång. Det är en process.</pre><pre>Den andra frågan gäller stödområdesindelningen.\r\nJag har inte för avsikt att tillsätta någon utredning\r\nsom gäller den frågan. Vi har fattat beslut för en\r\nkort tid sedan. Jag tycker att det blev ett bra beslut.\r\nJag kan inte se att problemen är av den karaktären\r\natt det krävs en ny utredning. Det blir alltid\r\nproblem när man skall dra gränser. Men jag tycker\r\ninte att de är svårare nu än de har varit tidigare. Vi\r\nhar olika kriterier för stödområdena. De\r\nkriterierna har lett fram till denna indelning. Skulle\r\ndet visa sig i framtiden att denna inte är lämplig,\r\nmed hänsyn till den utveckling vi har i olika delar\r\nav stödområdet, får vi naturligtvis se över det. Det\r\ngör vi kontinuerligt i och med att vi lyfter upp en\r\ndel kommuner i tillfälliga stödområden. Björksele i\r\nVästerbotten är ett exempel på att vi också har\r\nflyttat en kommun från stödområde 2 till\r\nstödområde 1.</pre><pre>Får jag sedan med anledning av anslagen säga till\r\nBörje Hörnlund att vi, i den skrivelse som\r\nriksdagen fick i höstas, och som presenterade\r\nåtgärder för att stabilisera ekonomin och begränsa\r\ntillväxten av de offentliga utgifterna, redovisade en\r\nlång rad olika förslag för att komma till rätta med\r\nden snabba tillväxten av den offentliga sektorns\r\nutgifter. Det innebär naturligtvis i praktiken\r\nminskade anslag på en rad olika områden i\r\nstatsbudgeten. Det är enligt min mening naturligt\r\natt det också måste påverka anslagen för\r\nregionalpolitiken, utan att möjligheterna att\r\nbedriva en kraftfull regionalpolitik för den sakens\r\nskull äventyras.</pre><pre>Alla ändamål som vi gett anslag till i statsbudgeten\r\när angelägna. Det gäller naturligtvis att se över om\r\nman kan effektivisera användningen och hur man\r\nskulle kunna få ut det bästa möjliga av de pengar\r\nsom satsas.</pre><pre>De särskilda infrastrukturprogram som\r\nlänsstyrelserna i de nordligaste länen nu håller på\r\natt arbeta fram beräknas bli genomförda under en\r\ntreårsperiod. För detta är medel redan anvisade. Vi\r\nbehöver också utvärdera det sättet att arbeta med\r\nde regionalpolitiska frågorna. Det är ett nytt sätt.\r\nRegeringen har därför i den nyligen framlagda\r\nbudgetpropositionen menat att det är rimligt att\r\nföreslå ett något mindre belopp för\r\nregionalpolitiska infrastruktursatsningar under\r\nnästa budgetår jämfört med innevarande budgetår.\r\nVi tror att de resurser som vi har i år och som\r\nkommer att användas under det här året men som\r\ntäcker ett treårsprogram gör att vi kommer att få en\r\nganska ordentlig satsning tillsammans med de\r\nmedel som kan fås fram från de olika sektorerna.\r\nDe resurser som vi får för nästa budgetår skall vara\r\nen komplettering som gör att vi kan täcka de behov\r\nsom finns inom de olika områdena.</pre><pre>En annan viktig del är naturligtvis\r\nriskkapitalförsörjningen. Detta är en viktig del av\r\ninfrastrukturen. Därför beslutade riksdagen under\r\nförra året om omfördelning av de statliga\r\nfinansieringsinsatserna för småföretag. Det innebär\r\natt ett delvis nytt instrument har skapats, nämligen\r\nägarkapital i form av minoritetsinsatser. Detta är en\r\nutomordentligt viktig infrastrukturåtgärd för att\r\nmedverka till en utveckling i nya företag och\r\nväxande företag.</pre><pre>Sigge Godin ställde frågan: Kommer den\r\nenergipolitiska uppgörelse som har träffats mellan\r\nde tre partierna att hålla även när det gäller\r\ntillgången på el till industrin och när det gäller\r\npriserna? Jag vill då hänvisa till historien, om inte\r\nnågot annat hjälper. Vi har i Sverige haft\r\nutomordentligt låga elpriser internationellt sätt. Vi\r\nhar haft god tillgång till elenergi. Det har gjort att vi\r\nhar kunnat bygga ut vår industri -- skogsindustrin,\r\nstålindustrin, gruvindustrin osv. -- och kunnat\r\nförädla våra produkter. Det skall vi fortsätta med.\r\nDet skall vi göra genom att vi får en bred\r\nparlamentarisk bas för en energipolitik. Det är det\r\nsom industrin har väntat på och som också\r\nmöjliggör en tillräcklig tillförsel av elenergi till\r\nrimliga priser. Jag kan inte se att det finns något\r\nsom helst underlag för misstanken att den\r\nuppgörelsen inte skulle hålla.</pre><pre>Förste vice talmannen anmälde att Ulla Orring\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Anf. 21 SIGGE GODIN (fp):</pre><pre>Fru talman! Låt mig ta det sista först, herr\r\nindustriminister. Industriministern ville hänvisa till\r\nvår historia. Det gjorde jag också och påpekade att\r\növerenskommelser inte har hållits under det\r\nsenaste året. Det är detta som gör mig orolig,\r\nspeciellt av det skäl som industriministern själv\r\nnämnde, att de elkraftsintensiva företagen är på\r\nväg ut ur landet. En del har redan flyttat, andra\r\nplanerar att flytta. Vi får hoppas att de nu kommer\r\natt kunna ändra uppfattning.</pre><pre>När det gäller infrastrukturen måste det vara\r\nförnuftiga satsningar. Det skall vara miljöinriktade\r\nkommunikationer med rationella lösningar. Vi\r\nskall utnyttja såväl järnvägar, sjö som vägar i en\r\nförnuftig kombination. Jag tycker att regeringen är\r\nlitet dålig på det. Industriministern satsar 70\r\nmilj.kr. på transportutvecklingsstöd i årets budget.\r\nDet är inte ofta som det är fel på hur företagen\r\nutvecklar transporterna, men vad finns det för\r\nmöjligheter när det finns en smal krokig eländig väg\r\natt köra på? Då spelar det ingen roll om man har\r\nrationell hantering i företagen både när det gäller\r\nproduktion och när det gäller leveranser, man har\r\nju inget val. Man har bara den vägen att hålla sig\r\ntill, det finns inget annat. Där är egentligen\r\nproblemet. Det måste vi försöka lösa på något vis.</pre><pre>Låt mig säga när det gäller\r\nstödområdesindelningen, eftersom Ulla Orring inte\r\nhar taletid kvar, att folkpartiet var missnöjt med\r\nregeringens förslag. Vi är också missnöjda med\r\nriksdagens beslut i frågan. Vi tycker att det finns\r\nskäl, precis som Ulla Orring har sagt, att skapa\r\nrättvisa i dessa frågor. Därför tycker vi att man skall\r\nse över stödområdesindelningen och försöka få en\r\nförnuftig indelning. Man kanske skall göra de\r\nindragningar som är föreslagna, men hänsyn måste\r\nändå tas till vissa små kommuner, som har kommit\r\ni kläm. När industriministern säger att man inte har\r\nför avsikt att göra det beklagar jag, för ni kunde\r\nändå ge ett sådant löfte.</pre><pre>Jag ställde några frågor om Bothniabanan -- om det\r\när rimligt att riva upp asfalterade vägar och göra\r\ngrusvägar av dem. Jag frågade om man är beredd\r\natt ändra lagstiftningen när det gäller\r\nsjötransporter, så att de blir rationellare för\r\nindustriföretagen. Någon fråga borde\r\nindustriministern kunna ventilera.</pre><pre>Anf. 22 BÖRJE HÖRNLUND (c):</pre><pre>Fru talman! Det var ett viktigt klargörande från\r\nRune Molin. Det behövs satsningar i våra\r\nstorstäder, men det behövs också på landsorten.\r\nJag noterade bara att socialdemokraterna i\r\nStockholm tydligen blivit felinformerade t.o.m. av\r\nstatsministern.</pre><pre>Ett annat statsråd har här talat om att fördela\r\npengar till vägar efter folkmängden. Jag hoppas att\r\ninte heller det blir verklighet. Som Rune Molin\r\nkänner till nöter slipbilen på vägen mer än tusen\r\npersoner som bor efter vägen.</pre><pre>Så om länsanslaget och transportstödet. Jag tror att\r\ndet går att uppbringa en riksdagsmajoritet mot\r\nregeringen för att få dem på rätt nivå. Jag hoppas\r\natt ni är glada förlorare, för det som man spar in där\r\nfår man igen på arbetslöshetens konto, och det blir\r\ndyrare för nationen. Jag hoppas också att det går att\r\nfå stöd för att en del små kommuner får byta\r\nstödområde under det här riksdagsåret.</pre><pre>Nu vill jag inte bråka mer med Rune Molin om\r\ndetta, utan jag bara understryker att\r\nframtidssatsningar på vägar, järnvägar, forskning\r\noch utbildning måste komma hela landet till del, för\r\ndet ger framtidstro i hela landet. Det är det bästa\r\nsättet att skapa ekonomisk tillväxt, och det vill vi ju\r\nbåda ha.</pre><pre>Överläggningen var härmed avslutad.</pre><pre></pre><pre>4 § Svar på interpellation 1990/91:87 om\r\nsysselsättningen i Värmland</pre><pre>Anf. 23 Industriminister RUNE MOLIN (s):</pre><pre>Fru talman! Kjell Ericsson har frågat mig om vilka\r\nåtgärder regeringen är beredd att vidta för\r\nsysselsättningen i Värmland med anledning av bl.a.\r\nökande varsel om neddragningar och\r\nnedläggningar i länet.</pre><pre>Kjell Ericsson tar upp fyra delfrågor. Jag kommer\r\natt besvara dem i den ordning de har ställts.</pre><pre>Till att börja med frågar Ericsson om regeringen är\r\nvillig att medverka till insatser för\r\nunderleverantörsindustrin som i och med att\r\nnäringslivet internationaliseras utsätts för en\r\nökande konkurrens.</pre><pre>Underleverantörerna måste i framtiden förnya och\r\nutveckla sin kompetens för att kunna behålla och\r\nstärka sin konkurrenskraft både på den svenska och\r\npå den internationella marknaden.</pre><pre>Vikten av att stödja och stärka underleverantörer\r\nhar redan uppmärksammats av regeringen. Under\r\n1990 har regeringen exempelvis givit statens\r\nindustriverk, styrelsen för teknisk utveckling,\r\ndelegationen för verkstadsteknisk utveckling,\r\nSveriges exportråd och industrifonden i uppdrag att\r\ngenomföra ett treårigt åtgärdsprogram för\r\nunderleverantörsindustrin. Programmet omfattar\r\nutrednings-, rådgivnings- och finansieringsinsatser i\r\nsyfte att främja underleverantörernas utveckling\r\noch konkurrenskraft. Regeringen har uppdragit åt\r\nindustriverket att svara för samordningen av de\r\ninsatser som föreslås i åtgärdsprogrammet.</pre><pre>På regeringens förslag beslutade dessutom\r\nriksdagen i juni förra året att anslå 50 milj.kr. per\r\når i tre år för att stödja små och medelstora\r\nverkstadsföretag, främst underleverantörer.\r\nRegeringen har tillsatt en verkstadsteknisk\r\ndelegation som med dessa medel skall stödja\r\nprojekt som ökar den tekniska kompetensen hos\r\nföretagen. Olika former av stöd kan lämnas till\r\nsådana projekt som innebär att ny teknik eller nya\r\nmaterial kommer att användas i produkter eller\r\nproduktionsprocesser. Målet är att fler\r\nunderleverantörer skall kunna ta fullt ansvar för\r\nkompletta delsystem, vilket ökar deras\r\nkonkurrenskraft.</pre><pre>I sin andra delfråga tar Kjell Ericsson upp\r\ninfrastrukturens och speciellt kommunikationernas\r\nbetydelse. Även jag vill poängtera vikten av goda\r\nkommunikationer för näringsliv och\r\nsamhällsutveckling.</pre><pre>I den trafikpolitiska proposition som riksdagen tog\r\nställning till 1988 var en av de grundläggande\r\nförutsättningarna för kommunikationsutvecklingen\r\natt den skall leda till regional balans. Sedan 1988\r\npågår också ett tioårigt bärighetsprogram som har\r\ntill syfte att anpassa vägnätet till EGs\r\nviktbestämmelser. Programmet förväntas även ge\r\neffektivare inhemska transporter samt bidra till\r\npositiva regionala effekter. Programmet omfattar\r\nriksvägar, primära länsvägar och i de sju\r\nnordligaste länen även de mindre vägarna.</pre><pre>I den näringspolitiska propositionen för ökad\r\ntillväxt som kommer att läggas fram i februari i år\r\navser regeringen att återkomma till frågan om\r\ninfrastrukturens utbyggnad.</pre><pre>Kjell Ericssons tredje fråga handlar om stöd till\r\nforskning.</pre><pre>Jag vill inledningsvis framhålla att de mindre och\r\nmedelstora högskolorna är mycket viktiga för den\r\nregionala utvecklingen. Högre utbildning och\r\nforskning ökar arbetskraftens kompetens, vilket\r\nförbättrar näringslivets utveckling och bidrar till\r\nregional balans.</pre><pre>På regeringens förslag beslutade riksdagen under\r\n1990 att kraftigt höja de medel som står till de\r\nmindre och medelstora högskolornas förfogande\r\nför forskningsstödjande åtgärder. Medlen skall\r\nbl.a. underlätta för lärare vid dessa högskolor att\r\nsöka forskningsstöd och anslag hos forskningsråd\r\noch andra finansiärer. Under en treårsperiod höjs\r\nbasen med 30 milj.kr. Högskolan i Karlstad har\r\ntilldelats ca 4,7 milj.kr. av dessa medel.</pre><pre>Vidare har styrelsen för teknisk utveckling påbörjat\r\nett arbete tillsammans med tio mindre och\r\nmedelstora högskolor i anslutning till stödområdet\r\noch i sydöstra Sverige för att förstärka forsknings-\r\noch utvecklingsarbetet inom främst det tekniska\r\nområdet vid dessa högskolor. För detta ändamål\r\nhar 35 milj.kr. anslagits från det regionalpolitiska\r\nanslaget för infrastrukturåtgärder. Av dessa medel\r\nhar högskolan i Karlstad tilldelats en ram på 4\r\nmilj.kr.</pre><pre>Slutligen frågar Kjell Ericsson om regeringen är\r\nvillig att medverka till underlättandet av nya\r\narbetsplatser i länet och då speciellt i orter som\r\nSäffle och Koppom. Svaret är att det gör vi redan.</pre><pre>Sedan 1982 har länsstyrelsens anslag för regional\r\nutveckling fyrdubblats och uppgår under\r\nbudgetåret 1990/91 till 75 milj.kr. Medlen kan\r\nanvändas till glesbygdsstöd, projektverksamhet\r\neller till stöd till företag i stödområdet. I dag ingår\r\nnio av länets kommuner i det permanenta\r\nstödområdet, och ytterligare två kommuner är\r\ntillfälligt inplacerade.</pre><pre>Både Säffle kommun och Koppom i Edna kommun\r\ningår i det permanenta stödområdet 2, där\r\nregionalpolitiskt stöd i samband med investeringar\r\nkan lämnas i form av lokaliserings-, utvecklings-\r\noch sysselsättningsbidrag. I jämförelse med dessa\r\norters tidigare stödområdesinplacering, som gällde\r\nfram till den 30 juni 1990, är detta en förbättring,\r\neftersom nu även sysselsättningsbidrag kan lämnas.</pre><pre>Det regionalpolitiska företagsstödet har under\r\nbudgetåret 1989/90 lämnats till dryga 60\r\narbetsställen i länet, som med hjälp härav beräknas\r\nöka sysselsättningen med sammanlagt ca 380\r\npersoner.</pre><pre>Anf. 24 KJELL ERICSSON (c):</pre><pre>Fru talman! Jag vill först tacka industriministern\r\nför svaret på min interpellation. Det var ett långt\r\noch väl genomarbetat svar. Även om jag inte kan\r\nhitta så mycket konkret innehåll i svaret, tycker jag\r\nändå att det bär en positiv prägel. Jag hoppas också\r\natt industriministern vill medverka till positiva\r\nlösningar på olika problem i vårt län.</pre><pre>Jag vill först ta upp de bekymmer som\r\nunderleverantörerna till bilindustrin har. Många är\r\nanställda hos dessa företag i Värmland. Det är\r\nföretag som nu har tvingats varsla om uppsägning\r\nav personal. Det rör sig om ganska många\r\nmänniskor i Kristinehamn, i Koppom, i Säffle och i\r\nTöcksfors.</pre><pre>Dessa företag har flera bekymmer. Det ena är en\r\nkostnads- och strukturkris. Nuvarande produkter\r\nhar helt enkelt mycket svårt att klara konkurrensen\r\nmed utlandet beroende på för höga\r\nproduktionskostnader.</pre><pre>Sedan har vi också lågkonjunkturen som gör att\r\nförsäljningen av bilar minskar ganska kraftigt, och\r\ndet får till följd att beställningarna hos\r\nunderleverantörerna minskar.</pre><pre>Det gäller nu att ge våra svenska företag möjlighet\r\natt konkurrera med utlandet. Det gäller att få ner\r\nkostnaderna, vilket kanske är en av de viktigaste\r\nuppgifterna. Men det gäller också att utveckla både\r\nnya produkter och nya produktionsmetoder och\r\näven få mer kompletta system.</pre><pre>Därför tror jag att industriministerns förslag att\r\nsatsa på utveckling av underleverantörerna är\r\nriktigt. Jag måste säga att jag blev glad när jag såg\r\ndetta förslag i den näringspolitiska propositionen i\r\nvåras. Jag är dock mycket osäker på om 50 milj.kr.\r\nper år är tillräckligt. Det kommer förmodligen att\r\nerfordras betydligt mer. Men det får vi återkomma\r\ntill.</pre><pre>För Värmlands vidkommande är det nu viktigt att\r\nt.ex. staten är med och hjälper företag som TVAB\r\noch Scanmek med utvecklingen av nya produkter\r\noch nya produktionsmetoder där det måste ske en\r\nomfattande mekanisering och automatisering. Att\r\nvara med och stötta utvecklingen hos\r\nunderleverantörerna är kanske det bästa sättet att\r\ntrygga produktionen i framtiden.</pre><pre>En delegation från Värmland uppvaktade\r\nindustriministern för en tid sedan om just en sådan\r\nutvecklingsinsats med ett utvecklingscentrum för\r\nkablageindustrin i Årjäng. I denna delegation\r\ningick företrädare för alla partier på\r\nVärmlandsbänken. Det råder alltså politisk enighet\r\nom detta.</pre><pre>Vi i Sverige kan inte bara acceptera att vi inte klarar\r\nvare sig det ena eller det andra på grund av för höga\r\nkostnader. Vi måste också vidta åtgärder som ger\r\nvårt näringsliv förutsättningar att verka i Sverige.</pre><pre>Jag vill fråga industriministern om han är villig att\r\nmedverka till att underleverantörer i Värmland\r\nstöttas i sin strävan att ta fram nya produkter och\r\nproduktionsmetoder. Det är viktigt att man nu\r\nstimulerar till investeringar.</pre><pre>Vi är överens om att det är nödvändigt att det sker\r\nsatsningar på kommunikationer. Problemet är bara\r\natt det fattas medel för att kunna göra detta. Låt\r\nmig ta några exempel. För perioden 1991--2000 har\r\nvägverket 142 milj.kr. till sitt förfogande för\r\nsatsningar på riksvägar. Dessa medel räcker bara\r\ntill ett enda projekt. Alla andra prioriterade\r\nprojekt på listan för riksvägar inryms inte. För att\r\nman skulle kunna klara av detta behövs det enligt\r\nvägverkets beräkning 1,4 miljarder kronor för\r\ndenna tioårsperiod. Projekten gäller E 18, väg 61\r\noch vägarna i Fryksdalen och Klarälvsdalen, osv.\r\nsom är i stort behov av investeringar, men det finns\r\ninga medel till detta.</pre><pre>Även när det gäller anslaget till\r\nlänstrafikanläggningar finns det 183 milj.kr., och\r\nbehovet är närmare 700 milj.kr. Även på detta\r\nområde saknas det alltså medel för att nödvändiga\r\nförbättringar skall kunna göras.</pre><pre>Även om regeringen nu har förklarat att man under\r\ndenna lågkonjunktur inte skall satsa så mycket på\r\ndirekta beredskapsarbeten, är det nödvändigt att\r\nvägverket får resurser så att vägar kan byggas. Jag\r\nvill fråga industriministern om han är villig att\r\nmedverka till att vägverket i Värmland får resurser\r\nför att kunna genomföra prioriterade investeringar.</pre><pre>När det gäller de nya infrastrukturmedel som\r\nregeringen har aviserat i årets budgetproposition\r\nvill jag fråga om de kan vara tillämpliga för detta\r\nändamål och inte satsas enbart på storstäderna,\r\nsom har sagts i en tidigare debatt. Om man satsar\r\npå vägar ger detta samtidigt fler välbehövliga\r\narbetstillfällen, eftersom det för närvarande finns\r\nväldigt få anläggningsarbeten i Värmland.</pre><pre>När det sedan gäller forskningen och utbildningen\r\ntror jag att det är nödvändigt att ordentliga\r\nutbildningsinsatser sätts in, inte minst för att höja\r\ngrundkompetensen och därmed ge de arbetslösa en\r\nbättre chans att få ett nytt jobb. Jag hade i går\r\nkontakt med arbetsförmedlingen i Säffle, där\r\narbetslösheten har ökat ganska kraftigt under den\r\nsenaste tiden. TVAB, Billerud och andra företag\r\nmåste av olika skäl varsla om uppsägning. Så är det\r\nockså i Koppom, Töcksfors och på flera andra håll\r\ni länet, och det är ofta kvinnlig arbetskraft som har\r\ndrabbats. Det gäller nu att satsa för framtiden\r\ngenom att ge dessa människor en bra utbildning.</pre><pre>För forskningens vidkommande har det gjorts en\r\ndel under senare år, vilket industriministern anger i\r\nsitt svar. Men det finns dock mycket mer att göra.\r\nJag tänker då på bl.a. skogsindustrin, där det finns\r\nbara tre professurer. Det är klart färre än inom t.ex.\r\nskeppsbyggnad. I Värmland är skogsnäringen av\r\nbetydande omfattning, men forskningen är dock\r\nklart eftersatt. T.ex. inom området träteknik\r\nförekommer mycket litet forskning. I detta\r\nsammanhang tror jag att det skulle vara av stort\r\nintresse att öka forskningen för att därmed kunna\r\nhöja förädlingsgraden på våra träprodukter. En\r\nsådan forskning skulle möjligen kunna förläggas till\r\nhögskolan i Karlstad. Det finns även andra\r\nsatsningar som skulle vara önskvärda på högskolan\r\ni Karlstad.</pre><pre>Fru talman! Slutligen är det nödvändigt att tillskapa\r\nnya arbetsplatser i Värmland. Det vore önskvärt\r\nmed ytterligare utlokalisering av statlig\r\nverksamhet. T.ex. delar av postgirot skulle kunna\r\nplaceras i Säffle, där det behövs arbetstillfällen för\r\nkvinnor. Därtill behövs det ytterligare möjligheter\r\natt skapa ersättning för de arbetstillfällen som\r\nförsvinner vid omställningen av jordbruket.\r\nFörhoppningsvis skall den uppgörelse som har\r\nträffats om energipolitiken leda till nya\r\nverksamheter. Jag hoppas även härvidlag att\r\nindustriministern kommer att medverka till att\r\nolika projekt kan komma till stånd.</pre><pre>Anf. 25 ISA HALVARSSON (fp):</pre><pre>Herr talman! I slutet av sitt anförande berättade\r\nindustriministern stolt om det regionalpolitiska\r\nstödet till Värmland. Det gläder mig att statsrådet\r\nnu tycker att det är bra, eftersom det är tack vare\r\nmassiv borgerlig påtryckning och majoritet i\r\nriksdagen som detta har uppnåtts. Senast när detta\r\ntogs upp i riskdagen reserverade sig\r\nsocialdemokraterna t.o.m. mot höjningen.</pre><pre>Även när det gäller stödområdesindelningen var\r\ndet genom massiva borgerliga protester från just\r\nVärmland som Årjäng, Säffle och Sunne blev\r\ninplacerade i permanenta stödområden. Vi\r\njobbade även mycket för att Kristinehamn även\r\nfortsättningsvis skulle vara tillfälligt inplacerat i\r\nstödområde. Om statsrådet nu anser att det är så\r\nbra, undrar jag varför han i år har föreslagit att just\r\ndessa länsanslag skall sänkas.</pre><pre>Vi har problem i Värmland, och vi befarar att de\r\nskall bli än värre under den närmaste tiden. Vi vill\r\nhelt enkelt få bättre förutsättningar och mer\r\ntillgång till kompetens, kunskap och goda\r\nkommunikationer.</pre><pre>Det är oroande med allt fler anställningsstopp,\r\nvarsel och uppsägningar. Kostnadsutvecklingen\r\nunder de senaste åren har varit helt förödande, och\r\nvi får nu tydliga signaler på en kraftigt försämrad\r\narbetsmarknad. Tyvärr brukar Värmland\r\nerfarenhetsmässigt ligga på en högre nivå än\r\nriksgenomsnittet när det gäller arbetslöshetssiffror.</pre><pre>Osäkerheten om den svenska EG-politiken, men\r\nnaturligtvis också en önskan att ligga nära\r\nmarknaden, har medfört att storföretagen under\r\nsenare år kraftigt har ökat sitt engagemang inom\r\nEG. Det har de gjort genom uppköp och\r\nsamarbetsavtal. Den här växande\r\nutlandsproduktionen leder tyvärr till att gamla\r\netablerade kontakter med svenska\r\nunderleverantörer bryts till förmån för utländska\r\nkontakter. Vi har många underleverantörer till\r\nbilindustrin i Värmland, och de är, som sagt, i\r\nverklig gungning genom just utländsk konkurrens.\r\nKostnadsläget i Sverige har blivit oacceptabelt\r\nhögt.</pre><pre>I en SIND-rapport konstateras att man nu också\r\nkan se att devalveringarna i början på 80-talet fört\r\nmed sig nackdelar genom att industristrukturen har\r\nkonserverats och att resurser har bundits upp\r\nframför allt i traditionella industrigrenar. Detta har\r\nmedfört minskade möjligheter att konkurrera inom\r\nnya framtidsbranscher. Frukten av detta är vad vi\r\nnu börjar se -- en strukturomvandling som inte\r\nprecis förlöper i lugna banor.</pre><pre>Infrastrukturen i länet kommer att bli allt viktigare.\r\nAllt tyder på att morgondagens avgörande\r\nlokaliseringsfaktorer kommer att vara tillgång till\r\nkompetens och närhet till marknader. Kraven på\r\nsnabba transporter och elektronisk dokumentering\r\nkommer att öka. Därför är det från värmländsk\r\nsynpunkt illavarslande när det kommer signaler\r\nfrån olika håll om att resurserna inte skulle medge\r\nen likvärdig infrastruktur över hela landet. För oss\r\när det ett reellt hot mot vår utveckling om vi skulle\r\nhamna utanför något slags gyllene triangel\r\nbestående av Stockholm, Göteborg och Malmö.\r\nFör hela näringslivet i Värmland är det oerhört\r\nbetydelsefullt med bättre kommunikationer. Det\r\ngäller både vägar, järnvägar och en ny flygplats.\r\nDär känner vi oss missgynnade och är rädda för att\r\nkomma på undantag.</pre><pre>Vi i Värmland måste få en hög vägstandard och en\r\ngod framkomlighet. Vi måste alltså få bättre\r\nrambetingelser för att kunna konkurrera med EG.\r\nDet ställs ju allt högre krav på leveranssäkerhet och\r\npunktlighet.</pre><pre>Regeringen föreslog förra våren att en miljard av\r\nutvecklingsfondernas kapital skulle inbetalas till\r\nstaten. Vi i Värmland tyckte inte att det var ett bra\r\nförslag. Är industriministern villig att låta\r\nVärmlands pengar vara kvar i länet för satsningar\r\npå vår infrastruktur?</pre><pre>Näringslivet måste förnyas, och det måste ske\r\ngenom att man stimulerar tillväxten av nya\r\nsmåföretag.</pre><pre>Socialdemokraternas politik för\r\nsmåföretagsverksamheten tar inte i tillräckligt hög\r\ngrad hänsyn till vad som kännetecknar\r\nsmåföretagen. En mängd lagar och förordningar\r\nbygger på de stora företagens villkor, och dessa är\r\nsvårare att överblicka för de mindre företagen.</pre><pre>Det är just i småföretagen som mycket av\r\nnytänkandet förekommer, som i sin tur leder till\r\nutveckling och produktion. Inom EG finns det ett\r\nsärskilt aktionsprogram för småföretagen. Syftet\r\nmed detta program är att minska problemen för de\r\nmindre och medelstora företagen och att öka\r\nintresset för att starta företag.</pre><pre>EG-kommissionen har beslutat att alla lagförslag\r\nsom denna lämnar till ministerrådet skall åtföljas av\r\nen värdering av konsekvenserna för småföretagen.\r\nMedlemsländerna har också tagit initiativ till\r\nförenklade lagar och regler för småföretagen.</pre><pre>Är industriministern beredd att som ett led i EG-\r\nharmoniseringen införa motsvarande regler här i\r\nSverige?</pre><pre>Plötsliga förändringar i spelreglerna skapar oro och\r\nosäkerhet hos alla företag, men mest hos\r\nsmåföretagare. Den egna ekonomin och familjens\r\ntrygghet är ju tätt kopplade till det egna företaget.\r\nLagstiftning och föreskrifter när det gäller\r\narbetsrättsliga frågor är också ofta anpassade till\r\nförhållandena i de större företagen.</pre><pre>Anf. 26 GÖTHE KNUTSON (m):</pre><pre>Herr talman! Först en kommentar till det som sägs i\r\nslutet av industriministerns interpellationssvar. Det\r\nlåter faktiskt litet skrytsamt när industriministern\r\ntalar om stödområdesindelningen, som även\r\nomfattar här aktuella kommuner. Jag skall säga\r\nsanningen, liksom Isa Halvarsson nyss har gjort.</pre><pre>Det var endast tack vare borgerliga krav som Säffle,\r\nÅrjäng och Sunne kom med i det permanenta\r\nstödområdet. Regeringen hade sagt nej. Den\r\nriksdagsman som gick i spetsen för detta borgerliga\r\nuppror från Värmland var interpellanten i den här\r\ndebatten, Kjell Ericsson. Regeringen fick ge vika\r\nför det borgerliga upproret.</pre><pre>Värmland har alltid större arbetslöshet än\r\ngenomsnittet i landet. Värmland är utomordentligt\r\nkonjunkturkänsligt. Skogsindustrin och\r\nstålindustrin är fortfarande de dominerande\r\nindustrierna, och det är konjunkturkänsliga\r\nbranscher. Därtill kommer att många företag i\r\nVärmland är underleverantörer.</pre><pre>Detta erfar vi när följderna av socialdemokraternas\r\nmisslyckade politik blir ett faktum här i Sverige.\r\nDet socialdemokratiska vanstyret har redan\r\ndrabbat många hundra löntagare och\r\nsmåföretagare i Värmland, och fler blir det så länge\r\nsocialdemokraterna regerar. Värmland behöver en\r\nmycket bättre infrastruktur, bättre vägar och\r\nkommunikationer samt bättre utbildningsresurser.</pre><pre>Sammantaget, herr talman, vill jag säga följande.\r\nVad Värmland främst behöver är en vettig politik --\r\ndet är ett övergripande krav. Det behövs alltså en\r\nsund icke-socialistisk ekonomisk politik, en\r\nindustripolitik som så litet som möjligt lägger sig i\r\nvad gäller marknadsekonomin och näringslivet, en\r\npolitik som gör att företagens kostnadsläge och\r\nproduktionskostnadsläge blir jämförbara med\r\nutlandets. I det avseendet kommer TVABs och\r\nSaabs nedläggningar i Värmland i blixtbelysning.\r\nDet har länge varit för dyrt i Sverige. I andra länder\r\när det mycket billigare i jämförelse med Sverige att\r\ntillverka tillbehör till bl.a. bilar. Statens pålagor på\r\nföretagen är betungande.</pre><pre>Vi moderater menar att löneskatterna och de\r\nsociala avgifterna måste tryckas ned, så att det blir\r\nen rimligare situation.</pre><pre>Ett stort problem i näringslivet är ledighetslagarna.\r\nVid en av de drabbade industrierna i Värmland\r\nligger frånvaron på ca 50 %, ett häpnadsväckande\r\nhögt tal. Men det här har upprepats så många\r\ngånger att vi, dess värre alltså, måste tro att det är\r\nsant. Halva arbetsstyrkan är således närvarande vid\r\ndet här företaget. Det behövs utbildningsinsatser\r\nför outbildad arbetskraft.</pre><pre>Sedan, herr talman, något om ränteläget. Vårt\r\nränteläge är en följd av det socialdemokratiska\r\nekonomiska vanstyret. Det är svårt att vara\r\nföretagare eller att nyinvestera, och det är särskilt\r\nsvårt att vara nyföretagare. Räntekostnaden för en\r\ninvesterad miljon är 150 000 kr. eller ännu mera på\r\nett år. Det är alltså ett högt ränteläge. Enkel\r\nmatematik säger vad det är fråga om. Och detta\r\nskall ett företag generera, innan man över huvud\r\ntaget kan börja betala vad produktionen kostar,\r\nannars går företaget omkull. Konkurserna blir för\r\növrigt allt fler.</pre><pre>En arbetsplats inom processindustrin kostar ännu\r\nmer än den miljon som jag tror är en\r\ngenomsnittssiffra inom enkel verkstadsindustri.\r\nInom processindustrin kan nya arbetsplatser kosta\r\nca 15 miljoner.</pre><pre>Jag vill peka på några angelägna behov i Värmland:</pre><pre>För det första behövs det mycket snabbt en höjning\r\nav väganslagen. Bl.a. gäller det E 18 vid norska\r\ngränsen och vägen till Fryksdalen och\r\nKlarälvsdalen.</pre><pre>För det andra behövs det statliga medel till en ny\r\nregional flygplats. Vi är, tyvärr, tvungna att bygga\r\nen ny flygplats. Miljökraven är nämligen sådana att\r\ndet måste bli en ''utlokalisering''.</pre><pre>För det tredje behöver vi pengar till Laxfond\r\nVänern. Kommuner och landsting har inte råd med\r\nsådana satsningar. Det här blir en satsning även för\r\nde två andra länen vid Vänern.</pre><pre>För det fjärde gäller det att ha god tillgång till billig\r\nenergi. Här finns det energislukande företag såsom\r\nSvaneholm, Rottneros, Skoghall, Gruvön och\r\nBilleruds Bruk.</pre><pre>För det femte behövs det större statliga satsningar\r\npå forskning och utveckling vid högskolan i\r\nKarlstad. Vi i Värmland ser gärna att högskolan i\r\nKarlstad blir Sveriges nästa universitet.</pre><pre>För det sjätte vill vi ha bort turistskatten, som\r\ndrabbar bl.a. Värmlands län som är ett turistlän.\r\nVidare uppmanar vi till en sänkning av hotell- och\r\nrestaurangmomsen samt av bensinskatten.</pre><pre>För det sjunde vill vi att spelkasinon skall tillåtas.\r\nLåt Värmland få två tre spelkasinon, precis som i\r\nDanmark! Ni skall se att t.o.m. folkrörelseägda\r\nBranäs då går bra.</pre><pre>Herr talman! Jag ber att få återkomma till detta i en\r\nsenare replik.</pre><pre>Anf. 27 BO FINNKVIST (s):</pre><pre>Herr talman! I och för sig är läget på\r\narbetsmarknaden i Värmland mycket dystert, och\r\ndet är Rune Molin medveten om. Han har ju besökt\r\nen del orter i Värmland. Vi kommer att tala om det\r\nhär senare, och därför skall jag inte vidare beröra\r\ndet nu. En del av mina kolleger på den borgerliga\r\nkanten har dessutom redan här redogjort för läget i\r\ndet avseendet.</pre><pre>Jag har dock en annan upplevelse av hur vi i\r\nVärmland under senare år har behandlats när det\r\ngäller regionalpolitiken. Själv har jag suttit med i\r\nriksdagen ett antal år. Med jämna mellanrum har\r\nhöjningar efterlysts vad gäller\r\nstödområdesinplaceringar för ett antal kommuner.\r\nDet har också gjorts en regionalpolitisk utredning.\r\nVidare har en proposition i sammanhanget skrivits.\r\nRegeringens proposition innebar också en kraftig\r\nförbättring för Värmland jämfört med\r\nutredningens förslag. Ytterligare förbättringar har\r\nuppnåtts i och med utskottsbehandlingen. Jag\r\ntycker alltså att vi i Värmland skall uppfatta detta\r\nsom ett tecken på att Rune Molin förstår våra\r\nproblem, något som vi skall vara belåtna med.</pre><pre>I stället bör vi ta upp vad som komma skall. Jag\r\ntänker då på tilläggspropositionen. Vi får hoppas\r\natt Rune Molin också i fortsättningen ser till att vi\r\ni Värmland får vår beskärda del av de pengar som\r\nsatsas, för det behövs.</pre><pre>Det finns ett antal projekt. Kjell Ericsson har\r\nredogjort för en del av dem. Men det finns fler än\r\ndem som han har nämnt. Jag vet t.ex. att man\r\nfunderar över energiprojekt i stil med de planer\r\nsom finns skisserade i den trepartiuppgörelse som\r\nhar träffats, som nämnts tidigare i dag. Det är i den\r\ntypen av debatter som vi kan ta upp sådana här\r\nsaker. Det går kanske att framkalla ännu större\r\nvälvillighet från industriministerns sida på det här\r\nområdet.</pre><pre>Vi har vägprojekt och järnvägsprojekt. Man håller\r\nt.o.m. på att bryta upp en järnväg, och det är ju en\r\nfördel om den breddas. Jag skall inte här nämna\r\nnamnet på järnvägen. Den frågan kommer att tas\r\nupp här nästa vecka. Vi har ett telenät som kan\r\nförbättras i vissa avsnitt. Vi bor i ett län som är\r\nstarkt beroende av traditionell energikrävande tung\r\nindustri. Jag ställer mig inte bakom det som Isa\r\nHalvarsson sade om att det kanske är fel -- eller hur\r\nhon ville uttrycka det -- att ha kvar så mycket av\r\nsådan industri. Jag tror att den industri som vi har\r\nkvar i Värmland, skogsindustri och stålindustri,\r\nligger på topp och att den går bra i dag. Vi skall\r\ndärför försöka att sprida det budskapet att den här\r\nindustrin inte behöver dö ut i vårt land. Det finns\r\nvissa sektorer även inom traditionell industri som\r\nhar goda framtidsmöjligheter, och dem skall vi\r\nsatsa på.</pre><pre>Jag tror att energiuppgörelsen är mycket värdefull\r\ni det sammanhanget. Rune Molin lovar kanske inte\r\nhär i dag speciella insatser för Värmland -- det\r\nskulle vara en stor sensation -- men jag hoppas ändå\r\natt han lovar att ta sig en ordentlig funderare på att\r\ngöra insatser i Värmland, exempelvis på\r\ninfrastrukturområden, i samband med att\r\npropositionen om den framtida tillväxten\r\nutarbetas.</pre><pre></pre><pre>Anf. 28 Industriminister RUNE MOLIN (s):</pre><pre>Herr talman! De generella förutsättningarna för\r\nnäringslivsutveckling tänker jag inte upprepa -- jag\r\nhar nyss tagit upp de frågorna i den tidigare\r\ninterpellationsdebatten -- utan jag skall gå direkt på\r\nde olika spörsmål som har tagits upp.</pre><pre>Kjell Ericsson tyckte att 50 milj.kr. till det\r\nverkstadstekniska utvecklingsprogrammet var för\r\nlitet. Vi får väl se. Det finns alltid för litet pengar,\r\noch det är lätt att kräva mera. Det är också lätt att\r\ngöra av med mera pengar, men vi skall också\r\nfinansiera det. Det skall ske på ett ansvarsfullt sätt,\r\nså att vi inte driver upp inflationen genom en\r\nexpansiv budgetpolitik. Det har vi inte råd med, om\r\nvi skall klara våra problem.</pre><pre>Kan underleverantörsindustrin i Värmland få stöd\r\nmed min medverkan? Den har att vända sig till den\r\nverkstadstekniska delegationen med sina\r\nansökningar om stöd. Det är där som\r\nsakkunskapen finns, och det är den som kommer\r\natt pröva vad som är utvecklingsbart. Det är där\r\nsom det gäller att ta fram argumenten, inte hos mig\r\nutan hos dem som i första hand sysslar med detta.</pre><pre>Är det möjligt att i samband med den proposition\r\nsom skall komma få mera pengar till vägar i\r\nVärmland? Vad som möjliggörs genom den stora\r\nsatsning på infrastruktur som sker genom den\r\ninfrastrukturfond som nu bildas är att vi på det\r\nsättet kan i detta sammanhang avlasta\r\nstatsbudgeten stora projekt, som kostar mycket\r\npengar. Härigenom skapas naturligtvis utrymme\r\nför andra projekt, som det annars inte skulle ha\r\nfunnits medel till. Att avgöra vilka projekt det blir\r\nfråga om får vi vänta med tills vi får se\r\npropositionen och har tagit del av den diskussion\r\nsom skall föras i samband med den.</pre><pre>Forskning och utveckling i skogindustrin är viktig.\r\nVi har nyligen tillsatt en utredning som gäller\r\nforskningen inom den träbearbetande industrin,\r\noch där är också skogsindustrin med. Vi får se vad\r\nden utredningen kommer fram till. Detta utreds\r\nockså av kollektivforskningsinstituten, där också\r\nskogsindustrin har ett institut.</pre><pre>Utlokalisering av statlig tjänsteverksamhet är\r\nnaturligtvis viktig, men inte så enkel att genomföra.\r\nVi har dock varit framgångsrika när det gäller\r\nutlokalisering av privat tjänsteverksamhet. Under\r\nde senaste åren har 3 000 jobb utlokaliserats till\r\nolika stödområden, och vi skall fortsätta med det.</pre><pre>Vad gäller Isa Halvarsson och Göthe Knutson har\r\nju deras partiledare deklarerat att de skall bilda\r\nregering tillsammans. Det skall bli intressant att\r\nläsa deras program. Är det moderaternas\r\nregionalpolitik som skall gälla? Enligt Göthe\r\nKnutson skall man ju göra så litet som möjligt.\r\nEller är det folkpartiets program, med alla de krav\r\nsom Isa Halvarsson framförde, som skall gälla? Är\r\ndet moderaternas politik för mer vägar, mer\r\nflygplatser, mer utbildning, mer forskning men med\r\nmindre inkomster till statskassan som skall gälla?</pre><pre>Det finns ingen logik i moderaternas politik. Den\r\nstörsta bromskloss som finns i riksdagen när det\r\ngäller regionalpolitiken är just moderaterna.\r\nSamtidigt som Isa Halvarsson klagar över att\r\nutvecklingsfondernas pengar omvandlas från\r\nlånekapital till riskkapital -- de stannar ju kvar i\r\nlänen -- föreslår moderaterna att man skall dra in\r\nutvecklingsfondernas kapital i dess helhet. Vad blir\r\ndet för program som ni skall ha gemensamt? Det\r\nskulle vara intressant att veta.</pre><pre>Nej, det är den sedvanliga retoriken som kommer\r\nfram här. Den politiska frasretoriken är det som\r\nGöthe Knutson representerar. Allt som är bra skall\r\nman ha, och så skall man inte betala det.</pre><pre>Det är precis som det alltid har varit. Så litet som\r\nmöjligt från samhällets sida, men samtidigt skall\r\nsamhället klara de problem som uppstår när det\r\ngäller vägar, flygplatser, utbildning, forskning och\r\nutveckling, osv. Det finns ingen logik i den\r\npolitiken.</pre><pre>Vi skall naturligtvis ta tag i de problem som dyker\r\nupp i Värmland som kommer av lågkonjunktur,\r\nkostnadsproblem och strukturförändringar, och det\r\nskall vi göra så att vi klarar en hög sysselsättning,\r\nsom vi har haft hittills under 80-talet. Vi skall inte\r\ntillbaka till de arbetslöshetstal som uppstod när\r\nmoderaterna hade ansvar för finansdepartementet.</pre><pre>Vi skall klara det genom en aktiv näringspolitik, en\r\nekonomisk politik som är fast och trovärdig och en\r\nregionalpolitik som fördelar resurserna på ett\r\nvettigt sätt. Det är en politik som socialdemokratin\r\nhar drivit och som vi har skapat underlag för i\r\nriksdagen -- men inte med moderaternas hjälp, det\r\nkan jag försäkra.</pre><pre>Anf. 29 KJELL ERICSSON (c):</pre><pre>Herr talman! Jag vill först säga att vi är beredda att\r\nvara med och finansiera offensiva satsningar. Jag\r\ntycker att satsningar i näringslivet är offensiva och\r\nviktiga. Jag hoppas att vi skall få ett positivt svar\r\nfrån VT-delegationen på de ansökningar som ligger\r\ninne om stöd till de värmländska företagen.</pre><pre>När det gäller att hjälpa industrin att verka här i\r\nSverige är det många olika områden som berörs --\r\ndet är skatter och avgifter och det är infrastruktur i\r\növrigt -- men eftersom industriministern ansvarar\r\nför näringspolitiken och regionalpolitiken, skall jag\r\nhålla mig till de områdena. Utöver vad jag har sagt\r\nom utvecklingen hos underleverantörerna till\r\nbilindustrin är det väsentligt att förbättra\r\nmöjligheterna för småföretagen.</pre><pre>Jag tror också att många av framtidens\r\narbetstillfällen kommer att tillskapas just hos\r\nsmåföretagen. Det gäller att ta till vara den\r\nkreativitet, initiativförmåga och entreprenörsanda\r\nsom finns hos småföretagarna. Jag tror liksom Isa\r\nHalvarsson att det vore bra om man kunde få fram\r\nett aktionsprogram för småföretagen, precis som\r\nman har gjort i EG, där man vidtar olika åtgärder\r\nför att stimulera den kategorin av företag.</pre><pre>En sak som än en gång måste poängteras i\r\nsammanhanget är försörjningen med riskkapital.\r\nDet är en fråga som snarast måste få sin lösning.\r\nUnder högkonjunkturen fanns det gott om\r\ntillgängligt kapital för investeringar. Tidigare hade\r\nvi också lokaliseringslånen, där staten gjorde ett\r\nvisst risktagande vid investeringar. Men\r\nlokaliseringslånen finns inte längre, och därtill\r\nkommer att utvecklingsfondernas möjligheter att\r\nlåna ut riskkapital har försämrats. Jag vet att olika\r\nprojekt har ifrågasatts på grund av att det saknats\r\nriskvilligt kapital.</pre><pre>För Värmlands del skulle utvecklingsfonden kunna\r\nlåna ut 50 milj.kr. i nuläget, om man finge behålla\r\nsitt kapital. I annat fall rör det sig bara om hälften.\r\nÄven om jag inte hade med det här med\r\nriskkapitalet i min interpellation, vill jag ändå ställa\r\nfrågan till industriministern om han är villig att i\r\nvarje fall skjuta på inbetalningarna från fonderna,\r\nför pengarna behövs mycket väl i dag. Man skall\r\nbetala in allt vad man rår, men om\r\nutvecklingsfonden i Värmland i varje fall under\r\nlångkonjunkturen kunde ha 50 milj.kr. att låna ut\r\nvarje år, vore det väldigt bra.</pre><pre>Sedan tror jag också att det lär bli nödvändigt att\r\ninföra någon form av statliga kreditgarantier. Jag\r\nhar sett under de senaste månaderna att bankerna\r\nhar svårt att ställa upp med sista biten. Ingen vill ta\r\nden sista delen av kakan, och då faller angelägna\r\nprojekt. Jag tycker att det skulle vara synd, och\r\ndärför vill jag fråga industriministern om han är\r\nvillig att medverka till att lösa riskkapitalfrågorna.</pre><pre>Anf. 30 GÖTHE KNUTSON (m):</pre><pre>Herr talman! Till industriministern vill jag säga:\r\nDen moderata politiken håller! Dess värre, herr\r\nstatsråd, har detta bekräftats. Allt vad vi har sagt,\r\nallt vad vi har varnat för, har visat sig riktigt.\r\nSocialdemokratin har som regeringsparti under den\r\nbästa och mest långvariga högkonjunkturen i\r\nSveriges historia lyckats föra det här landet in i en\r\nkris, värre än vad vi kanske någonsin har upplevt.\r\nDetta är det totala misslyckandet.</pre><pre>Beträffande frasretoriken vill jag bara säga att\r\nstatsrådet inte precis är vänlig och ömsint i sitt sätt\r\natt hantera det svenska språket.</pre><pre>Jag vill, herr talman, fortsätta där jag slutade när\r\ndet gällde det som i första hand är rimligt att tillföra\r\nVärmland. Jag vill passa på tillfället, när det här\r\nfinns en företrädare för den socialdemokratiska\r\nriksdagslistan i Värmland, försvarsminister Roine\r\nCarlsson.</pre><pre>Jag slutade med att säga: Tillåt spelkasinon! Det är\r\ninte så spektakulärt som det kanske låter. I\r\nDanmark har man gjort detta. Jag talade om\r\nfolkrörelsernas eget speciella turistprojekt i\r\nVärmland. Det heter Branäs, och det skulle\r\nfaktiskt också kunna lyckas och kunna ge\r\nsysselsättning i fortsättningen, om man tar ett så\r\nenkelt grepp på lagstiftningen att man gör det\r\nmöjligt för människor i Sverige att också lockas till\r\nskogsbygden och till turismen där.</pre><pre>För det åttonde i min lista: Ta bort\r\nskogsvårdsavgiften!</pre><pre>För det nionde: Återinför kvittningsrätten i annan\r\nförvärvskälla! Det har mycket stor betydelse för\r\njordbruket, som ju är olönsamt men som gör att\r\nlandskapet hålls öppet.</pre><pre>För det tionde vill jag, sist men icke minst,\r\nframhålla nödvändigheten av ett snabbt\r\nmedlemskap i EG. Det är oerhört viktigt för\r\nVärmland.</pre><pre>Så vill jag också passa på att nämna för ärade\r\nregeringsföreträdare här att tullverkets\r\nomorganisation drar minst 25 jobb från skogslänet\r\nVärmland till en storstadsregion, Göteborg. Stoppa\r\nden omorganisationen! Stoppa också vägverkets\r\nplaner på att åstadkomma en storregionindelning\r\nmed Göteborg i centrum. Om det nu är nödvändigt\r\natt skapa storregioner i vägverket, gör då en region\r\nav Värmland, Kopparbergs län och Örebro län,\r\ngärna med Karlstad som huvudort.</pre><pre>Detta, herr talman, är angelägna behov för\r\nVärmland. Jag hoppas att regeringen skall ställa\r\nupp för det.</pre><pre>Anf. 31 ISA HALVARSSON (fp):</pre><pre>Herr talman! Det har ju under en längre tid\r\nförekommit mycket stor verksamhet för att få till\r\nstånd ett teknikcentrum i Töcksfors. Vi gjorde i\r\ndecember en uppvaktning från Värmlandsbänken,\r\noch vi hade hoppats att vi skulle kunna få svar nu.</pre><pre>Bo Finnkvist uttryckte en förhoppning -- eller\r\nkanske rättare sagt en förmaning -- om att vi\r\nnärmast skulle lisma hos Rune Molin för att han\r\nskulle behandla Värmland väl. Statsrådet svarade\r\npå detta genom att genast avlossa en bredsida mot\r\noss för att vi inte har samma förslag som regeringen\r\ni alla delar.</pre><pre>Anledningen till att man har en sådan här\r\ninterpellationsdebatt är naturligtvis att man vill att\r\nstatsråd och regering skall behandla ens län\r\nvälvilligt. Men vi hade kanske inte trott att vi för\r\nden skull var tvungna att lägga oss platt.</pre><pre>Inom folkpartiet har vi föreslagit ordentliga\r\nsatsningar för infrastrukturen. De är finansierade\r\npå ett sätt som kanske inte socialdemokraterna\r\ngillar -- vi vill ha en utförsäljning av statliga\r\nföretag -- men det är en rejäl finansiering. Vi\r\nföreslår även satsningar på högskolorna. De är\r\nockså rejält finansierade, bl.a. genom\r\nlöntagarfonderna, men det är kanske ett förslag\r\nsom socialdemokraterna inte gillar.</pre><pre>Vi skall ju också vara positiva, enligt Bo Finnkvist,\r\noch jag skulle gärna vilja uttrycka mig positivt om\r\nden överenskommelse som man har gjort i fråga om\r\nenergipolitiken mellan socialdemokraterna,\r\nfolkpartiet och centern. Det är naturligtvis otroligt\r\nviktigt att industrin får dessa mål verifierade -- att\r\nman på både kort och lång sikt kan trygga\r\ntillgången på el och annan energi. Också för många\r\nindustrier i Värmland är detta oerhört positivt. Och\r\nden satsning som man förespeglar på\r\nbiobränsleområdet betyder mycket inom ett\r\nskogslän som Värmland, och för den här bygden\r\nsom är utsatt för besvärligheter i samband med att\r\njordbrukspolitiken ändras.</pre><pre>Även om vi nu är litet obstinata och har andra\r\nåsikter, hoppas jag att statsrådet skall förstå att det\r\när Värmland vi värnar om.</pre><pre>Anf. 32 BO FINNKVIST (s):</pre><pre>Herr talman! Jag har inga ambitioner att försöka\r\nändra på de borgerliga ledamöternas sätt att\r\nargumentera. Jag förstår att det går till på det här\r\nsättet -- så pass länge har jag varit här i riksdagen.</pre><pre>Men jag tycker att det kanske är effektivare om vi\r\ntar fasta på det som har hänt. Det har visats större\r\nförståelse för våra problem på senare tid, och det\r\nkan ju innebära att man också fortsättningsvis har\r\nförståelse på industridepartementet. Då skall vi\r\nspela på det, tycker jag.</pre><pre>När det gäller det positiva har vi nyligen varit och\r\nhälsat på hos landshövdingen i Värmland, och det\r\när han som har uppmanat oss att försöka peka på\r\ndet positiva. Han har ju nyligen vistats här. Om ni\r\ninte vill höra på mig, så kan i alla fall en av de\r\nledamöter som deltar i den här debatten höra på\r\nden nye landshövdingen i Värmland, för det finns\r\nen viss partisamhörighet. Det var så vi skulle\r\nhandla, tyckte han, för det skulle kanske ge bättre\r\nresultat än att ständigt och jämt framhålla allt\r\nelände som finns. Vi har faktiskt också starka sidor.</pre><pre>Som avslutning vill jag säga att jag, sedan jag kom\r\nhit, många gånger har fått stå och försvara den\r\ntraditionella industrin -- i varje fall en del av den,\r\nnämligen stålindustrin, som tyvärr har fått ett dåligt\r\nrykte. Jag vill framhålla att delar av även den\r\nindustrin är mycket konkurrenskraftiga. Det finns\r\nstor anledning att värna om den industrin, plus all\r\nannan traditionell industri som vi har i Värmland.\r\nVärmland är nämligen ett län som är beroende av\r\nden industristrukturen. Det ändrar vi inte på ett år,\r\noch inte heller på tio år; det kommer att ta lång tid.\r\nDå tycker jag att vi skall tala väl om dessa företag,\r\ni all synnerhet som det finns anledning att tala väl\r\nom dem.</pre><pre>Anf. 33 Industriminister RUNE MOLIN (s):</pre><pre>Herr talman! Kjell Ericsson frågade om jag var\r\nberedd att skjuta på de inbetalningar som\r\nutvecklingsfonderna skall göra till staten.</pre><pre>För det första vill jag säga att när vi har gjort\r\nfördelningen av dessa inbetalningar har vi tagit\r\nregionalpolitiska hänsyn, så att de utsatta\r\nområdena har fått betala mindre, relativt sett, än\r\nområden som har en bättre situation.</pre><pre>För det andra har vi sagt att de här inbetalningarna\r\nskall ske under en längre period, under fem års tid.</pre><pre>För det tredje vill jag tillägga att det stora\r\nproblemet i dag är att få fram ett äkta riskkapital,\r\nalltså ett eget kapital, där man slipper ha denna\r\nbelastning i balansräkningen som lån, och där man\r\nockså slipper ha den omedelbara räntekostnaden.\r\nDet är oerhört viktigt för utvecklingen av\r\nföretagen.</pre><pre>Vad som händer genom omvandlingen från\r\nlånekapital till riskkapital är att mera kapital\r\nkommer att finnas ute i landet. Och det kommer att\r\nvara kapital med högre kvalitet, ett äkta riskkapital\r\nsom gör det möjligt att utveckla företagen och\r\ndessutom ger företagen möjlighet att utnyttja de\r\nlån som finns på den öppna marknaden och som\r\ninte är dyrare än de lån som utvecklingsfonden har.\r\nSjälva poängen är att vi på detta sätt tillgodoser det\r\nstora behovet ute i den mindre och medelstora\r\nföretagsamheten. Jag tycker att det är en viktig\r\nlösning på de problem som små och medelstora\r\nföretag ofta står inför.</pre><pre>Göthe Knutson slår sig för bröstet och säger att\r\nmoderaterna är det perfekta, det felfria partiet.\r\nAllt vad de sagt och gjort har varit rätt.</pre><pre>De har fått praktisera sin politik i Sverige under en\r\nperiod. Jag tror att det inte är många som vill ha\r\ntillbaka den perioden. Det var inte precis en period\r\nav utveckling när det gäller regionalpolitiken eller\r\nnär det gäller sysselsättningen. Det var en period då\r\nsvensk industri och svenskt näringsliv gick ner sig,\r\ndå man stod mer naken än någonsin tidigare. Det\r\nvar när arbetslösheten steg och det var svårt att\r\nskapa sysselsättning. Det var under den perioden\r\nsom moderaterna fick praktisera sin politik. Det\r\ngår bra med retoriken, men praktiken visar ett\r\nannat resultat. Vi har facit som visar vad det är för\r\nsorts politik.</pre><pre>Nu skall moderaterna och folkpartiet samverka i\r\nregeringsställning. Göthe Knutson vill att man skall\r\ngöra så litet som möjligt från samhällets sida, och\r\nha en skattepolitik som innebär mindre resurser till\r\nsamhället. Folkpartiet kritiserar moderaterna för\r\ndetta. Hur skall det gå ihop? Jag får det inte att\r\nstämma, och det tror jag ingen annan heller får --\r\noch det är kanske ingen som har räknat med det.\r\nDet blir väl samma mischmasch-politik som ni\r\npraktiserade förra gången.</pre><pre>Andre vice talmannen anmälde att Göthe Knutson\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Anf. 34 KJELL ERICSSON (c):</pre><pre>Herr talman! När det gäller riskkapitalet har det\r\nkärvat till betydligt under de senaste månaderna.\r\nFörr fanns det gott om kapital; bankerna ställde\r\nupp. Men i dag är det så, efter alla olika affärer som\r\nförekommit, att man inte ställer upp med den sista\r\nbiten, att ingen ger den sista nödvändiga garantin.\r\nDet behövs någon form av statlig garanti i vissa fall\r\nför att projekt skall komma till stånd. Då tror jag\r\natt det hade varit bra att ha utvecklingsfondernas\r\npengar kvar, i alla fall 50 %, som man för\r\nVärmlands del skall betala in när det gäller\r\nriskkapital från utvecklingsfonderna.</pre><pre>Göthe Knutson tog upp frågan om\r\nsektorspolitiken. Man skall regionalisera saker och\r\nting, och det innebär för Värmlands del, om\r\nförslagen går igenom, att tullen och vägverket\r\nförsvinner till Göteborg. Det är både kunskap,\r\nkompetens och service som försvinner från länet,\r\noch det tycker vi är allvarligt.</pre><pre>Om man när det gäller vägverket i stället har sju\r\nregioner och låter Värmland, Kopparberg och\r\nÖrebro vara en region med regionkontor i\r\nKarlstad, så får vi en bra service i den delen av\r\nlandet också.</pre><pre>Jag vill än en gång poängtera vikten av att det sker\r\nsatsningar i infrastruktur -- vägar, järnvägar, en ny\r\nflygplats i Karlstad, forskning och utbildning. Jag\r\nberörde också i mitt första inlägg behovet av\r\nvägbyggen i Värmland. Det gäller E 18 på sträckan\r\nHån--Riksgränsen, väg 61 och vägarna i Fryksdalen\r\noch Dalälvsdalen. Men vi har också ett omfattande\r\ngrusvägsnät. Det rör sig om 25--30 mil trafikerad\r\ngrusväg som borde förstärkas och beläggas. Det\r\ngäller bl.a. vägen vid Värmlandsnäs och vägen\r\nmellan Torsby och Gräsmark, vägen vid\r\nSkiljemark, Gunnarsbo osv.</pre><pre>Om man skall ge landsbygden en chans att\r\nutvecklas är den första förutsättningen att det finns\r\ngodtagbara vägar. Det finns också många andra\r\nfrågor som rör infrastrukturen på landsbygden som\r\när viktiga. Det behövs många utvecklingsinsatser\r\nför att man skall kunna bibehålla en levande\r\nlandsbygd. En sådan insats är att man just i\r\nsamband med omställningen av jordbruket kanske\r\nkan börja producera olika energigrödor för\r\nenergiändamål.</pre><pre>Överläggningen var härmed avslutad.</pre><pre>Meddelande om uppskjutna interpellationssvar</pre><pre>Andre vice talmannen meddelade att på grund av\r\nutrikesministerns information kl. 14.30 skulle de på\r\nföredragningslistan återstående\r\ninterpellationssvaren (interpellationerna\r\n1990/91:119 och 114) lämnas vid ett senare tillfälle.</pre><pre>Ajournering</pre><pre>Kammaren beslöt kl. 14.25 på förslag av andre vice\r\ntalmannen att ajournera förhandlingarna till kl.\r\n14.30.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre></pre><pre>5 § Information från regeringen om det aktuella\r\nläget i Gulfkrisen</pre><pre>Anf. 35 Utrikesminister STEN ANDERSSON\r\n(s):</pre><pre>Herr talman! Innan jag börjar min information vill\r\njag gärna säga, att det snabba händelseförloppet\r\nhar gjort att texten inte har kunnat delas inom\r\nföreskriven tid. Jag hoppas att riksdagen har\r\növerseende med detta.</pre><pre>I natt gick de allierade styrkor som agerar på\r\nbegäran av Kuwaits legala regering till anfall mot\r\nIrak och mot irakiska mål i Kuwait. De allierade\r\nstyrkorna handlar i enlighet med FN-stadgan. I går\r\nmorse passerades som bekant den tidsfrist som\r\nföreskrivits i FNs resolution 678.</pre><pre>Irak bär ansvaret för att denna djupt tragiska\r\nsituation nu uppkommit. Kriget startade redan den\r\n2 augusti i fjol, när Irak på ett exempellöst och\r\nbrutalt sätt angrep sitt lilla grannland i söder. In i\r\ndet sista gjordes försök att förmå Irak att efterleva\r\nFNs resolutioner. Men med förakt för\r\nvärldsopinionen förkastade Irak de många försök\r\nsom gjordes från arabvärlden, Europa, övriga\r\nvärlden och från FNs sida att få en fredlig lösning\r\ntill stånd före den 15 januari. In i det sista valde Irak\r\natt ignorera de konstruktiva appeller som gjordes\r\nav bl.a. Frankrike och FNs generalsekreterare.</pre><pre>Från första början av krisen har Sveriges linje varit\r\nkristallklar: invasionen, och den efterföljande\r\nannekteringen av Kuwait är ett grovt brott mot\r\nfolkrättens mest grundläggande principer om att\r\nkonflikter stater emellan skall lösas med fredliga\r\nmedel och att förvärvande av territorium med våld\r\ninte under några som helst omständigheter kan\r\naccepteras. Denna uppfattning redovisade\r\nregeringen i ett uttalande redan samma dag som\r\ninvasionen ägde rum.</pre><pre>Sverige är inte krigförande men vi står inte neutrala\r\ni konflikten. Detta är inte ett krig mellan Förenta\r\nstaterna och Irak. Krigförande är de stater som\r\ningår i den s.k. koalitionen. Dessa staters\r\nkrigshandlingar legitimeras genom säkerhetsrådets\r\nresolution 678. Som lojal FN-medlem har vi från\r\nbörjan stött alla resolutioner som beslutats i FNs\r\nsäkerhetsråd. Vårt stöd till FN grundas på att\r\norganisationens yttersta syfte är att upprätthålla\r\ninternationell fred och säkerhet. Uppfyllandet av\r\ndenna målsättning kan, i enlighet med FN-stadgan,\r\nsom sista utväg kräva användande av vapenmakt,\r\nnär andra åtgärder är otillräckliga.</pre><pre>Under den gångna hösten har säkerhetsrådet\r\nantagit resolution efter resolution som rör denna\r\nkonflikt. Bl.a. beslöts om ekonomiska sanktioner\r\nmot Irak i ett tidigt skede av konflikten. I den\r\nsenaste resolutionen -- nr 678 -- sattes den tidsfrist\r\nsom i går passerades.</pre><pre>Den militära styrka som finns samlad i området är\r\nenorm. Resultatet av kriget blir att Irak tvingas\r\nlämna Kuwait. Men kriget resulterar också i att\r\nstora mängder liv förspills och att Irak och Kuwait\r\ndrabbas av stor materiell förstörelse. Regionen\r\nkommer även efter ett krig att präglas av stor\r\npolitisk instabilitet inom och mellan länderna.</pre><pre>Herr talman! Det är min innerliga förhoppning, att\r\nkriget kommer att bli kortvarigt och att så litet blod\r\nsom möjligt kommer att spillas. Det är också min\r\nförhoppning att den uppkomna situationen skall\r\nleda till att en lösning, grundad på FNs\r\nresolutioner, snarast kan finnas.</pre><pre>Sverige sökte från krisens allra första början aktivt\r\nverka för en fredlig lösning. Vi har därvid hela tiden\r\nagerat på många olika plan, både bilateralt,\r\ntillsammans med andra länder och i FN. Våra\r\ntidigare kontakter med regionen och vår\r\ntraditionellt aktiva politik vad gäller Mellanöstern\r\nhar gett oss en positiv grund att stå på. Från olika\r\nhåll har vi uppmanats att forsätta agera.</pre><pre>Sverige har konsekvent hävdat, att en lösning\r\nmåste baseras på ett fullständigt irakiskt\r\ntillbakadragande. Samtidigt måste Irak ges\r\nförsäkringar om att ej bli anfallet under eller efter\r\nett tillbakadragande. Andra element som vi stött är\r\natt efter tillbakadragandet övriga styrkor i området\r\nersätts med FN-styrkor, att förhandlingar påbörjas\r\nmellan Irak och Kuwait om utestående frågor samt\r\natt en internationell fredskonferens om\r\nMellanöstern sammankallas. Dessa element\r\nåterfinns i en rad av de olika förslag och tankar som\r\npå senare tid presenterats av bl.a. Frankrike och\r\nFNs generalsekreterare.</pre><pre>Herr talman! I den kritiska stund världen nu\r\nbefinner sig i är det av yttersta vikt att\r\nfredsansträngningarna inte ges upp, trots att kriget\r\nbrutit ut. En lösning måste självfallet baseras på\r\nFNs resolutioner. Om Irak skulle indikera en\r\nberedvillighet att dra sig tillbaka från Kuwait och\r\nuppfylla säkerhetsrådets resolutioner bör\r\nvärldssamfundet reagera positivt på detta.</pre><pre>Regeringen kommer självfallet att fortsätta\r\nfredsansträngningarna. Intensiva konslutationer\r\nhar bl.a. ägt rum under de senaste dagarna med de\r\nnordiska länderna. För en dryg vecka sedan\r\nuppvaktade de nordiska länderna gemensamt FNs\r\ngeneralsekreterare och föreslog att FN snarast\r\nskulle inleda planeringen för FNs uppgifter i\r\nsamband med ett tillbakadragande från Kuwait.\r\nDessa ansträngningar bör fortsätta.</pre><pre>Vi tog med stort intresse del av det initiativ\r\nFrankrike tog i förrgår i FN. Detta initiativ syftade\r\ntill att få ordföranden i säkerhetsrådet att anta ett\r\nuttalande i vilket en lösning i flera punkter\r\nskisserades. Den första punkten var just en irakisk\r\nviljeförklaring att dra sig tillbaka. Regeringen\r\nuttalade omedelbart sitt stöd för detta initiativ. Vi\r\nuppmanade även Irak att snarast reagera positivt.</pre><pre>Det uttalande generalsekreteraren gjorde på\r\ntisdagkvällen efter säkerhetsrådets sammanträde\r\nförtjänar att uppmärksammas. I detta uttalande\r\nförsäkrade generalsekreteraren Irak att landet inte\r\nskulle angripas om man drog sig tillbaka. Han\r\nutfäste sig att i fall av ett tillbakadragande verka för\r\natt en fredsbevarande styrka skulle sättas in, för att\r\nsanktionerna mot Irak skulle upphävas och för att\r\nde utländska trupperna skulle lämna området.</pre><pre>Särskilt viktigt i generalsekreterarens uttalande är\r\natt han sade sig på högsta nivå från berörda stater\r\nha fått en försäkran om att man i fall av ett irakiskt\r\ntillbakadragande vore beredd att på ett seriöst sätt\r\nverka för en lösning av den arabisk-israeliska\r\nkonflikten, inkl. Palestinafrågan.</pre><pre>Även USA har, vid säkerhetsrådets senaste möte,\r\nbekräftat, att om Irak drar sig tillbaka skulle USA\r\nsöka en fredlig lösning också på den arabisk-\r\nisraeliska konflikten.</pre><pre>De nu inledda stridshandlingarna förtar inte\r\nbetydelsen av det franska initiativet och i de tankar\r\nsom generalsekreteraren framförde i sitt budskap.\r\nEn långsiktig lösning bör fortfarande kunna utgå\r\nfrån dessa element.</pre><pre>Herr talman! Jag vill i detta sammanhang även\r\nnämna det betydande bistånd Sverige givit sedan\r\nkrisens början, både för repatriering av personer\r\nsom flytt från Kuwait och till de länder vars\r\nekonomier drabbats extra hårt av konflikten.\r\nSenast i dag på morgonen fattade regeringen beslut\r\nom att anslå 17 milj.kr. till FNs humanitära\r\nregionala handlingsprogram med anledning av\r\nGulfkrisen. Biståndsministern har i dag kallat\r\nenskilda organisationer, verksamma i området, till\r\nett möte om beredskap för ytterligare humanitära\r\ninsatser. Sverige har också i enlighet med våra\r\nhumanitära traditioner, med stöd av FNs\r\nsäkerhetsråds resolution 678, beslutat leverera ett\r\nfältsjukhus till området för den händelse krig skulle\r\nutbryta, vilket nu inträffat.</pre><pre>Som jag sagt finns det en stor risk för att kriget\r\nkommer att medföra fortsatt instabilitet i regionen.\r\nPalestinafrågan väntar fortfarande, 43 år efter\r\nstaten Israels tillkomst, på sin lösning. Detta är den\r\nmest långvariga konflikt av grundläggande\r\nbetydelse i Mellanöstern. Om inte denna fråga\r\nfinner sin lösning, och det palestinska folkets\r\nrättmätiga krav kan tillgodoses, kommer\r\nMellanöstern att fortsätta att präglas av instabilitet\r\näven långt efter det att konflikten mellan Irak och\r\nKuwait har funnit sin lösning.</pre><pre>Herr talman! Världssamfundet har kunnat uppvisa\r\nen fantastisk enighet vad gäller invasionen av\r\nKuwait. FN har för kanske första gången sedan\r\nsamfundets tillkomst kunnat spela den roll som\r\navsågs från början men som det kalla kriget så länge\r\nförhindrade. Låt oss därför hoppas att samma\r\nenighet, politiska mod och beslutsamhet kan visas\r\nav världssamfundet också när det gäller övriga\r\nkonflikter i regionen. Kanske detta då kan vara\r\ninledningen till en process som leder till en varaktig\r\nfred och stabilitet i Mellanöstern.</pre><pre>Anf. 36 MARGARETHA AF UGGLAS\r\n(m):</pre><pre>Herr talman! Jag tackar utrikesministern för hans\r\nredogörelse.</pre><pre>Krig är fruktansvärt, och det finns anledning att i\r\ndag erinra sig att detta krig startade den 2 augusti i\r\nfjol och att världen har levt i oro och ängslan sedan\r\ndess. Jag vill ställa följande frågor till\r\nutrikesministern med anledning av hans\r\nredogörelse och dagens händelser.</pre><pre>För det första: Är utrikesministern beredd att ge ett\r\nökat humanitärt stöd, utöver de 17 milj.kr. som\r\nregeringen beslutat om i dag, till de s.k.\r\nfrontstaterna i denna konflikt -- dvs. Jordanien,\r\nEgypten och Turkiet?</pre><pre>För det andra: Har utrikesministern omvärderat sin\r\nsyn på PLO efter denna organisations upprepade\r\nstöd till Saddam Hussein och dagens hot om\r\nterrorhandlingar?</pre><pre>För det tredje: Anser utrikesministern att den\r\nsvenska beredskapen mot terrorhandlingar är god?</pre><pre>Anf. 37 PER GAHRTON (mp):</pre><pre>Herr talman! Saddam Hussein är en förtryckare\r\noch ockupant av det värre slaget. Det var därför\r\nalldeles utmärkt att FN i fjol kunde enas om hårda\r\noch effektiva sanktioner. Dess värre är han inte\r\nensam i denna roll på jordklotet.</pre><pre>I dag har FN inlett ett krig enligt sina statuter. Den\r\nfråga jag till en början vill ställa till utrikesministern\r\när: Är det regeringens uppfattning att det är på\r\ndetta sätt som FN skall upprätthålla respekten för\r\nmänskliga rättigheter också i andra fall där det\r\nföreligger brott mot dem? Är det meningen att FN\r\nskall agera på detta sätt mot Indonesiens\r\nockupation av Östtimor, Marockos ockupation av\r\nVästsahara och Israels ockupation av Palestina, för\r\natt bara ta några av de allra tydligaste exemplen?\r\nTycker Sten Andersson att det som har skett i dag\r\när bra, att det kanske största militära anfallet sedan\r\nandra världskriget har genomförts? Är Sten\r\nAndersson tillfredsställd med detta?</pre><pre>Jag vill också fråga vad utrikesministerns uttalande\r\nom att Sverige inte är neutralt betyder. Att vi inte är\r\nmoraliskt neutrala är helt klart. Men vi var neutrala\r\nmot Hitler och neutrala mot Stalin. Det fanns en\r\ntanke bakom en svensk neutralitetspolitik,\r\nnämligen att vi aktivt skulle kunna agera för fred.\r\nHur tror utrikesministern att det påverkar Sveriges\r\nmöjligheter att aktivt agera för fred om vi i någon\r\nannan mening än den moraliska säger att vi har\r\növergivit vår neutralitet? Om detta är fallet finns i\r\nså fall många nya signaler i svensk politik.</pre><pre>Anf. 38 LARS WERNER (v):</pre><pre>Herr talman! Trots den skuld som Saddam Hussein\r\nhar till den nuvarande utvecklingen efter Iraks\r\növerfall på Kuwait och den utveckling som skett\r\nefter detta, menar jag att detta krig är ett vansinne.\r\nJag tror inte att vi i denna kammare behöver\r\ndiskutera Saddam Husseins skuld, där är vi\r\növerens. Jag menar att det är vansinne eftersom\r\nkrig och våld inte löser några politiska problem på\r\nsikt. Jag tror att president Bush gör en allvarlig\r\nfelbedömning om han tror, som han sade i natt, att\r\ndetta krig är inledningen till en ny världsordning.\r\nJag tror att det egentligen förhåller sig tvärtom. Det\r\när troligt att detta krig kommer att öka den\r\npolitiska och militära spänningen i Mellanöstern.</pre><pre>Jag tror också att FNs möjligheter att agera har\r\nförsvårats. Nu kommer säkerhetsrådet och\r\ngeneralförsamlingen att tvingas att i sitt agerande\r\nhelt utgå från de militära villkor som USA\r\nbestämmer. Jag anser samtidigt att FN måste göra\r\nallt för att få ett så snabbt slut som möjligt på dessa\r\nkrigshandlingar.</pre><pre>Bilder av blodiga människor i Baltikum har trängt\r\nsig på oss de senaste dagarna. Vi kommer säkert att\r\nunder de närmaste dygnen se liknande bilder från\r\nIrak. Detta påminner oss om att våld, tvång och\r\nblod inte löser problem och konflikter. Det\r\npåminner oss också om att demokratisering är en\r\nsträvan och en kraft som inte får kuvas och som i\r\nlängden inte kan kuvas.</pre><pre>Jag avser inte att med detta inlägg föra en debatt\r\nmed utrikesministern, eftersom jag i långa stycken\r\ndelar regeringens åsikt och huvudsakligen stöder\r\nregeringens agerande. Men jag vill ändå fråga\r\nutrikesministern något som han delvis har svarat\r\npå: Vilka möjligheter ser utrikesministern och\r\nregeringen att i framtiden i FN verka för en fredlig\r\ndialog med Irak och med Baltikum, som ju kommer\r\nupp som en senare punkt i debatten här i\r\nkammaren? Vilken roll kan FN spela? Vilka\r\nkonkreta initiativ avser regeringen att vidta i den\r\nnuvarande situationen? Vilka konkreta initiativ\r\navser regeringen att ta när det gäller att få upp\r\nfrågorna om Mellersta Östern och palestiniernas\r\nrätt till eget land och självbestämmande på\r\ndagordningen?</pre><pre>Anf. 39 HANS GÖRAN FRANCK (s):</pre><pre>Herr talman! Det vilar en djup tragik över denna\r\ndag. Kriget kan komma att sprida sig. Jag tycker att\r\ndet var olyckligt att man inte avvaktade den fulla\r\neffekten av de ekonomiska sanktionerna mot Irak.\r\nOm utrikesministern delar den uppfattningen\r\nskulle jag önska att han ytterligare något mera\r\nkonkret angav på vilket sätt den svenska regeringen\r\när beredd att agera för att få ett snabbt stopp på\r\nkriget. Antikrigsrörelsen, fredsrörelsen, växer nu\r\nmed stor styrka inte minst i USA, och man kräver\r\njust ett snabbt slut på kriget.</pre><pre>Det Sten Andersson här sade om en\r\nMellanösternkonferens var tillfredsställande. Jag\r\nvill på den punkten ställa ytterligare en fråga om\r\ndet är hans mening att samtliga ockupationer bör\r\ntas upp vid en sådan konferens, dvs. de som\r\nförekommer i Kuwait, Västbanken, Gaza och\r\nLibanon. Jag undrar vidare om den svenska\r\nregeringen är beredd att stå som värd för en\r\ninternationell Mellanösternkonferens om\r\nönskemål därom framställs.</pre><pre>Jag vill slutligen knyta an till den fråga som\r\nMargaretha af Ugglas här framställt om humanitärt\r\nbistånd och hjälp. Jag vill fråga utrikesministern på\r\nvilket sätt regeringen är beredd att se till att offren,\r\nde berörda, oavsett i vilket land de bor, kan få\r\nmedicinsk och annan hjälp, och det gäller även\r\nmänniskor i Irak som drabbas av kriget.</pre><pre>Anf. 40 PÄR GRANSTEDT (c):</pre><pre>Herr talman! Det som nu inträffar i Mellanöstern\r\när en tragedi. Det är en tragedi med tanke på alla de\r\nmänniskor som kommer att drabbas av ett oerhört\r\nlidande. Det är en tragedi eftersom det är ett\r\nnederlag för strävandena att nå en fredlig lösning av\r\nkonflikten. Ansvaret för den tragedin vilar\r\nnaturligtvis fullt och helt på Saddam Hussein och\r\nhans politik.</pre><pre>Jag tror inte desto mindre att vi alla känner en stor\r\nönskan att det varit möjligt att fortsätta arbetet för\r\nen fredlig konfliktlösning. Jag vill som en första\r\nfråga efterhöra utrikesministerns uppfattning om\r\nhuruvida alla möjligheter till fredlig lösning av\r\ndenna konflikt verkligen var uttömda innan man\r\ngick till militär aktion.</pre><pre>När nu detta har inträffat är det naturligtvis viktigt\r\natt vi får ett så snabbt slut på kriget som möjligt.\r\nDet finns bara ett möjligt slut, nämligen att Saddam\r\nHussein och Irak drar sig ut ur Kuwait. Det är\r\nviktigt att varje signal till ny hållning från Saddam\r\nHusseins sida, eller den irakiska regim det kan vara\r\nfråga om, tas till vara. Jag vill gärna höra vad\r\nutrikesministern anser om vilka möjligheter\r\nSverige har att agera i det fall det kan behövas\r\nnågon form av medlande insatser.</pre><pre>Det är viktigt att så mycket som möjligt begränsa\r\nlidandet. Det har redan ställts frågor om vilka\r\nytterligare insatser Sverige kan göra i det\r\navseendet. Jag vill framhålla att det kan handla\r\nbåde om insatser i gränsstaterna och i ett\r\nkrigshärjat Irak när kriget är slut. Det är också\r\nviktigt att vi har beredskap för att spela en aktiv roll\r\nför att lösa de kvarstående problemen i\r\nMellanöstern, vilka förmodligen har förvärrats av\r\ndenna konflikt. Det vore intressant att höra\r\nutrikesministerns tankar om vad Sverige kan göra\r\npå detta område.</pre><pre>Anf. 41 BIRGITTA HAMBRAEUS (c):</pre><pre>Herr talman! Problemen är inte slut när kriget är\r\nslut. Jag vill redan i dag ta upp frågan om hur\r\nSverige bör engagera sig i arbetet med att\r\nlångsiktigt lösa de svåra problemen.</pre><pre>Utrikesministern berättade att Sverige nu kommer\r\natt ansluta sig till president Mitterrands förslag om\r\nen konferens för Mellanöstern. Det har sedan länge\r\nfunnits sådana idéer, och bl.a. har professor Johan\r\nGaltung, mottagare av Olof Palme-priset, fört fram\r\nsådana idéer. Jag är mycket glad över att Sverige nu\r\nansluter sig till detta förslag.</pre><pre>Sverige har sedan länge haft FNs\r\ngeneralsekreterares uppdrag att medla i\r\nMellanöstern. Sverige har också i olika\r\ninternationella fora på ett förtroendeskapande sätt\r\nsamarbetat med tredje världen i grupper av icke-\r\nallierade och neutrala stater när andra stater har\r\ngrupperat sig i väst och öst. En viktig orsak till att\r\nvi i Sverige blivit betrodda är att staten satsat\r\nförhållandevis stora resurser på att ta fram\r\nvederhäftig och relevant information. Vi har heller\r\ninte erkänt att den rika världen har rätt att\r\ndominera den fattiga.</pre><pre>Det kan befaras att motsättningarna mellan nord\r\noch syd kan fördjupas efter kriget i Mellanöstern.\r\nJag vill därför ställa två frågor till utrikesministern.\r\nPå vilket sätt förbereder regeringen Sveriges\r\nagerande för en rättfärdig ekonomisk\r\nvärldsordning efter Mellanösternkriget? Kommer\r\nregeringen att till UD knyta freds- och\r\nkonfliktforskare och experter från olika kulturer?</pre><pre>Anf. 42 JAN-ERIK WIKSTRÖM (fp):</pre><pre>Herr talman! Inga Thorsson blev häromdagen\r\nintervjuad om läget i Gulfen. Reportern frågade\r\nom det i dag var värt ett förödande krig att värna\r\nom Kuwaits frihet och oberoende. Inga Thorsson\r\nsvarade: ''Ja, det låter ju väldigt drastiskt när man\r\nuttrycker det på det sättet och vi är alla lika\r\nolyckliga inför den här situationen -- -- --. Men jag\r\nser det som det minst onda av mycket onda ting. --\r\n-- -- Jag kan inte se vilka alternativ det har funnits.\r\nSaddam Hussein begick ett angreppskrig mot en\r\nannan medlem av Förenta Nationerna den andra\r\naugusti 1990 och sedan har, som vi alla vet,\r\nsäkerhetsrådet sammanträtt gång efter gång efter\r\ngång under hösten, tagit sammanlagt tolv\r\nresolutioner för att försöka förmå Iraks diktator att\r\nåtergå till sitt sätt att regera Irak. Och inte angripa\r\noch hålla på att nästan totalförinta en annan\r\nmedlemsstat i FN.''</pre><pre>Jag citerar detta eftersom ingen kan ifrågasätta\r\nInga Thorssons antecedentia som fredskämpe.</pre><pre>Jag har inte några egentliga invändningar mot i\r\nvarje fall förra delen av utrikesministerns\r\nanförande. Det är inte min uppgift att recensera\r\ndetta. Men jag vill påpeka att visst är mycket\r\nmänskligt lidande involverat. Samtidigt har vi alla\r\nvarit medvetna om den uppbyggnad av\r\nvapenarsenalen och det hot om framtida kärnvapen\r\nsom har funnits i Irak. Jag tillhör dem som hoppas\r\natt det inte skall ske någon återuppbyggnad av de\r\nmilitära anläggningarna i Irak -- de som i dag till\r\nstor del har förstörts.</pre><pre>Förutom den fråga som Margaretha af Ugglas\r\nställde om Sveriges möjligheter att göra ytterligare\r\nhumanitära insatser, vill jag också fråga om vilken\r\nberedskap vi har mot terrorhandlingar. I\r\nnyhetssändningarna i dag har man rapporterat att\r\nutrikesministern har kallat till sig PLOs företrädare\r\ni Stockholm Eugene Maklouf. Vad avser\r\nutrikesministern att säga till honom?</pre><pre>Anf. 43 HANS LINDBLAD (fp):</pre><pre>Herr talman! Utrikesministern sade att FN har\r\nvisat en fantastisk enighet. Jag tycker att det är en\r\nväldig glädje att FN har kunnat visa handlingskraft.\r\nDet är faktiskt årtionden sedan det skedde.</pre><pre>När Sverige gick med i FN var det efter ett års\r\ntvekan. Sverige hade ett problem eftersom Sverige\r\nsjälvt kunde bli indraget i något, och det var\r\nvetorätten som skulle göra att vi inte skulle kunna\r\nbli indragna i en konflikt där det fanns en stormakt\r\nmed. Men de facto kom vetorätten att resultera i att\r\nFN icke kunde ingripa i någon konflikt, och nästan\r\nvarje konflikt var en stormaktskonflikt. Därför\r\nblev många människor i världen förvånade över att\r\nFN kunde enas. Alla var förvånade. Det ligger en\r\nviss tragik i detta. Även angriparen var förmodligen\r\nförvånad.</pre><pre>Därför är det viktigt att veta att nästa gång någon\r\ngår till angrepp skall denne veta att FN fungerar.\r\nDet kanske inte gäller en stat som har vetorätten,\r\nmen en annan stat. Det är naturligtvis mycket\r\nlättare att låta bli att gå in i ett land än att gå\r\ndärifrån. Vi känner tragiska exempel på det.</pre><pre>Varför fungerar nu FN? Det är naturligtvis en\r\npositiv effekt, som också utrikesministern sade, av\r\natt det kalla kriget har upphört. Det faktiska\r\nsammanbrottet av Sovjet har gjort att FN kan\r\nfungera. Detta måste glädja Sverige som så länge\r\nhar sagt i många sammanhang att vi har en vision av\r\nen kollektiv säkerhet, ett FN som fungerar. Det är\r\nbeklagligt att detta inte har kunnat utgöra ett skydd\r\nför små stater.</pre><pre>Jag beklagar kriget, men anfallet har kommit. Att\r\nFN har kunnat ta sig samman och verka är något\r\noerhört positivt. Det är en följd av andra positiva\r\nsaker som har gjorts.</pre><pre>Vi slår vakt, inte bara om Kuwaits rätt att\r\nåteruppstå som en fri nation, utan också om\r\nprincipen om den kollektiva säkerheten, dvs. att\r\nFN nu i framtiden skall kunna fungera på det sätt\r\nsom FN har gjort. Hade FN tidigare fungerat\r\nbättre, kanske denna invasion inte hade kommit till\r\nstånd.</pre><pre>Anf. 44 HADAR CARS (fp):</pre><pre>Herr talman! Genom sitt angrepp mot Kuwait\r\nstartade Saddam Hussein Gulfkriget. Genom sin\r\nvägran att släppa sitt byte och genom det förakt\r\nmed vilket han avvisade Förenta Nationernas\r\nfredsansträngningar bär den irakiske diktatorn det\r\nfulla ansvaret för det som nu händer.</pre><pre>Herr talman! Jag vill fråga om regeringen delar min\r\nuppfattning att Husseins försök att införliva Kuwait\r\nmed Irak är något unikt i FNs historia, dvs. att\r\naldrig tidigare har en stats rätt att existera satts i\r\nfråga. Hade Saddam lyckats, skulle en FN-\r\nmedlems, Kuwaits, flagga som den första i FNs\r\nhistoria för gott ha halats. FN skulle på grund av en\r\nannan stats hänsynslösa aggression ha förlorat en\r\nmedlemsstat. Vem, herr utrikesminister, skulle\r\ndärefter ha vågat tilltro Förenta Nationerna en roll\r\nsom en internationell rättsorganisation för fred?</pre><pre>Min andra fråga, herr talman, är: Innebär det\r\nutrikesministern har sagt i dag att det är regeringens\r\nuppfattning att de allierade omgående skall inställa\r\nalla stridshandlingar om Irak, alltjämt under\r\nSaddam Husseins ledning, inleder ett uttåg ur\r\nKuwait? Innebär det att regeringen anser att\r\nSaddam Hussein kan fortsätta att företräda Irak i\r\nförhandlingar om vapenstillestånd och framtida\r\nkonferenser om varaktig och rättvis fred i Mellersta\r\nÖstern? Eller anser regeringen att Saddam Hussein\r\ndiskvalificerat sig som deltagare i fortsatta\r\nfredskonferenser?</pre><pre>Herr talman! Min tredje fråga gäller om regeringen\r\nnu gör allt vad som kan göras för att påskynda att\r\ndet svenska sjukhus som skall ta hand om skadade\r\nirakiska krigsfångar snarast kommer på plats.</pre><pre></pre><pre>Anf. 45 Utrikesminister STEN ANDERSSON\r\n(s):</pre><pre>Herr talman! Nu är jag ställd inför en ganska\r\nomöjlig uppgift. Jag skall på två minuter, jag vet att\r\njag får något längre tid, besvara en mängd frågor.</pre><pre>Låt mig börja med det där det råder total enighet.\r\nVi anser naturligtvis alla att det är djupt tragiskt --\r\ndet uttrycket har nästan alla använt -- att en\r\nfredsorganisation som FN hamnar i denna\r\nsituation. Jag tror att vi är lika överens om att\r\nskulden för detta måste läggas på Saddam Hussein.</pre><pre>Så ställer man ett batteri av frågor. Jag får lov att\r\nbunta ihop dem för att klara detta. Det finns en\r\nmängd frågor som tar upp om allt gjordes som\r\nkunde göras för att utnyttja de fredliga\r\nmöjligheterna till en lösning. Var de uttömda innan\r\nman startade kriget? Vad har Sverige gjort? Vad\r\nkan organisationen tänkas göra i fortsättningen?\r\nVad kan Sverige göra för att lösa upp detta?</pre><pre>Jag har redan redovisat en del av vad Sverige har\r\ngjort. Jag samtalade med arabiska ledare omkring\r\nden 7 augusti då vi hävdade att skulle man\r\nåstadkomma en lösning som inte tränger in\r\nparterna i det hörn som båda parterna var på väg in\r\ni och som de inte själva skulle kunna ta sig ur, måste\r\nman diskutera de olika stegen, de olika elementen\r\ni en fredsprocess. Jag har talat med ett otal\r\nutrikesministrar. Alla har diskuterat liknande det\r\nsom förekommer i den s.k. Mitterrandplanen. Det\r\nfanns med från början.</pre><pre>Men ingen har kunnat tala om hur första steget\r\nskulle kunna tas. Det var många från arabvärlden\r\noch många länder utanför Europa som sade att vi i\r\nSverige kan spela en roll tack vare vår\r\nneutralitetspolitik, vårt goda namn i Mellanöstern,\r\natt vi hade kunnat börja en dialog och lösa\r\nkonflikten mellan Israel och Palestina, dvs.\r\ndialogen mellan USA och PLO.</pre><pre>Vi sade från början att vi är beredda att ta på oss\r\nden rollen om förutsättningarna föreligger. De\r\nförutsättningarna består i att Sverige skall kunna\r\nagera tyst utan att synas och att de båda parterna\r\nvill ha fred. Det andra villkoret är att båda parter\r\nhar fullt förtroende för Sverige. Jag är ganska säker\r\npå att USA skulle ha haft det om vi hamnat i en\r\nsådan situation. Från irakisk sida har det inte\r\nkommit det minsta tecken på detta.</pre><pre>När sedan debatten kom att föras mera öppet,\r\nkritiserades vi för det som kallades för kopplingen.\r\nDet spelar ingen roll vad jag tror, men det kan vara\r\nbra att veta för fortsättningen. Jag tror att det hade\r\nvarit klokt om man från början hade talat lika\r\ntydligt som generalsekreteraren, Frankrike,\r\nSovjetunionen, Tyskland och USA gör i dag. Man\r\nsäger att man är beredd då Irak--Kuwait-konflikten\r\när löst att också ta upp de andra konflikterna,\r\nockupationerna, till en lösning. Jag är övertygad\r\nom att USA, som har en nyckelroll där, är helt\r\ninställt på detta.</pre><pre>Vi verkade också för att FN skulle få en mer\r\nbestämd roll, dvs. att man skulle fatta ett beslut\r\nenligt 42 § och de följande paragraferna. Det gick\r\ninte. Då anslöt vi oss till den resolution som\r\nbeslutades då. Vi har fullt ansvar för det.</pre><pre>Vi försökte att via Finland påverka beslutet om en\r\ndeadline. En deadline innebär i regel både\r\nmöjligheter och risker. Vi bedömde riskerna som\r\nstörre, eftersom en deadline lätt skapar den\r\nspänning som kan utlösa ett krig. Det kan vara av\r\nren nervositet eller därför att man inte riktigt litar\r\npå vad motståndaren är på väg att göra.</pre><pre>Jag hade hoppats på att man efter att deadline var\r\npasserad, i den pressade situation som Saddam\r\nHussein befann sig i, skulle kunna förmå honom att\r\ngöra medgivanden. Vi verkade i går tillsammans\r\nmed andra för att Algeriet och Yemen aktivt skulle\r\nengagera sig. Det finns ingenting som tyder på att\r\nSaddam Hussein ens i det pressade läget var beredd\r\natt göra några medgivanden. Jag hade också\r\nhoppats på att man skulle ha kunnat fortsätta med\r\nsanktionerna. Jag är i dag beredd att säga att allt\r\ntydde på att Saddam Hussein hade beslutat sig för\r\natt under inga omständigheter ge sig. Det är därför\r\njag menar att Sverige, som lojal FN-medlem, skall\r\nställa upp och har ställt upp bakom det beslut som\r\nFN har fattat.</pre><pre>Jag har vidare fått en lång rad detaljfrågor. Jag skall\r\nsvara på några av dem då jag tycker att de är\r\nviktiga.</pre><pre>När det gäller PLO fick jag ett meddelande via\r\nReuter i morse. Jag gjorde då direkt ett uttalande\r\ndär jag fördömde vad man hade kommit fram till.\r\nJag kallade upp PLOs representant Maklouf och\r\ntalade om att vi ogillade detta. Han kunde då visa\r\npå ett uttalande, som visserligen var litet kantigt i\r\nformuleringen, som visade att man inte tänkte\r\nengagera sig i någon terrorverksamhet. Samma\r\nbesked har kommit från Arafats talesman. Då har\r\nvi fått svar på den punkten.</pre><pre>Margaretha af Ugglas tog upp frågan om\r\nterrorverksamheten och beredskapen. Vi anser att\r\nSveriges beredskap för att möta\r\nterrorverksamhet -- vi har anledning att tro att\r\nsådana försök kan göras -- är så god den kan bli.</pre><pre>Vi har till dags dato anslagit 125 milj.kr. plus 17\r\nmilj.kr. för humanitära ändamål, för att hjälpa dem\r\nsom har flytt och för att hjälpa de länder som har\r\nråkat särskilt illa ut. Vi är naturligtvis beredda i all\r\nden utsträckning vi kan att fortsätta att lämna\r\nhumanitär hjälp. Ni kan vara övertygade om att\r\nsådan kommer att behövas i ökad utsträckning.</pre><pre>Anf. 46 MARGARETHA AF UGGLAS\r\n(m):</pre><pre>Herr talman! Jag tackar för utrikesministerns svar.\r\nJag tror att det är viktigt för svenska folket att ha en\r\nkänsla av att det finns en beredskap i Sverige mot\r\nterrorhandlingar. Jag begär egentligen inte svar av\r\nutrikesministern i dag. Vi får återkomma till frågan\r\nom utrikesministern på något sätt ändå har\r\nomvärderat PLOs roll i den svenska\r\nMellanösternpolitiken mot bakgrund av PLOs\r\nagerande under dessa fem och en halv månader,\r\ninkl. dagens agerande.</pre><pre>Anf. 47 PER GAHRTON (mp):</pre><pre>Herr talman! Sten Andersson säger att Saddam\r\nHussein inte hade tänkt att ge sig. Det är mycket\r\nmöjligt att det är rätt. Det är också mycket möjligt\r\natt Saddam Hussein vill ha krig. Men frågan är om\r\nFN skall låta sig provoceras och medverka i ett\r\nsådant spel och skapa ett krig som sätter hela\r\nregionen i brand. Är det utrikesministerns\r\nuppfattning att sanktionerna är testade, prövade\r\noch har misslyckats när endast fem månader har\r\ngått? Är det utrikesministerns uppfattning att det är\r\nbra om FN blir en fredsorganisation som kan agera\r\nmed våld när ingen av de fem stormakterna är emot\r\ndet, men som i alla andra fall av förtryck,\r\ninvasioner och ockupationer inte kan agera? Hur\r\nskall det uppfattas av alla de andra länder som inte\r\när förtryckta av ''rätt'' förtryckare? Vad skapar det\r\nför respekt för FN?</pre><pre>Anf. 48 HANS GÖRAN FRANCK (s):</pre><pre>Herr talman! Jag tycker att utrikesministern ännu\r\nmera tydligt bör uttala sig för att det är mycket\r\nangeläget att nu aktivt agera i FN för att få ett stopp\r\npå kriget. Det har redan haft så pass stora\r\nverkningar, och det hotar att sprida sig. Det finns\r\nandra medel. Jag menar att tillsammans med de\r\nåtgärder som nu har vidtagits, och flera kan komma\r\ni fråga, är det inte bara fråga om ett storkrig. Det\r\nfår verkningar över hela världen. Det är viktigt att\r\nenligt fredsrörelsens krav aktivt agera för att få ett\r\nstopp på kriget och tillgripa andra fredliga medel\r\nför att uppnå målsättningarna för en lösning av\r\nkonflikterna i Mellanöstern.</pre><pre>Anf. 49 PÄR GRANSTEDT (c):</pre><pre>Herr talman! Jag vill också tacka för svaret på de\r\nfrågor jag ställde.</pre><pre>Jag tyckte nog att jag kunde konstatera en viss\r\ntveksamhet från utrikesministerns sida om\r\nverkligen alla möjligheter till en fredlig lösning av\r\nkonflikten var uttömda. Samtidigt håller jag gärna\r\nmed om att när FN valde denna strategi och när\r\nsituationen är som den är, måste vi lojalt ställa upp\r\nbakom FN och göra vad vi kan för att lindra de\r\nmänskliga konsekvenserna av kriget. Jag noterar\r\nde insatser som redan har beslutats. Men jag\r\nhoppas att det redan nu finns en planering också för\r\nde insatser som vi kan få anledning att göra efter\r\ndet att det här kriget tar slut. Förhoppningen måste\r\nvara att det skall bli så kortvarigt som möjligt. Men\r\njag vill upprepa att det enda möjliga slutet på detta\r\nkrig naturligtvis är att Irak drar sig ur Kuwait.</pre><pre>Anf. 50 HANS LINDBLAD (fp):</pre><pre>Herr talman! Ser man på alla svenska\r\ndeklarationer finner man att knappast något land så\r\nofta har uttryckt att vi skall vara solidariska med\r\nFN. De som kritiserar FN brukar säga att FN självt\r\nhar ingen styrka. FN har bara den styrka som\r\nstaterna ger organisationen. Det är okej att\r\nenskilda personer diskuterar med varandra men det\r\nhade varit bättre om säkerhetsrådet hade fattat\r\nbeslut på annorlunda sätt. Det är också rätt av\r\nSverige och andra stater att innan säkerhetsrådet\r\nfattar beslut föra fram mycket bestämda meningar.\r\nMen när säkerhetsrådet har fattat beslutet, måste vi\r\nställa upp bakom det. Skulle man tycka att det\r\nskulle kunna bli bättre på annat sätt och gång på\r\ngång hävda det, underminerar man FN.</pre><pre>Det var ett trauma i svensk utrikespolitik när\r\nNationernas Förbund gick under just på grund av\r\nett sådant agerande. Ett beslut fattades mot Italien,\r\noch beslutet föll därför att alla inte ställde upp.</pre><pre>FN skall vara en kollektiv säkerhetsorganisation.\r\nDet innebär att man skall diskutera och föra fram\r\nalla argument. Men det är säkerhetsrådet som\r\nfattar besluten, icke generalförsamlingen. Då skall\r\nvi solidariskt med FN ställa upp bakom\r\nsäkerhetsrådet, annars undermineras FN som idé.</pre><pre>Anf. 51 HADAR CARS (fp):</pre><pre>Herr talman! Jag ställde tre frågor till regeringen.\r\nEn fråga gällde om situationen är unik. Jag ställde\r\nfrågan för att ge regeringen en chans att tillbakavisa\r\nkrokvänstern. Jag kallar det för en vänster, för att i\r\nvilka krokar det hela än går hamnar allt på att allt\r\nont kommer från Förenta Staterna.</pre><pre>En annan fråga gällde sjukhuset och hur fort det går\r\natt få det på plats.</pre><pre>Min tredje fråga gällde om regeringen anser att\r\nSaddam Hussein diskvalificerat sig som deltagare i\r\nframtida fredskonferenser. Jag vore tacksam om\r\nregeringen väljer att svara på en av dessa frågor. I\r\nså fall vill jag att utrikesministern besvarar den\r\ntredje frågan. Är Saddam Hussein enligt\r\nregeringens uppfattning en kvalificerad deltagare i\r\nframtida konferenser rörande Mellersta Östern?</pre><pre>Anf. 52 JAN-ERIK WIKSTRÖM (fp):</pre><pre>Herr talman! Jag delar utrikesministerns\r\nuppfattning att det är viktigt att Sverige i det här\r\nläget visar sin fulla solidaritet med Förenta\r\nNationerna. Vi hoppas naturligtvis alla att kriget\r\nskall få ett snabbt slut och medföra så litet\r\nmänskligt lidande som någonsin är möjligt. Jag är\r\nockså glad över utrikesministerns besked att PLO\r\nhar lovat honom att i detta läge inte begå några\r\nterrorhandlingar.</pre><pre></pre><pre>Anf. 53 Utrikesminister STEN ANDERSSON\r\n(s):</pre><pre>Herr talman! Först till Jan-Erik Wikströms senaste\r\ninlägg. PLO har visserligen via Maklouf lovat mig\r\natt inte genomföra terroraktioner, men de har\r\nockså lovat detta internationellt via Abu Sharif som\r\när Arafats närmaste man.</pre><pre>Jag framförde den svenska uppfattningen om den\r\nbesvikelse vi kände för den ståndpunkt som han\r\nvalde, Margaretha af Ugglas, till Yasser Arafat i\r\nsamband med begravningen av Bruno Kreisky den\r\n7 augusti. Jag träffade honom i Wien. Men jag skall\r\ninte gå närmare in på det.</pre><pre>Skall FN låta sig provoceras att ta till våld? Jag\r\npåstår att man har gjort allt vad man rimligtvis kan\r\nbegära under mer än fem månader för att få\r\nSaddam Hussein att visa minsta lilla tecken till att\r\nhan är beredd att gå FN till mötes.</pre><pre>Jag tror att när man diskuterar situationer långt\r\nbort i världen skall man försöka överföra\r\nsituationen på Sverige och tänka sig in i hur vi skulle\r\nreagera. Säg att Sverige i dag vore ockuperat sedan\r\nfem månader tillbaka. Våldfört, brutalt behandlat,\r\nmänniskor dödade -- inte bara vuxna utan också\r\nbarn -- och all materiell förstörelse därtill. Man\r\nhade försökt att få ockupanterna att ta sitt förnuft\r\ntill fånga. Jag föreställer mig att efter alla de\r\nförsöken skulle svenska folket i dag vara ganska\r\nlyckligt över att man hade fått dessa signaler. Även\r\nom vi har haft olika uppfattningar -- och vi har fört\r\nfram vår talan på det sätt som Hans Lindblad tog\r\nupp -- har det varit en förpliktelse från svensk sida\r\natt stödja de resolutioner som har beslutats. Det\r\nhade varit sämre om det inte hade fattats beslut om\r\ndem.</pre><pre>Jag skall svara på någon av Hadar Cars frågor -- det\r\när rimligt.</pre><pre>Man påskyndar verkställandet av beslutet om\r\nsjukhuset så mycket det går. Det är en glädjande\r\nstor anslutning av frivilliga.</pre><pre>Det är en sak vilken uppfattning vi har om Saddam\r\nHussein och vilken uppfattning vi har om många\r\nandra härskare i världen. Men vi följer FN-\r\nbeslutet. Det är det vi diskuterar. FN har inte\r\nuttalat sig om Saddam Husseins framtid. FN-\r\nbeslutet gäller det oeftergivliga villkoret att Irak\r\nskall dra sig ur Kuwait och upphöra med\r\nockupationen och annekteringen.</pre><pre>Hadar Cars, överlåt gärna behandlingen av\r\ntokvänstern till oss. Den klarar vi bäst. Vi har störst\r\nerfarenhet av det.</pre><pre>Herr talman! Jag vill gärna uttala som\r\nutrikesminister en stor glädje över den enighet som\r\nändå finns mellan samtliga partier, även om det\r\nfinns små gradskillnader. Jag är övertygad om i en\r\nsådan situation som denna att det är viktigt med\r\nenighet kring utrikespolitiken. För att få enighet är\r\ndet väldigt angeläget att man mer tar fasta på det\r\nsom förenar än det som skiljer. Det tycker jag\r\ndenna frågestund har gett vid handen.</pre><pre>Överläggningen var härmed avslutad.</pre><pre>6 § Information från regeringen om det aktuella\r\nläget i Baltikum</pre><pre>Anf. 54 Utrikesminister STEN ANDERSSON\r\n(s):</pre><pre>Herr talman! Alla folk har rätt till\r\nsjälvbestämmande. Det slås fast i FN-stadgan.</pre><pre>De demokratiskt valda parlamenten i Litauen,\r\nLettland och Estland har med överväldigande\r\nmajoritet förklarat att de vill utöva denna sin rätt i\r\nform av egna, självständiga stater. Dessa beslut har\r\nSverige, dess regering och folk, välkomnat och\r\nbejakat.</pre><pre>Europas stater har i Helsingfors-dokumentet 1975\r\nenat sig om att gränserna i Europa kan ändras, men\r\natt detta bara kan ske genom fredliga medel och\r\ngenom överenskommelse. Därför har Sverige\r\nhävdat att motsättningarna mellan Moskva och de\r\nbaltiska republikerna måste lösas i enlighet med\r\nHelsingfors-dokumentets bokstav och\r\nandemening.</pre><pre>På ESK-toppmötet i Paris i november förra året\r\nslog de deltagande staterna högtidligt fast att\r\ndemokratin är den enda acceptabla styrelseformen.\r\nPresident Gorbatjov var en av dem som skrev\r\nunder. De 34 stats- och regeringscheferna\r\nförklarade att de förpliktade sig att bygga upp,\r\nbefästa och stärka demokratin som nationernas\r\nenda styrelseform. De fastslog också principen om\r\nrättsstatlighet, dvs. att rätten skall råda över\r\nmakten.</pre><pre>Jag har velat inleda min redogörelse med att erinra\r\nom dessa principer, som naturligtvis också\r\nSovjetunionen anslutit sig till, för att ge ytterligare\r\nbakgrund åt den vrede, avsky och besvikelse som vi\r\nalla känner efter det sovjetiska militära tillslaget i\r\nVilnius i söndags morse då naket våld sattes in mot\r\ncivila.</pre><pre>Även om den politiska dialogen mellan Baltikum\r\noch Moskva under det gångna året inte gav några\r\nkonkreta resultat, hoppades vi likväl att en på\r\npolitiska medel grundad lösning skulle vara möjlig\r\natt uppnå. Inte minst fäste vi förhoppningar vid den\r\nundersökningskommission som Sovjetunionens\r\nfederationsråd tillsatte i lördags och som anlände\r\ntill Vilnius först timmarna efter det att det blodiga\r\ntillslaget ägt rum.</pre><pre>Enligt uppgift hade kommissionen fram till tisdag\r\nförmiddag i Vilnius inte funnit några lokala\r\nrepresentanter som stött det militära ingripandet.\r\nUnder tre dagar har kommissionen haft kontakter\r\nmed såväl president Landsbergis som den lokale\r\nsovjetiske militäre befälhavaren. Kommissionen\r\nsynes inte ha velat ta kontakt med den\r\nsjälvutnämnda ''räddningskommittén''. President\r\nLandsbergis har noterat att kommissionen arbetat\r\n''konstruktivt'' och enligt uppgift skall ''vissa\r\növerenskommelser'' ha nåtts mellan den litauiska\r\nledningen, militära representanter och\r\nkommissionen.</pre><pre>Läget i Litauen, främst i Vilnius men också på\r\nandra orter, är fortfarande mycket spänt, men\r\nlikväl i huvudsak lugnt.</pre><pre>Även i Lettland och Estland har spänningen\r\nsuccessivt stegrats. Militära dispositioner och\r\nstyrkedemonstrationer har förekommit.\r\n''Räddningskommittéer'' kräver att de lagliga\r\nregeringarna skall avgå. Sovjetledningen i Moskva\r\nuttalar sig i hotfulla och ultimativa ordalag. I Riga\r\nförekom i går kväll skottlossning, och en\r\ndödsskjutning har inrapporterats.</pre><pre>Den tilltagande spänningen i Baltikum har lett till\r\natt förhållandet mellan den sovjetiske presidenten\r\nGorbatjov och den ryske presidenten Jeltsin\r\nskärpts. Jeltsins klara avståndstagande mot\r\ncentralmakten och hans appeller till ''ryska soldater\r\nutanför Ryssland'' har haft en lugnande effekt i\r\nBaltikum, samtidigt som de har irriterat de lokala\r\nMoskvatrogna organisationerna och inte minst\r\npresident Gorbatjov.</pre><pre>Händelserna i Vilnius och de sovjetiska\r\npåtryckningarna på de tre baltiska republikerna har\r\nalltså lett till att också förhållandet mellan\r\nSovjetledningen och ledningen för den största\r\ndelrepubliken, Ryssland, försämrats. Hur denna\r\nkraftmätning kommer att sluta, därom kan vi bara\r\nspekulera, men det finns anledning att känna oro\r\növer den politiska utvecklingen i Sovjetunionen.</pre><pre>Den allra senaste tiden har vi sett tecken på att den\r\nnödvändiga demokratiseringen inte skulle\r\nfullföljas. Skulle den avbrytas, skulle\r\nSovjetunionen återgå till ett otvetydigt auktoritärt\r\nsystem, skulle det inte bara vara djupt olyckligt för\r\nunionen och republikerna, utan det skulle innebära\r\nett allvarligt bakslag för strävandena efter\r\ngemensam säkerhet och samarbete i Europa på\r\ndemokratiens grund.</pre><pre>Herr talman! Den svenska reaktionen på vad som\r\ninträffat i Baltikum är välkänd. Den vilar på de\r\nprinciper som jag tog upp i inledningen till denna\r\nredovisning och den återspeglar en glädjande bred\r\npolitisk enighet i vårt land:</pre><pre>Vi kan inte acceptera att man från sovjetisk sida\r\ntillgriper påtryckningar, våld eller hot om våld.\r\nMotsättningarna mellan centralmakten och de\r\nbaltiska republikerna måste lösas med politiska\r\nmedel och genom överenskommelser.</pre><pre>Vi har även deklarerat att vi betraktar de baltiska\r\nparlamenten som legitima företrädare för sina folk.</pre><pre>Vi har också, som jag inledningsvis sade,\r\nvälkomnat och bejakat dessa parlaments beslut om\r\natt de vill utöva folkens rätt till självbestämmande i\r\nform av egna, självständiga stater. Men samtidigt\r\nhar vi också understrukit att självständigheten\r\nmåste uppnås i enlighet med\r\nHelsingforsdokumentets bokstav och anda.</pre><pre>Jag behöver här inte i detalj rekapitulera hur\r\nregeringens uppfattning har framförts till sovjetiska\r\nföreträdare och till offentligheten. Statsministerns\r\nbrev till president Gorbatjov och regeringens\r\nuttalande efter utrikesnämndens möte i måndags är\r\nkända. Genom egen personal på platsen har vi\r\nockså kunnat framföra vår uppfattning i Estland,\r\nLettland och Litauen.</pre><pre>På samma sätt som den svenska regeringen har ett\r\nmycket stort antal regeringar runt om i världen\r\nreagerat mot det sovjetiska militära ingripandet i\r\nVilnius. Många regeringar har också förklarat att\r\nSovjetunionens beteende i Baltikum kan få\r\nkonsekvenser för staternas samarbets- och\r\nbiståndsprogram med Sovjetunionen. Det är vår\r\navsikt att inte låta händelserna i Baltikum komma i\r\nskymundan för kriget i Persiska Viken.</pre><pre>Herr talman! Låt mig så redogöra för vad\r\nregeringen avser göra framgent.</pre><pre>På det internationella planet har vi redan inlett\r\nsonderingar med andra länder om möjligheterna\r\natt ta upp utvecklingen i Baltikum i FNs\r\nkommission för de mänskliga rättigheterna. Det\r\nårliga mötet med kommissionen börjar den 28\r\njanuari.</pre><pre>Vi har inom ESKs ram, vid ett pågående ESK-möte\r\ni Wien, redan gjort ett uttalande om läget i\r\nBaltikum. Vid ett annat ESK-möte om fredlig\r\nlösning av konflikter, som nu pågår i Malta, har vi\r\nockså tagit upp Baltikum. Vi avser också att vid\r\nkommande ESK-möten få Baltikum på\r\ndagordningen.</pre><pre>Jag vill också nämna att Europarådets\r\nministerkommitté i förrgår antog en deklaration,\r\ndär man fördömer bruket av militära medel mot\r\ncivilbefolkning. Ministerkommittén varnar också\r\nför att ytterligare våldsanvändning skulle äventyra\r\nden demokratiska reformpolitiken och respekten\r\nför de mänskliga rättigheterna och sätta grunden\r\nför samarbetet mellan Sovjetunionen och\r\nEuroparådet i fråga. Jag utesluter inte att\r\neventuella ytterligare initiativ kan komma att bli\r\naktuella inom Europarådet.</pre><pre>På det nationella planet har vi också redan fattat ett\r\nantal beslut.</pre><pre>Jag beslöt t.ex. i tisdags att som en första åtgärd\r\nanslå 1 milj.kr. för olika aktiviteter. Anslaget skall\r\nbl.a. göra det möjligt för Sveriges Radio att så\r\nsnabbt som möjligt inleda radiosändningar på\r\nlitauiska. Sändningar på estniska och lettiska finns\r\nsom bekant redan. När yttrandefriheten hotas och\r\nmassmedia i Baltikum utsätts för allt större\r\nsvårigheter blir dessa radiosändningar från Sverige\r\nallt viktigare.</pre><pre>Vi har också beslutat att på olika sätt stödja de\r\nrepresentanter för de baltiska parlamenten och\r\nregeringarna som under de senaste dagarna\r\nkommit till Stockholm. Vi skall på olika sätt aktivt\r\nunderlätta deras möjligheter att verka, både här i\r\nSverige och i andra länder.</pre><pre>Herr talman! Jag vill till slut uttrycka\r\nförhoppningen att den enighet som råder mellan\r\npartierna skall bestå också i framtiden. Det ger en\r\nstyrka åt Sveriges agerande, och det är bra för de\r\nbaltiska folken.</pre><pre>Anf. 55 GUNNAR HÖKMARK (m):</pre><pre>Herr talman! Jag skall be att få tacka\r\nutrikesministern för hans redovisning av\r\nregeringens syn på läget i Baltikum. Det är en\r\ndyster situation och en politisk process som just nu\r\nger anledning till mörka farhågor. Det är en politisk\r\nprocess som ytterst styrs från Moskva. Det är därför\r\nutomordentligt viktigt att regeringens företrädare\r\ninte på något sätt svävar på målet när det gäller\r\nfrågan om var ansvaret ligger för det som har skett\r\ni Vilnius, det som synes vara under skeende i Riga\r\noch det som kan vara en utveckling i Tallinn under\r\nde kommande veckorna. Det är den politiska\r\nledningen i Moskva, ytterst president Gorbatjov,\r\nsom bär ansvaret för denna utveckling. Det är det\r\nsovjetiska sönderfallet som tvingar fram dessa\r\nbrutala försök att vidmakthålla Sovjetimperiet, inte\r\nbalternas frihetssträvanden.</pre><pre>Jag välkomnar att regeringen avser att ta upp denna\r\nfråga i ESK-sammanhang och FN-sammanhang,\r\ninte minst eftersom det bara för två år sedan, av\r\nregeringspartiets företrädare här i kammaren,\r\nbetecknades som tokstolligheter. Jag tycker att det\r\när bra, och vi sluter gärna upp bakom detta. Vi vill\r\ngärna se till att man skyndar på.</pre><pre>Jag skulle vilja att utrikesministern redovisade sin\r\nsyn på hur det svenska hjälpprogrammet i Baltikum\r\nnu kan omformas, dels för att klargöra att ingen\r\nhjälp skall utgå till quislingregeringar, om vi får se\r\nsådana i framtiden, dels för att se till att Sveriges\r\nRadios utlandssändningar når en omfattning som\r\nsvarar mot situationen. De 15 minuter som i dag\r\nsänds på estniska och lettiska, och som även kan bli\r\nfallet med litauiska med regeringens nya anslag,\r\nräcker inte. Vi har ett större ansvar än så. Jag vore\r\ntacksam för ett konstruktivt och positivt svar på den\r\nfrågan.</pre><pre>Anf. 56 HÅKAN HOLMBERG (fp):</pre><pre>Herr talman! Hela svenska folket står i dag enat\r\nbakom folken i Estland, Lettland och Litauen som\r\n1940, i likhet med Kuwait 1990, annekterades och\r\nockuperades av en mäktig granne. Den situation\r\nsom nu råder har provocerats fram från Moskva och\r\nav baltiska quislingar. Ansvaret faller tungt på\r\nledningen i Moskva och på president Gorbatjov.</pre><pre>Mot dessa krafter står i dag baltiska medborgare ur\r\nalla språk- och nationalitetsgrupper. Baltikum är\r\nbrännpunkten för en konfrontation mellan\r\nstalinister och demokrater som berör hela\r\nSovjetunionens, och därmed också hela Europas,\r\nframtid.</pre><pre>Sverige har i denna situation en ovanlig och unik\r\nroll. Medan resten av världen, naturligt nog, följer\r\ndet som händer i Persiska Viken ligger vårt land\r\nalldeles intill de baltiska länderna, och vi har unika\r\nmöjligheter att påverka det internationella\r\nskeendet. Vi har möjlighet att praktiskt göra mer\r\nän många andra. Ett exempel är ett bidrag till\r\nbalternas kommunikationer med yttervärlden.</pre><pre>Jag är glad över att Sveriges Radio nu skall börja\r\nsända också på litauiska, och jag hoppas att de\r\nbaltiska sändningarna skall få utökad sändningstid.\r\n15 minuter är inte mycket att komma med i dagens\r\nsituation. Egentligen skulle det behövas sändningar\r\ndygnet runt.</pre><pre>Därutöver skulle vi med ganska enkla medel kunna\r\nhjälpa balterna att genom de mobiltelefonsystem\r\nsom håller på att upprättas via Tele--X-satelliten få\r\nen ny länk till yttervärlden. Är regeringen beredd\r\natt snabbt gå vidare med detta ärende som redan i\r\nvåras aktualiserades från estniskt håll?</pre><pre>Vi får inte protestera bara när våld tillgrips. Vi har\r\näven ett särskilt ansvar för att hålla Baltikumfrågan\r\nkvar på den internationella dagordningen,\r\npermanent och stabilt, tills en lösning har nåtts.</pre><pre>Jag är glad över beskedet att Sverige skall ta upp\r\nBaltikum vid ESK-förhandlingarna och i andra\r\nsammanhang. Jag tror dock att det behövs fler\r\ninsatser och ett flöde av olika initiativ under de\r\nnärmaste dagarna och veckorna.</pre><pre>I vilka former är regeringen beredd att gå vidare för\r\natt engagera fler länder och andra internationella\r\norgan i detta arbete? Det kan vara mycket bråttom.</pre><pre>Anf. 57 PER GAHRTON (mp):</pre><pre>Herr talman! Liksom när det gäller Gulfkonflikten\r\när vi eniga med regeringen om mycket, men inte\r\nallt. Vi står för fred och frihet. Frihet och fred i\r\nbåda fallen. Vi kritiserar därför såväl USAs som\r\nSovjetunionens missbruk av sin militära styrka.</pre><pre>När det gäller Baltikum vill jag fråga några saker.\r\nDet gäller bl.a. det svenska erkännandet av 1940\r\nårs ockupation. För många kan det te sig som\r\nhårklyverier, men t.o.m. i Sovjetunionen har man\r\nundersökningskommissioner kring\r\nRibbentroppakten och dess konsekvenser. För\r\nbalterna, det har vi fått klart för oss, har detta en\r\nmycket stark emotionell laddning, och därför har\r\njag mycket svårt att förstå varför man inte från\r\nsvensk sida tydligt kan säga att det erkännandet\r\nicke längre har någon giltighet. Vad är det som gör\r\natt det är så fruktansvärt svårt?</pre><pre>När det gäller frågan om erkännande råder det\r\ninget tvivel om att, jag har sagt det förr och skall\r\ngärna upprepa det, regeringen har rört sig i rätt\r\nriktning genom erkännandet av de baltiska\r\nparlamentens legalitet osv. Det fattas ytterligare\r\nnågot steg, men jag skall inte upprepa den debatt\r\nsom vi har haft om detta här.</pre><pre>Jag vill i stället fråga om regeringen ändå nu\r\nuppfattar de baltiska staterna som folkrättsligt\r\ntillhörande Sovjetunionen. Hur tänker man sig att\r\nde skall få den frihet man tycker att de skall ha?\r\nSkall man följa den sovjetiska grundlagen? Är det\r\ndetta man tänker sig? Detta är en oerhört\r\nkomplicerad process som jag ingalunda kan\r\nredogöra för under de sekunder jag har kvar här.\r\nDet finns ingen chans. Detta måste ju ändå vara\r\nkonsekvensen av den officiella svenska\r\nståndpunkten. Att man skall gå denna enormt\r\nlånga väg som kan ta både fem och tio år. Är det\r\ndetta som är regeringens ståndpunkt?</pre><pre>Anf. 58 MARIANNE ANDERSSON i\r\nVårgårda (c):</pre><pre>Herr talman! Jag vill också tacka utrikesministern\r\nför redogörelsen om läget i de baltiska staterna.</pre><pre>Vi fylls alla, i dessa dagar, av avsky inför det som\r\nhänder i Baltikum. För oss i Sverige har det\r\nförtryck som nu sker fått ett ansikte genom alla de\r\nkontakter som de flesta svenskar har fått i dessa\r\nländer och genom alla vänner vi har skaffat oss. Det\r\ngör att vi känner det som nu sker extra starkt. Det\r\nsom ligger nära engagerar människor. Vi vet det.\r\nNu måste vi med skärpa slå fast att våldet aldrig kan\r\naccepteras, och att vi stöder de baltiska staternas\r\nfrihetskamp.</pre><pre>Jag ställde en fråga till utrikesministern om just\r\ndetta med massmedia och radioinformation på\r\nlitauiska till Litauens folk. Jag har fått ett svar på\r\nden frågan, kan man säga. Med tanke på det som\r\nGorbatjov sade, jag tror det var i går, om att\r\nmassmedia i Sovjetunionen skall sprida mer\r\nobjektiv information, tycker jag att dessa\r\nsändningar är ännu viktigare.</pre><pre>Jag hoppas att vi nu prövar alla vägar för att utöka\r\ninformationen så att vi på alla sätt sprider\r\ninformation till Litauens folk i första hand, men\r\nnaturligtvis till alla de baltiska staterna. Jag hoppas\r\näven att den miljon som nu är anslagen inte innebär\r\nnågra begränsningar. Pengar skall inte få utgöra\r\nnågon begränsning när det gäller att sprida\r\ninformation till de baltiska staterna.</pre><pre>Anf. 59 PÄR GRANSTEDT (c):</pre><pre>Herr talman! Jag tycker att det var en mycket bra\r\ndeklaration som utrikesministern gjorde här om\r\nSveriges syn på situationen i Baltikum just nu. Jag\r\ntycker även att jag därmed har fått svar på den fråga\r\nsom jag ställde tidigare i veckan till\r\nutrikesministern om detta.</pre><pre>Den händelseutveckling vi ser i Baltikum och i\r\nSovjetunionen i övrigt är ju utomordentligt\r\noroande. Den innebär att många av de\r\nförhoppningar som vi ställde på president\r\nGorbatjovs politik och på innebörden av begreppet\r\nglasnost nu krossas. Det är ändå viktigt att vi på det\r\nkraftfullaste sätt vi kan ger ett stöd åt de baltiska\r\nfolkens frihetssträvanden i denna mycket svåra\r\nsituation. Det har ju flera andra också bekräftat.</pre><pre>Det är viktigt att vi inriktar det materiella stöd som\r\nvi är beredda att ge på det man behöver allra bäst\r\nnu. Det är naturligtvis stöd på informationssidan.\r\nJag vill gärna sälla mig till dem som har uttryckt\r\nönskemål om att Sveriges Radios utlandsprograms\r\nsändningar på baltiska språk skall utvidgas högst\r\nväsentligt så att de verkligen kan bli en\r\ninformationskälla. Men viktigast är att vi får en\r\nfortsatt kraftfull internationell reaktion på den\r\nsovjetiska politiken i Baltikum. Det är förmodligen\r\ndet enda som kan stoppa utvecklingen mot ett allt\r\nhårdare grepp. Mycket har skett, och det är viktigt\r\natt Sverige arbetar vidare.</pre><pre>Vi borde inom ESK-processen eftersträva en\r\nsärskild konferens för att ta upp de baltiska\r\nfrågorna. Jag känner till svårigheterna men jag\r\ntycker att Sverige borde driva kravet, och jag vill\r\ngärna höra utrikesministerns syn på den\r\nmöjligheten. Det finns naturligtvis även anledning\r\natt snart ta upp en diskussion om Sovjetunionens\r\nfortsatta status i relation till Europarådet.</pre><pre>Anf. 60 INGELA MÅRTENSSON (fp):</pre><pre>Herr talman! Även jag är positiv till att\r\nutrikesministern är beredd att ta upp de baltiska\r\nstaternas fråga i internationella fora. Jag skulle,\r\nmed anledning av detta, vilja fråga utrikesministern\r\nom den svenska regeringen är beredd att ta upp\r\nfrågan om de baltiska staternas status i FNs\r\ngeneralförsamling och begära att man får ett\r\nyttrande från den internationella domstolen i Haag\r\nför att få den internationella folkrättens syn på\r\nderas status. Det finns, med tanke på den\r\nutveckling som har varit, anledning att man\r\nifrågasätter deras status och möjligheterna för\r\nandra länder att erkänna de baltiska staterna som\r\nsjälvständiga stater. Jag förstår att det finns\r\nsvårigheter i dag i det internationella\r\nsammanhanget, men det finns all anledning att\r\nfråga den internationella juridiska expertisen på\r\ndet här området.</pre><pre>Min fråga är om man är beredd att ta upp det och\r\nfå ett yttrande från den internationella domstolen i\r\nHaag.</pre><pre>Anf. 61 Utrikesminister STEN ANDERSSON\r\n(s):</pre><pre>Herr talman! Om tio minuter börjar\r\nutrikesnämndens sammanträde, och enligt\r\nstatuterna skall utrikesministern vara med från\r\nbörjan. Det gör att jag får svara mycket kort på i\r\noch för sig mycket viktiga frågor.</pre><pre>Vad gäller Sveriges agerande i olika internationella\r\nfora är vi beredda att ta upp det överallt där vi\r\nbedömer det vara till de baltiska folkens fördel. Det\r\när inte alltid riktigt säkert att det är det. Det beror\r\nnämligen på vilket svar man har att vänta sig från\r\nde olika institutionerna. Vi kan återkomma till den\r\ndebatten så får jag gå in litet djupare i den. Vi är\r\nberedda att på allt sätt, det är ju delvis en\r\nbudgetfråga, utöka de baltiska radiosändningarna.\r\nVi gör en första utökning med litauiska sändningar.</pre><pre>Jag vill gärna säga till Håkan Holmberg att det är\r\nklart att det är oerhört viktigt att vi kan reda ut på\r\nvilket sätt vi bäst ger stöd för en utveckling av\r\nteleförbindelserna. Där undersöker man bl.a. det\r\nalternativ som Håkan Holmberg har nämnt. Jag ber\r\natt få återkomma även på den punkten.</pre><pre>Sedan, herr talman, är det nu en kollision mellan de\r\nregler som gäller i utrikesnämnden och de som\r\ngäller för en sådan här informationsstund. Med mitt\r\nförflutna som medlem i den republikanska klubben\r\nföredrar jag kungen. Jag går.</pre><pre>Anf. 62 HÅKAN HOLMBERG (fp):</pre><pre>Herr talman! Får jag börja med att tacka\r\nutrikesministern för den fylliga och klara\r\ndeklaration han gjorde. Jag hann inte säga det i mitt\r\ninlägg nyss. Jag vill gärna ha det framfört.</pre><pre>Jag är också glad över att frågan om\r\ntelekommunikationer, som jag tog upp, övervägs.\r\nJag hoppas att det går fort eftersom det kan vara\r\nbråttom, som jag sade.</pre><pre>När det gäller att aktualisera den baltiska frågan\r\ninternationellt finns, som flera har nämnt, olika\r\nproblem med att ta upp den i olika internationella\r\nfora. Jag vill bara peka på den omständigheten att\r\ndet finns flera länder än vi som ändå har reagerat\r\nmycket tydligt under de senaste månaderna. Jag\r\ntänker bl.a. på Island, Danmark, Polen,\r\nTjeckoslovakien och Ungern. Det kan kanske\r\nfinnas möjligheter att, ur denna och kanske en\r\nstörre grupp, hitta en krets av länder som i någon\r\nlämplig form kan uppträda som ett slags baltisk\r\nskyddsgrupp som ständigt aktualiserar frågan.</pre><pre>Det var ett av kanske många hugskott som dyker\r\nupp i dessa dagar. Jag tycker att varje tanke som\r\nfinns bör prövas eftersom det kan vara mycket\r\nbråttom.</pre><pre>Anf. 63 GUNNAR HÖKMARK (m):</pre><pre>Herr talman! När utrikesministern går till kungen\r\nvill jag gärna sända med honom orden som\r\nvicepresidenten Dainis Ivans förmedlade\r\nhäromdagen. De gällde ytterst behovet av att i de\r\nbaltiska staterna få tillgång till fri information. Det\r\när ingen tillfällighet att en av de mest symboliska\r\nhändelser som sker i dessa stater just nu är\r\nockupationen av radio- och TV-tornet i Vilnius och\r\nmotsvarande i Riga. Det har en oerhört central och\r\nviktig betydelse för den framtida motståndskraften\r\noch nationella identiteten i dessa länder. Där har vi\r\ni Sverige en unik möjlighet, och jag måste också\r\nsäga ett antal underlåtenhetssynder som vi kan ta\r\nigen. Jag hoppas att utrikesministern, medan han\r\nsom f.d. medlem i republikanska klubben sakta\r\nstrosar till Konungen fram, tänker igenom att här\r\nhar vi en central möjlighet att göra en viktig insats.</pre><pre>Anf. 64 PER GAHRTON (mp):</pre><pre>Herr talman! Jag kan då säga ett vänligt ord på\r\nutrikesministerns tunga väg. När det gäller en hel\r\nrad praktiska saker som radiosändningar och anslag\r\nför ökade kontakter, svensk representation osv. gör\r\nregeringen väldigt mycket, oerhört mycket mer än\r\nförr.</pre><pre>Det är ändå anmärkningsvärt att när vi här i\r\nriksdagen hade tre baltiska representanter som höll\r\nanföranden till oss så var det oerhört militanta\r\nanföranden. De efterlyste varken mat eller pengar\r\nutan ett ännu starkare politiskt stöd. Jag vill gärna\r\nha detta sagt som en bakgrund till de frågor som jag\r\nställer och som handlar just om ökat politiskt stöd.\r\nDet kan kanske låta som hårklyverier här på litet\r\navstånd, men det har uppenbarligen en mycket\r\nstark laddning och en mycket stor betydelse för\r\ndem som det närmast gäller.</pre><pre>Överläggningen var härmed avslutad.</pre><pre>7 § Bordläggning</pre><pre>Anmäldes och bordlades</pre><pre>Proposition</pre><pre>1990/91:76 Socialavgifter för vissa idrottsutövare</pre><pre>Skrivelse</pre><pre>1990/91:77 Invandrar- och flyktingpolitiken</pre><pre>Förslag</pre><pre>1990/91:12 Riksdagens revisorers förslag angående\r\nSJ-koncernens verksamhet</pre><pre>8 § Anmälan om interpellation</pre><pre>Anmäldes att följande interpellation framställts</pre><pre>den 17 januari</pre><pre>1990/91:130 av Martin Olsson (c) till\r\njustitieministern om en samlad samepolitik:</pre><pre>Den 28 november 1990 beslöt riksdagen\r\n(1990/91:Jo12) att avslå regeringens förslag i\r\npropositionen 4 angående ändringar i\r\nrennäringslagen. Motiveringen till riksdagens\r\nbeslut (1990/91:JoU12) var ''att starka skäl talar för\r\natt de frågor som omfattas av propositionen\r\nbehandlas inom ramen för ett mer sammanhållet\r\nförslag angående samernas ställning, där även\r\nförslagen från samerättsutredningen kan bli\r\nföremål för en samlad bedömning''.</pre><pre>Jordbruksutskottet underströk vidare ''det\r\nangelägna i att regeringen så snart som möjligt\r\nåterkommer till riksdagen med ett sammanhållet\r\nförslag angående samefrågorna''.</pre><pre>Riksdagens beslut överensstämde därmed med\r\nkraven från de samiska organisationerna som\r\ngenom sitt gemensamma organ, Samernas\r\nnationalråd, i brev till statsministern den 12\r\noktober hade begärt att den nämnda propositionen\r\nskulle återkallas och att regeringen i stället skulle\r\nframlägga en samlad same- och\r\nrennäringsproposition.</pre><pre>Eftersom det är av stor betydelse att erforderliga\r\nreformer präglade av en helhetsyn på det\r\nsamepolitiska området genomförs utan för stor\r\ntidsutdräkt och helst i bred enighet är det av\r\nintresse att få en redovisning av regeringens arbete\r\nmed och planering av när ett sådant förslag kan\r\nframläggas.</pre><pre>Samerättsutredningen, som tillsattes 1983, hade till\r\nuppgift att mot bakgrund av folkrätten och\r\nsamernas ställning som urbefolkning, pröva tre för\r\nsamerna viktiga frågor, nämligen behovet av att\r\nstärka rennäringens rättsliga ställning, behovet av\r\nett folkvalt samiskt organ och åtgärder för att stärka\r\ndet samiska språkets ställning.</pre><pre>I sin analys av samernas folkrättsliga ställning i sitt\r\ndelbetänkande 1986 fastslog utredningen ''att\r\nSverige på folkrättsliga grunder har förpliktelser\r\ngentemot samerna på olika sätt'' och att ''Sverige\r\nmåste avstå från sådana ingrepp i naturen att de\r\nnaturliga förutsättningarna för rennäringens\r\nfortbestånd äventyras''. 1989 lade utredningen fram\r\nförslag syftande till att stärka rennäringens rättsliga\r\nställning gentemot motstående intressen, främst\r\nstorskogsbruket. I samma betänkande föreslogs\r\näven inrättande av ett folkvalt samiskt organ, ett\r\nsameting, och en grundlagsregel gällande samernas\r\nställning.</pre><pre>Utredningens förslag om stärkande av\r\nrennäringens rättsliga ställning låg i viss mån till\r\nunderlag för regeringens proposition i höstas om\r\nändringar i rennäringslagen. Däremot har ingen\r\nlagrådsremiss eller annat regeringsförslag om\r\ninrättande av ett sameting presenterats trots att\r\ndenna fråga knappast är kontroversiell.</pre><pre>I sitt svar tll mig den 13 november på min\r\ninterpellation med frågan om regeringen avsåg att\r\nframlägga förslag om inrättande av ett sameting --\r\noch i så fall när, uttalade sig justitieministern i\r\nprincip positiv till inrättande av ett sameting men\r\nlämnade ingen uppgift om när ett förslag\r\nberäknades kunna föreligga.</pre><pre>Sedan Norges samer hösten 1989 fick ett sameting\r\noch eftersom Finland sedan länge har ett\r\nsameparlament är nu Sveriges samer de enda som --\r\nförutom Sovjetunionens -- saknar ett eget folkvalt\r\norgan.</pre><pre>Sverige har bl.a. härigenom kommit att bli efter\r\nvåra grannländer när det gäller genomförande av\r\nsamepolitiska reformer.</pre><pre>Sameutredningen föreslår i sitt den 21 november\r\navgivna slutbetänkande åtgärder för att stärka det\r\nsamiska språkets ställning i första hand genom ökad\r\nanvändning av samiska i olika officiella\r\nsammanhang. I betänkandet föreslås även bl.a.\r\nåtgärder för att förbättra de s.k. fiskesamernas\r\nställning.</pre><pre>Regeringen har ännu inte sänt betänkandet på\r\nremiss. Detta är anmärkningsvärt och kan lätt\r\ntolkas så att regeringen inte inom närmaste tiden\r\navser att utarbeta förslag till den samlade\r\nsamepolitik som riksdagen uttalat sig för. Detta\r\nintryck förstärks av att det i årets\r\nbudgetproposition endast redovisats vad riksdagen\r\nbeslutat och att samerättsutredningen avgett sitt\r\nslutbetänkande. Däremot anges inget om vilka\r\nåtgärder regeringen ämnar vidta.</pre><pre>En annan fråga som förefaller att ha uppskjutits är\r\nregeringens ställningstagande till frågan om\r\nratificering av ILOs konvention 169 om\r\nurbefolkningars rättigheter.</pre><pre>Med hänsyn till det svenska samhällets skyldigheter\r\nmot vår inhemska minoritetsbefolkning och mot\r\nbakgrund av bl.a. riksdagens begäran om ett förslag\r\nom en samlad samepolitik och avsaknaden av\r\nregeringsförslag om inrättande av sameting samt\r\nden ännu inte inledda remissbehandlingen av\r\nsamerättsutredningens slutbetänkande vill jag\r\nställa följande fråga till justitieministern:</pre><pre>Vilken planering har regeringen för utarbetande av\r\nförslag till en samlad samepolitik och när avses\r\nförslag framläggas?</pre><pre>9 § Anmälan om fråga</pre><pre>Anmäldes att följande fråga framställts</pre><pre>den 16 januari</pre><pre>1990/91:346 av Marianne Samuelsson (mp) till\r\nstatsministern om skyddet för kärnkraftverken:</pre><pre>På nyheterna den 14 januari meddelades att\r\nsäkerheten förstärkts på grund av nuvarande\r\nkrigsrisk vid riksdag och regeringskansli. Det skulle\r\nockså vidtas extra säkerhetskontroller vid\r\nflygplatserna. Självklart känns omständigheterna\r\noroväckande på många vis. Ur säkerhetssynpunkt\r\när våra kärnkraftverk ett stort bekymmer. Ett\r\nsabotage eller en olycka skulle drabba stora delar\r\nav vårt land.</pre><pre>Jag vill därför fråga statsministern vilka åtgärder\r\nsom vidtagits för att skydda våra kärnkraftverk.</pre><pre>10 § Kammaren åtskildes kl. 15.53.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 § anf. 24 (delvis),</pre><pre>av andre vice talmannen därefter t.o.m.\r\najourneringen kl. 14.25 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}