{"dokumentstatus":{"dokument":{"hangar_id":"2439015","dok_id":"GE09129","rm":"1990/91","beteckning":"129","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"129","slutnummer":"0","datum":"1991-06-11 00:00:00","systemdatum":"2010-02-17 00:00:00","publicerad":"1991-06-11 00:00:00","titel":"Riksdagens snabbprotokoll 1990/91:129 Tisdagen den 11 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{D09333C1-ADF8-4FAC-9A6C-5DE34A1E72BE}","dokument_url_text":"http://data.riksdagen.se/dokument/GE09129/text","dokument_url_html":"http://data.riksdagen.se/dokument/GE09129","dokumentstatus_url_xml":"http://data.riksdagen.se/dokumentstatus/GE09129","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:129</div>\r\n<div class=\"sidhuvud_datum\">Tisdagen den 11 juni</div>\r\n<div class=\"sidhuvud_klockslag\">Kl. x 9.00--</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 5 juni.</pre><pre>2 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1990/91:196 till lagutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1990/91:FiU34 och\r\nFiU37</pre><pre>Socialutskottets betänkande 1990/91:SoU25</pre><pre>Utbildningsutskottets betänkande 1990/91:UbU21</pre><pre>Trafikutskottets betänkanden 1990/91:TU31 och\r\nTU35</pre><pre>4 § Beslut rörande utskottsbetänkanden som\r\nslutdebatterats den 5 och 10 juni</pre><pre>Företogs till avgörande utbildningsutskottets\r\nbetänkanden 1990/91:UbU17, UbU18, UbU19 och\r\nUbU20, konstitutionsutskottets betänkanden\r\n1990/91:KU38 och KU48, socialutskottets\r\nbetänkanden 1990/91:SoU21, SoU22 och SoU18,\r\nutrikesutskottets betänkande 1990/91:UU23,\r\njordbruksutskottets betänkanden 1990/91:JoU29\r\noch JoU31, näringsutskottets betänkanden\r\n1990/91:NU33, NU41 och NU46 samt\r\ntrafikutskottets betänkande 1990/91:TU28\r\n(beträffande debatten i dessa ärenden, se prot. 126\r\noch 128).</pre><pre>Utbildningsutskottets betänkande UbU17</pre><pre>Mom. 5 (flexibel skolstart)</pre><pre>Utskottets hemställan bifölls med 237 röster mot\r\n70 för reservation 4 av Larz Johansson m.fl.</pre><pre>Mom. 6 (tioårig skolplikt)</pre><pre>Utskottets hemställan -- som ställdes mot\r\nreservation 5 av Lars Leijonborg och Carl-Johan\r\nWilson -- bifölls med acklamation.</pre><pre>Mom. 13 (undervisningen på lågstadiet)</pre><pre>Utskottets hemställan bifölls med 248 röster mot\r\n58 för reservation 7 av Ann-Cathrine Haglund m.fl.</pre><pre>Mom. 22 och 23 (lagfäst rätt att välja skola, m.m.)</pre><pre>Utskottets hemställan -- som ställdes mot\r\nreservation 15 av Ann-Cathrine Haglund m.fl. --\r\nbifölls med acklamation.</pre><pre>Mom. 25 (förläggning av icke obligatoriska inslag i\r\nutbildningen)</pre><pre>Utskottets hemställan bifölls med 237 röster mot\r\n68 för reservation 16 av Larz Johansson m.fl. 2\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU18</pre><pre>Återförvisningsyrkandet</pre><pre>(avsnittet Bidrag till vissa handikappåtgärder inom\r\nfolkbildningen, mom. 25 och 26)</pre><pre>Det av Margareta Persson under överläggningen\r\nframställda yrkandet om återförvisning av\r\nbetänkandet i denna del till utskottet för ytterligare\r\nberedning avslogs genom uppresning.</pre><pre>Mom. 1 och 2 (överlämnande till ett\r\nfolkbildningsråd att fördela statsbidrag till\r\nfolkbildningen, m.m.)</pre><pre>Utskottets hemställan bifölls med 248 röster mot\r\n60 för reservation 1 av Ann-Cathrine Haglund m.fl.</pre><pre>Mom. 10 (folkhögskolans allmänna kurser)</pre><pre>Utskottets hemställan bifölls med 263 röster mot\r\n18 för reservation 5 av Ylva Johansson. 28\r\nledamöter avstod från att rösta.</pre><pre>Mom. 13 (styrelse m.m. för folkhögskola)</pre><pre>Utskottets hemställan bifölls med 205 röster mot\r\n19 för reservation 8 av Ylva Johansson. 80\r\nledamöter avstod från att rösta.</pre><pre>Mom. 14 (grunderna i övrigt för\r\nfolkbildningsrådets fördelning av statsbidrag)</pre><pre>Utskottets hemställan bifölls med 191 röster mot\r\n60 för reservation 10 av Lars Leijonborg m.fl. 56\r\nledamöter avstod från att rösta.</pre><pre>Mom. 22 (särskilda medel till folkbildningsrådet)</pre><pre>Utskottets hemställan -- som ställdes mot\r\nreservation 14 av Larz Johansson m.fl. -- bifölls\r\nmed acklamation.</pre><pre>Mom. 24 (anslagsbeloppet under Bidrag till\r\nfolkbildningen)</pre><pre>Utskottets hemställan bifölls med 233 röster mot\r\n19 för reservation 17 av Eva Goe s. 57 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU19</pre><pre>Utskottets hemställan bifölls.</pre><pre>Utbildningsutskottets betänkande UbU20</pre><pre>Utskottets hemställan bifölls.</pre><pre>Konstitutionsutskottets betänkande KU38</pre><pre>Mom. 1 (delning av kommuner)</pre><pre>Utskottets hemställan bifölls med 176 röster mot\r\n131 för reservation 1 av Anders Björck m.fl. 2\r\nledamöter avstod från att rösta.</pre><pre>Mom. 4 (kommunal vårdnadsersättning)</pre><pre>Utskottets hemställan bifölls med 210 röster mot\r\n95 för reservation 3 av Anders Björck m.fl. 3\r\nledamöter avstod från att rösta.</pre><pre>Mom. 5 (den kommunala kompetensen i\r\nnäringsverksamhet)</pre><pre>Utskottets hemställan bifölls med 211 röster mot\r\n98 för reservation 4 av Anders Björck m.fl.</pre><pre>Mom. 10 (turistbefogenhetslagen)</pre><pre>Utskottets hemställan -- som ställdes mot\r\nreservation 7 av Bo Hammar -- bifölls med\r\nacklamation.</pre><pre>Mom. 14 (byggnadsnämndernas samt miljö- och\r\nhälsoskyddsnämndernas ställning)</pre><pre>Utskottets hemställan bifölls med 214 röster mot\r\n36 för reservation 11 av Bo Hammar och Claes\r\nRoxbergh. 59 ledamöter avstod från att rösta.</pre><pre>Mom. 19 (handlingsoffentligheten i kommunala\r\nföretag m.m.)</pre><pre>Utskottets hemställan bifölls med 193 röster mot\r\n116 för reservation 14 av Anders Björck m.fl.</pre><pre>Mom. 21 (ledighet från anställning)</pre><pre>Utskottets hemställan bifölls med 291 röster mot\r\n16 för reservation 15 av Bo Hammar. 1 ledamot\r\navstod från att rösta.</pre><pre>Mom. 24 (närvarorätt -- kompletterande\r\nbestämmelser)</pre><pre>Utskottets hemställan bifölls med 243 röster mot\r\n36 för reservation 19 av Bo Hammar och Claes\r\nRoxbergh. 29 ledamöter avstod från att rösta.</pre><pre>Mom. 30 (minsta antalet ledamöter i styrelsen)</pre><pre>Utskottets hemställan bifölls med 238 röster mot\r\n71 för reservation 24 av tredje vice talman Bertil\r\nFiskesjö m.fl.</pre><pre>Mom. 33 (bordläggning av ärende i nämnd)</pre><pre>Utskottets hemställan -- som ställdes mot\r\nreservation 26 av Birgit Friggebo m.fl. -- bifölls\r\nmed acklamation.</pre><pre>Mom. 41 (närvarorätt för personalföreträdare)</pre><pre>Utskottets hemställan bifölls med 158 röster mot\r\n149 för reservation 33 av Anders Björck m.fl. och\r\n34 av Claes Roxbergh.</pre><pre>Mom. 43 (självkostnadsprincipen)</pre><pre>Utskottets hemställan -- som ställdes mot\r\nreservation 37 av Bo Hammar -- bifölls med\r\nacklamation.</pre><pre>Mom. 45 (vidgning av kommuners och landstings\r\nbefogenheter på det internationella området)</pre><pre>Utskottets hemställan bifölls med 272 röster mot\r\n36 för reservation 41 av Bo Hammar och Claes\r\nRoxbergh.</pre><pre>Mom. 47 (utvidgning av Sydafrikalagens\r\ntillämpningsområde)</pre><pre>Utskottets hemställan -- som ställdes mot\r\nreservation 43 av Bo Hammar och Claes\r\nRoxbergh -- bifölls med acklamation.</pre><pre>Mom. 51 (utredning om den kommunala\r\nbeskattningsrätten)</pre><pre>Utskottets hemställan -- som ställdes mot\r\nreservation 46 av Bo Hammar -- bifölls med\r\nacklamation.</pre><pre>Mom. 52 (utvidgad beskattningsrätt för\r\nkommunerna)</pre><pre>Utskottets hemställan bifölls med 290 röster mot\r\n19 för reservation 47 av Claes Roxbergh.</pre><pre>Mom. 53 (utvärderingar m.m.)</pre><pre>Först biträddes reservation 48 av tredje vice\r\ntalman Bertil Fiskesjö m.fl. med 61 röster mot 37\r\nför reservation 49 av Birgit Friggebo och Ylva\r\nAnnerstedt. 208 ledamöter avstod från att rösta.</pre><pre>Härefter bifölls utskottets hemställan med 219\r\nröster mot 52 för reservation 48 av tredje vice\r\ntalman Bertil Fiskesjö m.fl. 37 ledamöter avstod\r\nfrån att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU48</pre><pre>Utskottets hemställan bifölls.</pre><pre>Socialutskottes betänkande SoU21</pre><pre>Mom. 11 (husläkare/familjeläkare)</pre><pre>Först biträddes reservation 4 av Sten Svensson\r\nm.fl. med 101 röster mot 38 för reservation 5 av\r\nDaniel Tarschys och Ingrid Ronne-Björkqvist. 168\r\nledamöter avstod från att rösta.</pre><pre>Härefter bifölls utskottets hemställan med 179\r\nröster mot 93 för reservation 4 av Sten Svensson\r\nm.fl. 37 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU22</pre><pre>Utskottets hemställan bifölls.</pre><pre>Socialutskottets betänkande SoU18</pre><pre>Mom. 1 (2 och 9 §§ i regeringens förslag)</pre><pre>Utskottets hemställan bifölls med 287 röster mot\r\n21 för reservation 1 av Anita Stenberg.</pre><pre>Mom. 3 (specialisttandvård för barn)</pre><pre>Utskottets hemställan bifölls med 289 röster mot\r\n20 för reservation 2 av Anita Stenberg.</pre><pre>Mom. 4 (specialistutbildningens\r\nforskningsanknytning)</pre><pre>Utskottets hemställan bifölls med 245 röster mot\r\n61 för reservation 3 av Sten Svensson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU23</pre><pre>Utskottets hemställan bifölls.</pre><pre>Jordbruksutskottets betänkande JoU29</pre><pre>Utskottets hemställan bifölls.</pre><pre>Jordbruksutskottets betänkande JoU31</pre><pre>Mom. 7 (anpassning till EG m.m.)</pre><pre>Utskottets hemställan bifölls med 247 röster mot\r\n60 för reservation 4 av Sven Eric Lorentzon m.fl.</pre><pre>Mom. 12 (biodling)</pre><pre>Utskottets hemställan bifölls med 285 röster mot\r\n23 för reservation 7 av Marianne Samuelsson.</pre><pre>Mom. 15 (anpassning av gränsskyddet till den\r\ninterna avregleringen)</pre><pre>Utskottets hemställan bifölls med 190 röster mot\r\n117 för reservation 8 av Karl Erik Olsson m.fl.</pre><pre>Mom. 19 (skärpt importkontroll m.m.)</pre><pre>Utskottets hemställan bifölls med 238 röster mot\r\n71 för reservation 9 av Karl Erik Olsson m.fl.</pre><pre>Mom. 21 och 22 (vissa konkurrensfrågor m.m.)</pre><pre>Utskottets hemställan bifölls med 214 röster mot\r\n94 för reservation 12 av Karl Erik Olsson m.fl.</pre><pre>Mom. 23 (utbytesimport/export)</pre><pre>Utskottets hemställan -- som ställdes mot\r\nreservation 13 av Bengt Rosén och Sören Norrby --\r\nbifölls med acklamation.</pre><pre>Mom. 26 (prisregleringsavgifterna)</pre><pre>Utskottets hemställan -- som ställdes mot\r\nreservation 14 av Karl Erik Olsson m.fl. -- bifölls\r\nmed acklamation.</pre><pre>Mom. 32 (en särskild kvalitetskontroll av ägg)</pre><pre>Utskottets hemställan -- som ställdes mot\r\nreservation 18 av Annika Åhnberg och Marianne\r\nSamuelsson -- bifölls med acklamation.</pre><pre>Mom. 33 (övergångstid m.m.)</pre><pre>Utskottets hemställan -- som ställdes mot\r\nreservation 19 av Sven Eric Lorentzon m.fl. --\r\nbifölls med acklamation.</pre><pre>Mom. 34 (småskalig livsmedelsproduktion m.m.)</pre><pre>Utskottets hemställan -- som ställdes mot\r\nreservation 20 av Annika Åhnberg och Marianne\r\nSamuelsson -- bifölls med acklamation.</pre><pre>Mom. 37 (ekologiskt lantbruk)</pre><pre>Utskottets hemställan -- som ställdes mot\r\nreservation 21 av Annika Åhnberg -- bifölls med\r\nacklamation.</pre><pre>Mom. 38 (anläggningsstöd till våtmarker)</pre><pre>Utskottets hemställan bifölls med 266 röster mot\r\n39 för reservation 22 av Annika Åhnberg och\r\nMarianne Samuelsson. 2 ledamöter avstod från att\r\nrösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU33</pre><pre>Mom. 1 (riktlinjer för konkurrenspolitiken)</pre><pre>Först biträddes reservation 1 av Per Westerberg\r\nm.fl. med 133 röster mot 20 för reservation 3 av\r\nLars Norberg. 155 ledamöter avstod från att rösta.</pre><pre>Härefter bifölls utskottets hemställan med 147\r\nröster mot 130 för reservation 1 av Per Westerberg\r\nm.fl. 31 ledamöter avstod från att rösta.</pre><pre>Mom. 2 (kontroll av fusioner)</pre><pre>Utskottets hemställan bifölls med 256 röster mot\r\n51 för reservation 4 av Per-Ola Eriksson m.fl.</pre><pre>Mom. 4 (monopolverksamhet)</pre><pre>Utskottets hemställan bifölls med 290 röster mot\r\n19 för reservation 7 av Lars Norberg.</pre><pre>Mom. 14 (förbud mot konkurrensbegränsning i\r\nfråga om jordbruksprodukter)</pre><pre>Först biträddes reservation 18 av Per-Ola\r\nEriksson m.fl. -- som ställdes mot reservation 19 av\r\nLars Norberg -- med acklamation.</pre><pre>Härefter bifölls utskottets hemställan med 185\r\nröster mot 67 för reservation 18 av Per-Ola\r\nEriksson m.fl. 57 ledamöter avstod från att rösta.</pre><pre>Mom. 16 (jordbrukspolitikens förhållande till\r\nkonkurrenslagstiftningen)</pre><pre>Utskottets hemställan -- som ställdes mot\r\nreservation 22 av Lars Norberg -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU41</pre><pre>Mom. 1 (bankverksamhet)</pre><pre>Utskottets hemställan -- som ställdes mot\r\nreservation 1 av Lars Norberg -- bifölls med\r\nacklamation.</pre><pre>Mom. 4 (bankers förvärv av aktier, m.m.)</pre><pre>Utskottets hemställan bifölls med 272 röster mot\r\n36 för reservation 3 av Rolf L Nilson och Lars\r\nNorberg.</pre><pre>Mom. 5 (bankers förvärv av fast egendom)</pre><pre>Utskottets hemställan bifölls med 178 röster mot\r\n131 för reservation 4 av Per Westerberg m.fl.</pre><pre>Mom. 8 (prissättning av banktjänster)</pre><pre>Utskottets hemställan bifölls med 207 röster mot\r\n97 för reservation 7 av Per Westerberg m.fl. 1\r\nledamot avstod från att rösta.</pre><pre>Mom. 12 (bestämmelser om branschglidning i den\r\nfinansiella sektorn)</pre><pre>Utskottets hemställan bifölls med 270 röster mot\r\n36 för reservation 9 av Rolf L Nilson och Lars\r\nNorberg.</pre><pre>Mom. 17 (finansbolags inflytande över\r\nförsäkringsbolag)</pre><pre>Utskottets hemställan -- som ställdes mot\r\nreservation 11 av Rolf L Nilson och Lars Norberg --\r\nbifölls med acklamation.</pre><pre>Mom. 25 (kapitaltäckningskrav för krediter mot\r\nsäkerhet i jordbruksfastighet)</pre><pre>Utskottets hemställan bifölls med 215 röster mot\r\n94 för reservation 14 av Per-Ola Eriksson m.fl.</pre><pre>Mom. 26 (offentliga ledamöter i affärsbankernas\r\nstyrelser)</pre><pre>Utskottets hemställan bifölls med 211 röster mot\r\n96 för reservation 15 av Per Westerberg m.fl.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU46</pre><pre>Utskottets hemställan bifölls.</pre><pre>Trafikutskottets betänkande TU28</pre><pre>Mom. 1 (nätkonkurrens)</pre><pre>Utskottets hemställan -- som ställdes mot\r\nreservation 1 av Rolf Clarkson m.fl. -- bifölls med\r\nacklamation.</pre><pre>Mom. 2 (sociala och regionala hänsyn inom\r\nteleverksamheten m.m.)</pre><pre>Hemställan</pre><pre>Utskottets hemställan bifölls med 288 röster mot\r\n18 för hemställan i reservation 3 av Viola Claesson.\r\n2 ledamöter avstod från att rösta.</pre><pre>Motivering</pre><pre>Utskottets motivering -- som ställdes mot den i\r\nreservation 2 av Rolf Clarkson m.fl. anförda\r\nmotiveringen -- godkändes med acklamation.</pre><pre>Mom. 3 (grundläggande telekommunikationer)</pre><pre>Utskottets hemställan -- som ställdes mot\r\nreservation 4 av Elving Andersson m.fl. -- bifölls\r\nmed acklamation.</pre><pre>Mom. 19 (televerkets associationsform)</pre><pre>Först biträddes reservation 14 av Elving\r\nAndersson och Rune Thorén med 36 röster mot 16\r\nför reservation 15 av Viola Claesson. 253\r\nledamöter avstod från att rösta.</pre><pre>Härefter biträddes reservation 13 av Rolf Clarkson\r\nm.fl. med 98 röster mot 34 för reservation 14 av\r\nElving Andersson och Rune Thorén. 177 ledamöter\r\navstod från att rösta.</pre><pre>Slutligen bifölls utskottets hemställan med 143\r\nröster mot 96 för reservation 13 av Rolf Clarkson\r\nm.fl. 70 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre></pre><pre>5 § Radio- och TV-frågor</pre><pre>Föredrogs</pre><pre>konstitutionsutskottets betänkande</pre><pre>1990/91:KU39 Radio- och TV-frågor (prop.\r\n1990/91:149).</pre><pre>Anf. 1 ANDERS BJÖRCK (m):</pre><pre>Herr talman! Sverige skall äntligen få en tredje\r\nreklamfinansierad kanal. Reklamen kommer till\r\nSverige senare än till något annat europeiskt land,\r\nmöjligen med undantag av Albanien. Under en\r\nlång rad av år har den här frågan dragits i långbänk.</pre><pre>Jag tillåter mig, herr talman, att peka på att\r\nmoderata samlingspartiet långt in på 1980-talet var\r\ndet enda parti som kunde acceptera reklam i TV. Vi\r\nfick, herr talman, utstå mycken spott och spe från\r\npartier, som i dag kommer att rösta för reklam i TV.\r\nVi var ensamma om att våga driva denna linje.\r\nUtan oss skulle frågan fortfarande vara kvar i\r\nlångbänk.</pre><pre>Herr talman! Det är ingen överdrift att säga att\r\nradio- och TV-frågorna har handlagts på ett icke\r\ntillfredsställande sätt under Bengt Göranssons tid\r\nsom statsråd. Han har inte haft den styrka som\r\nbehövts för att hålla förbudsivrare och\r\nbakåtsträvare på mattan inom det egna partiet.\r\nHan har även visat en sådan svaghet att han inte ens\r\nhar klarat av att driva administrativa frågor på ett\r\ntillfredsställande sätt.</pre><pre>Gång på gång har vi frågat när arbetet med radio-\r\noch TV-beredningen, vars betänkande ligger till\r\ngrund för dagens debatt, skulle börja. Och gång på\r\ngång har Göranssons svarat: snart, till sommaren,\r\nnästa månad, nästa vecka, nästa gång. Han har talat\r\noch talat, men han har varit så obeslutsam och utan\r\ninflytande i sitt eget parti att resultatet har blivit\r\nlångbänk efter långbänk.</pre><pre>Den parlamentariska beredningen i radio- och TV-\r\nfrågor är ett exempel på detta. Inte ett besked och\r\ninte en tidsangivelse har stämt. Vi måste respektera\r\natt människor tycker olika i sakfrågor och jag har\r\nrespekt för många av Bengt Göranssons åsikter,\r\nmen av ett statsråd kan man förvänta sig en viss\r\nminimistandard, nämligen hederlighet,\r\nkompetens, effektivitet och förmåga att driva\r\nfrågor framåt. Det är med beklagan jag måste\r\nkonstatera att Bengt Göransson har saknat en rad\r\nav dessa egenskaper.</pre><pre>Ett sådant påstående kräver naturligtvis sin\r\nförklaring och därför skall jag ge kammaren\r\ninformation om hur radio- och TV-beredningen har\r\narbetat och vars vedermödor vi i dag skall\r\ndiskutera.</pre><pre>Jag måste gå en bra bit tillbaka i tiden för att belysa\r\nhur olika frågor har handlagts. 1982 på hösten var\r\nBengt Göransson nytillträdd kulturminister.\r\nOrdförande i Sveriges Radio var dåvarande\r\nlandshövding Gunnar Helén. Efter regimskiftet på\r\nhösten 1982 blev företrädare för de borgerliga\r\npartierna kallade till överläggning. Den\r\nsocialdemokratiska regeringen företräddes av Leif\r\nAndersson. Han meddelade vid detta tillfälle att\r\nregeringen hade beslutat att det inte skulle bli några\r\negentliga förändringar och att Gunnar Helén skulle\r\nfå sitta kvar som ordförande i Sveriges Radios\r\nstyrelse.</pre><pre>Med bara några dagars varsel fick Gunnar Helén\r\nhösten 1983 sparken av regeringen. Olof Palme\r\nhade bestämt att hans gamla kompis Harry Schein,\r\nen av svensk arbetarrörelses mest garvade\r\nfrontkämpar, skulle bli styrelseordförande. Bengt\r\nGöransson hade naturligtvis bara att lyda Olof\r\nPalme. Harry Schein kom med en rad idéer, och det\r\ngick som det gick. Han blev en katastrof för\r\nSveriges Radio och tvangs till slut avgå. Det var bra\r\nså att det äntligen blev litet arbetsro inom Sveriges\r\nRadio-koncernen. Men när det nu var dags för ett\r\nnytt avtal i mitten av 80-talet ledde Bengt\r\nGöransson själv förhandlingarna mellan\r\npartierna -- och, det vill jag gärna säga, inte utan\r\nskicklighet. Det blev en uppgörelse mellan\r\npartierna. Alla fick ge och ta, ingen var särskilt\r\nnöjd. Det blir man sällan vid parlamentariska\r\nupgörelser, men självfallet måste man visa ett\r\nansvar när det gäller sådana här frågor. Harry\r\nSchein tog den här uppgörelsen till intäkt för att\r\ntrots allt driva den av riksdagen avvisade linjen om\r\nmera makt till moderbolaget. Som sagt, till slut\r\nförsvann Harry Schein. Självfallet utan att fråga\r\nnågon i de styrelser som arbetar inom Sveriges\r\nRadio-koncernen utsåg regeringen Björn\r\nRosengren, TCOs ordförande, till\r\nstyrelseordförande i Sveriges Radio. I kampen om\r\natt ställa till än mer oreda än Harry Schein tog\r\nBjörn Rosengren mycket snabbt ledningen. Hans\r\nuppträdande i styrelsearbetet saknar motstycke.\r\nHans maktlystnad kände inga gränser. Han\r\nlyckades lamslå en del av arbetet inom Sveriges\r\nRadio-koncernen, och det var naturligtvis\r\nnågonting som ytterst drabbade lyssnare och\r\ntittare. Men hans förslag till en maktkoncentration,\r\ntill en pyramid med sig själv på toppen, avvisades\r\nav den parlamentariska radio- och TV-\r\nberedningen. Det förslag som nu ligger på\r\nkammarens bord är ett bestämt avvisande av\r\nBjörns Rosengrens idéer. Han har vägts och\r\nbefunnits för lätt.</pre><pre>Om nu någon får alla sina förslag i vad gäller\r\norganisation, ekonomi, principer och annat i ett\r\nföretag avvisat, tycker jag att vanlig anständighet\r\noch hederlighet kräver att man skall avgå och lämna\r\nplats till dem som har haft andra uppfattningar, och\r\ndetta inte bara av anständighetsskäl utan inte minst\r\ndärför att man i ett sådant läge inte rimligtvis kan\r\nsitta kvar utan att det leder till allvarlig skada för ett\r\nföretag. Det hade vunnit respekt om Björn\r\nRosengren hade sagt: Okej, jag förlorade och\r\ndärför ställer jag nu min plats till förfogande. Så\r\nskulle det normalt sett ha gått till. Men nu var detta\r\nkanske inte att vänta. Man skulle då förutsätta att\r\nregeringen såg till att ett utbyte skedde, så att inte\r\nden som har förlorat plötsligt skall få sitta kvar och\r\nbelönas. Nu har vi under helgen fått besked om att\r\nså blir det inte. Björn Rosengren är ordförande i\r\nTCO. Därför vågar regeringen inte ge honom\r\nrespass. Statsministern vågar inte ha en argsint\r\nTCO-ordförande emot sig i valrörelsen.\r\nGottköpsmoral får gå före anständighet. Man\r\noffrar gärna Sveriges Radio-koncernen -- det\r\nföretag som har lyfts fram som ett exempel på en\r\nmotvikt, utan obehöriga hänsyn, mot kommersiella\r\nföretag -- för den socialdemokratiska husfridens\r\nskull.</pre><pre>Nåja, men visst har man försökt. Det skall väl\r\nerkännas. Tanken var ju att alla styrelseledamöter\r\ninom Sveriges Radio-koncernen skulle få sparken\r\nför att man skulle kunna kamouflera att Björn\r\nRosengren tvangs gå som en av många andra. Då\r\nskulle han inte behöva schavottera. Alla skulle bort\r\nför att rädda ansiktet på en person som regeringen\r\ninte vågade stöta sig med, alldeles oavsett om\r\nkompetens eller inte fanns hos\r\nstyrelseledamöterna. Därför har vi nu under våren,\r\nvecka efter vecka, väntat på att det vanliga\r\nsamrådet som vi haft mellan regeringen och de\r\npartier som har representanter i Sveriges Radios\r\nstyrelse skulle ske. När vi har frågat Bengt\r\nGöransson, statssekreterare Sverker Gustavsson\r\noch andra har svaret blivit det vanliga: Nästa vecka,\r\nveckan därpå, jag ringer på måndag, Ni får besked\r\npå fredag, vi hör av oss, det kommer, var lugn, om\r\nbara någon dag. Gång på gång, vecka efter vecka.</pre><pre>Det har inte blivit något samråd. Under helgen\r\nhade Bengt Göransson tydligen äntligen fått någon\r\nform av upgörelse inom regeringen. Övriga bryr\r\nman sig inte om. Då fick vi beskedet om att Björn\r\nRosengren, får sitta kvar. Personer och partier,\r\näven partivänner till Bengt Göransson som vågat ha\r\nen annan uppfattning i diskussionerna med Björn\r\nRosengren får nu gå. Det gäller landshövdingen i\r\nStockholm och ordföranden i styrelsen för Sveriges\r\nTelevision Lennart Sandgren. Denne sparkar nu\r\nBengt Göransson och regeringen ut. Man har inte\r\nbrytt sig om att tala om det för honom. Han fick\r\nreda på det i går på omvägar. Någon som helst\r\nanständighet visar man inte i sådana här frågor,\r\nvarken mot honom eller mot andra. Och vi\r\nmoderater som i det demokratiska Sverige vågar\r\nkritisera regeringens utnämningspolitik som\r\nvarande ett uttryck för vänskapskorruption får\r\nbeskedet att moderata samlingspartiet naturligtvis\r\ninte, som det största partiet, skall ha någon\r\nstyrelseordförandepost. Björn Rosengren vågar\r\nman alltå inte reta. Men andra som har vågat driva\r\negna uppfattningar skall man lyfta bort.</pre><pre>Nu föreligger ett KU-betänkande om Sveriges\r\nRadios framtid och om en ny tredje TV-kanal. Från\r\nmoderata samlingspartiets sida har vi ställt upp på\r\növerenskommelsen. Vi har gett upp en del av våra\r\nståndpunkter, och det har andra också fått göra.\r\nSom jag sade skall det vara så i en demokrati. När\r\ndet handlar om demokratins spelregler, och dit hör\r\nRadio- och TV-frågorna, liksom grundlagsfrågorna\r\nför den delen, måste man ge och ta, och det har vi\r\ngjort. Det hade naturligtvis varit lättare att säga att\r\nvar och en nu kör sitt lopp. Men vi har gjort vår\r\nplitk och sett till att dödläget i en viktig fråga har\r\nkunnat brytas. Om detta vill jag säga några ord för\r\natt visa vad som verkligen har hänt.</pre><pre>När splittringen inom socialdemokratin hotade att\r\nförlama beredningens arbete hjälpte vi Bengt\r\nGöransson att se till att den linje som han drev --\r\nreklam i en tredje, fristående kanal, som också var\r\nvår linje -- blev verklighet. Tillsammans kämpade\r\nvi ned Björn Rosengren och andra. Regeringen,\r\nherr talman, uppmanade oss moderater att tillämpa\r\nden regel i grundlagen som säger att ett förslag kan\r\nvila i 12 månader, om en minoritet i riksdagen så\r\nkräver. Regeringen tog direktkontakt med den\r\nmoderata partiledningen bakom Björn Rosengrens\r\nrygg och bakom ryggen på de socialdemokrater\r\nsom satt i medieberedningen för att få hjälp från vår\r\nsida. Om någon, herr talman, önskar detaljer och\r\nuppgift om personer är jag i dag beredd att ställa\r\nupp med det också. Så lyckades vi föra\r\nberedningens arbete i hamn, men nu tänker\r\nregeringen uppenbarligen sabotera detta arbete\r\ngenom att låta Björn Rosengren sitta kvar och\r\nrensa bort de personer som vill fullfölja\r\nberedningsarbetet och resultatet av detta som\r\nriksdagen kommer att fatta beslut om i dag. Detta\r\ngör, herr talman, att frågan kommer i ett helt nytt\r\nläge. Det beslut som regeringen meddelade oss\r\nunder helgen och som man sent i går kväll\r\nmeddelade den moderata partiledningen -- att man\r\nämnar stå fast vid att personer som uppenbarligen\r\nkommer att sabotera riksdagsbeslutet får sitta\r\nkvar -- gör att vi från moderata samlingspartiets\r\nsida tycker att det känns meningslöst att följa upp\r\ndet beslut som har förhandlats fram. Det är bittert\r\natt konstatera detta. Vi borde ha vetat att\r\nregeringen består av löftesbrytare, men nu finns det\r\nnaturligtvis ingen anledning att förödmjuka sig\r\nmer.</pre><pre>Vi kommer därför inte, herr talman, att känna oss\r\nbundna av beredningens riktlinjer. Vi kommer att\r\nkänna oss fria att fortsättningsvis driva vår\r\nuppfattning i radio- och TV-frågorna, när det gäller\r\nSveriges Radios organisation och den tredje\r\nkanalens utformning liksom strävandena att skapa\r\nen fri radio och television i Sverige utan de regler\r\noch hämningar som vi har haft att kämpa mot\r\ntidigare. För ett sådant beslut får naturligtvis\r\nregeringen ensam ta ansvaret om den vid\r\nregeringssammanträdet på torsdag fullföljer vad\r\nden har meddelat oss. Vi har ställts inför ett\r\nfullbordat faktum i frågor där vanlig anständighet\r\noch de regler och den tillämpning vi har haft\r\ntidigare har krävt ett samråd och där vi fått direkta\r\nlöften såväl av Bengt Göransson som av hans\r\nstatssekreterare Sverker Gustavsson. Det är\r\nsorgligt, herr talman, att konstatera att ansvarige\r\nstatsrådet Bengt Göransson har misskött denna\r\nfråga på ett så markant sätt. Vi har respekt för olika\r\nuppfattningar i sakfrågor och om regeringen vill\r\nsöka samförstånd över partigränserna och om den\r\nvill ha en linje som håller -- inte bara fram till ett\r\nval -- så måste man följa vissa hedersregler inom\r\npolitiken. Det är bara att konstatera att så inte har\r\nskett.</pre><pre>Herr talman! Jag har medvetet inte kommenterat\r\ndet betänkande som ligger på kammarens bord i\r\ndag eftersom vi inte längre känner oss bundna av\r\ndet, och därför finns det heller ingen anledning att\r\nspilla tid på att analysera det.</pre><pre>I detta anförande instämde Nic Grönvall, Göran\r\nEricsson, Gunnar Hökmark, Allan Ekström, Hugo\r\nHegeland, Lars Ahlström, Hans Nyhage, Stig\r\nBertilsson och Göran Åstrand (alla m).</pre><pre>Anf. 2 JAN-ERIK WIKSTRÖM (fp):</pre><pre>Herr talman! På den ursprungliga talarlistan står\r\nBirgit Friggebos namn. Tanken var att hon skulle\r\ntala om den del som konstitutionsutskottet\r\nursprungligen har behandlat medan jag skulle ta\r\nupp den del som kulturutskottet har sysslat med.\r\nNu är Birgit Friggebo sjuk och jag får därför\r\nförsöka ta upp båda aspekterna och kanske nyttja\r\nnågra av de minuter som var avsedda för fru\r\nFriggebo.</pre><pre>Herr talman! I december 1989 publicerade\r\nfolkpartiet liberalerna en rapport betitlad ''En\r\nradio- och TV-politik för 90-talet.'' Rapportens\r\nsammanfattning löd:</pre><pre>Öppna möjligheter för fristående TV-företag att\r\nsända program via marksändare. Sändningsrätten\r\nerhålles genom ett anbudsförfarande.\r\nSändarföretagen får betala en avgift som tillförs en\r\nsärskild fond med syfte att främja svensk kultur.\r\nLokala TV-företag bör kunna utnyttja del av nätet.</pre><pre>Slå vakt om Sveriges Radio som ett\r\nlicensfinansierat public service-företag med\r\nuppgifter och förpliktelser av den art som stipuleras\r\ni de nuvarande avtalen med staten.</pre><pre>Fri sändningsrätt i kabelnät. Kabelnämnden\r\navskaffas tillsammans med de restriktioner som i\r\ndag utgör hinder för lokal TV-verksamhet.</pre><pre>De delar av FM-bandet som inte disponeras av\r\nSveriges Radio och Närradion släpps fria och\r\nreklam tillåts.</pre><pre>Rätten till de kanaler som Sverige förfogar över i\r\nTele-X måste snabbt komma till användning och\r\nbör därför säljas. Sveriges Radio bör få köpa en\r\nTele-X-kanal endast under förutsättning att\r\nfristående TV-bolag fått sändningsrätt på\r\nmarknätet.</pre><pre>Sverige bör snarast möjligt ratificera\r\nEuroparådskonventionen om gränsöverskridande\r\ntelevision.</pre><pre>I rapporten sades också att socialdemokraternas\r\nmediepolitik kännetecknats av beslutsvånda.\r\nTekniken hade öppnat möjligheter till ökad frihet\r\npå både ljudradions och televisionens område som\r\ninte kunnat utnyttjas på grund av att\r\nsocialdemokraterna stod splittrade i centrala frågor\r\nom yttrandefrihet och mediepolitik.</pre><pre>Beslutsvåndan fortsatte sedan under hela år 1990.</pre><pre>I december 1990 tillsattes en parlamentarisk\r\nberedning med uppgift att förbereda\r\nställningstaganden i TV-reklamfrågan och vissa\r\nandra radio- och TV-politiska frågor. Dess arbete\r\nhar i avgörande stycken legat till grund för den\r\nproposition som riksdagen i dag har att ta ställning\r\ntill.</pre><pre>På mycket viktiga punkter har folkpartiet\r\nliberalernas synpunkter varit vägledande för\r\npropositionen. Sveriges Radio förblir ett\r\nlicensfinansierat, reklamfritt företag i allmänhetens\r\ntjänst. Reklamfinansiering förbehålls i första hand\r\nen nytillkommande tredje markbunden kanal.\r\nKoncession för denna tilldelas ett konsortium efter\r\nett anbudsförfarande. Koncessionsavgiften tillförs\r\nrundradiofonden och kan användas som tillskott till\r\nfinansieringen av Sveriges Radio.</pre><pre>I den parlamentariska beredningen har folkpartiet\r\nliberalernas önskemål blivit väl tillgodosedda, även\r\nom vi på vissa punkter gärna hade sett en något\r\nannan utformning. Vi delar regeringens\r\nuppfattning att det är önskvärt att skapa en sådan\r\nbred enighet i dessa frågor att TV-politiken inte\r\nskall behöva rivas upp efter skiftande politiska\r\nmajoriteter.</pre><pre>Vi beklagar att regeringen inte varit beredd att nu\r\ntillmötesgå våra krav om en ökad frihet, dels för\r\nljudradio, dels för lokal och regional TV.</pre><pre>Redan nu finns utrymme för regionala\r\nreklamfinansierade TV-sändningar i en fjärde\r\nmarkbunden kanal. Stort intresse för sådana\r\nsändningar finns också väl dokumenterat. Enligt\r\nvår mening bör samma principer som nu avses gälla\r\nden tredje TV-kanalen också gälla för lokala och\r\nregionala reklamfinansierade TV-kanaler. Den\r\nkoncessionsnämnd som föreslås i propositionen bör\r\nkunna få i uppgift att fördela koncessioner och\r\nfastställa avgifter och övriga villkor med\r\nutgångspunkt från de principer som anges i\r\npropositionen.</pre><pre>På ljudradions område har regeringen inte hunnit\r\ntänka igenom vilka principer som skall gälla för\r\nframtida upplåtelser. Vi beklagar detta. De\r\ntekniska möjligheter som i dag står till buds kan nu\r\ninte utnyttjas för t.ex. lokala ljudradiosändningar.</pre><pre>Vi menar att vi dels bör slå vakt om den nuvarande\r\nföreningsanknutna närradion, som bör kunna\r\navregleras i en rad avseenden, dels bör kunna ge\r\nkoncession för lokala, reklamfinansierade\r\nljudradiosändningar allteftersom frekvenser står\r\ntill förfogande. Arbetet med att utreda\r\nfrekvensutrymmet och sedan föreslå riksdagen en\r\nny lagstiftning om utnyttjandet av detta bör\r\nbedrivas mycket skyndsamt.</pre><pre>Herr talman! Jag yrkar bifall till reservation nr 9.</pre><pre>Lagrådet har ingående berört frågan om vad som\r\nkan regleras i avtal och vad som måste lagfästas.\r\nEnligt regeringsformen måste begränsningar i\r\nyttrandefriheten ha stöd i lag. De enda undantag\r\nsom medges är yttrandefrihetsfrågor av enbart\r\nteknisk eller administrativ natur. Den nuvarande\r\nordningen, där radiolagen enbart innehåller några\r\nfå regler om yttrandefriheten och i övrigt hänvisar\r\ntill avtal, är alltså svårförenlig med\r\nregeringsformen. Detta beror på att\r\navtalsregleringen av yttrandefriheten i radio och\r\nTV härrör från tiden före den nuvarande\r\nregeringsformen med dess starka skydd av\r\nyttrandefriheten.</pre><pre>Men ett avslag på propositionen i denna del skulle\r\ninnebära att programverksamheten inom Sveriges\r\nRadio som en yttersta konsekvens skulle tvingas\r\nupphöra till dess att en ny lagstiftning har\r\nutarbetats. Inte heller det nya bolagets verksamhet\r\nskulle kunna starta förrän ny lagstiftning föreligger.</pre><pre>För att undvika det vakuum som skulle uppstå om\r\nvi sade nej till avtalsreglering av yttrandefriheten i\r\nradio och TV är vi beredda att acceptera\r\npropositionens förslag. Vi menar dock att hela\r\nlagstiftningen på etermedieområdet bör ses över\r\nsnarast. Den nuvarande lagstiftningen är snårig och\r\nsvårtillgänglig. Också närradions avreglering,\r\nkabellagstiftningens otidsenlighet och en ökad\r\nfrihet inom ljudradio och TV kräver att\r\nlagstiftningen blir föremål för översyn i syfte att\r\nutarbeta en modern och mera överskådlig\r\nlagstiftning för etermedierna.</pre><pre>Herr talman! Lagrådets synpunkter på\r\npropositionens förbud om åsiktsreklam inger vissa\r\nbetänkligheter.</pre><pre>Enligt regeringsformen måste inskränkningar i\r\nyttrandefriheten uppfylla vissa villkor. En\r\nbegränsning får endast göras för att tillgodose\r\nändamål som är godtagbara för ett demokratiskt\r\nsamhälle. Begränsningen får inte heller hota den\r\nfria åsiktsbildningen eller göras enbart på grund av\r\npolitisk, religiös, kulturell eller annan åskådning.\r\nVid bedömandet av vilka begränsningar som får ske\r\nskall särskilt beaktas vikten av vidaste möjliga\r\nyttrandefrihet och informationsfrihet i politiska,\r\nreligiösa, fackliga, vetenskapliga och kulturella\r\nangelägenheter.</pre><pre>Förslaget om förbud mot åsiktsreklam motiveras\r\nbl.a. med att de opinionsbildare som förfogar över\r\nde största ekonomiska resurserna helt skulle\r\ndominera åsiktsreklamen. Det är med viss tvekan\r\nsom vi godtar regeringens förslag, eftersom det kan\r\nifrågasättas om förbudet är förenligt med de nu\r\nrefererade grundlagsbestämmelserna. Som\r\nlagrådet framhåller är det också tveksamt om ett\r\nförbud får åsyftad verkan, dvs. att alla\r\norganisationer kan verka på lika villkor.</pre><pre>Vi vill därför understryka vikten av att en\r\nutvärdering kan ske av effekterna av åsiktsreklam i\r\nde länder där den tillåts. Restriktioner råder i\r\nländer som Danmark, Frankrike, Irland, Schweiz,\r\nStorbritannien och Österrike. Politisk TV-reklam\r\naccepteras i länder som Grekland, Italien,\r\nNederländerna, Spanien och Tyskland. I Tyskland\r\när programföretagen skyldiga att i viss utsträckning\r\nupplåta reklamtid gratis för politiska partier.\r\nEffekterna av åsiktsreklam i TV bör alltså enligt vår\r\nmening studeras närmare.</pre><pre>Får jag så, herr talman, övergå till att anlägga några\r\nsynpunkter på Sveriges Radio. I propositionen\r\nföreslås att Sveriges Radios avtal med staten skall\r\nförlängas med sex månader till utgången av 1992.\r\nNästa vår, alltså våren 1992, kommer en ny\r\nproposition inför avtalsperioden 1993--1998. I\r\npropositionen och i riksdagsbeslutet i dag fastställs\r\nvissa principiella riktlinjer. Public service-\r\nuppdraget är lika viktigt som tidigare i ett helt nytt\r\nkonkurrensläge. Den modell som riksdagen nu\r\nställer sig bakom innebär att Sveriges Radio\r\ngaranteras en säker finansiering, om vilken man får\r\nbesked innan verksamhetsåret påbörjas. Det nya\r\nföretag som skall svara för den tredje markbundna\r\nkanalen blir däremot helt beroende av\r\nreklamintäkter. Villkoren för Sveriges Radio\r\nförblir i princip oförändrade, om än inte lika\r\ndetaljerade.</pre><pre>Det finns säkert anledning att inför nästa års\r\nproposition se över kraven t.ex. när det gäller\r\nminoritetsprogram, invandrarprogram på olika\r\ninvandrarspråk och annat sådant. Där bör man\r\nockså göra en avvägning mellan det ansvar som\r\nradioföretaget och Sveriges Television har. Det är\r\nmöjligt att detta bör vara en uppgift för\r\nmoderbolaget. Det kan knappast vara rimligt att\r\nman ställer samma krav på båda dessa bolag,\r\noberoende av varandra.</pre><pre>Sveriges Televisions struktur förblir oförändrad,\r\nmen med viss frihet för TV-bolaget att anpassa sin\r\nstruktur efter ändrade förutsättningar.</pre><pre>En nyhet i förslaget är att ett nytt radioföretag\r\nbildas av Riksradion och Lokalradion. Det främsta\r\nvärdet med detta är naturligtvis att ljudradion får\r\nsin position kraftigt förstärkt i förhållande till\r\ntelevisionen. Alltför länge har ljudradion fått\r\narbeta i televisionens skugga. Vi hoppas och tror att\r\nnya samverkansmöjligheter mellan Riksradion och\r\nLokalradion skall kunna leda till att ljudradions\r\nställning kraftigt förstärks till allmänhetens nytta.</pre><pre>Utbildningsradion har haft och har en mycket viktig\r\nroll i utbildningssamhället. Utbildningsradion\r\nkvarstår nu som ett separat företag. Det krävs\r\nsjälvfallet både en samordning mellan\r\nradioföretaget och Sveriges Television och en\r\nanpassning till de nya mål och läroplaner som\r\ngrundskolan och gymnasieskolan har och de nya\r\nuppgifter som högskolan får. Jag skulle personligen\r\nönska att Utbildningsradion också kunde medverka\r\ntill en renässans för folkbildning i radio och\r\ntelevision.</pre><pre>Enligt propositionen och genom riksdagens beslut\r\ni dag får Sveriges Radio ett betydande ekonomiskt\r\ntillskott för de närmaste åren, samtidigt som\r\nrationaliseringskravet på företaget kvarstår.\r\nGenomgående i propositionen är också att\r\nprogrambolagen, alltså Sveriges Television,\r\nradioföretaget och Utbildningsradion, skall ha inte\r\nbara en bevarad utan en förstärkt programmässig\r\nsjälvständighet.</pre><pre>Herr talman! Jag antydde förut att när det gäller\r\nNärradion hade det varit angeläget med ett\r\nriksdagsbeslut redan nu. Jag beklagar att\r\nregeringen inte har kunnat förelägga riksdagen ett\r\nförslag som kunde innebära att Närradion fick\r\nstarkare sändare, ökad lokal beslutanderätt, lägre\r\navgifter och över huvud taget en avreglering av\r\nnärradioverksamheten. Närradion har visat sin\r\nmognad under de tio tolv år som den har fungerat.\r\nPersonligen tror jag också att det i framtiden\r\nbehövs en reklamfri närradio, men vid sidan av den\r\nsjälvfallet också lokala ljudradiostationer, som då\r\nmåste vara reklamfinansierade.</pre><pre>Detta ger mig anledning att något kommentera det\r\nsäregna förhållandet att samtidigt som Sveriges\r\nriksdag fattar beslut om att tillåta reklam i\r\nnationella TV-sändningar åtalas de som svarar för\r\nRadio Nova i Trosa och Vagnhärad, därför att de\r\nsänt reklam över detta begränsade område. Jag tror\r\natt det är mycket svårt att för allmänheten klargöra\r\natt det är ligitimt att sända reklam i TV över hela\r\nlandet men förbjudet att sända reklam till hushållen\r\ni Trosa och Vagnhärad. Den lagstiftningen är helt\r\nobsolet, och jag menar att det är hög tid för\r\nriksdagen att ta sig an detta.</pre><pre>Till sist, herr talman: Anders Björcks inlägg i dag\r\nmarkerade ett uppbrott från den enighet som ändå\r\ni stort sett har rått i detta ärende. Jag beklagar det.\r\nJag är kanske förvånad över händelserna de senaste\r\ndygnen, som nu lett till moderata samlingspartiets\r\nuppbrott. Jag kan förstå mycket av den indignation\r\nsom moderaterna känner inför den nyordning som\r\nregeringen tydligen avser att införa. Ändå vill jag,\r\nherr talman, betyga min respekt för det sätt på\r\nvilket statssekreterare Sverker Gustavsson har lett\r\ndet parlamentariska beredningsarbetet. När vi\r\nstartade hade partierna förvisso rätt olika\r\nuppfattningar. Vårt största parti var kluvet mitt itu.\r\nNär arbetet avslutades var det en bred enighet. Det\r\nvar egentligen bara centern som företrädde en helt\r\nannan linje i de avgörande frågorna. Nu hoppas jag\r\natt dagens beslut snart skall kunna följas av andra\r\nbeslut som leder till ökad frihet och mångfald i\r\netern.</pre><pre>Anf. 3 Tredje vice talman BERTIL FISKESJÖ\r\n(c):</pre><pre>Herr talman! Behandlingen av det ärende som nu\r\ndebatteras har varit uppdelad mellan\r\nkonstitutionsutskottet och kulturutskottet, även\r\nom det är konstitutionsutskottet som har haft\r\nansvaret för slutprodukten. Jag kommer med\r\nhänsyn till uppdelningen att begränsa mitt\r\nanförande, eftersom vår ledamot i kulturutskottet\r\nJan Hyttring dessutom kommer att delta i debatten.\r\nHan har också på närmare håll än jag kunnat delta i\r\ndet utdragna och intrikata läggspel som har föregått\r\npropositionen.</pre><pre>Av det första inlägg som gjordes i denna debatt\r\nförstår jag att mycket här rör sig om personer,\r\npersonstrider. Det är fråga om makt och inflytande.\r\nDet är naturligtvis viktiga saker, men inte\r\nnågonting som vi i konstitutionsutskottet har haft\r\nanledning att gå in på i detta sammanhang. Jag\r\nkommer alltså inte att närmare kommentera\r\nAnders Björcks inlägg.</pre><pre>Först några ord rent allmänt. Det är naturligtvis bra\r\nur yttrandefrihetssynpunkt, ur\r\ninformationssynpunkt, ur kultursynpunkt och ur\r\nmånga andra synpunkter att utbudet över\r\netermedia kan öka.</pre><pre>Det bör åtminstone i princip ge större valfrihet för\r\nden enskilde. Förutsättningen är naturligtvis att\r\nutbudet verkligen är varierat. Om tio TV-kanaler\r\nsänder i stort sett samma program, är det i\r\nrealiteten inte mycket bevänt med valfriheten.\r\nSamlade erfarenheter från utlandet är inte helt\r\nuppmuntrande härvidlag. Många kanaler som man\r\nkan växla mellan i världens olika huvudstäder är\r\nrätt lika. Det gäller för all del också det\r\nsatellitutbud som vi kan ta del av åtminstone här i\r\nStockholm.</pre><pre>Även om det inte är vår uppgift som politiker att\r\nmoralisera, kan man också fråga sig hur stor del av\r\nens vakna tid som man bör ägna åt att se på TV, och\r\ndetta gäller inte minst barnen. När man tar del av\r\nundersökningar som visar att barn i en del länder\r\nsitter upp till fem timmar om dagen framför TVn,\r\när det berättigat att undra om det är detta passiva\r\ntittande som är det mest bäst utvecklande sättet att\r\ntillbringa sin barndom på.</pre><pre>Vi vet att TV har stor positiv betydelse för alla och\r\natt TV har mycket stor genomslagskraft. Genom\r\nTV får vi inte bara nyheter och lättare\r\nunderhållning, utan också kulturupplevelser och\r\nkunskaper på många områden, upplevelser och\r\nkunskaper som utan TV bara skulle komma en\r\nbegränsad skara av människor till del.</pre><pre>TV har onekligen demokratiserat kulturutbudet.\r\nDetta gäller om programmen är bra, har hög\r\nkvalitet och om programmakarna har möjlighet att\r\nverka inom vida gränser och med stor integritet.\r\nTyvärr är det inte alltid så -- det vet vi. Risken finns\r\nständigt att de som skall göra programmen blir\r\nberoende av uppdragsgivare, blir hårt hållna av\r\nfinansiärer och att de konstant tvingas jaga höga\r\ntittarsiffror.</pre><pre>I det ökade utbud som vi nu under alla\r\nomständigheter får genom teknikens landvinningar\r\nvill jag -- liksom också mitt parti -- särskilt lyfta\r\nfram de två s.k. public service-kanalerna som vi har\r\ni vårt land. Dessa kanaler blir ofta kritiserade och\r\nhäcklade. Min erfarenhet är dock att de står sig gott\r\nvid alla möjliga internationella jämförelser. Jag\r\ntycker att det vore stor skada om dessa kanaler\r\nskulle drunkna och gå under i den tilltagande\r\nkonkurrensen. Man kan, herr talman, inte bortse\r\nifrån att det finns de som önskar att just detta skall\r\nske.</pre><pre>Om våra public service-kanaler fortsättningsvis\r\nskall kunna tillgodose högt ställda anspråk på\r\nkvalitet och variation, krävs det också att de har\r\nresurser för programverksamhet. Det är därför som\r\nvi anser att även public service-kanalerna under\r\nordnade former och utan att det påverkar\r\nprogramutbudet borde få direkt tillgång till\r\nreklamintäkter.</pre><pre>Den konstruktion som nu föreslås och som\r\nmajoriteten har fastnat för innebär enkelt uttryckt\r\natt Sveriges Radio och TV blir beroende av\r\nframgångar för den nya reklamfinansierade\r\nkanalen, vilket i sig är rätt märkligt från principiell\r\nsynpunkt. Men det kan också vara en rätt osäker\r\nframtida intäkt. Det sannolika är således att vi\r\nframöver tvingas att ta till stora höjningar av radio-\r\noch TV-licenserna.</pre><pre>I den allmänna debatten har det talats om en\r\nfördubbling. Här kan man lätt nå en smärtgräns,\r\ndvs. att en stor del av allmänheten inte längre vill\r\nvara med. Man får ju så mycket gratis genom alla\r\nmöjliga andra kanaler. På det viset kan public\r\nservice-kanalernas existens komma i fara.</pre><pre>Det bör även noteras att för höga TV-licenser kan\r\ngå ut över tidningsprenumerationerna, vilkas priser\r\nockså har rakat i höjden. Den enskilde har inte råd\r\nmed hur mycket som helst på medieområdet. Ett\r\ntidens tecken är att tvåtidningsläsandet starkt har\r\ngått ned. Vi i vårt parti anser således att vårt förslag\r\nhar varit och är framsynt, om man nu verkligen vill\r\nslå vakt om public service-kanalerna.</pre><pre>Även om det inte tjänar mycket till, såsom\r\nmajoriteterna nu ser ut, yrkar jag bifall till\r\nreservation 1 till konstitutionsutskottets\r\nbetänkande. Det skall för övrigt bli intressant att se\r\nhur alla de socialdemokrater som länge var inne på\r\nvår linje i den här frågan kommer att rösta vid\r\nvoteringen.</pre><pre>Jag har dock noterat att självsäkerheten vad gäller\r\npropositionsförslagets förträfflighet så som\r\nförslaget framställs inte är 100-procentig hos\r\npropositionsskrivarna och hos majoriteten i\r\nutskottet, som har godtagit skrivningarna på dessa\r\npunkter. Man föreslår dels att sponsring skall få\r\nförekomma i viss utsträckning -- det det är ju en\r\nform av reklam --, dels säger man i propositionen\r\natt Sveriges Radio ''åtminstone inte för närvarande\r\nbör få möjlighet att sända betalda annonser.''\r\nDörren är således inte tilldragen för tid och evighet.</pre><pre>Vi får se hur det går. Det blir spännande att följa\r\nutvecklingen och se hur den nya markbundna\r\nreklamfinanserade kanalen kommer att ta gestalt\r\noch hur finansieringsfrågan kommer att lösas. Jag\r\ntror att det är klokt att iaktta en viss försiktighet vad\r\ngäller förhandsprofetiorna härvidlag.</pre><pre>Herr talman! Paradoxalt nog kan de utökade\r\ntekniska möjligheterna i ett viktigt avseende leda\r\ntill ytterligare koncentration på massmedieområdet\r\noch till en rejäl begränsning. Man kan se runt om i\r\nvärlden och även i vårt land att det förekommer en\r\nstor och tilltagande ägarkoncentration inom\r\nmassmedieomårdet. Allt färre ägare lägger under\r\nsig alltmer. Detta är inte till gagn för yttrandefrihet,\r\nmångsidighet och självständighet i utbudet. Makt\r\növer medierna ger stor allmän makt över\r\nopinionsbildningen.</pre><pre>Det tycks också nu vara på gång att de ägarfamiljer\r\nsom har en stor andel av pressen är på språng för\r\natt lägga under sig radio och TV i vårt land. Jag\r\nanser det vara en rätt oroande utveckling som har\r\nuppmärksammats alltför litet. Även av denna\r\nanledning är det av stor vikt att slå vakt om public\r\nservice-kanalerna, inte bara TV utan också radio.</pre><pre>På det lokala planet är det viktigt att lokalradion\r\nkan stå kvar och utgöra en självständig motvikt,\r\nsom kan erbjuda komplettering och variation i tider\r\nnär monopoliseringstendenserna inom pressen är\r\nstarka ute i regionerna. Och vi vet ju vilken\r\nutveckling som är på gång när det gäller de stora\r\ntidningarna, vilken mycket väl kan leda till en\r\nytterligare stark koncentration. Detta är en av\r\nanledningarna till att vi från centerpartiet menar att\r\nvi även i framtiden skall ha kvar Sveriges\r\nLokalradio AB som ett självständigt programbolag\r\nmed eget avtal. Vi har utvecklat motiven för detta i\r\nvår partimotion. Det förekommer också ett stort\r\nantal enskilda motioner från olika partier i denna\r\nfråga. Vi har följt upp dessa krav i reservation 11,\r\nvilken jag, herr talman, ber att få yrka bifall till.</pre><pre>Även i övrigt lägger vi stor vikt vid\r\nägarspridningen. I ett särskilt yttrande i\r\nkonstitutionsutskottets betänkande betonar vi hur\r\nviktigt det är att det nya kommersiella TV-företag\r\nsom nu skall bildas blir ett komplement till den\r\nnuvarande ägarstrukturen inom medieområdet.\r\nDet kan nämnas att man i många andra länder har\r\nbörjat införa ganska hårda restriktioner när det\r\ngäller hur mycket som får samlas under samma\r\nmediehatt. Och även vi bör skärpa\r\nuppmärksamheten härvidlag.</pre><pre>Konstitutionsutskottet har haft att ta ställning till en\r\ndel speciella juridiska frågor, vilka Jan-Erik\r\nWikström något berörde. De gäller t.ex. avtal\r\nkontra lag och frågan om viss begränsning av\r\nåsiktsreklam. Vi har stannat för samma bedömning\r\nsom majoriteten i övrigt. Jag skall för den skull inte\r\ngå närmare in på dessa frågor. Jag antar att t.ex.\r\nOlle Svensson, som står på talarlistan, kommer att\r\nkommentera utskottets ställningstagande\r\nhärvidlag. Men jag vill betona att de slutsatser som\r\nvi har kommit fram till i utskottet omfattas av en\r\nbred enighet, även om det finns ett par brasklappar\r\ni reservationerna.</pre><pre>Jag vill emellertid gärna bekänna att uppslutningen\r\ni dessa frågor från min sida har skett under en viss\r\nvånda. Propositionen var dåligt förberedd när det\r\ngäller dessa frågor, och argumenteringen har inte\r\nvarit helt övertygande. Den kritik som lagrådet har\r\nframfört har mycket fog för sig, och utskottets och\r\ndärmed min argumentering i denna fråga är något\r\nhaltande, det medger jag gärna. Jag tror för den\r\nskull att det finns all anledning att komma tillbaka\r\ntill dessa frågor under det fortsatta\r\nutredningsarbete som signaleras i propositionen. Vi\r\nmåste ju alltid eftersträva en klar\r\növerensstämmelse mellan vad vi gör när det gäller\r\nlagstiftning, avtal och liknande och de grundlagar\r\nsom skall ligga i botten och styra den övriga\r\nverksamheten.</pre><pre>Herr talman! Jag ber att få upprepa mitt yrkande\r\nom bifall till reservationerna 1 och 11.</pre><pre></pre><pre>Anf. 4 BO HAMMAR (v):</pre><pre>Herr talman! Efter Anders Björcks diatriber mot\r\nHarry Schein och Björn Rosengren och mot f.d.\r\nkolleger i Sveriges Radio-koncernens styrelse,\r\nmåste jag säga att jag är nästan förstummad. Jag\r\ntrodde faktiskt, herr talman, att vårt svåra, långa\r\noch mycket komplicerade arbete i radio- och TV-\r\nberedningen handlade om principfrågor och inte\r\nom Rosengren, Schein och andra personfrågor.\r\nSåvitt jag vet sitter ingen av dessa herrar i riksdagen\r\nmed möjlighet att begära replik på Anders Björcks\r\nutfall.</pre><pre>Jag hade tänkt, och tänker fortfarande trots Anders\r\nBjörcks inlägg, gratulera kulturministern till att\r\nhan med hjälp av den parlamentariska radio- och\r\nTV-beredningen och inte minst dess ordförande\r\nSverker Gustavsson har lotsat denna mycket svåra\r\nfråga fram till ett beslut som jag fortfarande hoppas\r\nkommer att antas under betydande enighet. Jag vill\r\nyrka bifall till hemställan i betänkandet med några\r\nfå undantag som jag emellertid inte avser att begära\r\nvotering på.</pre><pre>Herr talman! Många års handfast praktisk\r\nerfarenhet i journalistiken har lärt mig att ingenting\r\när viktigare än en långsiktig och stabil mediepolitik.\r\nSnabba och ryckiga kast, t.ex. i fråga om presstödet\r\neller då det gäller radio- och TV-politiken, kan få\r\nfullständigt förödande konsekvenser. Därför är det\r\nav avgörande betydelse att de beslut som vi nu står\r\ninför att fatta stöds av en nästan enhällig riksdag.\r\nVi kan inte besluta i radio- och TV-frågor med\r\neffekter fram emot sekelskiftet om allting kan\r\nvändas upp och ned av nya och tillfälliga\r\nmajoriteter efter olika riksdagsval.</pre><pre>Därför är det bra att en särskild beredningsgrupp,\r\nmed representanter för alla partier, i ett mödosamt\r\narbete har hjälpt regeringen att skriva den här\r\npropositionen, och sedan har vi bearbetat den\r\nvidare i konstitutions- och kulturutskotten.\r\nNormalt gillar jag inte det här sättet att arbeta med\r\nsådana beredningsgrupper. Men mediefrågorna\r\nmåste hanteras med varsamhet och besluten så\r\nlångt som möjligt fattas i konsensus.</pre><pre>Det handlar nu naturligtvis om en\r\nkompromissprodukt där alla har fått ge och ta. På\r\nen rad punkter skulle jag ha velat se förslaget\r\nannorlunda. Ändå tycker jag att vi har kommit\r\nfram till en bra uppgörelse.</pre><pre>I fråga om radio- och TV-politiken är det viktigaste\r\nför mig att man garanterar framtiden för ett stabilt\r\npublic service-företag, dvs. Sveriges Radio-\r\nkoncernen. Företaget kommer under de närmaste\r\nåren att få ett hyggligt resurstillskott. Jag hade varit\r\nberedd att gå betydligt längre, vilket jag har\r\nmarkerat i en reservation till förmån för ytterligare\r\nhöjning av TV-avgiften. Samtidigt är det av stor\r\nbetydelse att public service-företaget också\r\nframgent förblir reklamfritt. Jag tror inte att\r\nreklamintäkter, mer än möjligen på mycket kort\r\nsikt, skulle ha gett företaget något nettotillskott.\r\nEfter några år skulle reklamintäkterna säkerligen\r\nha balanserats av med sänkta TV-avgifter.\r\nDessutom, och det är det avgörande, är ett public\r\nservice-företag som blir alltmer beroende av\r\nreklamintäkter i sig en orimlighet.</pre><pre>Det viktiga är att Sveriges Radio-koncernen kan\r\nfortsätta sin verksamhet i minst samma omfattning\r\noch på samma nivå som tidigare. Den\r\ninternationella mediekoncentrationen, och där\r\ndelar jag Bertil Fiskesjös farhågor, gör att det är\r\nviktigare än någonsin att vi har en stark och\r\nsjälvständig radio och television i allmänhetens\r\ntjänst. Och allmänheten är inte liktydigt med\r\nstaten.</pre><pre>Enligt min mening är det angeläget att man också i\r\nfortsättningen undviker ett renodlat statligt ägande\r\nav radion och televisionen. Däremot kan\r\nnaturligtvis rationaliseringar och förändringar\r\ngöras i ledningsorganen. Det blir nu t.ex. en\r\nsammanslagning administrativt mellan\r\nLokalradion och Riksradion. Avsikten är på intet\r\nsätt, det kan jag försäkra, att begränsa\r\nLokalradions självständighet och oberoende i\r\nprogramverksamheten. Tvärtom är det av stor\r\nbetydelse att Lokalradion fortsätter att utvecklas\r\npå icke-kommersiell basis.</pre><pre>Jag är litet förvånad över att en del av dem som en\r\ngång rasade över att Sveriges Radio-koncernen\r\ndelades upp i olika bolag nu rasar över att antalet\r\nbolag åter blir färre genom den föreslagna\r\nsammanläggningen. De ondskefulla mediepolitiska\r\navsiker som en del tycker sig ha spårat bakom\r\nförslaget existerar helt enkelt inte.</pre><pre>Fru talman! Jag går ingalunda och längtar efter en\r\ntredje reklamfinansierad TV-kanal. Svårigheterna\r\nkommer säkert också att bli stora på en så\r\nbegränsad marknad som den svenska. Men att i dag\r\nslåss för reklamfrihet i TV blir en kamp mot\r\nväderkvarnarna. Reklam öser mer eller mindre\r\nokontrollerat över oss från rymden. Och den når\r\nsnart en stor del av det svenska folket, i synnerhet\r\nde mest kommersiellt intressanta delarna. Enligt\r\nmin mening är det bättre med en markbaserad\r\nsvensk reklamfinansierad kanal som kan nå hela\r\nlandet och på vilken vi kan ställa en rad villkor.\r\nKring dessa villkor om bl.a. saklighet och mångfald\r\nhar vi lyckats vinna en bred politisk enighet.</pre><pre>När det gäller reklamen ställer vi så hårda villkor\r\nsom det är praktiskt möjligt att göra. Det blir\r\nförbjudet att slå sönder program och filmer med\r\nreklamavbrott. Hårda restriktioner gäller bl.a. i\r\nfråga om reklam riktad till barn, och åsiktsreklam\r\nfår inte förekomma. Men här är tyvärr\r\nmoderaterna och folkpartiet inte överens med\r\nutskottsmajoriteten.</pre><pre>Fru talman! Riksdagen har under det gånga året\r\nfattat flera historiska beslut på yttrandefrihetens\r\nområde. Det kommande beslutet i dag fogar sig till\r\nden betydelsefulla yttrandefrihetsgrundlag som\r\nriksdagen nyligen fattat beslut om i största enighet.\r\nDet är glädjande. Men låt oss komma ihåg att\r\nyttrandefriheten, mångfalden och demokratin inte\r\när något som är vunnet en gång för alla. Försvaret\r\nav dessa värden kräver ständig vaksamhet och\r\naktivitet, inte minst från en aktiv folkopinion.</pre><pre>Fru talman! Tillåt mig slutligen, eftersom detta\r\nförmodligen är min sista debatt här i kammaren, att\r\nsärskilt att tacka mina vänner i KU för åren av\r\ninspirerande konflikter och gott samarbete. Hårda\r\nmeningsmotsättningar har aldrig påverkat det\r\nciviliserade debattklimatet i utskottet. Då det gäller\r\ndemokratins spelregler är vi ju för det allra mesta\r\nhelt överens. Ett varmt tack också till utskottets\r\neminenta kansli som varit till stor hjälp i arbetet,\r\ninte minst för den som varit litet av en ensamvarg i\r\nutskottet.</pre><pre>Anf. 5 ANDERS BJÖRCK (m) replik:</pre><pre>Fru talman! Må det tillåtas mig i denna replik att\r\nbörja med att tacka Bo Hammar för eminenta\r\ninsatser i konstitutionsutskottet under en följd av\r\når. Jag tillhör dem som trots en annan politisk\r\nuppfattning djupt beklagar att Bo Hammar inte\r\nlängre kommer att finnas bland oss i riksdagen.</pre><pre>Bo Hammar sade att han ansåg att denna debatt\r\nskulle handla om principer och inte personer. Jag\r\ndelar den uppfattningen. Men det regeringen ställt\r\ntill med är att man bäddat för att de principer som\r\nriksdagen förhoppningsvis kommer att fatta beslut\r\nom inte kommer att kunna effektivt genomföras i\r\nverkligheten.</pre><pre>Jag har haft förmånen att sitta i några av Sveriges\r\nRadio-koncernens styrelser. Jag har sett hur dessa\r\nbeslut saboterats av vissa personer. Det är precis\r\ndet som kommer att ske nu. Det finns därför, Bo\r\nHammar, en koppling mellan principer och\r\npersoner.</pre><pre>Vi som arbetat i den parlamentariska beredningen\r\nhar ändå utgått från att regeringen skulle handla så,\r\natt det vi kom fram till, under förutsättning av\r\nriksdagens godkännande, verkligen blev\r\ngenomfört. Mot den bakgrunden, fru talman,\r\nfinner jag det nu meningslöst att fortsätta i den\r\nparlamentariska radio- och TV-beredningen. Jag\r\nkommer icke att delta i dess arbete, och jag\r\nkommer att lämna den. Jag anser att regeringen nu\r\nsjälv får ta sitt ansvar för att försöka hitta någon\r\nform för att utse en ny TV-kanal. Det är ett beslut\r\nsom vi icke kommer att deltaga i. Det ansvaret får\r\nregeringen ta.</pre><pre>Vi kommer att förbehålla oss rätten att kräva att\r\nfrågan skjuts till efter valet. Den skall icke avgöras\r\nföre valet. Jag kommer bestämt protestera mot\r\ndetta och använda de konstitutionella medel som\r\nfinns för att se till att det blir den nya riksdagen som\r\nfår ta ställning till detta och inte den gamla. Vi\r\nsaknar förtroende för regeringen i dessa frågor.</pre><pre>Anf. 6 BO HAMMAR (v) replik:</pre><pre>Fru talman! Jag tackar först för Anders Björcks\r\nvänliga ord. Men i sakfrågan har jag fortfarande\r\nmycket svårt att förstå Anders Björck. Handlar det\r\nom politiska principer? Ja, säger Anders Björck,\r\ndet gör det. Men samtidigt måste man veta, säger\r\nAnders Björck, hur vissa personer agerar i olika\r\nstyrelser i Sveriges Radio-koncernen.</pre><pre>Men förlåt mig, hur skall de stackars partier som\r\ninte har någon representation i dessa styrelser\r\nkunna bedöma den ena eller den andra personen?\r\nJag tror att Anders Björck kanske överskattar\r\npersonlighetens roll i historien. Vi får mer se till de\r\nstrukturer och de principer som vi nu lägger fast.\r\nDet kanske trots allt inte handlar så mycket om\r\nBjörn Rosengren, Harry Schein, Anders Björck\r\neller några andra i dessa styrelser.</pre><pre>Jag gör än en gång samma reflexion jag gjort\r\ntidigare vid beredningen: det kanske inte är bra att\r\nha den här typen av politikersammansatta styrelser\r\ndär olika politiska förändringar i den ena eller\r\nandra styrelsen leder till fullständiga paroxysmer.\r\nDet kanske är bättre att vi försöker få mer\r\nprofessionellt inriktade styrelser i Sveriges Radio-\r\nkoncernen, och inte minst ett nytt klimat där\r\nSveriges Radio och Sveriges Television skall\r\nkonkurrera med andra TV- och radiobolag.</pre><pre>Anf. 7 ANDERS BJÖRCK (m) replik:</pre><pre>Fru talman! Konstitutionsutskottet har slagit fast,\r\noch där har jag inte uppfattat någon reservation\r\nfrån Bo Hammar, att den nuvarande principen om\r\nparlamentarisk förankring i styrelserna skall gälla.\r\nUtskottet har varit enhälligt i denna fråga. Vad jag\r\nprotesterar mot är att regeringen nu inte tänker\r\ngenomföra detta. Jag anser att det är en bra\r\nordning. Den har som det mesta här i världen\r\nnackdelar, men jämfört med andra ordningar är\r\nden att föredra. Jag utgår från att den kommer att\r\ntillämpas i fortsättningen.</pre><pre>Det är inte så enkelt som att bara säga: Här har vi\r\npersoner, och här har vi principer -- Bo Hammar.\r\nVi vet ju vad som har hänt. In i det sista har\r\nSveriges Radio-koncernens moderbolags personal\r\nsprungit i riksdagskorridorerna. Verkställande\r\ndirektören Örjan Wallqvist har försökt påverka\r\nkonstitutionsutskottet genom personliga besök in i\r\ndet sista, dagarna och timmarna innan vi skulle\r\nfatta beslut, utan att ha något mandat från styrelsen\r\nför detta. Likaså har vice verkställande direktören\r\ni moderbolaget sprungit runt och uppvaktat KU-\r\nledamöter, in i det sista, naturligtvis på uppdrag av\r\nordföranden Björn Rosengren, men icke på\r\nuppdrag av styrelsen.</pre><pre>När man sett detta utföras, in i det sista, behöver\r\nman inte vara utrustad med någon särskild vild\r\nfantasi för att förstå att så fort talmannens klubba\r\nhar fallit, och regeringen har gjort sina\r\nutnämningar på torsdag, kommer sabotaget mot\r\ndet som Bo Hammar och jag varit med om att\r\narbeta fram omedelbart att fortsätta. Så länge har\r\nBo Hammar varit med i politiken och så erfaren är\r\nhan att han säkert kan förstå vad som kommer att\r\nhända.</pre><pre>Anf. 8 BO HAMMAR (v) replik:</pre><pre>Fru talman! Det är i och för sig ingenting nytt att\r\ndet springer alla möjliga människor här i\r\nriksdagskorridorerna och försöker påverka oss. Jag\r\nanser inte heller att det är särskilt skandalöst att så\r\nsker. I mitt rum har det inte sprungit så många, utan\r\njag har tagit ställning till dessa frågor utifrån en\r\nprincipiell utgångspunkt och inte utifrån olika\r\npersonfrågor.</pre><pre>Sedan vill jag ge Anders Björck rätt i att vi har fått\r\nge och ta, vilket jag sade i mitt\r\ninledningsanförande, och jag är med om att vi även\r\nfortsättningsvis skall ha denna parlamentariska\r\nförankring. Men Anders Björck vet att jag i\r\nberedningen flera gånger har gjort den reflexionen\r\natt det kanske inte är den allra bästa formen, men\r\nvi får acceptera den. Jag accepterar också att vi tills\r\nvidare får arbeta på detta sätt.</pre><pre>Anders Björck har i konstitutionsutskottet när vi\r\ndiskuterat detta många gånger sagt, när Anders\r\nBjörck blivit argsint, att den ena eller den andra har\r\nvisat sig här i huset med den ena eller andra\r\navsikten. Men det är normalt att det förekommer.\r\nDet är vår skyldighet att se till att de beslut vi fattar\r\nom hur det skall vara i Sveriges Radio-koncernen i\r\nfortsättningen följs och respekteras. Annars får det\r\nväl bli en fråga för konstitutionsutskottet.</pre><pre>Anf. 9 KAJ NILSSON (mp):</pre><pre>Fru talman! Jag har hittills uppfattat att det fanns\r\nen bastant majoritet så att riksdagen kunde fatta\r\nbeslut om de frågor som behandlas i betänkandet\r\nutan större friktioner. Men efter Anders Björcks\r\ndeklarationer om ''fri simning'' för sig och sitt parti\r\nkan man känna en viss oro. Anders Björck har väl\r\nredan stått på trampolinen i beredningen beredd att\r\npå signal göra sitt hopp, och det kommer alltså nu.\r\nDet verkar som han redan i beredningen letade\r\nefter en anledning att få hoppa av, och det är att\r\nbeklaga.</pre><pre>Det är att beklaga att det då också är personfrågor\r\nsom avgör det. Jag kommer tillbaka till det i slutet\r\nav mitt anförande, men jag kan säga redan nu att vi\r\ni miljöpartiet har en avvikande mening, att man\r\nalltså skall se på personpolitiken så att man kan\r\nundvika just det som har uppstått här. Vi menar att\r\nde som skall utses i moderbolaget och\r\nprogrambolagen bör bedömas utifrån sakliga\r\ngrunder, alltså visad skicklighet och sakkunskap på\r\ndet aktuella området. Det torde inte utesluta\r\nparlamentarisk förankring.</pre><pre>Sent omsider står riksdagen inför ett beslut med\r\ngenomgripande konsekvenser på mass- och\r\netermedieområdet, antagligen mer vittgående än vi\r\nnu kan ana. Miljöpartiet de gröna tar klart avstånd\r\nfrån reklam i etermedier, speciellt i TV. Vi\r\nbetraktar televisionen som en av de viktigaste\r\nkulturförmedlarna i samhället. Den skall ge oss\r\ninformation, kulturupplevelser och underhållning.\r\nMiljöpartiet de gröna vill värna om mångfald,\r\nkvalitet och jämlik spridning över landet i de båda\r\npublic service-kanalerna, Kanal 1 och TV2, och har\r\nkämpat för att dessa båda kanaler hålls fria från\r\nreklamsändningar. Vi är väldigt glada att det har\r\nlyckats.</pre><pre>Vår kritik utgår främst från ekologiska\r\nställningstaganden men också i hög grad från\r\nkultur- och konsumentpolitiska. Den kommersiella\r\nreklamen är en av oss oönskad drivkraft i den rika\r\nvärldens konsumtionshets på råvaror och energi\r\nmed tydliga negativa följder i form av inte bara\r\nlokala och regionala miljöskador och\r\navfallsproblem utan också globala miljöhot, vars\r\nslutgiltiga konsekvenser ännu inte till fullo kan\r\növerblickas.</pre><pre>Intresset på makthavarnas sida att styra, begränsa\r\noch reglera rätten och möjligheten att yttra sig och\r\nfå information har funnits länge. Med makthavare\r\nmenar jag stat, affärsmän och andra näringsidkare.\r\nYtterst handlar det om makten över TV och radio\r\noch i vems tjänst eller intresse de skall verka. I den\r\nbemärkelsen är miljöpartiets ställningstagande\r\nockså en viktig demokratifråga.</pre><pre>De s.k. mediemogulerna, dvs. stora privata företag\r\nsom har intressen inom flera medieområden,\r\nförsöker nå en dominerande ställning eller att få\r\nmonopol på information och opinionsbildning i\r\nvärlden och i vårt land. Flera av de svenska\r\nmediemogulerna har visat stort intresse för att få\r\nkoncessionen på den nya svenska kommersiella\r\nTV-kanalen. Deras främsta syfte är att tjäna stora\r\npengar på kommunikation och opinionsbildning.\r\nDärför instämmer jag gärna i Bertil Fiskesjös\r\nsynpunkter när det gäller\r\nägarmaktkoncentrationen i mass- och etermedia.</pre><pre>Därigenom förgiftar reklamen också människors\r\ninre miljö. Den drar sig inte för att bereda sig rum\r\ntill människors innersta känslor och påverkan på\r\npsykiska mjukdelar med prestigeladdade\r\nköpbudskap.</pre><pre>Ur nästan all kommersiell reklampåverkan har det\r\nvuxit fram en livsstilspropaganda som är en av\r\ngrunderna till det nuvarande kommersiella\r\nsamhällets fortbestånd och tillväxt, en situation\r\nsom är omöjlig att leva upp till i den tredje världen\r\noch därmed på en planet i global ekologisk balans.</pre><pre>I kraft av vår solidaritet med naturen och tredje\r\nvärldens allt fattigare människoskaror protesterar\r\nvi i miljöpartiet de gröna mot en sådan\r\nresursslösande och miljöförstörande\r\nlivsstilspropaganda.</pre><pre>TV-mediet har en erkänt stor genomslagskraft,\r\nstörre än alla andra mediers. Påträngande och\r\nuppsökande reklamåtgärder får inte förekomma\r\nnär det gäller reklam för alkoholdrycker och\r\ntobaksvaror. Vi menar att detta synsätt också bör\r\ngälla för all annan reklam som påtvingas oss eller\r\nsom vi inte bett om att få ta del av, allt i syfte att på\r\nsikt uppnå ett slags köpfrid.</pre><pre>Med reklaminslag följer ofta program med olika\r\nslags våldsinslag. Vi i miljöpartiet de gröna vill\r\nsärskilt ge skydd mot sådana inslag som riktas mot\r\nbarn. En barnläkare har sagt att det är svårt att\r\nfinna någon annan enskild faktor som i så hög grad\r\npåverkar barn psykiskt som våldsfilmer på TV och\r\nvideo. I USA förblandas reklaminslag och\r\nbarnprogram intill oigenkännlighet, och där ökar\r\nkraven numera på regleringar och begränsningar av\r\nbarnens TV-tittande. Man går alltså i motsatt\r\nriktning, från avreglering till reglering.</pre><pre>På TV-området skulle text-TV-reklam möjligen\r\nkunna användas, som tittaren själv beställer fram.\r\nÄven videotex kan vara en framkomlig väg.</pre><pre>Jag deltar som representant i den parlamentariska\r\nberedningen som medverkat till framtagandet av\r\nregeringens proposition 1990/91:149 om radio- och\r\nTV-frågor. Jag får beklaga att den bastanta\r\nmajoritet som har funnits där nu har reducerats. Vi\r\nhar insett att det är fruktlöst att fortsätta kräva helt\r\nreklamfria kanaler. Vi har därför i det stora hela\r\naccepterat att en ny markbunden reklamkanal får\r\netableras men med viktiga begränsningar, och då\r\ntror jag att vi har sträckt oss längst i miljöpartiet.</pre><pre>Jag yrkar alltså bifall till betänkandets hemställan\r\nmed de få undantag som jag kommer att anföra\r\nmed hänvisning till reservationer.</pre><pre>Men miljöpartiet har inte uppgett sin\r\ngrundläggande kritiska hållning till reklam i\r\netermedia. Det framgår av ett särskilt yttrande. Vi\r\ntar det inte för otroligt att en omvärdering kommer\r\natt ske i vår riktning i en inte alltfår avlägsen\r\nframtid. Jag har redan pekat på tendensen i USA.</pre><pre>Vi ser ett tillfälle till att den tredje marksända TV-\r\nkanalen etableras som rikstäckande medium i allt\r\nväsentligt utanför Storstockholmsområdet.\r\nSändningstillståndet bör därför förenas med\r\nvillkoret att företagets centrala administration och\r\nhuvudredaktion bör ligga utanför\r\nStorstockholmsområdet. Riksdagen bör emellertid\r\ninte uttala sig om vilken ort som bör komma i fråga.</pre><pre>Fru talman! För tids vinnande yrkar jag inte bifall\r\ntill reservation 8 men ställer mig givetvis bakom\r\ndenna reservation.</pre><pre>För att minska reklamens negativa konsekvenser i\r\nden nya TV-kanalen föreslår miljöpartiet de gröna\r\ndels att massmediekunskapen förstärks i skolan,\r\nhelst som särskilt ämne och med specialutbildade\r\nlärare på området för att ge de unga en chans, dels\r\natt den nya reklamfinansierade TV-kanalen genom\r\navtal mellan stat och programföretaget för\r\nbalansens skull förmås erbjuda\r\nkonsumentupplysning eller andra inslag som kan\r\nvara kritiska till annonsörerna och deras produkter\r\nur konsumentpolitisk eller ekologisk synpunkt eller\r\nsom är kritiska till det kommersiella\r\nkonsumtionssamhället i stort. I avtalet mellan\r\nstaten och programföretaget bör föras in\r\nbestämmelser om regelbundna sändningar av\r\nsådana konsumentprogram i en icke obetydlig\r\nomfattning. Konsumentverket måste också\r\naktiveras -- så görs nu tydligen -- och få bättre\r\nresurser för att möta den nya kommersialismen.</pre><pre>Fru talman! Jag ber därför att få yrka bifall till\r\nmiljöpartiets reservation nr 6.</pre><pre>Många gånger har det sagts att yttrandefrihet heter\r\npengar, och påståendet är i högsta grad relevant när\r\ndet gäller TV. Den som inte har pengar eller saknar\r\nresurser har små eller begränsade möjligheter att få\r\nut sitt budskap på ett någorlunda snabbt och\r\neffektivt sätt. Yttrandefriheten är inte mycket värd,\r\nom man inte samtidigt också har\r\nyttrandemöjlighet. Att göra TV-program och sända\r\nTV-program är mycket dyrt. Det är inte\r\nstorföretagens, mediemogulernas eller\r\nannonsörernas intressen som skall styra radio- och\r\nTV-utbudet. Yttrandefrihet får inte heta pengar.</pre><pre>Enligt miljöpartiets de gröna uppfattning är det\r\nviktigt att både eterburen och trådburen radio och\r\nTV är öppna för alla. Detta är vårt utgångsläge, och\r\netermediepolitiken bör handla om hur vi på bästa\r\nsätt tillgodoser detta ändamål. Vi är därför beredda\r\natt höja avgiftsnivån för att främja detta syfte.</pre><pre>För oss är frågan om vidgade och ökade möjligheter\r\nför vanligt folk att komma till tals, att få ut sitt\r\nbudskap, betydligt viktigare än eventuellt förstärkt\r\ngrundlagsskydd för vissa tekniska medier.\r\nTelevisonen och radion bör bedrivas i allmänhetens\r\nintresse och inte i vissa ekonomiska intressens\r\ntjänst.</pre><pre>Enligt vår uppfattning finns det behov av lokal eter-\r\nTV som styrs av lokala beslut. Det fjärde nätet bör\r\nkunna användas för sådana lokala TV-sändningar,\r\nett slags lokala public service-kanaler. Vi har därför\r\ntidigare föreslagit att regeringen får i uppdrag att\r\nutreda förutsättningarna för lokal eter-TV och att\r\nåterkomma till riksdagen med förslag till lag i\r\nämnet.</pre><pre>Radio och TV bör vara en gemensam angelägenhet\r\noch bör därför finansieras med avgifter eller skatter\r\noch inte med reklam. Radio- och TV-frågorna bör\r\nses i ett vidare kultur- och mediepolitiskt\r\nperspektiv. Stödet till kulturen måste sannolikt öka\r\nför att inte en allt starkare kommersialisering skall\r\nta livet av den svenska opinionsbildningen, som är\r\nen förutsättning för en vital demokrati och den fria\r\nobundna kulturen.</pre><pre>Regeringen har länge nog funderat på inrättandet\r\nav en lokal eterburen TV. Det är nu hög tid att det\r\nskapas förutsättningar för lokal-TV i allmänhetens\r\ntjänst.</pre><pre>Fru talman! Jag har hittills hållit mig till\r\nkonstitutionsutskottsdelen men vill nu till slut gå\r\növer till kulturutskottsdelen och anföra några korta\r\nsynpunkter. Det gäller sponsring, bl.a. av program\r\ni Sveriges television som sänds direkt och inom\r\nramen för ett åtagande gentemot Europeiska\r\nradiounionen, EBU. Till kulturutskottets yttrande\r\ntill KU har jag anfört avvikande mening med\r\ninnebörd att det inte finns anledning att vidga\r\nrätten till sponsring för Sveriges Radio-företagen\r\nutöver vad som tidigare angetts. Jag yrkar därför\r\nbifall till reservation 10.</pre><pre>Då det gäller val av ledamöter av styrelserna inom\r\nSveriges Radio-koncernen anser jag, som jag sagt\r\ntidigare, i en annan avvikande mening att vid\r\nutseende av dessa i moderbolaget och\r\nprogrambolagen avseende endast bör fästas vid\r\nsakliga grunder, såsom visad skicklighet och\r\nsakkunskap på det aktuella området, vilket alltså\r\ninte utesluter att politiker kan delta i det arbetet.</pre><pre>Anf. 10 OLLE SVENSSON (s):</pre><pre>Fru talman! I raden av viktiga ämnen som utskottet\r\nbehandlat denna vår är föreliggande betänkande\r\nom radio- och TV-frågor inte det minst\r\nbetydelsefulla.</pre><pre>Jag vill inledningsvis vända mig till Bo Hammar,\r\nsom sade att han här kanske yttrar sig för sista\r\ngången, i varje fall för en lång tid framåt. Låt mig\r\nsäga att jag många gånger känt släktskap med Bo\r\nHammar, inte minst när vi har diskuterat frågor om\r\nyttrandefrihet och tryckfrihet. Det beror kanske på\r\nden gemensamma yrkesbakgrunden, men jag vill\r\ngärna betyga att jag också har uppfattat många av\r\nhans synpunkter som kloka och väl genomtänkta. I\r\nlikhet med Anders Björck vill jag gärna intyga att\r\nBo Hammar varit en uppskattad medlem av\r\nutskottet. Jag vill tacka för ett gott kamratskap.</pre><pre>Beslut skall nu fattas om en ny svensk TV-kanal,\r\nsom skall reklamfinansieras, och därmed har en\r\nkontroversiell fråga förts till sin lösning. Det har\r\ninte skett utan betydande kval inom våra politiska\r\npartier, och jag skall ingalunda förneka att detta\r\ninte minst gällt debatten bland oss\r\nsocialdemokrater. Likafullt måste man se det som\r\npositivt att den parlamentariska beredningen\r\nuppnått vittgående enighet om de principer som\r\nbör bära upp verksamheten. Här utgår jag från vad\r\njag har varit med om under redovisningen av det\r\nhär arbetet i konstitutionsutskottet.</pre><pre>De synpunkter som Anders Björck tog upp skall jag\r\ninte här kommentera. De ligger utanför min\r\nerfarenhetssfär, och jag förutsätter att\r\nutbildningsministern kommer att ta upp de\r\nfrågorna. Han står ju på talarlistan.</pre><pre>Sveriges Radio-koncernen lever nu vidare efter de\r\nriktlinjer som framgångsrikt följts under en lång\r\nperiod. Jag läste häromdagen i en kulturartikel i\r\nDagens Nyheter att man menade att Sveriges\r\nTelevision är ett av världens bäst skötta TV-företag\r\noch att den svenske tittaren har ett bättre\r\nkvalitetsutbud att välja bland än något annat land.\r\nJag vill säga att detta också uppnåtts fram till våra\r\ndagar utan att vi tagit in ett öre i reklamintäkter för\r\natt finansiera verksamheten.</pre><pre>Eftersom jag nu talar för sista gången i Sveriges\r\nriksdag och kan räkna med en viss fördragsamhet\r\nfrån fru talmannen och ledamöterna, kan jag inte\r\nlåta bli att redovisa några personliga intryck från\r\nden reklamdebatt som har pågått alltsedan\r\ntelevisionen introducerades i Sverige i mitten på\r\n1950-talet.</pre><pre>Under 1949--1950 levde jag nära ett år i USA. Då\r\nfanns TV-apparater i de flesta amerikanska hem.\r\nSjälvfallet såg jag mycket positivt på det nya mediet\r\noch ivrade vid hemkomsten för en snabb utbyggnad\r\nav televisionen i Sverige.</pre><pre>Jag medverkade på 50-talet i två böcker om\r\ntelevisionen. I den ena, som gavs ut på mitt initiativ\r\noch där LO-juristen Bertil Bolin och Sveriges\r\nRadios dåvarande tekniske direktör Johan von\r\nUtfall var medförfattare, pläderades för en offensiv\r\nsamhälls-TV av BBCs modell. Vi menade att\r\nSverige skulle bli nästa TV-stormakt och att de\r\nsvenska konsumenterna skulle skaffa sig TV fortare\r\nän i England. Vidare ansåg vi att finansieringen\r\nmycket väl kunde ske licensvägen.</pre><pre>I mitten på 50-talet deltog jag i en debatt vid en TV-\r\nprovsändning från tekniska högskolan. Manne\r\nStåhl, chefredaktör för Karlstads-Tidningen och\r\nrepresentant för folkpartiet, förklarade att det\r\naldrig blir någon television i Sverige utan reklam.\r\nKommunikationsminister Sven Andersson var\r\ntveksam om det svenska folkets intresse för den\r\ntekniska nyheten, eftersom han inte fått några brev\r\ni frågan.</pre><pre>I den andra boken intervjuade jag för\r\nTidningsutgivareföreningens räkning en rad\r\nkulturpersonligheter om hur de såg på det nya\r\nmediet. Harry Martinson kallade televisionen i\r\nhemmets vrå för den levande tapeten. Den skulle\r\ndöda intresset för att läsa böcker. Bara bydårar som\r\nhan själv skulle fortsätta med det, spådde Harry\r\nMartinson sarkastiskt.</pre><pre>Ivar Harrie, lärd från Lund och då chefsredaktör\r\nför Expressen, menade att det inte gick att bromsa\r\nny teknik. Gör vi det hamnar vi, som han sade, i en\r\nTillberga--Västerås-situation. I Västerås sade man\r\nnej till järnväg av rädsla för konkurrens till hamnen\r\noch sjöfarten. Så blev Tillberga i stället för Västerås\r\njärnvägsknutpunkt.</pre><pre>Jag blev sannspådd om att det skulle gå snabbt med\r\nexpansionen av TV. Alla prognoser om TVs\r\nutveckling i Sverige var i underkant i fråga om att\r\nbedöma antalet TV-tittare i Sverige. Lika litet\r\nförutsågs det svenska folkets intresse för att snabbt\r\nskaffa sig färgtelevision. Och denna utveckling av\r\nSverige till TV-stormakt kom utan en enda\r\nreklamkrona.</pre><pre>Men nu är reklamen här med satelliterna, och då\r\nblir den också tillåten i den marksända\r\ntelevisionen. Majoritetetens ståndpunkt är, som\r\nframgått av tidigare inlägg, att intäkter från reklam\r\nbör få användas för finansiering av en ny\r\nrikstäckande TV-kanal, som står utanför TV-\r\nkoncernen. Däremot bör inte betalda annonser få\r\nförekomma i Sveriges Televisions\r\nprogramverksamhet.</pre><pre>Mot detta har centerpartiet reserverat sig, vilket ju\r\nframgick av Bertil Fiskesjös anförande. En av de\r\ntvå nuvarande TV-kanalerna bör enligt\r\nreservationen öppnas för reklam. Det anses vara\r\nnödvändigt för att lösa finansieringsproblemen\r\ninom Sveriges Television. Den parlamentariska\r\nberedningens majoritet och regeringen, som haft\r\ndess förslag som underlag för propositionen, vill\r\nfinansiera kanalerna med licensmedel samt\r\nkoncessionsavgifter från den nya\r\nreklamfinansierade marksändande kanalen.\r\nUtskottet delar denna bedömning och yrkar avslag\r\npå centermotionerna.</pre><pre>Men som Bertil Fiskesjö sade:\r\nFinansieringsfrågorna kan komma upp på nytt, och\r\nom det vid en ny kontrollstation 1996 visar sig att\r\ndet nu föreslagna systemet för att finansiera\r\nSveriges Radio inte ger tillräckliga resurser för att\r\nSveriges Radio skall kunna uppfylla sina\r\nåtaganden, bör man på nytt pröva frågan om rätt\r\nför Sveriges Televison att sända annonser mot\r\nbetalning.</pre><pre>Jag skall gå in på några konstitutionella frågor.\r\nBl.a. har i det här ärendet lagrådet anfört kritik mot\r\nsystemet med avtal mellan staten och den som får\r\nrätt att sända program till allmänheten. Lagrådet\r\nriktar även konstitutionellt grundad kritik mot\r\nförslaget om förbud mot åsiktsreklam.</pre><pre>När det gäller avtalssystemet vill jag erinra om att\r\nriksdagen i år har godtagit förslaget till\r\nyttrandefrihetsgrundlag, som gäller andra\r\nuttrycksformer än det tryckta ordet. Det innebär\r\nbl.a. att sändningar i radio och television får ett\r\ngrundlagsskydd jämförbart med det som\r\ntryckfrihetsförordningen ger innehållet i pressen. I\r\nsamband därmed tog riksdagen ställning till frågan\r\nom det avtalssystem som gäller för programbolagen\r\när förenligt med yttrandefrihetsgrundlagen, och det\r\när det.</pre><pre>Den tekniska konstruktion som valdes vann\r\nriksdagens gillande. Stöd för avtalsregleringen ges\r\ngenom att grundlagen öppnar möjlighet för att det\r\ni lag meddelas föreskrifter om tillstånd för\r\nsändningar av eterburna radio- och TV-program\r\noch om villkor för sådana sändningar. Det kan\r\ntilläggas att riksdagen i det sammanhanget erinrade\r\nom att avtalen med bolagen inte är avtal i vanlig\r\ncivilrättslig mening utan snarare direktiv för\r\nverksamheten.</pre><pre>Yttrandefrihetsgrundlagen föreslås träda i kraft\r\nden 1 januari 1992. Intill dess gäller\r\nregeringsformens bestämmelser i frågan om\r\navtalsregleringen. Ett enigt utskott konstaterar att\r\nriksdagen efter tillkomsten av regeringsformen vid\r\ntvå olika tillfällen i samband med ändringar i\r\nradiolagen har godtagit ordningen med avtal och\r\nsåledes funnit denna ordning konstitutionellt\r\ngodtagbar.</pre><pre>Avsikten med avtalen är inte att skapa ett\r\nåsiktsmonopol, utan tvärtom att verka för\r\nmångfald inom verksamheten i etern, där utbudet\r\näven fortsättningsvis är begränsat. Jag tycker att\r\ndet är glädjande att man i beredningen har enats\r\nom behovet av bestämmelser för att garantera ett\r\nallsidigt programutbud även i den nya kanalen. Jag\r\ngläder mig också åt att den snabbt skall bli\r\nrikstäckande.</pre><pre>Även förbudet mot åsiktsreklam ligger väl i linje\r\nmed lagstiftarnas intentioner. Bestämmelserna ges\r\nstöd i den nya yttrandefrihetsgrundlagen. Om detta\r\nråder inga delade meningar. Intill dess att den nya\r\ngrundlagen träder i kraft gäller regeringsformens\r\nbestämmelser även i fråga om förbudet mot\r\nåsiktsreklam.</pre><pre>Lagrådet anser att kravet på särskilt viktiga skäl i 2\r\nkap. 13 § regeringsformen inte är uppfyllt i detta\r\nfall. Men jag ser det nog som en styrka att\r\nutskottets majoritet i detta avseende inte låtit sig\r\nimponera av lagrådet. Det måste vara vi politiker,\r\ninte jurister, som bestämmer gränserna för vad som\r\när ett särskilt viktigt skäl för att införa en\r\nbestämmelse av detta slag.</pre><pre>En ordning som innebär att endast de som förfogar\r\növer stora ekonomiska resurser får möjligheter att\r\neffektivt använda TV-mediet för opinionsbildning\r\noch propaganda är inte i överensstämmelse med\r\nkravet på en allsidig debatt. Att förhindra en sådan\r\nordning är ett sådant särskilt viktigt skäl som avses\r\nmed grundlagsparagrafen, och den ligger i linje\r\nmed intresset att upprätthålla yttrande- och\r\ninformationsfriheten.</pre><pre>Enligt propositionen bör alla intresserade ges\r\nmöjlighet att ansöka om tillstånd att sända program\r\ni den nya TV-kanalen. Detta är en uppfattning som\r\nutskottet helt ställer sig bakom. Ansökningstiden\r\nhar av departementet först bestämts till den 31 maj\r\n1991. Det har varit självklart för utskottet att den\r\nbör förlängas till en lämplig tidpunkt efter\r\nriksdagens beslut. Det är ju först då som de mest\r\nväsentliga förutsättningarna ligger fast. Utskottet\r\nhar därför ansett att tiden bör utsträckas till den 1\r\njuli 1991.</pre><pre>I propositionen låter regeringen riksdagen ta del av\r\nriktlinjer inför beslut om ett nytt avtal mellan staten\r\noch Sveriges Radioföretagen. Riktlinjerna är\r\nemellertid av sådan betydelse för koncernens\r\nframtid att riksdagen ej endast bör låta sig\r\ninformeras om dem. Riksdagen bör också besluta\r\nom dem. I dessa delar föreligger ett utförligt\r\nuttalande från kulturutskottet som\r\nkonstitutionsutskottet helt ställer sig bakom.\r\nAndra talare kommer säkert senare i debatten att\r\nutförligt uppehålla sig vid riktlinjerna.</pre><pre>I propositionen sägs att Sveriges Radiokoncernen\r\nbör ses över och att ansvarsfördelningen mellan\r\nmoderbolag och dotterbolag är oklar. I anslutning\r\ntill det vill jag peka på följande. För närvarande\r\ngäller att moderbolaget utser styrelser i\r\nprogrambolagen. Konstitutionsutskottet\r\nkonstaterar att de förordade riktlinjerna i fråga om\r\nvem som skall utse styrelseledamöter innebär att\r\nmoderbolaget inte längre skall ha denna rätt.\r\nUtskottet konstaterar vidare att detta får\r\nkonsekvenser för ansvarsförhållandena mellan\r\nmoderbolaget och programbolagen. Utskottet gör\r\ndärefter ett, enligt min mening, värdefullt\r\nuttalande. Utskottet uttalar att det inför riksdagens\r\nbeslut 1992 närmare bör övervägas hur avtalet\r\nmellan staten och företagen för nästa avtalsperiod\r\nskall utformas med hänsyn till\r\nansvarsförhållandena.</pre><pre>Fru talman! Catarina Rönnung kommer att mer i\r\ndetalj behandla betänkandet och dess\r\nreservationer. Med dessa från början något\r\nnostalgiska och senare principiella funderingar\r\nlåter jag mig nöja och yrkar bifall till utskottets\r\nhemställan i alla delar.</pre><pre></pre><pre>Anf. 11 Tredje vice talman BERTIL FISKESJÖ\r\n(c) replik:</pre><pre>Fru talman! Jag noterade i Olle Svenssons\r\nanförande att han var utomordentligt försiktig i\r\nformuleringarna vad gäller avslagsyrkandet på vår\r\nreservation. Det ger ju en antydan om samma\r\nosäkerhet som man kan skönja i propositionen i\r\nden här frågan. Vi får väl se hur det går.</pre><pre>Sedan tog Olle Svensson upp något om de här\r\nprincipiella frågorna som gäller möjligheten att\r\nbegränsa yttrandefriheten i avtal. Jag skall inte\r\nkritisera Olle Svensson här, eftersom mycket av det\r\ndrabbar mig själv, jag har ju gått med på utskottets\r\nskrivning här. Jag tycker dock att argumenteringen\r\nbör hyfsas något. Olle Svensson menade att vi inte\r\nskall vara bundna av vad lagrådet säger. Det\r\nbehöver vi naturligtvis inte vara, men man kan inte\r\navfärda uppfattningar enbart av det skälet att de\r\nkommer från jurister, särskilt inte om det är\r\nkvalificerade jurister, tvärtom bör man lyssna noga.\r\nMen det viktigaste av allt är vad man tycker i\r\nsak.Med hänsyn till de principer som i öv rigt\r\ngäller på det här området är det inte\r\ntillfredsställande att begränsningar av\r\nyttrandefriheten regleras i avtal. Jag tror nog att de\r\nsom sitter här i kammaren framöver får se över\r\ndetta. Vi måste ju hylla den principen att det inte\r\nskall kunna uppstå tvister om det rättsliga\r\nunderlaget i de beslut som vi fattar i riksdagen och\r\nde beslut som fattas på grundval av de beslut som vi\r\nfattar i riksdagen.</pre><pre>Sedan vill jag gripa tillfället att instämma i tacken\r\ntill Bo Hammar. Jag har helt tiden uppfattat Bo\r\nHammar som en mycket självständig och dessutom\r\nmycket kunnig ledamot av utskottet. Han har\r\ntillfört utskottets arbete mycket av värde. Bo\r\nHammar är dessutom utomordentligt trevlig att\r\numgås med vilket jag uppskattar alldeles särskilt.\r\nTack Bo Hammar!</pre><pre>Anf. 12 CATARINA RÖNNUNG (s):</pre><pre>Fru talman! Det tackas mycket i dag, och jag vill\r\nsälla mig till tackarnas skara. Jag vill för det första\r\ntacka Olle Svensson för hans sista tal här i\r\nriksdagen. Det höjde sig på ett förtjänstfullt sätt\r\növer dagspolitikens käbbel, personstrider och den\r\nbyråkratgrå vardag som smyger sig in i denna\r\nkammare.</pre><pre>Jag vill också tacka Bo Hammar för klok och\r\ngenomtänkt argumentation i vårt utskottsarbete.</pre><pre>Fru talman! 45 % av det svenska folket har via\r\nsatellit fått en god inblick i hur delar av Europas och\r\nUSAs TV-utbud ser ut. Det franska TV 5 och det\r\nengelska BBC som har ålagts vissa public-\r\nservicefunktioner står i en särklass vad gäller\r\nkvalitet. De renodlat kommersiella bolagen MTV,\r\nMusic Television, som producerar rockvidier,\r\nSuper Channel, Lifestyle med Sell-a-Vision och\r\nNordic Channel är kanaler späckade med reklam\r\noch säljerbjudanden. De speglar en jättelik\r\nmonokulturell underhållningsindustri som är\r\nskrämmande likriktad och utslätad. I allra sämsta\r\nfall reduceras TV-mediet till en ljud- och bildtapet.</pre><pre>Public service-idén föddes i England i en tid då de\r\ntekniska förutsättningarna endast medgav ett\r\nmedieföretag. Vi, liksom många andra länder, har\r\nanammat public service-tanken. En radio och TV\r\nför alla som de facto inneburit att grupper utanför\r\nde gängse etablissemangen haft en chans att göra\r\nsina åsikter gällande.</pre><pre>I Sverige har staten i avtal angivit vida ramar för\r\nverksamheten. Kvalitet, mångsidighet i utbudet,\r\ntillvaratagande av minoriteters intressen,\r\nvaktslående om vår inhemska kultur och vårt språk\r\när målsättningar som Sveriges Radio skall uppfylla.\r\nYttrandefriheten har vidgats och fördjupats genom\r\ntillkomsten av ett Sveriges Radio.</pre><pre>Genom riksdagsbeslut i dag öppnar vi\r\nmöjligheten för ett nytt marksänt bolag att etablera\r\nsig i Sverige. Verksamheten skall finansieras med\r\nsponsorpengar och reklam. Reklamen åläggs både\r\ntids- och innehållsmässigt restriktioner.</pre><pre>I avtalet mellan staten och det nya företaget ställs\r\nvissa krav på verksamheten. Det nya bolaget skall\r\nvara skyldigt att sända ett mångsidigt\r\nprogramutbud av god kvalitet. Nyhetsprogram,\r\nbarnprogram och program på svenska språket med\r\nsvenska upphovsmän eller svenska artister skall\r\nförekomma. Sändningstidens längd för olika\r\nprogramkategorier bör kunna regleras i avtalet.\r\nÄgarkretsen skall vara bred och sammansättningen\r\nsådan att maktkoncentrationen inom\r\nmassmedieområdet inte förstärks.</pre><pre>KU har bestämt tidpunkten för koncessionstidens\r\nutgång till den 1 juli 1991. Det är mer än rimligt,\r\nsom jag också hävdat i beredningen, att\r\nansökningstiden utsträckts efter riksdagsbeslutet i\r\ndag. Sökande skall i efterhand kunna inge\r\nkompletterande handlingar. Regeringen skall efter\r\nsamråd med den parlamentariskt sammansatta\r\nberedningen avgöra den mycket grannlaga frågan\r\nom vilka som skall få koncession. SR kommer\r\nförhoppningsvis att få stimulerande konkurrens.\r\nDe svenskar som inte kan ta emot\r\nsatellitsändningar får variation och ökad valfrihet i\r\nprogramutbudet.</pre><pre>Huvudfrågan som länge blockerat beredningens\r\narbete har varit finansieringsformen för Sveriges\r\nRadio och den tredje kanalen i denna nya\r\nkonkurrenssituation. Det rejälaste och rakaste\r\nhade varit att Sveriges Radio och den tredje\r\nkanalen fått dela upp reklammarknaden emellan\r\nsig och att reklam sänds i en av Sveriges televisions\r\nkanaler. Bred politisk enighet i ett beslut av så\r\nlångsiktigt karaktär som massmediefrågor är att\r\nföredra. När det inte gick att uppnå majoritet för\r\ndetta förslag är givetvis det näst bästa förslaget att\r\nden tredje kanalen betalar en koncessionsavgift till\r\nrundradiofonden och att Sveriges Radio garanteras\r\nett reformtillskott på 600 milj.kr. och står på solid\r\ngrund. Licenshöjningar kommer att bli behövliga.</pre><pre>Propositionen andas viss osäkerhet om framtida\r\nfinansiering. För närvarande är det inte aktuellt\r\nmed reklamfinansiering i Sveriges Radio sägs det.\r\nJag välkomnar därför den nödvändiga\r\nkontrollstationen 96. Då kan man bättre överblicka\r\nom koncessionsavgiften tillsammans med den\r\naktuella mottagaravgiften är tillräcklig för att\r\nupprätthålla god kvalitet i Sveriges Radios\r\nverksamhet. Det är den verkliga kärnfrågan som\r\nalla kanske inte är medvetna om i dag. Den hänger\r\ni hög grad samman med den politiska\r\nsammansättningen här i kammaren vid denna\r\nsenare tidpunkt.</pre><pre>Anders Björcks påstående om hur regeringen\r\nagerat vid sidan av beredningen bör naturligtvis\r\ninte stå oemotsagt i dagens debatt, och jag\r\nförväntar mig därför ett klargörande från vår\r\nkulturminister i denna fråga.</pre><pre>Regeringen har ytterligare ett år på sig att utarbeta\r\nen proposition om Sveriges Radios villkor. Redan i\r\ndag ställer sig riksdagen bakom att\r\nprogramverksamheten sköts i tre bolag, ett för\r\nljudradion, ett för televisionen och ett för\r\nutbildningsradion. Sponsring skall tillåtas i Sveriges\r\nRadio, och man skall då ha möjlighet att arrangera\r\neller sända arrangemang som gäller större\r\nsportevenemang eller musiktävlingar som\r\narrangeras inom EBUs ram.</pre><pre>Det finns utomordentligt goda möjligheter till\r\nsamordningsvinster administrativt och personellt\r\ngenom att lägga samman de bägge radiobolagen\r\noch att dessa pengar i stället läggs på\r\nprogramverksamheten och direkt kommer\r\nlyssnarna till godo. Nu sägs uttryckligen i\r\nbetänkandet att lokalradion skall få lokal\r\nredaktionell beslutanderätt att självständigt\r\nhantera det lokala utbudet och sända på det egna\r\nFM 4-nätet. Lokalradion kommer i det långa loppet\r\natt vinna mest på detta sammangående, och man\r\nslipper på det sättet lokalradions egna\r\ncentralbyråkrati.</pre><pre>Tanken har aldrig någonsin varit att riksradion\r\nskulle få ett för dominerande inflytande och kunna\r\nanvända detta inflytande till att utplåna\r\nlokalradions karaktär i det nya radiobolaget. Jag\r\nkan lugna alla de motionärer som har hyst dylika\r\nfarhågor.</pre><pre>Även riksradion har sin trogna ''fan club''. Kanske\r\när den diskret och något mindre högljudd. Dit\r\nräknar jag mig själv. Riksradion sköter på ett\r\nföredömligt sätt sitt nationella och internationella\r\nuppdrag.</pre><pre>Herr talman! Jag yrkar bifall till utskottets\r\nhemställan.</pre><pre>I dag är frågan litet oklar om vi verkligen kommer\r\natt fatta ett beslut, eftersom moderaterna ännu inte\r\nhar talat ur skägget. Jag måste trots allt beklaga\r\nmoderaternas ställningstagande att vilja skjuta upp\r\nfrågan. Jag tror att Anders Björck hela tiden har\r\nvelat skjuta TV-frågan framför sig till efter valet. I\r\ndag har han skaffat sig ett alibi genom att hänvisa\r\ntill personstrider som för de flesta av kammarens\r\nledamöter är totalt okända. Jag väntar mig ett\r\nklarläggande från Anders Björcks sida i denna\r\nfråga.</pre><pre>Av tidsskäl och inte av nonchalans mot\r\nreservanterna avstår jag i mitt första inlägg att\r\nbemöta dem, men jag kommer gärna igen i ett\r\nytterligare inlägg.</pre><pre>Anf. 13 INGRID SUNDBERG (m):</pre><pre>Fru talman! Frågor som rör radio och televisionen\r\nhar i allmänhet delats upp mellan\r\nkonsitutionsutskottet och kulturutskottet. Av olika\r\nskäl, berättigade eller inte, har\r\nkonstitutionsutskottet denna gång huvudansvaret\r\nför avgivande av betänkande med anledning av\r\nproposition 149 till årets riksdag.</pre><pre>Kulturutskottet har därvid yttrat sig till KU med\r\nanledning av de många motioner som berör frågan\r\nom Sveriges Radios verksamhet och organisation.\r\nKulturutskottet har vid behandlingen begränsat sig\r\ntill att sammanföra dem till ett antal övergripande\r\nområden.</pre><pre>Jag vill uttrycka min tillfredsställelse över att de\r\nsynpunkter som kulturutskottet fört fram i sitt\r\nyttrande i sin helhet har accepterats av\r\nkonstitutionsutskottet.</pre><pre>Proposition 149 med förslaget att bryta Sveriges\r\nRadios monopol på rikstäckande markbunden\r\nsändning av television har dröjt länge. Orsaken är,\r\nsom tidigare framkommit i dag, att finna i det stora\r\nmotstånd som socialdemokraterna under årtionden\r\nhyst mot uppgivande av denna monopolsituation.\r\nVi kan alla erinra oss de debatter som förts i denna\r\nkammare om det fördärvliga i att tillåta annan\r\nfinansieringsform för kanaler än den\r\nmottagaravgift som Sveriges Radio tar ut och inte\r\nminst om reklamens fördärvlighet på\r\nprogramproduktion.</pre><pre>Utvecklingen har visat att vi som hävdat kravet på\r\nfrihet i etern har fått rätt. Som vi förutsade för\r\nmånga år sedan har den tekniska utvecklingen med\r\nsatelliter och kabelutbyggnad och parabolantenner\r\nmedfört att nästan hälften av det svenska folket\r\nredan i dag har tillgång till betydligt fler kanaler än\r\nde två Sveriges Televison erbjuder. Valfriheten har\r\nökat, och den kommer att öka ytterligare -- och väl\r\när det.</pre><pre>Det tycks vara gemensamt för flera av oss här i\r\nkammaren som har arbetat länge med radio- och\r\ntelevisionsfrågor att i dag hålla våra sista\r\nanföranden. Vi har varit med om en ganska\r\nfantastisk teknisk utveckling, och vi har säkert inte\r\nsett slutet på denna utveckling, även om vi inte har\r\nmöjlighet att i framtiden framföra våra synpunkter\r\ni kammaren. Jag vill, som Bo Hammar och Olle\r\nSvensson har gjort, tacka mina utskottskamrater i\r\nkulturutskottet för det fina samarbete vi har haft på\r\ndetta område och också på många andra områden.</pre><pre>Kulturutskottet uttrycker sin tillfredsställelse över\r\natt ett förnyat utredningsarbete med\r\nparlamentarisk medverkan skall komma till stånd\r\ndär inte minst de tekniska förutsättningarna för\r\nutökade sändningar av ljudradio och television kan\r\nbedömas. Den tekniska utvecklingen går fort --\r\növergången till digitala sändningar kommer att\r\nytterligare öka förutsättningarna till ett vidgat\r\nutbud av program. Borta är nu det misstroende som\r\nunder decennier har rått mot mångfald och\r\nalternativ.</pre><pre>Fru talman! Jag skall begränsa mig till att ta upp de\r\nfrågor där kulturutskottet gör förändringar, tillägg\r\neller tar initiativ i förhållande till propositionen.</pre><pre>Kulturutskottet har behandlat åtskilliga motioner\r\nsom tar upp frågan om lokalradions ställning i det\r\nframtida radiobolaget. Vissa motionärer har krävt\r\natt lokalradiostationerna säljs ut. Andra -- och då\r\ncenterpartiet i första hand -- vill att lokalradion\r\nskall vara kvar som ett särskilt bolag i koncernen. I\r\nde flesta motionerna tas kravet på lokalradions\r\nsjälvständighet upp utan att man därmed motsätter\r\nsig kravet på bildandet av ett enda radiobolag.</pre><pre>Lokalradioverksamheten bedrivs inom 25 distrikt\r\noch har egna programredaktioner. I genomsnitt en\r\nfjärdedel av befolkningen lyssnar varje dag på\r\nlokalradion. Efter riksradions P3 är lokalradion\r\nden som har flest lyssnare.</pre><pre>När lokalradion inrättades 1975 var syftet att\r\nmotverka de starka koncentrationstendenserna på\r\nolika samhällsområden. Detta är lika aktuellt i dag.\r\nDet är därför av utomordentlig vikt att lokalradions\r\nverksamhet i framtiden kan genomföras under stor\r\nfrihet och självständighet. FM 4-nätet, vilket\r\nutskottet också säger, bör liksom hittills förbehållas\r\nlokalradion.</pre><pre>När de två radiobolagen slås samman kvarblir\r\nnaturligtvis skyldigheten att svara för både\r\nnationell och lokal programproduktion. Enligt\r\nkulturutskottet förutsätter det lokala uppdraget en\r\nlokal redaktionell beslutanderätt och\r\nsjälvständighet beträffande det lokala\r\nprogramutbudet. Åtskilliga vinster kommer därtill\r\natt göras genom sammanslagningen. Lokalradions\r\nproduktion för nationell sändning kommer att\r\nunderlättas. Såväl tekniskt som administrativt finns\r\nvinster att göra.</pre><pre>Fru talman! Med kulturutskottets skrivning och\r\nkonstitutionsutskottets med kulturutskottets\r\ndelade uppfattning om ljudradioverksamheten\r\nunder nästa avtalsperiod, torde lokalradion kunna\r\nkänna sig lugn. Utskottet föreslår dessutom att\r\nriksdagen ger regeringen till känna vad utskottet\r\nanfört.</pre><pre>Jag vill i det sammanhanget beröra den moderata\r\nreservationen nr 9 där de moderata ledamöterna\r\npåpekar att det nu bör bli möjligt med en\r\nlagstiftning som medger en kraftigt utökad frihet i\r\nhela etermediaområdet. Det framtida\r\nutredningsarbetet bör ges den inriktningen.</pre><pre>I linje med detta ligger möjligheten att tillskapa\r\nlokala radiosändningar finansierade med reklam.\r\nRedan nu finns på flera håll i Sverige sådan\r\nverksamhet planerad. Personligen tror jag att när\r\nsådan lokal verksamhet kommer i gång kommer\r\nattraktionen av de lokala sändningarna inom\r\nSveriges Radio att minska, åtminstone i sådan grad\r\natt de, om konkurrerande lokala radiokanaler\r\nfinns, borde bli svåra att sälja ut. Detta är riktat\r\nmot dem som förordar en utförsäljning redan nu.</pre><pre>Kulturutskottet har dessutom tagit ett\r\nutskottsinitiativ, som godkänts av\r\nkonstitutionsutskottet, vilket utskottet föreslår\r\nskall ges regeringen till känna. Jag syftar då på det\r\nsom vi i utskottet litet vanvördigt kallar Carola\r\nlex -- men kanske är Lex Carola ett bättre namn.\r\nMed andra ord: Sveriges Radios rätt att sända\r\nsponsrade program.</pre><pre>Enligt propositionen bör huvudregeln vara att\r\nSveriges Radio-företagen inte skall träffa\r\nuppgörelser med sponsorer av program. Dock må --\r\nföreslås det i propositionen -- för Sveriges\r\nTelevision införas en rätt att träffa uppgörelser om\r\nsponsring i fråga om program där sändningen gäller\r\nallmän sammankomst eller en offentlig tillställning\r\nsom anordnas av någon annan än\r\nprogramföretaget. För sportevenemang gäller\r\ndetta endast om evenemanget är av större svenskt\r\neller internationellt intresse.</pre><pre>Kulturutskottet föreslår emellertid att sponsring\r\nskall få förekomma av program i Sveriges\r\nTelevision även om programföretaget är arrangör.\r\nDet gäller då om programmet sänds inom ramen för\r\nett åtagande gentemot Europeiska radiounionen\r\neller om arrangemanget är av motsvarande\r\nbetydelse. Redan det nuvarande avtalet, föreslår\r\nutskottet, bör kompletteras med dessa regler för\r\nsponsring av program.</pre><pre>1992 års schlagerfestival skall sändas från Sverige.\r\nEn mycket stor del av svenska folket ser dessa\r\nsändningar, vilket givetvis människor även i andra\r\nländer gör, och vi vet vilka kostnader som är\r\nförenade med produktionen av programmet i fråga.\r\nOm Sveriges Television ensamt skulle bära\r\nkostnaderna, skulle det innebära ett djupt avbräck\r\ni budgeten. Nu blir det fritt fram för sponsorer att\r\nhjälpa till att finansiera denna enormt populära\r\nschlagerfestival. Jag kanske inte riktigt förstår\r\ndenna popularitet, men det är likväl ett faktum.</pre><pre>Fru talman! Den tredje frågan jag skulle vilja ta\r\nupp gäller valet av styrelse till moderbolaget.\r\nKonstitutionsutskottet instämmer här i\r\nkulturutskottets förslag att de av regeringen\r\nutsedda ledamöterna i moderbolagets och\r\nprogrambolagets styrelse -- ack så aktuellt på\r\ntorsdag -- skall utses enligt hittillsvarande principer\r\nbl.a. vad gäller den parlamentariska förankringen.\r\nOrdförandeuppdrag i programbolag bör heller inte\r\nförenas med ledamotskap i moderbolagets styrelse.\r\nDetta har utskottet föreslagit och\r\nkonstitutionsutskottet godtagit.</pre><pre>För närvarande gäller att Sveriges Radio, som\r\ntidigare har framförts här i dag, utser styrelserna i\r\nprogrambolaget. När den rätten försvinner får det\r\nföljder för förhållandet mellan moderbolaget och\r\nprogrambolagen. Inför riksdagens kommande\r\nbeslut 1992 bör det närmare övervägas hur det\r\nansvarsförhållandet skall utformas.</pre><pre>Anders Björck har i sitt anförande, i vilket jag\r\ninstämmer, klargjort de moderata synpunkterna på\r\ndet framtida arbetet. Med den av regeringen\r\nföreslagna Björn Rosengren som ordförande\r\nförsvåras på alla sätt den utveckling om vilken\r\nberedningen har varit enig och som vi moderater\r\nhar drivit hårt under många år. Jag beklagar detta.</pre><pre>Jag vill, fru talman, stryka under ytterligare en sak.\r\nI propositionen sägs att anläggningar och personal\r\nför programdistribution och programinsamling för\r\nrundradio bör samlas hos en särskild huvudman vid\r\nsidan av televerket. Den skall vara oberoende såväl\r\ni förhållande till programbolag som i förhållande till\r\nandra nyttjare, sägs det i propositionen. Vidare\r\nsägs det att det därför inte är lämpligt att televerket\r\ningår som ägare av den nya näthuvudmannen.</pre><pre>Det är därför något märkvärdigt att televerket i\r\ndagarna föreslår att det den 1 juli i år skall bildas en\r\nny teknikserviceorganisation inom televerkets\r\nradio och att personalen från radio- och TV-\r\nstationerna från den 1 juli skall överföras till denna\r\nnya organisation.</pre><pre>Jag har velat peka på detta för att understryka det\r\nbetydelsefulla i propositionens skrivning om\r\nteleverkets framtida relation till Sveriges Radio,\r\nom vilken enighet råder i utskotten.</pre><pre>Fru talman! Det är ett betydelsefullt beslut\r\nriksdagen fattar vad gäller radio- och TV-frågor. Få\r\nämnen intresserar svenska folket så mycket. Få\r\nområden har så stor betydelse för att kravet på\r\nyttrandefrihet efterlevs. Jag hör till dem som tycker\r\natt antalet regleringar måste vara minsta möjliga.\r\nDe som måste finnas skall vara så få som möjligt.\r\nMen än större förändringar ligger framför oss.\r\nDagens beslut måste ses som det första i en räcka\r\nbeslut vars slutgiltiga mål är en avreglering av hela\r\netermedieområdet.</pre><pre>Åtskilliga motioner har väckts av kammarens\r\nledamöter i syfte att påverka programpolitiken.\r\nKulturutskottet har här liksom alla andra år\r\nframhållit att det är nödvändigt att Sveriges Radio\r\nbibehåller sin nuvarande stora frihet i fråga om\r\nprogramsättning. Enskilda önskemål -- sådana\r\nfinns verkligen också hos riksdagsmän -- kommer\r\nalltid att finnas. Det enda sättet att tillfredsställa\r\ndem är att skapa en ökad konkurrens genom fler\r\nföretag. Den reklamfinansierade kanal vi får\r\nkommer säkert att följas av ytterligare en. Av\r\nbetydelse blir också i vilken grad Sveriges Radio\r\nkan rationalisera och fullgöra sitt uppdrag utan att\r\nkostnaderna rakar i höjden. Moderaterna har gått\r\nmed på den i propositionen föreslagna höjningen av\r\nmottagaravgiften, men allteftersom\r\nkabelutbyggnaden fortsätter och den nya\r\nrikstäckande kanalen börjar träda i funktion ökar\r\nkonkurrensen. Svenska folkets vilja att betala till\r\nradiotjänst blir i hög grad beroende av dels\r\nprogrammens kvalitet och dels -- självfallet --\r\navgiftens storlek.</pre><pre>Tack, fru talman! Jag har inget särskilt yrkande.</pre><pre>Anf. 14 JAN-ERIK WIKSTRÖM (fp)\r\nreplik:</pre><pre>Fru talman! Låt mig tänja på replikrätten och\r\nframföra ett tack till Ingrid Sundberg för många år\r\nav samarbete. Det har varit ett privilegium att få\r\narbeta tillsammans med en så kunnig och charmfull\r\nriksdagskollega. Nu önskar jag bara att Ingrid\r\nSundberg skall få njuta sitt otium cum dignitate\r\nsåväl i Skanör som på världsvida resor.</pre><pre>Anf. 15 JAN HYTTRING (c):</pre><pre>Fru talman! När vi nu i dag debatterar radio- och\r\nTV-frågorna står vi vid en etapp. Det gäller det som\r\nvi i stort sett har kunnat komma överens om i den\r\nberedning som tillsattes, och det gäller det som vi\r\nhar kunnat komma överens om i kulturutskottet\r\noch sedermera även i konstitutionsutskottet. Visst\r\när det ett betydelsefullt beslut som fattas.</pre><pre>Vi i centern hade noga förberett oss för uppgiften\r\ngenom att under ett antal år diskutera dessa frågor.\r\nVi har lämnat programskrifter, och vi har förankrat\r\nvåra beslut. Jag kan konstatera att vi på väldigt\r\nmånga punkter också i beredningen har fått en\r\nsamstämmighet som stämmer väl överens med de\r\nmarkeringar som vi tidigare har gjort.</pre><pre>Som synes av utskottsbetänkandet finns det också\r\npunkter där vi icke har kunnat komma överens.\r\nCentern har fullföljt detta genom att till\r\nbetänkandet foga reservationer till stöd för de idéer\r\noch principer vi hävdar. Vi kommer naturligtvis att\r\nstå bakom dessa också när ärendet nu behandlas\r\nhär i kammaren.</pre><pre>Det har i debatten sagts att det när det gäller bl.a.\r\nreklaminkomsternas utveckling naturligtvis råder\r\nstor osäkerhet. Personer som hävdar denna stora\r\nosäkerhet i fråga om finansieringen av Sveriges\r\nRadio talar i andra sammanhang om den\r\noreglerade mediedelen av radio och TV. I den\r\ndiskussionen hävdar man att den kommer att\r\nblomstra, att en mängd olika företag kommer att\r\nuppstå och att många kommer att vilja vara aktörer\r\npå denna marknad. Man kan bara vara aktör på\r\nmarknaden genom att ta in inkomster, exempelvis\r\ngenom reklam. För mig är det väldigt svårt att få\r\ndessa tongångar att riktigt gå ihop. I det ena fallet\r\nräcker inte reklaminkomsterna, och i det andra\r\nfallet finns det hur mycket som helst.</pre><pre>Vi har i centern gjort den bedömningen att det finns\r\ninkomster från reklammarknaden som skulle\r\nkunna vara ett gott tillskott vid sidan av\r\nlicensavgifterna för att finansiera Sveriges Radios\r\nverksamhet. Vi har också lagt in principer som gör\r\natt man skall slippa den bindning och den påverkan\r\nsom många människor känner oro för, vilken skulle\r\nkomma som en följd av att vi får in reklam inom\r\npublic service-företaget. Vi har lagt in de spärrarna\r\npå så sätt att reklaminkomsterna enligt vår princip\r\nskall gå till koncernen och alltså inte till den TV-\r\nkanal som ensam har att sända dessa reklamavsnitt.</pre><pre>Man kan säga att centern nu har fått halvt rätt i och\r\nmed att det har lagts in en kontrollstation inför\r\nbudgetberedningen 1996 för Sveriges Radio. Med\r\ndetta skulle vi kanske vara nöjda, men som jag\r\ntidigare har sagt är vi icke det. Att vi har fått halvt\r\nrätt genom denna kontrollstation är inte bara\r\npositivt, utan det medför också olika problem.</pre><pre>För dem som nu skall söka koncession på den tredje\r\nkanalen är detta en stor osäkerhetsfaktor. Under\r\nden koncessionstid som är beräknad att bli sex år\r\noch kan utökas till nio år vet man inte vilken\r\nkonkurrens om reklammarknaden som man får\r\nfrån Sveriges Radio. Det är av den anledningen vi i\r\ncentern så ivrigt har förordat att beslut skall fattas\r\nnu. Beslut borde nu fattas om att vid en viss känd\r\ntidpunkt tillåta reklamsändningar inom Sveriges\r\nRadio. På detta sätt hade man undanröjt\r\nosäkerhetsfaktorn för dem som skall söka\r\nkoncession.</pre><pre>Majoriteten i TV-beredningen, majoriteten i\r\nkulturutskottet och majoriteten i\r\nkonstitutionsutskottet har en viss tilltro till att\r\nkoncessionsavgifterna skall kunna bli av en sådan\r\nstorlek att de kan innebära ett bra resurstillskott till\r\nSveriges Radios finansiering genom det tredje\r\nmarksända bolaget. Vi har med vårt koncept fäst\r\nstörre avseende vid innehållet, vid på vilket sätt\r\nkanalen etableras. Av den avvikande mening vi\r\nsom sitter i kulturutskottet har lämnat framgår att\r\nvi ställer rätt höga krav på den tredje kanalen. Vi\r\ntycker alltså att det redan i dag skall göras klart att\r\nman skall lokalisera huvudredaktionen och\r\ncentraladministrationen utanför\r\nStockholmsområdet. Vi tycker att den massmediala\r\nsituationen i Sverige nu är sådan att när man nu får\r\nett tillskott till den massmediala marknaden krävs\r\ndet att detta skall läggas utanför Stockholm. Det\r\nmesta är ju Stockholmscentrerat.</pre><pre>Vi kräver också att om man skall tala om en\r\nrikstäckande marksändande kanal skall det också\r\nvara det. När man lägger in de kommersiella\r\ngränserna och räknar på detta -- reklaminkomster\r\noch vilken täckning man skall ha för att kunna få\r\ninkomster att driva kanalen med -- finns det en risk\r\nför att man begränsar denna utbyggnad till det som\r\när kommersiellt lönsamt. Det är faktiskt så, att\r\nberedningen och utskotten lämnar en möjlighet att\r\nkomplettera med sändningar via satellit. Man kan\r\npå det sättet säga att de som inte kommer att nås\r\nav dessa etervågor genom marksändaren får vara så\r\ngoda att skaffa sig en parabol för att ta emot dessa\r\nprogram. Det tycker vi är en svaghet. Vi har större\r\nkrav än så; om det skall vara marksänt skall det\r\nockså vara det i den utsträckning som Sveriges\r\nRadio i dag marksänder. Det tycker vi är ett viktigt\r\nkrav.</pre><pre>De som hävdar att Sveriges Radio skall vara\r\nberoende av reklaminkomster gör i nästa andetag\r\nkonstaterandet att det skall vara beroende av\r\nreklaminkomster genom att koncessionsavgifter,\r\nsom i sin tur kommer från reklaminkomster och\r\ntillförs rundradiofonden, skall vara med och\r\nfinansiera Sveriges Radios verksamhet.</pre><pre>Men det är inte bara det. Det finns ett tillskott i\r\nreda pengar, men det finns också ett tillskott av\r\nreformmedel som innebär att koncernen själv skall\r\njobba ihop en del av slantarna. Först skall man\r\nrationaliserna, och sedan skall man kunna utöka\r\nprogramverksamheten.</pre><pre>När drar man strecket för detta? Det är faktiskt en\r\nintressant diskussion. Det förekommer ständigt\r\nrationaliseringar inom Sveriges Radio. Frågan är\r\nvad utgångspunkten är när man sedan kommer att\r\nmäta vilka rationaliseringseffekter man uppnått.\r\nDet skall man ju få som reformmedel. Skall det ske\r\ni dag eller någon annan dag? Det framgår faktiskt\r\ninte klart när man skall göra detta. Man kan därför\r\nnu säga att om man skulle vara försiktig inom\r\nkoncernen skulle man nu inte göra någonting; det\r\nsom man gör nu kan man bara få ont av senare. Jag\r\nhoppas och tror -- eller vet -- att det inte är så, men\r\nman skulle kunna fundera över detta. Är det detta\r\nman i dag skall göra för att få reformmedel? Skall\r\nman nu slå till alla bromsar för rationaliseringar?\r\nJag tycker att det kanske vore bra att under\r\ndebattens senare del få ett klargörande av detta --\r\nhur kommer man att kunna tillgodoräkna sig gjorda\r\nrationaliseringar inom koncernen?</pre><pre>Man har gett vissa riktlinjer inför kommande\r\npropositioner. Vi i centern står bakom flera av\r\ndessa riktlinjer -- dock inte alla. Det kanske mest\r\nintressanta är faktiskt det som inte ännu står i\r\nbetänkandet, propositionen osv. Det är ett stort\r\narbete som ligger framför oss. Det kommer att vara\r\nmånga sammanträden i den nu sammansatta\r\nberedningen -- som har förordnande till den 15\r\nseptember -- eller andra sammansatta beredningar.\r\nTekniken utvecklas fort. Man skall göra\r\nteknikvärderingen nu, och sedan skall man med det\r\nsom underlag återkomma och undersöka vad det\r\nkan innebära av ökad frihet för radio och TV i vårt\r\nland -- naturligtvis också i en ökad konkurrens.</pre><pre>En viktig riktlinje, som man redan nu beslutar om,\r\när att göra ett radiobolag. Det skall naturligtvis bli\r\nväldigt bra -- det har jag förstått när jag läst det som\r\nskrivs om detta. Det skall göras stora besparingar.\r\nAv dessa reformmedel, som uppgår till 200\r\nmilj.kr. -- det skall Sveriges Radio få att expandera\r\nmed --, måste sannolikt en väldigt stor del tillfalla\r\ndetta bolag. Från början var det nämligen aktuellt\r\natt även utbildningsradion skulle vara med. Man\r\ntalar om en nedlagd utbildningsradio och ett\r\nradiobolag. Jag har kunnat konstatera att det\r\nfortfarande var samma summa som det skulle ske\r\nrationaliseringar för. Beloppet finns kvar, men\r\nutbildningsradion finns också kvar. Frågan är vad\r\ndet kommer att leda till. Jag förstår dem som\r\nmisstänker -- och ibland hyser jag också det lilla\r\nmisstroendet -- att denna rationalisering kommer\r\natt drabba Lokalradion ganska hårt.</pre><pre>Många motionärer från olika partier har i sina\r\nmotioner velat slå vakt om Lokalradion.\r\nKulturutskottet har i ett yttrande till\r\nkonstitutionsutskottet gjort en ganska stark\r\nmarkering att det bör finnas en självständighet och\r\nfrihet -- och detta har följts upp av\r\nkonstitutionsutskottet. Vi i centern menar att -- om\r\nman nu vill slå vakt om Lokalradion -- det säkraste\r\nsättet att garantera denna frihet är att bedriva\r\nverksamheten som eget bolag.</pre><pre>Catarina Rönnung sade att man slipper den stora\r\ncentrala administrationen. Men Lokalradiobolaget\r\nhar en ganska liten central administration. Det\r\nmesta sker faktiskt ute på redaktionerna. Det man\r\ni Lokalradion centraliserat är sådant som gett\r\nuppenbara vinster -- det är löneutbetalningar,\r\nlöneberäkningar osv. Den administrationen är\r\nsannerligen inte stor.</pre><pre>Hur det kommer att gå med Lokalradions frihet\r\ndikteras inte särskilt mycket av det beslut som vi i\r\ndag fattar -- det vågar jag påstå. Det kommer att\r\ndikteras av avtalen. Det är nämligen inte många\r\nsom i dag talar om -- eller känner till -- att\r\nRiksradion och Lokalradion i sina avtal har skilda\r\nuppdrag. Man har sedan försökt säga att de skulle\r\nkunna samverka mycket bättre. Men samverkan\r\nmåste ju ske inom ramen för det som uppdragen\r\ngäller. Riksradion har en distriktsorganisation för\r\natt i distrikten producera för riksradiosändningar.\r\nEnligt vår mening är och förblir lokalradions\r\nuppdrag att producera för lokala sändningar.\r\nFrågan är hur avtalet för detta radiobolag kommer\r\natt se ut. Detta kommer att bli avgörande för hur\r\nLokalradion kommer att utvecklas -- hur de t.ex.\r\nfår det ekonomiskt med det de skall utföra.</pre><pre>Detta förhållande avspeglas också i det att man\r\ntalar om fyra rikstäckande radiokanaler. Det finns\r\nfaktiskt inte fyra rikstäckande radiokanaler. Det\r\nfinns tre rikstäckande radiokanaler och tjugofem\r\nlokala. Men i utskottsmajoritetens och\r\nberedningens värld finns det fyra rikstäckande\r\nradiokanaler. Eftersom man säger att det finns fyra\r\nrikstäckande radiokanaler upplever man det som\r\nen frihet för radiobolaget att disponera alla dessa\r\nfyra kanaler. Jag tycker inte att det skall vara så.\r\nOm man menar något med detta om Lokalradions\r\nfrihet måste det också sedan av avtal framgå att de\r\ndisponerar de i dag tjugofem -- det kan bli fler\r\nsenare -- lokala radiokanalerna. Det är väldigt\r\nviktigt.</pre><pre>Jag är också förvånad över socialdemokraternas\r\nagerande när det gäller Lokalradion. När\r\nLokalradion instiftades minskade man på\r\nmångfalden i pressen. Man gjorde detta för att få\r\nen röst som faktiskt skulle kunna omfatta ett helt\r\nlän och som var oberoende av de intressenter som\r\nstår bakom våra dagstidningar. Jag kan nu bara\r\nkonstatera att situationen i dagsläget är att många\r\ntidningar kommer att försvinna, inte minst kommer\r\nA-pressen att få göra kraftiga inskränkningar och\r\nomdisponeringar. På inrådan av en\r\nsocialdemokratisk regering beslutar man alltså\r\nsamtidigt här i Sveriges riksdag att man skall slå\r\nihop dessa verksamheter till ett bolag och att man\r\npå detta plan skall ta bort självständigheten för\r\nLokalradion. Det beklagar vi i centern. Vi fullföljer\r\nvår linje: att ha en fristående Lokalradio.</pre><pre>Fru talman! Riksdagens tredje vice talman Bertil\r\nFiskesjö har yrkat bifall till reservationerna 1 och\r\n11. Det gör jag också. Eftersom Ingrid Sundberg nu\r\nslutar som riksdagsledamot och\r\nutskottsordförande, vill jag passa på att tacka\r\nhenne för många fina år i utskottet.</pre><pre></pre><pre>Anf. 16 CATARINA RÖNNUNG (s) replik:</pre><pre>Fru talman! Jag tänkte kommentera vad Jan\r\nHyttring sade om Lokalradions ställning. Jag\r\ntycker han kommer med ganska många obestyrkta\r\nfarhågor om att bara Lokalradion skall drabbas av\r\nrationaliseringar. Ingenting säger detta.</pre><pre>För min del tycker jag det är en elegant lösning att\r\nman nu gör ett ljudradiobolag. Då kan man nå goda\r\nsamordningseffekter och rationalisera och spara\r\npengar som kan läggas ut på att göra program i\r\nstället.</pre><pre>Kulturutskottet har väldigt länge talat för en\r\nsamverkan mellan Lokalradio och Riksradio. Jag\r\ntycker att tiden nu är mogen för att man går\r\nsamman.</pre><pre>Det står väldigt klart i betänkandet att man skall slå\r\nfast Lokalradions frihet och självständighet, dess\r\nlokala och redaktionella beslutanderätt och\r\nLokalradions rätt att sända på det egna FM4-nätet.\r\nJag förstår inte på vilket sätt Lokalradion är hotad.</pre><pre>Sedan säger Jan Hyttring att Lokalradion är bra,\r\nför man behöver en röst till som motarbetar de\r\nstarka tidningar som har monopolsituation.</pre><pre>Den saken gör Lokalradion redan i dag och\r\nkommer att forsätta med det. Men jag tycker det\r\när en svaghet i centerns resonemang. Man vill att\r\nLokalradion skall finansieras med reklam. Det är\r\ninte bra för de svaga tidningar som finns ute i\r\nlandet. Därmed hotar man reklammarknaden för\r\ndem på ett sådant sätt att andratidningarna i en\r\nutgivningsort eller utgivningsregion kan bli\r\ndrabbade. Det är en klar nackdel.</pre><pre>Anf. 17 JAN HYTTRING (c) replik:</pre><pre>Fru talman! När riktlinjerna kom fram för att bilda\r\nett radiobolag presenterades uppgiften om de 200\r\nmiljoner man skulle kunna ta in till sitt eget\r\nreformerande. Jag har inte någon gång sett\r\nberäkningarna bakom detta, trots att vi har suttit i\r\nsamma beredning, Catarina Rönnung och jag.</pre><pre>Man har förmodligen fastställt ett mål och tagit in\r\nvissa komponenter. Catarina Rönnung säger att\r\nman gör stora besparingar på att samordna. Då\r\nmåste Catarina Rönnung ha några siffror bakom\r\ndetta och visa hur mycket man kan vinna på denna\r\nsamordning i det nya bolaget. Men jag har inte sett\r\nnågra sådana siffror.</pre><pre>Catarina Rönnung talade sedan om svagheten i\r\ncenterns förslag när vi slår vakt om en fristående\r\nlokalradio som skulle kunna finansieras med\r\nreklam.</pre><pre>Vi har gjort ett viktigt tillägg: Reklamfinansiering\r\nkan bli aktuell på sikt, men efter en noggrann\r\nprövning av konsekvenserna för tidningarna. Detta\r\nborde, menar jag, även socialdemokraterna kunna\r\nställa upp på. Det måste man göra. Det är självklart\r\natt ett medium till kommer att få effekter för\r\ntidningarna. Men det kommer också de lokala\r\nradiostationerna att få -- de kommer att ha ännu\r\nstörre effekt på tidningarnas annonsmarknad.</pre><pre>Även av det skälet att man vill främja utvecklingen\r\nav den fria radion är det nödvändigt att göra en\r\ngenomgång och en ordentlig utredning och prova\r\nvilken inverkan detta kommer att få för våra\r\ndagstidningar. Vi vill slå vakt om mångfalden för\r\ntidningarna.</pre><pre>Vi märker redan nu, utan reklam i\r\nlokalradiostationer och närradiostationer, att\r\ntidningarna har en svår situation. Många av de\r\ntidningar Catarina Rönnung talar om går en mycket\r\ndyster tid till mötes.</pre><pre>Anf. 18 CATARINA RÖNNUNG (s) replik:</pre><pre>Fru talman! När det gäller de samordningsvinster\r\nman skulle kunna göra genom att slå ihop till ett\r\nradioföretag har vi i beredningen laborerat med en\r\nsiffra på i runda tal 70 miljoner.</pre><pre>När Jan Hyttring säger att han inte har några\r\nberäkningar, då tycker jag att han inte heller kan\r\nkomma med dessa obestyrkta farhågor om att\r\nrationaliseringarna skulle drabba just den lokala\r\nradion. Det är ingenting som säger detta.</pre><pre>Rationaliseringskraven kommer så småningom att\r\nanpassas efter verkligheten. Om det visar sig gå för\r\nlångt får man tänka sig att möjligtvis sänka kravet\r\npå rationalitet om man märker att någon gren av\r\nSveriges Radio skulle bli till den grad lidande som\r\nJan Hyttring påstår. Men Jan Hyttring kan inte\r\nkomma med någonting annat än vad han själv\r\nförmodar.</pre><pre>Anf. 19 JAN HYTTRING (c) replik:</pre><pre>Fru talman! Jag är inte ensam om att förmoda\r\ndetta. Centern står enig bakom vad vi skriver i vår\r\nreservation om vad vi tycker skulle vara den bästa\r\nutvecklingen.</pre><pre>Vidare har Catarina Rönnung en mängd\r\npartikamrater som skrivit motioner i detta ärende.\r\nDe har visserligen ställt upp på sammanslagningen,\r\neller rättare sagt bildandet av det nya bolaget. Men\r\ndet skulle vara intressant att veta om de har fått\r\nskriva alldeles fritt utan hänsyn till regeringens\r\nförslag. Skulle de annars ställt upp på förslaget? I\r\nmånga motioner tycker man att det bara fattas den\r\nsista delen, att yrka avslag på propositionen och\r\nförorda ett fortsatt Lokalradiobolag.</pre><pre>Jag har ingen anledning att måla upp någon\r\nskräckbild. Men jag tycker det är allvar i\r\nresonemanget. Det finns allvar i farhågorna.</pre><pre>När man hör om laborationen med 70 miljoner kan\r\nman konstatera att det fortfarande inte finns någon\r\nreell bakgrund, där man gått igenom dessa olika\r\nadministrationer för att få fram 70 miljoner. Jag\r\nkänner inte till att man skulle ha gjort detta.\r\nKanske Catarina Rönnung känner till det?</pre><pre>Förste vice talmannen anmälde att Catarina\r\nRönnung anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 20 ÅKE GUSTAVSSON (s):</pre><pre>Fru talman! Jag vill kommentera några av\r\npunkterna i propositionen, framför allt de som\r\nligger inom kulturutskottets ansvarsområde.</pre><pre>Jag vill dock, eftersom detta beslut också handlar\r\nom formerna för inplacering av reklam i det\r\nnationella TV-nätet, göra en kort kommentar även\r\nom detta.</pre><pre>Jag fick en indirekt fråga från Bertil Fiskesjö som\r\nsade att det skulle vara intressant att höra vad de\r\nsocialdemokrater säger nu, som länge var på\r\ncenterns linje.</pre><pre>Jag skulle kunna göra det lätt för mig genom att\r\nsäga att det har varit ett tagande och givande, och i\r\ndetta fall mest ett givande för min del. Men jag skall\r\ninte göra det så lätt för mig. Detta är faktiskt en\r\nmycket allvarlig fråga.</pre><pre>Min bedömning är att potentialen i marknaden är\r\nmycket stor, även med de reservationer vi lagt fram\r\nfrån beredningens sida och som ligger i\r\npropositionen. Därför tycker jag det har varit helt\r\nnödvändigt att ta in den kontrollstation som skall\r\nkomma 1996.</pre><pre>Det andra faktum som vi vet inträffar är att vi får\r\nen kostnadsutveckling inom framför allt Sveriges\r\nTelevision enbart på grund av att det blir ett\r\nkonkurrerande kommersiellt markbundet medium.\r\nDetta kommer att ställa stora ekonomiska krav på\r\nbåde Sveriges Radio-koncernen och Sveriges\r\nTelevision.</pre><pre>Man kan säga att dessa problem kan lösas genom\r\natt man justerar avgifterna och tillför reformmedel.\r\nPå det sättet har man försökt hantera frågan i\r\npropositionen.</pre><pre>Mitt svar till Bertil Fiskesjö är alltså kort: Jag står\r\nbakom propositionen i dessa delar. Vi återkommer\r\nmed ytterligare analys i samband med\r\nkontrollstationsdiskussionerna.</pre><pre>En annan kommentar: Riksdagen ändrar\r\nregeringsförslaget när det gäller tidpunkten för\r\nkoncession. Jag vill beklaga att man i beredningen\r\ninte, vare sig från regeringens representant eller\r\nfrån oppositionen, lyssnade på vad Catarina\r\nRönnung sade om det nödvändiga i att skjuta fram\r\ntiden. I så fall hade vi sluppit ändra i regeringens\r\nförslag på den punkten. Nu blir det alltså en\r\nändring fram till den 30 juni, och det tror jag\r\nfaktiskt är nödvändigt.</pre><pre>När det gäller huvudinnehållet i propositionen kan\r\nman ungefär som kulturutskottet gjort\r\nsammanfatta i tio punkter. För det första har\r\nSveriges Radio ett oförändrat public service-\r\nuppdrag. Jag tror det är mer nödvändigt än\r\nnågonsin tidigare att betona denna funktion. Jag\r\ntror också att vi inför kommande\r\navtalsförhandlingar får all anledning att analysera\r\noch diskutera vad vi lägger i begreppet public\r\nservice. I dag är det ofta bara en svepande\r\nformulering. Detta har vi anledning återkomma till\r\ni samband med den kommande förhandlingen.</pre><pre>Den andra punkten är ett konstaterande av att den\r\nföretagsform som Sveriges Radio för närvarande\r\nhar bör vara oförändrad. Det tror jag är viktigt inte\r\nminst med tanke på de diskussioner som har varit\r\nom att det t.ex. skulle vara ett statligt aktiebolag,\r\neller en stiftelse eller andra alternativ. Jag tror den\r\nnuvarande företagsformen är bra. Därför är det bra\r\natt det slås fast att den skall vara oförändrad.</pre><pre>Jag tycker också det är bra att man försöker bevara\r\ni huvudsak de nuvarande ägarförhållandena. Det är\r\nen tillgång för demokratin, menar jag, att t.ex.\r\nfolkrörelser engagerar sig som ägare i Sveriges\r\nstörsta medieföretag.</pre><pre>Det tredje konstaterandet är att man enligt\r\npropositionen skall disponera fyra rikstäckande\r\nsändarnät för ljudradio och två för television. Jan\r\nHyttring sade att detta var fel, det finns bara 3\r\nrikstäckande och 25 lokala. Jag tycker detta är mer\r\nen teknisk fråga, vi vet ju alla hur det fungerar i de\r\navseendena.</pre><pre>Däremot -- och det är där den i sak viktiga\r\nförändringen sker -- skall programverksamheten\r\nhandhas av ett bolag för TV och ett för Ljudradion\r\nsamt av Utbildningsradion.</pre><pre>Det sista först. Jag är mycket glad över att\r\nberedningen ändrade sig. När Catarina Rönnung\r\noch jag slogs för att Utbildningsradion skulle finnas\r\nkvar kände vi oss ganska ensamma. Det är\r\nuppenbart att Utbildningsradion hade ett brett\r\nfolkligt stöd. Därmed lyckades vi rädda kvar\r\nUtbildningsradion.</pre><pre>När det gäller sammanläggningen av Riksradion\r\noch Ljudradion skall jag återkomma till den\r\npunkten som är en alldeles avslutande punkt.</pre><pre>Om moderbolagets relationer till programbolagen\r\nskall jag i dag nöja mig med konstaterandet att vad\r\nsom kommer ut av detta -- de skrivningar som görs,\r\ninte minst från KUs sida -- kan få substans först när\r\nman har satt sig ner och resonerat om innehållet.\r\nDetta är en något oviss punkt fortfarande.</pre><pre>Trots att alla har talat mycket om reklam är det\r\ningen som nämnt det som är helt avgörande för\r\nverksamhetens bedrivande nämligen att kunna få\r\nintäkter till verksamheten. Det innebär att vi inom\r\nkoncernen har ett bolag, Radiotjänst i Kiruna AB,\r\nsom på ett framgångsrikt sätt sköter avgiftsuppbörd\r\noch kontroll. Vi var väl ganska många som var\r\nosäkra på vad som skulle hända när televerket\r\nlämnade över detta till Sveriges Radio-koncernen i\r\nform av ett nytt dotterbolag. Därför känns det bra\r\natt i dag kunna säga att det har gått mycket bra. Jag\r\nkan inte uppfatta saken på något annat sätt.</pre><pre>När det gäller styrelserna och hur de skall utses har\r\nman konstaterat att det bör råda ett\r\npersonsamband mellan moderbolag och resp.\r\nprogramföretag. Detta har vi i utskottet preciserat\r\nytterligare. Man skall eftersträva att ha kvar\r\nnuvarande principer för den parlamentariska\r\nförankringen. Vi säger dessutom att det inte är\r\nförenligt att vara ordförande i ett programföretag\r\noch samtidigt ingå i moderbolagets styrelse.</pre><pre>Det har på en annan punkt talats om ekonomi här.\r\nMan är ibland vårdslös med orden. Jag tillhör själv\r\ndem som kan vara det. Jag har märkt en tendens i\r\ndebatten och kanske också i propositionen till att\r\nman närmast sätter ett likhetstecken mellan\r\nrationaliseringskrav och besparingskrav, någonting\r\nsom är viktigt att uppmärksamma. I propositionen\r\noch debatten sägs att man ställer ett\r\nrationaliseringskrav på Sveriges Radio på\r\nsammanlagt 200 milj.kr. under år 1993/1994. Jag\r\ntror att det i det här fallet ligger ganska nära till\r\nhands att det blir fråga om besparingskrav. Man\r\ntvingas att i något avseende minska ambitionerna.\r\nRationalisering skall man driva så långt det är\r\nmöjligt, men jag tror inte att det är särskilt lätt att\r\nklara 200 miljoner.</pre><pre>Jag skall än en gång ta upp lokalradioverksamheten\r\neftersom den har väckt en viss uppmärksamhet och\r\nJan Hyttring ägnade ganska mycket tid åt den\r\nfrågan. Jag menar att åtgärderna att samordna\r\nljudradioverksamheten i ett företag har ett syfte,\r\nnämligen att få ut större effekt av de pengar som\r\nanvänds inom ljudradioföretagen -- det är för\r\nnärvarande pluralis. Om man kan nå en sådan\r\neffekt genom att lägga samman företagen skall man\r\nnaturligtvis inte avstå från att göra det. Skall man\r\navstå från att göra en besparing på 70 milj.kr., som\r\nCatarina Rönnung sade, som man har inom\r\nräckhåll? Man kan avstå från att göra den om den\r\nhar andra negativa effekter. En sådan negativ\r\neffekt skulle t.ex. kunna vara att den leder till en\r\nökad centralstyrning. En annan negativ effekt kan\r\nvara minskat lokalt programutbud eller att den\r\nredaktionella friheten därmed kraftigt beskärs.\r\nDetta menar jag att vi från utskottsmajoriteten\r\nmotverkar genom att skriva mycket starkt.</pre><pre>Jag hade inte tänkt citera från utskottsbetänkandet\r\neftersom det inte är det roligaste man kan syssla\r\nmed och dessutom kan folk läsa innantill. För att\r\nunderstryka vad utskottet säger vill jag ändock göra\r\ndet: ''När lokalradion inrättades år 1975 var syftet\r\nbl.a. att motverka de starka\r\nkoncentrationstendenserna på olika\r\nsamhällsområden. Denna grundtanke med\r\nlokalradioverksamhet är lika aktuell i dag. Det är\r\ndärför enligt utskottets mening av synnerlig vikt att\r\nverksamheten, liksom nu är fallet, i framtiden kan\r\ngenomföras under stor frihet och självständighet.''\r\nUtskottet säger vidare att det lokala uppdraget\r\nenligt kulturutskottets mening förutsätter en lokal\r\nredaktionell beslutanderätt och självständighet\r\nbeträffande det lokala programutbudet. På den här\r\npunkten görs dessutom ett särskilt tillkännagivande\r\ntill regeringen. Jag tycker uppriktigt sagt att vi har\r\ntäckt in den delen ganska bra. Då kanske vi också\r\nkan ta hem en hel del av de här pengarna -- 70\r\nmiljoner eller vad det nu rör sig om.</pre><pre>Jag diskuterar inte framför allt i organisatoriska\r\ntermer. En organisation är nämligen bara ett\r\ninstrument för någonting. I detta fall är\r\norganisationen ett instrument för lyssnarna. Jag\r\ntror att det är bra för lyssnarna -- i Jönköpings län,\r\ni Värmlands län och i övriga Sverige -- att denna\r\nändring av organisationen genomförs, eftersom\r\nman då får ut mera resurser i linjen, för att använda\r\ndet språket.</pre><pre>Fru talman! Jag vill också kommentera villkoren\r\nför koncessionen och den tredje kanalen i ett\r\navseende. Jag tror nämligen att det är viktigt att,\r\nvilket också skrivs i betänkandet, de som blir\r\naktuella för koncession skall kunna ha en sådan\r\nverksamhet att man kan spegla händelser och\r\nskeenden runt om i landet. Vilka mera konkreta\r\nuttryck det här kommer att ta sig i organisationen\r\navstår föredragande statsrådet och regeringen från\r\natt precisera i propositionen, och det gjorde också\r\nberedningen. Det bör ändock nämnas att i\r\nDanmark har den centrala organisationen för den\r\nkommersiella TV-kanalen sitt säte i Odense. I\r\nNorge fattas besluten i stortinget i Bergen. Här har\r\nvi avstått ifrån att fatta ett sådant beslut. Men det\r\nmarkerar vikten av detta. Det förtjänar också att\r\nunderstrykas att det faktiskt har en viss betydelse\r\nvar nyhetsredaktionen är belägen. Det finns för\r\nnärvarande en viss koncentration till Gärdet i det\r\navseendet. Jag tror därför att det vore en tillgång\r\nur nationell synpunkt om man kunde få en bättre\r\nspridning.</pre><pre>Fru talman! Avslutningsvis vill jag som flera andra\r\nvända mig till Ingrid Sundberg. Vi har inte hunnit\r\nsamarbeta så länge i kulturutskottet. Jag har\r\nnämligen suttit där mindre än en mandatperiod. Jag\r\nvill tacka för ett utomordentligt gott samarbete\r\nunder den tid som vi ändå har lärt känna varandra.\r\nVi vet alla som sitter i kulturutskottet att det är\r\nriksdagens finaste och förnämsta utskott. I ganska\r\nstor utsträckning har vi Ingrid Sundberg att tacka\r\nför att det utskottet har fungerat så fint. Det vill jag\r\npersonligen framföra ett tack för.</pre><pre>Anf. 21 JAN HYTTRING (c) replik:</pre><pre>Fru talman! Åke Gustavsson sade att han och\r\nCatarina Rönnung slogs för Utbildningsradion i\r\nberedningen. Det är helt riktigt. Men Åke\r\nGustavsson kanske samtidigt skulle ha berättat mot\r\nvem han slogs. Det var inte centerpartiet. Vi var\r\nhelgjutna i frågan om att Utbildningsradion skulle\r\nvara kvar i sin egen organisation.</pre><pre>Anf. 22 ÅKE GUSTAVSSON (s) replik:</pre><pre>Fru talman! Det är riktigt. Vi slogs tillsammans\r\näven i en del andra frågor. Jag kanske uttryckte mig\r\nlitet slarvigt. Jag vill minnas att jag, Catarina\r\nRönnung, Jan Hyttring och kanske även någon\r\nföreträdare för miljöpartiet stod för att vi skulle ha\r\nkvar Utbildningsradion. Men nu är alla överens om\r\natt den skall vara kvar, och då är det bara att vara\r\ntacksam.</pre><pre>Anf. 23 Utbildningsminister BENGT\r\nGÖRANSSON (s):</pre><pre>Fru talman! Radio- och TV-frågor är av många och\r\nnaturliga skäl ofta föremål för diskussion. Politiskt\r\nsåväl i riksdagen som utanför är dessa frågor ofta\r\nomstridda. Det är också frågor som mycket starkt\r\nengagerar medborgarna.</pre><pre>Jag får ofta telefonsamtal. De telefonsamtal som\r\nrör mediafrågor handlar sällan om mediapolitikens\r\nprincipiella inriktning och att man tycker att\r\nyttrandefriheten är för dålig i Sveriges Radio och\r\netermedia. Samtalen kommer i regel från en person\r\nsom har blivit mycket upprörd över något han eller\r\nhon inte tycker borde ha sänts. Denne person\r\nkräver av en utbildningsminister med ansvar för\r\nmediafrågorna att han skall visa handlingskraft och\r\nvisa att han kan och vågar någonting genom att tala\r\nom vad man inte får göra och försöka hindra det\r\nicke önskade. I sådana sammanhang föredrar jag\r\natt mycket energiskt argumentera för den roll jag\r\nhar. Den innebär att jag skall se till att\r\nradioverksamheten kan fungera fritt och\r\noberoende under en stark redaktionell\r\nsjälvständighet. Senast i går -- när någon ringde om\r\nett radioprogram som sändes en sen söndagkväll --\r\nförklarade jag att jag faktiskt inte skall uppträda\r\nsom smakdomare och tala om för\r\nradioproducenten vad som bör eller får sändas. Jag\r\növerlämnar det bedömandet åt dem som har\r\nansvaret. Människor som finns i verksamheten\r\nmåste kunna ta ansvar för sitt arbete. Det är viktigt\r\nom vi menar allvar med vår plädering för\r\nyttrandefriheten. På den punkten får jag således\r\nfinna mig i att även i riksdagen under en och annan\r\nfrågestund bli förebrådd för att jag visar bristande\r\nhandlingskraft och mod. Min respekt för\r\nyttrandefriheten och min tillit till den självständiga\r\nmänniskan är så stor att jag utsätter mig för denna\r\nattack.</pre><pre>Mediautvecklingen har varit mycket snabb och\r\ndynamisk under de gångna åren. Den har ofta för\r\nväldigt många varit helt oväntad. Jag har under de\r\når jag har haft ansvar för dessa frågor ofta fått kritik\r\nför att jag inte orkade eller vågade fatta beslut. Det\r\nman egentligen har varit upprörd över är att jag har\r\nvarit mycket distinkt och övertygad och inte sett\r\nanledning att fatta de beslut som vare sig Anders\r\nBjörck eller någon annan har förestavat för mig och\r\nkrävt att jag skulle fatta. Jag har också kunnat\r\nglädja mig åt -- jag erkänner att jag säger det med\r\nen viss självhävdelse -- att jag förvånansvärt ofta\r\nhar haft rätt i mina bedömningar om den väntade\r\nmediautvecklingen. Jag tillhörde inte dem som\r\ntrodde att det skulle bli en så oerhörd expansion för\r\nkommersiella verksamheter och att den skulle vara\r\nframgångsrik. Jag förutsåg att det skulle bli\r\nbetydande oro och svårigheter för dem som ville\r\netablera sig med satellitsändare och trodde att det\r\nvar klokt med tanke på de möjligheter vi vill ha att\r\nskapa en god mediavärld och mediastruktur i vårt\r\neget land.</pre><pre>Regeringen har således mycket medvetet strävat\r\nefter att försöka åstadkomma en bred majoritet\r\nsom skall ge trygghet åt Sveriges Radio och dess\r\ndotterbolag. Det gäller ekonomisk trygghet,\r\nsäkerhet, kännedom om vilka ramar man arbetar\r\ninom men också en trygghet när det gäller\r\ninriktning och principer för verksamheten.</pre><pre>När jag och regeringen i propositionen har tagit\r\nställning i frågan om en tredje kanal efter den\r\nparlamentariska beredningen har vi utgått ifrån\r\ninsikten att så länge det finns en disponibel frekvens\r\nkommer det att finnas grupper och enskilda som är\r\nintresserade av att etablera sig och utnyttja den\r\nfrekvensen. Möjligheten att sända på en tredje\r\nkanal finns. Så länge den möjligheten finns, finns\r\ndet alltid de som är intresserade av att etablera sig.\r\nDet betyder emellertid inte att man kan förutsätta\r\natt varje sådan etablering skall bli framgångsrik,\r\nmen det finns som jag ser det inget skäl att motsätta\r\nsig en sådan etablering.</pre><pre>Vi måste dock se till att allmäntelevisionen i\r\nSveriges Televisions regi får möjlighet att fullgöra\r\nsin public service-funktion. Public service-\r\nuppgiften, att vara ett företag i allmänhetens tjänst,\r\när central. Den kan aldrig reduceras till att vara\r\nminoritetsverksamhet och minoritetsskydd. Det\r\nhandlar om att ge geografisk rättvisa, upprätthålla\r\nett redaktionellt oberoende, säkra mångfald och\r\nbalans i programverksamheten och ha ett\r\nomväxlande programutbud av hög kvalitet. Det är\r\nockså viktigt att kunna ha en klar och tydlig\r\nfinansieringsform. Jag anser att finansiering genom\r\ntittarnas och lyssnarnas avgifter är den i särklass\r\nmest överlägsna.</pre><pre>Ett public service-företag måste för att kunna\r\nutföra sin uppgift se till att det motsvarar\r\nmajoritetens intresse och önskemål i motsats till\r\nden kommersiella verksamheten som naturligtvis\r\nalltid söker sina majoriteter. Affärsmannen vill\r\nalltid ha så mycket kunder som möjligt, och helst\r\nhela befolkningen. Den kommersiella\r\nmediaverksamheten förutsätter emellertid\r\nsamtidigt lyssnande och tittande. Public service-\r\nverksamheten kan tillgodose sitt majoritetsuppdrag\r\ngenom att under en period ge åt en stor majoritet\r\ndess beskärda del. Man behöver inte kräva\r\nsamtidigt lyssnande och tittande. Det ger andra\r\nplaneringsmöjligheter för public service-\r\nverksamheten.</pre><pre>Svensk radio och TV åtnjuter internationell\r\nrespekt, inte bara för sina ambitioner utan också för\r\nsina resultat. Vi har en radio och television av hög\r\nkvalitet. Det syns på de priser man hämtar hem i\r\nolika tävlingar. Det syntes också vid Svenska\r\nDagbladets utdelning för en tid sedan av\r\nThaliapriset. Man uppmärksammade där TV-\r\nserien ''Tre kärlekar'', vars författare fick priset för\r\nårets bästa teaterprestation.</pre><pre>I public service-uppdragets karaktärer ligger alltså\r\natt det är Sveriges Radio -- inte omvärlden, de som\r\nfinns utanför -- som självständigt skall ha möjlighet\r\noch rätt att bedöma hur medborgarnas intressen\r\nskall tillgodoses genom det samlade mediautbudet.\r\nEtt public service-uppdrag innebär att Sveriges\r\nRadio har både rätt och möjlighet att se till hela\r\nutbudet, också det som sänds på kanaler utanför\r\ndet egna företaget, när man bedömer huruvida\r\nmedborgarnas rätt och möjligheter tillgodoses. Ett\r\nföretag som saknar ett public service-uppdrag\r\nbehöver däremot bara se till det egna företagets\r\nverksamhet. Därför kan man slå fast -- och jag är\r\nmycket angelägen om att göra den distinktionen --\r\natt en tredje kanal kan som villkor för sin\r\nkoncession få göra åtaganden både om rikstäckning\r\noch kvalitet, men den kan aldrig få något public\r\nservice-uppdrag.</pre><pre>Den uppgörelse som träffades i den\r\nparlamentariska beredningen var glädjande, därför\r\natt den fick en så bred uppslutning.</pre><pre>En stark television, en stark riksradio, en stark\r\nlokalradio och en stark utbildningsradio är vad vi\r\nvill ha i framtiden.</pre><pre>Anders Björcks inlägg här i dag handlade till ingen\r\ndel om innehållet i propositionen, utan till större\r\ndelen var det ett antal invektiv som östes framför\r\nallt över mig. Jag tog emot dem här, och de som inte\r\nhade möjlighet att här ta emot sin beskärda del får\r\nväl göra det via medias redovisning av debatten.</pre><pre>Han redovisade vilka namngivna personer som inte\r\nborde sitta i styrelserna för de skilda bolagen i\r\nSveriges Radio. Jag drar därav slutsatsen att det\r\negentligen var en markering av ett utanförskap när\r\ndet gäller mediafrågor. Jag noterar att i den allians\r\nsom numera finns mellan moderaterna och\r\nfolkpartiet liberalerna företräder Jan-Eric\r\nWikström en mycket övertygad public service-\r\nfilosofi.</pre><pre>Denna reaktion är alltså ingen överraskning.\r\nMycket har tytt på att moderaterna i gemen\r\negentligen inte har gillat Anders Björcks i och för\r\nsig yviga och ibland litet vildsinta, men också\r\nmycket engagerade linje.</pre><pre>Gunnar Hökmark meddelade vid en debatt, som\r\njag var med om, på producentföreningen vid\r\nSveriges Radio i slutet av maj att moderaterna över\r\nhuvud taget inte kände sig bundna av några\r\nuppgörelser. Han reducerade Riksradions roll till\r\nnågot som av lyssnarna skulle betecknas närmast\r\nsom en restradio i stället för en riksradio. Så\r\nbeskrev Gunnar Hökmark det.</pre><pre>Per Unckel, moderaternas partisekreterare, har på\r\nsitt håll gjort liknande uttalande, bl.a. i en debatt\r\nsom SAF anordnade i Göteborg.</pre><pre>Jag tycker att det är synd att moderaterna visar\r\ndenna begränsade respekt för public service-\r\nfunktionen och att de inte är beredda att ge ett\r\nnationellt radio- och TV-företag ett uppdrag som i\r\nett kort perspektiv erbjuder goda och attraktiva\r\nprogram åt lyssnarna och tittarna och i ett långt\r\nperspektiv befäster och utvecklar det som kan\r\nbetecknas som en nationell kulturbas.</pre><pre>Vi är angelägna att kunna ge vårt radioföretag goda\r\nförutsättningar för dess framtida verksamhet, till\r\nglädje för de svenska tittarna och lyssnarna.</pre><pre>Jag är trots allt glad över att vi efter denna långa\r\nprocess har uppnått en så bred enighet som denna\r\ndebatt visar.</pre><pre>Fru talman! Låt även mig avsluta mitt anförande\r\nmed att uppmärksamma och harangera de tre\r\nledamöter som med denna debatt avslutar sin\r\nparlamentariska gärning, åtminstone för denna\r\ngång: Ingrid Sundberg, Olle Svensson och Bo\r\nHammar -- en Bo Hammar, vars klokskap jag djupt\r\nrespekterar, en Olle Svensson som i hög grad\r\nförkroppsligar begreppet konstitutionsutskottet\r\noch dess principiella syn, och en Ingrid Sundberg,\r\nsom jag erkänner att jag emellanåt i litet vildsint\r\npolemisk yra har attackerat, vilket naturligtvis\r\nberor på att Ingrid Sundberg som debattör är en så\r\nutomordentligt utmanande och stimulerande\r\npartner.</pre><pre></pre><pre>Anf. 24 ANDERS BJÖRCK (m) replik:</pre><pre>Fru talman! Jag kan försäkra Bengt Göransson att\r\nvi inom moderata samlingspartiet vill slå vakt om\r\nden public service-television som vi har i landet. Vi\r\nvill emellertid ha komplement och det är bl.a. det\r\nsom den här beredningen har handlat om. På sikt\r\nvill vi vid sidan av public service-verksamheten ha\r\nen så fri konkurrens och etablering som möjligt. I\r\nprincip skall bara tekniska hinder avgöra.</pre><pre>Vi vänder oss därför mot den polisjakt som nu\r\npågår mot Radio Nova i Södermanland med åtal\r\noch annat. Med en moderat mediepolitik hade\r\nnågot sådant inte kunnat komma i fråga i Europa, i\r\nSverige, 1991. Det är skam, det är ynkedom att\r\nsvensk polis griper in mot fria radiostationer.</pre><pre>När jag slagits för public service-verksamheten har\r\njag haft en enhällig moderat riksdagsgrupp bakom\r\nmig. Det betänkande som vi diskuterar i dag och\r\nsom grundar sig på den parlamenteriska\r\nberedningen har föredragits i vår riksdagsgrupp,\r\nförtroenderåd samt i andra demokratiska\r\ninstitutioner. Ingrid Sundberg och jag som har\r\nmedverkat här har fått en total uppbackning.</pre><pre>När nu förhållandena ändrades på grund av Bengt\r\nGöransson, så är det han som får ta ansvaret för att\r\ndet inte längre föreligger någon enighet i de här\r\nfrågorna. Detta kommer naturligtvis, fru talman,\r\natt kasta sin skugga väldigt långt framåt. Det\r\nkommer helt enkelt inte gå att träffa några\r\nuppgörelser med socialdemokraterna längre. Det\r\nhar folkpartiet fått erfara i skattefrågorna. Det är\r\nmöjligt att de får erfara det också på andra\r\nområden. Det är uppenbarligen så att det som nu\r\nsker helt enkelt innebär att Bengt Göransson inte\r\nställer sig bakom det han sade inledningsvis i sitt\r\nanförande, nämligen: ''Jag har respekt för\r\nyttrandefriheten och den självständiga\r\nmänniskan.'' Men just de människorna, utan att ens\r\nbekväma sig med att tala med dem, rensar Bengt\r\nGöransson nu ut.</pre><pre>Anf. 25 KAJ NILSSON (mp) replik:</pre><pre>Fru talman! Eftersom jag medverkade i den\r\nparlamentariska beredningen och till det resultat\r\nsom ligger till grund för föreliggande proposition,\r\nhar jag inga större invändningar att göra mot\r\nutbildningsministerns anförande. Det gäller också\r\nkonstitutionsutskottets betänkande 39 samt\r\nyttrandet från kulturutskottet.</pre><pre>Vi är alltså i stort sett ense, även om det kostar på\r\nför miljöpartiet. Må det tillåtas mig, fru talman, att\r\nrikta ett tack till kulturministern, bl.a. för hans\r\nspeciella omtanke om ledamöterna i\r\nkulturutskottet, visad före debatt vid hans runda\r\nhär i kammaren med handskakningar, en\r\nvälkomsthälsning som inte passerade utan\r\nuppmärksamhet.</pre><pre>Kulturministern har även visat stor lyhördhet för\r\nnybörjare i denna kammare och beaktat vad vi\r\nsmåpartier kunnat föra fram. Han har även ordnat\r\nstimulerande träffar i egen regi, jag får väl kalla\r\ndem ''Skansenträffar'', och jag beklagar att jag inte\r\nkunde delta i den sista.</pre><pre>Jag tackar kulturministern!</pre><pre>Anf. 26 Utbildningsminister BENGT\r\nGÖRANSSON (s):</pre><pre>Fru talman! Anders Björck tar i sitt inlägg upp dels\r\nfrågan om synen på public service, dels frågan om\r\nhuruvida man kan träffa uppgörelser med\r\nsocialdemokraterna. Ja, man kan träffa\r\nuppgörelser med socialdemokraterna. När jag\r\nuttrycker respekt för andras uppfattningar betyder\r\ndet inte, vilket Anders Björck emellanåt tycks velat\r\nmena, att respekt för andras uppfattningar innebär\r\natt man alltid godtar varje uppfattning som andra\r\nframför. Jag tillhör dem som har så stor respekt för\r\nmina meddebattörers uppfattningar att jag\r\ntillmäter dem den substansen att de tål\r\nifrågasättandet och bemötandet. Däremot har jag\r\naldrig försökt att medverka till att de inte skall få\r\nsäga vad de vill säga.</pre><pre>När Anders Björck i sitt första inlägg så starkt\r\nattackerade regeringen, och mig speciellt, för\r\nfrågor om styrelsetillsättningen i Sveriges Radio är\r\ndetta ett intressant tecken.</pre><pre>Det finns anledning att klargöra vad som ligger\r\nbakom, den underhandskontakt som jag under\r\nhelgen tog med partiledarna för att be om\r\nnomineringar till de olika styrelserna som\r\nregeringen efter detta riksdagsbeslut har att ta\r\nställning till. Då är det rimligt att jag redovisar\r\nförutsättningarna. Det är regeringen som utser\r\nstyrelser. I det sammanhanget har jag sagt, att om\r\ndet är fyra ordförandeposter -- det förutsätts att\r\nLokalradiobolaget och Krigsradion skall få en\r\ngemensam styrelse -- är det rimligt att regeringen\r\noch oppositionen delar på posterna. Det blir alltså\r\ntvå poster på var sida. Två ordförandeposter skulle\r\nalltså gå till oppositionen. Jag tyckte inte att det var\r\norimligt att en så engagerad och kunnig företrädare\r\nför public service-synen på Sveriges Radio som Jan-\r\nErik Wikström, som dessutom har varit ordförande\r\ni riksradion ganska många år, får ett förnyat\r\nmandat. Jag har också tyckt att det är rimligt att ett\r\noppositionsparti som centern, som har stått för en\r\nmycket stark folkbildningsambition, erbjuds ett\r\nordförandeskap i utbildningsradion. Inte heller\r\ntyckte jag att det var alldeles orimligt att regeringen\r\nsade att moderaterna, som ändå har markerat en\r\nsådan distans till både radio- och TV-\r\nverksamheten, kanske kan acceptera att låta sig\r\nrepresenteras av Jan-Erik Wikström om vilken\r\nmycket kan sägas, dock knappast att han är en\r\nsocialdemokratisk partigängare. Det har jag ännu\r\naldrig hört. Jag tror att man kan betrakta honom\r\nsom en mycket god företrädare för landets\r\nborgerlighet, och jag har svårt att förstå det raseri\r\nsom man från moderat sida visar, därför att han inte\r\nblir sparkad från uppdraget. Däremot är det\r\nnaturligtvis viktigt att moderaterna som de andra\r\nstora oppositionspartierna, har en\r\nstyrelserepresentation. Jag hoppas att moderaterna\r\när beredda att acceptera en sådan nominering i\r\nvilken också ingår en förening av styrelseuppdrag i\r\nett av dotterbolagen och moderbolaget. I övrigt vill\r\njag inte närmare kommentera en\r\nstyrelsesammansättning som alltjämt diskuteras\r\noch som inte har blivit föremål för regeringens\r\nbeslut.</pre><pre>Låt mig säga något om public service-synen. Det är\r\nändå viktigt att klargöra vad jag baserar mig på när\r\njag uttalar en viss tveksamhet till moderaternas\r\nresonemang. Det är otvivelaktigt så, att Gunnar\r\nHökmark när han och jag resonerade med\r\nProducentföreningen sade att det här inte är något\r\navtal att bry sig om. Det här ändrar vi naturligtvis\r\nom vi vinner valet, sade han. Jag råkade i den\r\novanliga situationen -- som inte helt var utan\r\nnjutning, det medges -- att få uppträda som advokat\r\nför Anders Björck. Jag sade att jag som känner\r\nAnders Björck vet att han är en man med substans.\r\nHan kommer att stå fast, och jag räknar med att\r\navtal som moderaterna sluter är något som skall\r\nrespekteras. Men Gunnar Hökmark var långt ute\r\noch svajade. Jag har inte blivit lugnare denna\r\nmorgon när jag läser vad Janerik Larsson i SAF har\r\nuttalat. Han säger om radioföretaget att public\r\nservice-företaget egentligen har ett begränsat\r\nuppdrag. Det skall bara göra de program som\r\nannars inte skulle produceras av marknaden.\r\nAlltså: Sådant som man inte kan göra kommersiellt\r\noch tjäna pengar på skall man låta alla\r\nskattebetalare vara med och betala, för att på det\r\nsättet få mångfald. Detta är alltså ett sätt att\r\nutnyttja det gemensamma som något slags källa till\r\nfinansiering av sådant som man gärna vill ha, men\r\nsom man själv inte vill betala. Den synen på public\r\nservice-verksamheten kan i varje fall inte jag dela.\r\nMen när jag läser sådant måste jag ställa frågan:\r\nVar det måhända så, att Janerik Larsson hade\r\nskrivit Gunnar Hökmarks anförande på\r\nProducentföreningen, eller är det möjligen så, att\r\nGunnar Hökmark skriver för Janerik Larsson?\r\nDetta kan vara ett ämne för uppsökande\r\njournalistik.</pre><pre>Anf. 27 ANDERS BJÖRCK (m) replik:</pre><pre>Herr talman! Bengt Göransson får väl vid lämpligt\r\ntillfälle diskutera med Gunnar Hökmark och\r\nJanerik Larsson. Jag tänker inte åberopa de många\r\ndebatter som jag i olika frågor har haft med Bengt\r\nGöranssons partivänner.</pre><pre>Det finns anledning att säga en sak här och nu. Vad\r\nsom nu händer är att Björn Rosengren kommer att\r\nfortsätta som styrelseordförande, trots att alla hans\r\nförslag har avvisats. Han kan komma att fortsätta\r\ndet sabotage mot verksamheten som vi har sett prov\r\npå.</pre><pre>Lennart Sandgren är ordförande i TV-bolaget --\r\nfrån företagets begynnelse -- och landshövding i\r\nStockholm. Han har stått emot och slagits för ett\r\nsjälvständigt TV-bolag med integritet. Utan att ens\r\nfråga honom sparkar Bengt Göransson honom.</pre><pre>Sedan försöker Bengt Göransson från denna\r\ntalarstol säga: Titta, jag har verkligen sett till att\r\nJan-Erik Wikström -- som Bengt Göransson har\r\nstor respekt för -- får bli ordförande i det nya\r\nljudradiobolaget. Men så sent som i söndags hade\r\nBengt Göransson bestämt sig för att sparka Jan-\r\nErik Wikström. Det var klart, och det var det\r\nbesked som vi fick. Det skulle vara en helt annan\r\nperson än Jan-Erik Wikström, en landshövding\r\nfrån ett annat parti, som skulle få den posten. Först\r\ni måndags efter en våldsam palaver med partiledare\r\ninblandade vek sig Bengt Göransson på den\r\npunkten. Detta är sanningen. Och här står Bengt\r\nGöransson och försöker att ge oss en annan version\r\nhär i kammaren. Detta, herr talman, är väl om\r\nnågot ett bevis på att det i fortsättningen inte kan\r\nbli några uppgörelser. Vi har stått för våra\r\nuppgörelser. Det har kostat på. Det blir en\r\ndiskussion, och man får ge upp ett och annat. Det\r\när självklart. Men efter det här är det inte möjligt.\r\nVad jag nu har berättat är ju bara en liten del av de\r\ninteriörer som jag har fått uppleva under den\r\nsenaste tiden.</pre><pre>Anf. 28 Utbildningsminister BENGT\r\nGÖRANSSON (s):</pre><pre>Herr talman! De förslag som regeringen lägger\r\nfram kan emellanåt bli föremål för diskussioner. De\r\nbeslut som regeringen fattar på grundval av\r\nbedömningarna blir så småningom offentliga. För\r\negen del skall jag inte missunna Anders Björck\r\nnöjet att i riksdagens talarstol berätta om vad han\r\nhar upptäckt i det ena rummet hemligare än det\r\nandra. För min del, herr talman, skall jag avstå från\r\natt berätta både vad Anders Björck emellanåt har\r\nsagt till mig i såväl slutna som öppna rum eller vad\r\nandra har sagt om Anders Björck i samma rum.</pre><pre>Anf. 29 PER STENMARCK (m):</pre><pre>Herr talman! Det finns som jag ser det två\r\ninfallsvinklar för den som vill förändra etermedia i\r\nSverige. Den ena är samhällsingenjörens\r\nutgångspunkt. Det innebär att man sätter sig ned\r\noch syr ihop en kompromiss, som kanske inte\r\nnågon tycker är riktigt bra, men som ändå alla kan\r\nacceptera.</pre><pre>Men det finns också en annan infallsvinkel, det är,\r\nsom jag ser det, den yttrandefrihetsrättsliga. Med\r\ndenna infallsvinkel blir utrymmet för\r\nkompromisser färre. Slutsatsen blir förmodligen att\r\nden som vill föreslå inskränkningar i\r\nyttrandefriheten har uppgiften att bevisa att det är\r\nnödvändigt.</pre><pre>En viktig del av yttrandefriheten är\r\netableringsfriheten. Som jag ser det är det\r\negentligen bara tekniska hinder som får inskränka\r\netableringsfriheten på radioområdet. Det är denna\r\nutgångspunkt som jag anser vara den riktiga och\r\nsom bör ligga till grund för en framtida politik för\r\nradio- och TV i vårt land.</pre><pre>Med denna utgångspunkt som bakgrund kan man\r\nställa sig frågan: Vad skall då egentligen hända med\r\nSveriges Radio-koncernens lokalradiosändningar?\r\nFrån socialdemokratisk sida har många skäl anförts\r\ntill skydd för det monopol som statsmakterna har\r\ngivit Sveriges Radio. Det har ofta sagts att tekniska\r\nförutsättningar, dvs. brist på frekvenser, skulle vara\r\nett hinder mot en fri etableringsrätt. Det har\r\npåståtts att bara ett statligt kontrollerat,\r\nlicensfinansierat, monopol kan erbjuda ett allsidigt\r\noch objektivt programutbud.</pre><pre>Inget av detta överensstämmer med dagens\r\nverklighet. Samma frekvensmässiga\r\nförutsättningar finns i Sverige som i exempelvis\r\nFinland, där fri etableringsrätt existerar sedan\r\nmitten av 1980-talet. Hänvisningen till att endast\r\nSveriges Radio kan erbjuda ett allsidigt och\r\nobjektivt programutbud har obarmhärtigt avslöjats\r\nsom felaktigt, när satellit- och kabeldistribuerade\r\nradio- och TV-program började sändas till svenska\r\nmottagare.</pre><pre>I propositionen sägs att det nya sammanslagna\r\nradiobolaget skall ha fyra rikstäckande nät. Detta\r\nskulle, om det vinner riksdagens bifall, innebära att\r\nmonopolföretaget Sveriges Radio skulle stärka sin\r\nställning inom radiomediet.</pre><pre>Detta vore utomordentligt olyckligt. Inom ramen\r\nför de fyra nät som finns i dag bör, som jag ser det,\r\ntre vara rikstäckande medan ett bör användas för\r\nen mångfald av lokalradiostationer. Det är min\r\nförhoppning att det sätt på vilket man nu tar\r\nställning skall möjliggöra förändringar på denna\r\npunkt.</pre><pre>I en motion har jag och Margit Gennser föreslagit\r\natt Sveriges Lokalradio inte bör slås samman med\r\nSveriges Riksradio utan att det i stället bör säljas.\r\nVarje lokalradiostation med frekvenser och teknisk\r\nutrustning -- och en rättighet till koncession på\r\nminst fem år och högst tio år -- bör i första hand\r\nerbjudas till de nuvarande anställda.</pre><pre>Vi har också i en motion visat att det är fullt möjligt\r\natt klara av finansieringen av en sådan verksamhet.\r\nI ett län som Malmöhus län bör det vara fullt\r\nmöjligt att inte endast driva det nuvarande Radio\r\nMalmöhus utan också i mångfaldens namn ge\r\nmöjlighet för ett antal andra, konkurrerande\r\nlokalradiostationer.</pre><pre>Förutsättningen är den frihet i etern som jag anser\r\nvara en självklarhet och att lokalradions\r\nverksamhet får finansieras genom reklaminslag.</pre><pre>Det är, herr talman, viktigt att det beslut som\r\nriksdagen nu kommer att fatta inte blir ett sista\r\nbeslut. Utvecklingen på medieområdet går\r\nutomordentligt snabbt framåt och kan inte låsas av\r\nnågra politiska beslut.</pre><pre>Anf. 30 CATARINA RÖNNUNG (s) replik:</pre><pre>Herr talman! Jag skulle vilja fråga Per Stenmarck\r\nom han anser att en fullständig etableringsfrihet\r\nsom inte längre reser några hinder mot\r\nreklamfinansiering är förenlig med ett Sveriges\r\nRadio som har vissa public service-krav på sig.\r\nMenar han att Sveriges Radio så småningom skall\r\nförsvinna och att public service-verksamheten har\r\nspelat ut sin roll i Sverige? Finns det något positivt\r\nmed public service-tanken i moderaternas synsätt?</pre><pre>Anf. 31 PER STENMARCK (m) replik:</pre><pre>Herr talman! Jag skall inte utesluta att det finns\r\nnågot positivt med public service-tanken. Men det\r\njag tycker är väsentligt är att vi har möjlighet att få\r\nen mångfald på ett sätt som vi saknat alldeles för\r\nlänge och som vi nu har möjlighet att få inom en\r\nmycket nära framtid.</pre><pre>När det gällde lokalradioverksamheten talade jag\r\nom en möjlighet för dem som kan uppfylla vissa\r\nkrav att få bedriva sådan verksamhet på\r\nkoncessionsbasis under fem eller tio år och där det\r\nockså krävs att man uppfyller ett antal andra\r\nförutsättningar. Jag tror att detta skulle stärka\r\nradioverksamheten i Sverige. Det är just när det\r\ngäller radioverksamheten och kanske framför allt\r\nLokalradion som jag är övertygad om att vi får se\r\nen utomordentligt positiv utveckling under den\r\nnärmaste perioden.</pre><pre>Anf. 32 BERIT LÖFSTEDT (s):</pre><pre>Herr talman! Den nya TV-kanalen som vi snart\r\nskall fatta beslut om, bör självfallet lokaliseras till\r\nLinköping. Detta har jag inte motionerat om\r\neftersom jag anser att den tågordning regering och\r\nutskott föreslagit beträffande beslut om kanalens\r\nlokalisering är riktig. Avsaknaden av motion\r\nhindrar mig dock inte från att här och nu dra en lans\r\nför Linköping.</pre><pre>När det gäller kanalens lokalisering anför utskottet\r\nliksom propositionen att det företag som skall få\r\nkoncession bör lägga sig vinn om att låta olika delar\r\nav landet omfattas av programutbudet så att\r\nutvecklingen av regional produktion och\r\ndistribution främjas. Jag delar den uppfattningen.</pre><pre>Det är alltså uppenbart att ingen är särskilt\r\nintresserad av ytterligare en Stockholmsbaserad\r\nTV-kanal. I stället bör man aktivt verka för en\r\ndecentralisering av TV-mediet genom att dels\r\netablera den tredje markbundna kanalen utanför\r\nStockholmsregionen, dels prioritera ett alternativ\r\ndär mycket av programproduktionen kan ske\r\nutanför Stockholm. Det är min övertygelse att\r\nLinköping kommer att kunna erbjuda ett sådant\r\nalternativ.</pre><pre>Det finns mycket av både programidéer och\r\nkompetens ute i landet att ta vara på när det gäller\r\natt skapa något som kan bli ''hela landets TV.''</pre><pre>Vid en etablering av den tredje markbundna TV-\r\nkanalen i Linköping kommer man ifrån de tre\r\nstorstadsregionerna utan att för den skull tappa\r\nnärheten. Det är lätt att ta sig till Linköping. Det är\r\nockså lätt att nå såväl andra delar av landet som\r\nstora världen från Linköping. E4-an går förbi. Alla\r\ntåg på södra stambanan stannar i Linköping. Vi har\r\nockså flygförbindelser med både Stockholm och\r\nKöpenhamn. Dessutom är Linköping en expansiv\r\noch vänlig liten storstad att leva i. Östergötland är\r\nhändelserikt län.</pre><pre>I Linköping växer nu upp ett antal intressanta\r\nkomponenter för en ny TV-kanal att bygga på och\r\nutnyttja. Universitetets U--Link-projekt med\r\nkvalificerad fort- och vidareutbildning på distans\r\nvia direktsända TV-föreläsningar är ett exempel.</pre><pre>TV--Inters etablering av ett komplett TV-\r\nproduktionsbolag inkl. OB-buss, studios och\r\nredigering för produktion på broadcast-nivå är ett\r\nannat exempel. CMS nya hyrstudio på 600 m2 är ett\r\ntredje.</pre><pre>Dessa exempel tillsammans med en rad andra i\r\nkommunen och regionen är viktiga delar i den miljö\r\nsom behövs för en ny TV-kanal.</pre><pre>Till detta kommer att Linköping kan erbjuda\r\nkvalificerad utbildning både på den tekniska sidan\r\noch på humaniorasidan. Jag behöver bara nämna\r\nTekniska Högskolans inriktning mot data,\r\nelektronik och industriell ekonomi liksom\r\nkommunikationsforskningen vid Tema-K och\r\nkulturvetarlinjen för att ni skall inse vad jag menar.</pre><pre>Herr talman! Det nära förestående beslutet om\r\nvilken ägargruppering som skall få koncession på\r\nden nya TV-kanalen och dess lokalisering är ett\r\nutomordentligt viktigt beslut. Den\r\nberedningsprocess som föregår beslutet är också\r\nviktig. Under den marsch som nu pågår är jag\r\növertygad om att Linköpingsalternativet kommer\r\natt dra det längsta strået.</pre><pre>Jag yrkar bifall till utskottets hemställan.</pre><pre>Anf. 33 CATARINA RÖNNUNG (s):</pre><pre>Herr talman! Det är inget fel på Linköping. Det är\r\nen mycket fin stad som jag är född i och därför kan\r\njag verkligen intyga detta. Men det är ännu mindre\r\nfel på Jönköping, brukar vi skoja om, vi som sitter\r\ni Radio- och TV-beredningen. Det viktiga är i alla\r\nfall att lokaliseringsorten ligger utanför Stockholm\r\noch så blir det koncessionsförhandlingarna med de\r\nintressenter som anmäler sig som får fälla det\r\nslutliga avgörandet om var den nya kanalen skall\r\netableras. Men det skall ske utanför Stockholm.</pre><pre>Anf. 34 BERIT LÖFSTEDT (s):</pre><pre>Herr talman! Jag är absolut övertygad om och det\r\nvill jag verkligen ha sagt, att det är i\r\nkoncessionsförhandlingarna som Linköping\r\nkommer att dra det längsta strået.</pre><pre>Anf. 35 ERKKI TAMMENOKSA (s):</pre><pre>Herr talman! När jag varken i utredningen eller i\r\npropositionen kunde finna att man tagit ställning\r\ntill radio- och TV-sändningar till invandrare och\r\nminoriteter beslöt jag och mina partikolleger att\r\nskriva en motion. Den har nu behandlats i\r\nkulturutskottet och konstitutionsutskottet utgår\r\nfrån kulturutskottets yttrande om att public service-\r\nuppdraget måste beaktas beträffande\r\nminoritetsprogrammen. Konstitutionsutskottet\r\navstyrker sedan motionen i vanlig ordning.</pre><pre>Det är onödigt att här kräva att man ytterligare tar\r\nställning, eftersom det i kulturutskottets yttrande\r\nstår att invandrar- och minoritetsfrågorna måste\r\nbeaktas när samordningen i radio verkställs. Detta\r\ninnebär viktiga beslut inom radiokoncernen. Hur\r\nskall man samordna rikets sändningar så att den\r\nlokala bevakningen bibehålls osv. Jag gillar\r\ncentralstyrning beträffande detta. Liksom Jan-Erik\r\nWikström föredrar jag att moderbolaget får\r\nansvara för dessa frågor.</pre><pre>Och så till en annan fråga. Eftersom min motion om\r\ndet finska språkets ställning som nordiskt\r\nminoritetsspråk har bordlagts av riksdagen i dag\r\noch kommer att behandlas i höst vill jag utnyttja\r\ndetta tillfälle till att understryka vad som sagts i\r\nkulturutskottets yttrande. Det finska språket har\r\nfaktiskt en särställning som språkminoritet med\r\nhänvisning till historiska band mellan Sverige och\r\nFinland och till gruppens storlek. Detta beslöt\r\nockså riksdagen när avtalet mellan staten och\r\nSveriges Radio slöts 1986.</pre><pre>Frågor beträffande språk och kultur avseende i\r\nSverige boende språkminoriteter har ytterst sällan\r\nberörts här i riksdagen, medan invandrings- och\r\nflyktingfrågor berörts desto mer. Jag har försökt att\r\nläsa hur olika partistämmor och distriktsorgan tagit\r\nställning och jag har försökt lista ut vad de olika\r\npartierna innerst inne vill i dessa frågor. Jag har då\r\nblivit mer orolig än vad man har anledning till när\r\nman hör och ser den samstämmighet som synes\r\nråda här i kammaren.</pre><pre>Jag lyssnade med förskräckelse på Anders Björcks\r\ntal om fri radio och TV. Med fri radio och TV i\r\nmoderat tappning försvinner möjligheterna för\r\npublic service för landets språkminoriteter, det är\r\njag övertygad om.</pre><pre>Det finns ett nytt parti som nu haussas upp i\r\nmassmedia och som tydligt i sitt program har sagt\r\nvad det tycker i olika invandrarfrågor. Det borde\r\nväcka landets språkminoriteter inför valet och inför\r\nhögeralliansens olika formationer. Public service-\r\nuppdraget till Sveriges Radio och Sveriges\r\nTelevision och försvarandet av den gemensamma\r\nsektorn i allmänhet borde öppna ögonen för landets\r\nspråkminoriteter för att se socialdemokratin som\r\ngaranten för dessa i höstens val.</pre><pre>Anf. 36 EWA HEDKVIST PETERSEN (s):</pre><pre>Herr talman! Egentligen vill jag hålla ett\r\nförsvarstal för public service-tanken, för Sveriges\r\nRadio-koncernen står i allmänhetens tjänst. Jag vet\r\natt det gagnar både barn och ungdomar. Dagens\r\nbeslut om radio- och TV-politiken skall säkra\r\nSveriges Radio-koncernens resurser så att\r\nkoncernen skall kunna uppfylla sitt public service-\r\nuppdrag. Speciellt televisionen är i den situationen\r\natt konkurrensen med de kommersiella kanalerna\r\ntrissar upp priserna på åtråvärda sändningar.</pre><pre>Dagens beslut är därför mycket viktigt, även om det\r\nbetyder att vi tvingas släppa in reklam i marksända\r\nTV-program. Sveriges Radio behöver mer resurser\r\nbl.a. för att kunna erbjuda program till många olika\r\ntittarkategorier.</pre><pre>I detta sammanhang är det viktigt att återigen\r\nbetona barns och ungdomars behov av program i\r\nsamtliga programbolag och särskilt i televisionen.\r\nVi måste se till att inte de unga blir satta åt sidan i\r\nkonkurrensen mellan de olika TV-kanalerna. Det\r\nkan vi göra bättre om det finns resurser.</pre><pre>Mot denna bakgrund tillstyrker jag utskottets\r\nförslag om utvidgade möjligheter till sändning av\r\nsponsrade program i televisionen.</pre><pre>Vi har sett konkurrensens baksida i televisionen de\r\nsenaste åren. Olika programkategorier, däribland\r\nutbudet till barn och ungdom, men även andra\r\nprogramkategorier såsom kulturprogram,\r\naktualiteter och samhällsprogram, har fått minska\r\nsina kostnader därför att kostnaderna för\r\nsportsändningen har ökat markant. Uppgifter har\r\nnått mig om att vissa sportsändningar nu blivit tio\r\ngånger kostsammare jämfört med tidigare.</pre><pre>Skall Sveriges Television kunna hänga med kostar\r\ndet pengar. Men var går gränsen för hur långt en\r\ntelevision i allmänhetens tjänst kan gå utan att\r\npublic service-uppdraget tunnas ut? Denna\r\ndiskussion måste vi ständigt hålla levande. Dagens\r\nbeslut betyder att vi stärker public service-\r\nfunktionen och därigenom också barns och\r\nungdomars rätt till ett bra TV-utbud.</pre><pre>Herr talman! Det public service-uppdrag som\r\nSveriges Radio och Sveriges Television har innebär\r\nju att alla medborgare, även barnen, skall få ett\r\nkvalificerat och mångsidigt utbud av program. Man\r\nstår i allmänhetens tjänst. Sveriges Television skall\r\nockså enligt avtalet se till att i programutbudet ta\r\nhänsyn till olika förutsättningar hos befolkningen.</pre><pre>Kabelbolagen, de kommersiella bolagen, tar\r\ndäremot inte det ansvar de borde ta för sin stora\r\nunga publik; det kan alla vi som har dessa kanaler\r\nintyga. De satsar inte på produktion av barn- och\r\nungdomsprogram, då det lönar sig bättre att köpa\r\nin billigare serier.</pre><pre>Just denna brist på bra barnproduktioner i de\r\nkommersiella kanalerna gör att Sveriges Television\r\nmåste vara mycket medvetet om sitt ansvar.\r\nAnsvaret blir ju större. Man kan också säga att bra\r\nprogram för barn och ungdomar är ett ypperligt\r\nkonkurrensmedel för Sveriges Television. Skall\r\nman kunna hålla målsättningen att hälften av\r\nbefolkningen skall välja att titta på våra två\r\nallmänna kanaler, måste man erbjuda barn och\r\nungdomar ett bra utbud. Det brukar löna sig för\r\nframtiden.</pre><pre>Herr talman! Jag vill betona att jag är glad att\r\nregeringen, och nu också riksdagen, när det gäller\r\nreklamen har haft som ambition att skydda barnen.\r\nI propositionen skriver kulturministern att den nya\r\nmarksända kanalen måste ha ett allsidigt utbud av\r\nprogram, bl.a. skall man tillgodose barns behov av\r\nTV-program. Detta är en viktig markering, som jag\r\nvill understryka och som nu också riksdagen är\r\nberedd att ställa sig bakom.</pre><pre>Om något år skall ett nytt avtal mellan staten och\r\nSveriges Radio-koncernen resp. Sveriges\r\nTelevision skrivas. Jag förutsätter att regeringen i\r\ndet sammanhanget bevakar barns och ungdomars\r\nbehov. Exempelvis skulle det i samband med att\r\navtal skrivs uttryckligen kunna betonas att\r\ntelevisionen skall ta särskild hänsyn till barns och\r\nungdomars behov av ett eget utbud.</pre><pre>Herr talman! Till sist yrkar jag bifall till utskottets\r\nhemställan.</pre><pre>Överläggningen var härmed avslutad.</pre><pre>(Beslut fattades efter anf. 37.)</pre><pre></pre><pre>Anf. 37 ANDRE VICE TALMANNEN:</pre><pre>Före voteringen har jag ett viktigt påpekande att\r\ngöra för kammarens ledamöter. I onsdags\r\nförutskickades det att det var angeläget att\r\nkammaren i dag hann debattera fördigt de ärenden\r\nsom fanns upptagna på dagens föredragningslista\r\nför att riksdagsarbetet skulle kunna avslutas på\r\nfredag i överenskommen ordning. Som framgår av\r\ntalarlistan återstår efter den nu förestående\r\nvoteringen talare i övriga ärenden med en\r\nsammanlagd taletid av ca 11 timmar. Det är därför\r\nnödvändigt att talarna i fortsättningen begränsar\r\nsina anföranden. Om det blir nödvändigt kommer\r\nsåväl dagens som morgondagens sammanträden att\r\nfortsätta efter kl. 23. I enlighet med tidigare beslut\r\nblir det inga voteringar efter kl. 18 i dag. I morgon\r\nkan det däremot bli voteringar hela kvällen.</pre><pre>Beslut</pre><pre>Mom. 1 (en ny rikstäckande reklamfinansierad TV-\r\nkanal)</pre><pre>Utskottets hemställan bifölls med 268 röster mot\r\n34 för reservation 1 av tredje vice talman Bertil\r\nFiskesjö och Bengt Kindbom. 1 ledamot avstod\r\nfrån att rösta.</pre><pre>Mom. 13 (programutbudets sammansättning i den\r\nnya TV-kanalen)</pre><pre>Utskottets hemställan bifölls med 259 röster mot\r\n18 för reservation 6 av Claes Roxbergh. 26\r\nledamöter avstod från att rösta.</pre><pre>Mom. 19 (radio och TV i framtiden)</pre><pre>Utskottets hemställan bifölls med 207 röster mot\r\n95 för reservation 9 av Anders Björck m.fl.</pre><pre>Mom. 21 (Sveriges Radios rätt att sända sponsrade\r\nprogram)</pre><pre>Utskottets hemställan bifölls med 269 röster mot\r\n34 för reservation 10 av Bo Hammar och Claes\r\nRoxbergh.</pre><pre>Mom. 22 (riktlinjer inför beslut om nya avtal med\r\nSveriges Radio-företagen)</pre><pre>Utskottets hemställan bifölls med 258 röster mot\r\n37 för reservation 11 av tredje vice talman Bertil\r\nFiskesjö och Bengt Kindbom. 7 ledamöter avstod\r\nfrån att rösta.</pre><pre>Övriga moment</pre><pre>Utskottets hemställan bifölls.</pre><pre>6 § Ärendefördelningen mellan riksdagens\r\nutskott m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU47 Ärendefördelningen mellan\r\nriksdagens utskott m.m.</pre><pre></pre><pre>Andre vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>7 § Sjuklön m.m.</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU18 Sjuklön m.m. (prop. 1990/91:181\r\noch prop. 1990/91:141 delvis).</pre><pre>Anf. 38 GULLAN LINDBLAD (m):</pre><pre>Herr talman! Det beslut som vi förhoppningsvis\r\nskall kunna fatta i stor enighet sedan vi har\r\ndebatterat socialförsäkringsutskottets betänkande\r\nnr 18 är ett av de viktigaste besluten som har fattats\r\ninom socialförsäkringssektorn på årtionden. Det\r\nhävdar jag bestämt. Jag beklagar att\r\nsocialministern inte kan närvara vid ett tillfälle som\r\ndetta.</pre><pre>Reformen innebär främst att arbetsgivaren genom\r\nen sjuklöneperiod ges ett ökat incitament att\r\nutforma arbetsmiljön så, att sjukdomar och skador\r\nförebyggs i största möjliga utsträckning.</pre><pre>Ett annat viktigt skäl för en sjuklöneperiod är att\r\nförsäkringskassan avlastas en betydande\r\nadministration för ren penningutbetalning, vilket\r\nmedför dels att kassan kan ägna betydligt mera\r\nkraft åt rehabilitering av sjuka och handikappade,\r\ndels att personalbehovet för rutinutbetalningar\r\nminskar.</pre><pre>Det skall inte heller förglömmas att det också rör\r\nsig om en stor besparing genom minskade\r\nstatsbidrag till själva försäkringen, för budgetåret\r\n1991/92 om inte mindre än 881 milj.kr., dvs. nästan\r\n1 miljard.</pre><pre>Frågan om ett sjuklönesystem är av gammalt\r\ndatum. Sjukpenningkommittén föreslog på sin tid i\r\nsitt betänkande SOU 1981:22 en lagstadgad rätt till\r\nsjuklön och återkommande motioner har avgivits i\r\nfrågan under årens lopp, inte minst av oss\r\nmoderater.</pre><pre>Något regeringsförslag har emellertid inte lagts\r\nfram förrän frågan aktualiserades av regeringen i\r\njuni 1990. Då remitterade regeringen ett\r\nlagrådsförslag, och det var nog många fler än jag\r\nsom förhoppningsfullt såg fram emot en\r\nproposition redan hösten 1990. Men ack,\r\nregeringens oförmåga att låta sina förslag nå ända\r\nfram till riksdagens bord är allom bekant vid det här\r\nlaget -- det gäller inte bara denna fråga, utan\r\nsamma öde har som bekant drabbat\r\nföräldraförsäkringen och arbetsskadeförsäkringen.</pre><pre>När tre partiers representanter i\r\nsocialförsäkringsutskottet -- socialdemokrater,\r\nmoderater och centerpartister -- i samband med\r\nförslaget om minskade kompensationsnivåer inom\r\nsjukförsäkringen i december 1990 föreslog\r\nriksdagen att hos regeringen begära en\r\nsjuklönereform, gjordes en direkt beställning hos\r\nregeringen. Sedan följde en något ovanlig\r\nhantering av frågan i den s.k. sjuklönekommittén --\r\ni vilken jag själv hade äran att ingå -- där vi snabbt,\r\nmen jag vill också säga effektivt, och konstruktivt\r\nbehandlade vissa frågeställningar inför den\r\nproposition som vi i utskottet nu har tagit ställning\r\ntill genom det utskottsbetänkande som vi nu skall\r\nbehandla. Ärendet måste sägas vara ovanligt väl\r\nförankrat i denna kammare. Det är endast vänstern\r\nsom har reserverat sig mot en sjuklönereform.</pre><pre>På ett par punkter har utskottet lagt fram ett par\r\nförslag till regeringen. Det gäller dels\r\ngränsdragningen mellan arbetstagar- och\r\nuppdragstagarbegreppen -- en nog så omdebatterad\r\noch svår fråga, men där utskottet vill att regeringen\r\nskall överväga möjligheterna att lösa vissa\r\ngränsdragningsproblem -- dels en sänkning av den\r\ns.k. löneskatten. Vi moderater motsätter oss\r\ngivetvis inte denna sänkning, men vi säger i ett\r\nsärskilt yttrande att vi motsatt oss denna löneskatt\r\nredan från början. Vi anser därför att den snarast\r\nmöjligt bör tas bort i sin helhet.</pre><pre>Herr talman! Som jag sade råder det stor\r\nsamstämmighet i utskottet om de grundläggande\r\nfrågorna kring en sjuklönereform, en\r\nsamstämmighet som bör vara en styrka inför\r\nreformens genomförande. Ingenting är emellertid\r\nså bra att det inte kan göras bättre. Vi moderater\r\nföreslår därför vissa förändringar i våra\r\nreservationer, som jag nu något skall kommentera.</pre><pre>I reservation 4 föreslår vi tillsammans med\r\nfolkpartiet liberalerna att frågan om att att införa\r\nkarensdagar bör övervägas. Som bekant har\r\nkompensationsnivån inom sjukförsäkringen sänkts\r\ntill 75 % de första tre dagarna av en sjukperiod och\r\ndetsamma föreslås även inom en sjuklöneperiod.\r\nDen genomförda sänkningen av sjukersättningen\r\nhar inneburit en besparing om 4--5 miljarder\r\nkronor. Därtill kommer en 20-procentig minskning\r\nav sjukskrivningsfrekvensen. Mycket talar\r\nemellertid för att ett par karensdagar vore en bättre\r\nåtgärd.</pre><pre>Jag yrkar således bifall till reservation 4.</pre><pre>I reservation 5 föreslår vi tillsammans med centerns\r\nrepresentanter i utskottet en\r\nsammanläggningsregel, som innebär att\r\nsjuklöneperiodsdagar som löpt under en tidigare\r\nsjukperiod skall avräknas vid beräkning av en ny\r\nsjuklöneperiod, som börjar inom 20 dagar från det\r\natt den tidigare perioden avslutades. Ett sådant\r\nsystem skulle innebära något mindre kostnader för\r\narbetsgivaren vid återkommande sjukfall, men den\r\nvore också viktig från rehabiliteringssynpunkt. Det\r\nfinns en risk att en arbetsgivare annars avråder en\r\nsjukskriven från att snarast möjligt komma\r\ntillbaka, eftersom arbetsgivaren riskerar att genast\r\nfå betala ut sjuklön för en ny period. Nu har\r\nutskottet emellertid en vad vi kallar positiv\r\nskrivning på detta område, där man menar att\r\nregeringen skall göra en särskild översyn av detta.\r\nMen vi har i denna reservation ändå velat markera\r\nvårt ställningstagande.</pre><pre>I reservation 6 säger vi moderater att\r\nsjuklönesystemet inte borde omfatta tillfälliga\r\nanställningar under en månad.</pre><pre>I reservation 7 framför de borgerliga partierna\r\ngemensamt att skyldigheten att utge sjukpenning\r\nvid vistelse utomlands inte bör bli större i\r\nsjuklönesystemet än den har varit när\r\nförsäkringskassan betalat ut sjukpenningen. De\r\ninskränkningar som har rått, det handlar om\r\nvistelse endast i konventionsländer, har baserats på\r\nbl.a. på svårigheten att kontrollera en försäkrads\r\nhälsotillstånd utomlands. Det torde inte vara\r\nlättare för en arbetsgivare att göra detta än för\r\nförsäkringskassan.</pre><pre>I reservation 8 anför de borgerliga liksom\r\nmiljöpartiets representant att gränsen för\r\nsmåföretagens möjlighet att teckna försäkring vid\r\nallmän försäkringskassa för oförutsett höga\r\nlönekostnader bör sättas vid 90 basbelopp i stället\r\nför föreslagna 60, dvs. att möjligheten att teckna\r\nförsäkring bör finnas för företag med upp till 15\r\nanställda i stället för föreslagna 10. Jag ser det\r\nemellertid som positivt att det är ett klart\r\nmajoritetsförslag att man ändå har beaktat denna\r\nfråga så bra som man har gjort. Och jag tror att inte\r\nminst sjuklönekommitténs arbete på detta område\r\nhar varit värdefullt.</pre><pre>I reservation 9 säger vi moderater tillsammans med\r\nfolkpartiet liberalerna att företagens\r\nrapporteringsskyldighet till försäkringskassan bör\r\nminskas. Vi anser alltså inte att någon\r\nrapporteringsskyldighet bör föreligga för sjukfall\r\nsom avslutas inom sjuklöneperioden. Det är viktigt\r\natt man så långt som möjligt minskar byråkratin och\r\nadministrationen när det gäller dessa ärenden.</pre><pre>Herr talman? Det är positivt att sjuklönekommittén\r\nenigt hävdade att arbetsgivarna som grupp skall\r\nkompenseras med sänkta arbetsgivaravgifter för\r\ndet åtagande som en sjuklöneperiod innebär, så att\r\nsjuklönereformen blir kostnadsneutral.\r\nRegeringen har genom sin proposition följt detta\r\nförslag. Det innebär i nuläget en sänkning av\r\narbetsgivaravgiften från 10,10 % till 8,20 % av\r\navgiftsunderlaget.</pre><pre>I reservation 11 säger emellertid utskottets\r\nborgerliga ledamöter att utvecklingen måste följas\r\nmycket noga och att regeringen skall återkomma\r\nmed förslag om ytterligare sänkning om\r\nkostnadsläget ger anledning till det. Därför yrkar\r\njag bifall till reservation 11.</pre><pre>I reservation 13, även den gemensam för de\r\nborgerliga partierna, framför vi vår uppfattning att\r\nden princip som gäller inom sjuklönesystemet,\r\nnämligen att ersättning inte skall baseras på\r\nanställningsförmåner som inte går förlorade i\r\nsamband med sjukskrivning, även bör gälla vid\r\nersättning genom sjukpenning. Vi anser alltså att\r\nSGI-beräkningen bör ändras på denna punkt.</pre><pre>I reservation 14, slutligen, av moderaterna och\r\nfolkpartiet liberalerna framförs vår uppfattning att\r\nförhandsregistreringen av sjukpenninggrundande\r\ninkomst bör kunna slopas. Detta har ju genomförts\r\ni t.ex. Norge, där man beräknar inkomsten vid\r\nsjuktillfället i fråga. Det borde kunna införas även\r\nhär. Vi anser alltså att regeringen bör lägga fram ett\r\nförslag om detta, vilket bör kunna innebära\r\nytterligare en administrativ förenkling inom\r\nförsäkringen.</pre><pre>Herr talman! Därmed ber jag att få yrka bifall till\r\nhemställan i utskottets betänkande i övrigt, dvs. till\r\ndet som inte tas upp i reservationerna 4 och 11.</pre><pre>Jag vill säga att detta är ett majoritetsförslag med\r\novanligt god förankring i denna kammare som\r\nkommer att innebära en epokgörande förändring\r\ninom vårt socialförsäkringssystem.</pre><pre>Anf. 39 SIGGE GODIN (fp):</pre><pre>Herr talman! Folkpartiet liberalerna har under ett\r\nstort antal år arbetat för en reformering av\r\nsocialförsäkringssystemen, dels därför att\r\nkostnaderna omöjliggjort andra angelägna sociala\r\nreformer, dels därför att flera av\r\nsocialförsäkringssystemen motverkat rehabilitering\r\noch inte heller gett incitament till en förbättrad\r\narbetsmiljö.</pre><pre>Till vår glädje har vi noterat att allt fler partier\r\ninsett det angelägna i denna omläggning. Inte minst\r\nlandets regering såg ut att ha förstått att något\r\nmåste göras.</pre><pre>Våren 1990 fick folkpartiet liberalerna -- i samband\r\nmed en överenskommelse med regeringen om den\r\nekonomiska stabiliseringspolitiken -- äntligen\r\ngehör för ett antal angelägna åtgärder. Bl.a. var vi\r\növerens om att arbetsskadeförsäkringen måste\r\nreformeras och att en lagfäst sjuklön skulle införas\r\nden 1 januari 1990. Vi var också ense om att den\r\ns.k. egenavgiften i arbetslöshetsförsäkringen borde\r\nhöjas.</pre><pre>När det gäller dagens ärende, sjuklönen, så\r\nförtjänar det verkligen att återvända till historien.\r\nVåren 1990 slöts överenskommelsen mellan\r\nregeringen och folkpartiet om sjuklön. I samband\r\nmed krispaketet hösten 1990 drog regeringen\r\ntillbaka sitt löfte. Därefter gjorde\r\nsocialdemokraterna upp med moderaterna och\r\ncentern om att sjuklön skulle införas, inte den 1 juli\r\n1991 som folkpartiet och regeringen varit överens\r\nom utan den 1 januari 1992.</pre><pre>Först skulle ersättningsnivåerna sänkas den 1 mars,\r\noch tio månader senare skulle en ny omläggning\r\nske. Om detta var ett sätt att testa\r\nförsäkringskassornas flexibilitet eller vilket motiv\r\nsom egentligen fanns har inte blivit riktigt klarlagt.\r\nKaos blev det i alla fall, exakt så som folkpartiet\r\nhade varnat för.</pre><pre>Har Doris Håvik, som sitter i\r\nriksförsäkringsverkets styrelse, någon uppfattning\r\nom vad denna karusell kostar i\r\nadministrationskostnader både på\r\nriksförsäkringsverket och på försäkringskassorna?\r\nDet skulle vara intressant att få med det i\r\nprotokollet.</pre><pre>Det bör väl också noteras att 2 000 tjänstemän i\r\nförsäkringskassorna skall fortsätta att betala ut\r\npengar under ytterligare ett halvår i stället för att\r\nägna sig åt arbetet med rehabilitering av\r\nlångtidssjuka.</pre><pre>Herr talman! Folkpartiet liberalerna anser att det\r\nbör finnas inslag av självrisk i sjukförsäkringen.\r\nBåde arbetstagarna och arbetsgivarna måste ges\r\nincitament att medverka till sänkta sjuktal. När\r\nsjuklön nu äntligen införs får arbetsgivarna bära\r\nutgifterna för höga sjuktal. Därmed skapas starka\r\nincitament för arbetsmiljöförbättringar och i många\r\nfall en ändrad arbetsorganisation i företagen. De\r\nsänkta ersättningarna är en självrisk som innebär\r\natt det alltid är mer lönsamt att gå till arbetet.\r\nSjälvfallet skall kroniker och andra som ofta är\r\nsjuka kunna undantas. De måste ges ett skydd så att\r\nde inte drabbas på ett orimligt sätt.</pre><pre>Herr talman! Det är bra att socialdemokraterna nu\r\ninser att något måste göras. Men jag beklagar de\r\ntvå omläggningarna som måste göras inom så kort\r\ntid som tio månader.</pre><pre>Hela paketet av insatser inom\r\nsjukförsäkringsområdet -- sänkta ersättningsnivåer,\r\nsjuklön, ökad och snabbare rehabilitering av\r\nlångtidssjuka samt förändringar i\r\narbetsskadeförsäkringen -- är insatser som är\r\nnödvändiga för att skapa ett bättre\r\nsocialförsäkringssystem som stimulerar\r\narbetsmiljöinsatser och arbetslinjen.</pre><pre>Att helheten faller samman därför att regeringen\r\ninte orkar stå emot LO är bara att beklaga.\r\nArbetsskadeförsäkringen är en avgörande länk för\r\natt hela omläggningen av\r\nsocialförsäkringssystemen skall få effekt. Jag\r\nväntar med intresse på socialministerns målsättning\r\natt göra en översyn av arbetsskadeförsäkringens\r\npraxis. Denna utredning skulle tillsättas före valet,\r\noch vi hoppas att det blir så. Ännu vet vi ingenting\r\nom det.</pre><pre>Herr talman! När socialdemokraterna nu äntligen\r\nkommit till skott med sjuklönen finns det dock ett\r\nantal avvikande synpunkter från folkpartiet\r\nliberalerna.</pre><pre>I reservation 3 påpekar folkpartiet att parterna på\r\narbetsmarknaden måste anpassa sina avtal till\r\nriksdagens beslut om nivåer i sjuklönen. Om detta\r\ninte sker avser regeringen att lägga fram förslag om\r\natt sjuklönen upphävs. Vi finner det rimligare att\r\nsjuklöneavgifterna differentieras så som\r\nsjuklönekommittén har föreslagit.</pre><pre>Vi påpekar också, tillsammans med moderaterna,\r\natt karensdagar borde övervägas i stället för de tre\r\nlågkompensationsdagarna. Vi tror att tiden nu är\r\nmogen för karensdagar, inte minst därför att Metall\r\nuttalat sig för detta. Det borde då vara möjligt att\r\nsamtidigt lägga om arbetsskadeförsäkringen.</pre><pre>I reservation 7 påpekar vi att sjuklön inte bör\r\nutbetalas vid vistelse utomlands i större\r\nutsträckning än för närvarande. Gullan Lindblad\r\nhar talat om varför, nämligen att det är svårt att\r\nkontrollera människor som inte finns hemma i\r\nSverige. Det är också orimligt att sjuklön skall\r\nutges när inte sjukpenning kommer att utges i\r\nsamma omfattning.</pre><pre>Införandet av sjuklön innebär, som jag tidigare\r\nsagt, incitament för att minska sjukfrånvaron,\r\nförbättra arbetsmiljön och arbetsorganisationen.\r\nMen detta får inte innebära att de små\r\narbetsgivarna slås ut om några av de anställda ofta\r\när sjuka. Det är därför rimligt att de får en\r\nmöjlighet att återförsäkra sig för alltför stor risk. Vi\r\nföreslår att företag med upp till 15 anställda får\r\ndenna möjlighet. I majoritetens förslag är antalet\r\nsatt endast till 10 heltidsanställda.</pre><pre>Vi ser det också som rimligt att avgiften till\r\nsjukförsäkringen verkligen blir kostnadsneutral.\r\nDet är därför av vikt att man med största\r\nuppmärksamhet följer utvecklingen.</pre><pre>Herr talman! I riksdagens beslut om rehabilitering\r\nfanns en betydande enighet om arbetsgivarnas\r\nansvar för att en rehabiliteringsplan utarbetades\r\nefter fyra veckors sjukfrånvaro. Vi finner att detta\r\när en bra modell för att snabbt få vetskap om vilka\r\nsom behöver hjälp för att återkomma i arbete. I\r\nkonsekvens med detta anser vi att arbetsgivarens\r\nrapporteringsskyldighet av de korta sjukfallen inte\r\när nödvändig. För att tillgodose andra krav på\r\ninformation kan stickprov göras eller andra\r\nundersökningar av AKU-modell. Införandet av\r\nsjuklön innebär att arbetsgivarna åläggs\r\nadministrationen av de korta sjukfallen. Det är\r\ndärför inte rimligt att också lägga på dem en\r\nrapporteringsplikt som vare sig fungerar eller är till\r\nglädje för någon.</pre><pre>Herr talman! Sjuklönereformen öppnar vägar för\r\natt gå vidare med förenklad sjukadministration.\r\nFolkpartiet liberalerna anser därför att systemet\r\nmed arbetsgivarinträde efter sjuklöneperiodens\r\nutgång skall uppmuntras.</pre><pre>Vi anser också att ersättning vid sjukpenning inte\r\nskall beräknas på anställningsförmåner som inte\r\ngår förlorade vid sjukdom. Vi begär också ett\r\nförslag från regeringen på ett slopande av SGI-\r\nanmälan. Detta medför en ytterligare administrativ\r\nbesparing och bör därför genomföras.</pre><pre>Herr talman! Sjuklönereformen rymmer stora\r\nadministrativa vinster. Den ger också, som jag\r\ntidigare sagt, betydande incitament för\r\narbetsgivarna att ta tag i dålig arbetsmiljö och dålig\r\narbetsorganisation. Detta kommer att vara till stor\r\nglädje för de anställda. Dessutom bör påpekas att\r\nde små arbetsgivarna nu slipper att betala\r\nsjukfrånvaron för de stora arbetsgivarnas sämre\r\narbetsmiljö. Detta är ett rättvisekrav som inte bör\r\nnegligeras.</pre><pre>I sjuklöneförslaget finns ett antal skyddsfaktorer\r\ninskrivna som folkpartiet liberalerna hälsar med\r\ntillfredsställelse. Det gäller inte minst\r\nmöjligheterna för kroniker att fortfarande få sin\r\nersättning från försäkringskassan. Det är viktigt att\r\nman även löser frågan om sjuklönegaranti för dem\r\nsom inte kommer överens med arbetsgivarna.</pre><pre>Avslutningsvis, herr talman, noterar folkpartiet\r\nliberalerna med tillfredsställelse att regeringen på\r\nen punkt står fast vid sin överenskommelse,\r\nnämligen att den särskilda löneskatten skall sänkas.\r\nEtt enhälligt utskott ställer sig bakom folkpartiet\r\nliberalernas förslag i den delen.</pre><pre>Med detta, herr talman, vill jag yrka bifall till\r\nreservationerna 8 och 9. Vi står självfallet bakom\r\növriga reservationer som folkpartiet liberalerna\r\nfogat till betänkandet. I övrigt yrkar jag med\r\nsamma synpunkter som Gullan Lindblad bifall till\r\növriga delar av sjuklöneförslaget.</pre><pre>Anf. 40 KARIN ISRAELSSON (c):</pre><pre>Herr talman! Riksdagen har under denna vår fattat\r\nflera långtgående beslut som gäller förändringar i\r\nvårt socialförsäkringssystem. Den sänkta\r\nkompensationsnivån i sjukersättningen har givit\r\neffekter när det gäller att förbättra folkhälsan, och\r\nrehabiliteringspenningen skall förhoppningsvis ge\r\nflera sjuka möjlighet att återgå till arbetet.</pre><pre>Nu återstår införandet av sjuklönen, ett förslag som\r\nförst presenterades i början av 80-talet i\r\nsjukpenningkommitténs betänkande. Tyvärr kom\r\ngenom regeringsskiftet 1982 inte detta förslag att\r\ntas upp som ett regeringsförslag. Genom\r\nskatteuppgörelsen aktiverades så förslaget och är\r\nnu klart för beslut i riksdagen, vilket vi välkomnar.</pre><pre>Folkpartiet har genom Sigge Godin beskrivit\r\ngången av svek och brutna löften i samband med\r\nskatteomläggningsförslaget. Naturligtvis tycker\r\näven vi från de övriga partierna, som anser\r\nsjuklönen vara ett bra förslag, att sjuklönen redan\r\nnu borde ha varit genomförd. Ett har vi väl lärt oss\r\nav denna långslitna debatt med beskyllningar om\r\nsvek i skattereformens kölvatten: Lita inte på\r\nnågon politisk motståndare. Detta kan verifieras av\r\nfolkpartiet liberalerna som trots detta fortsatt med\r\nuppgörelser i andra frågor.</pre><pre>Äntligen ligger förslaget på riksdagens bord.\r\nCenterpartiet ställer sig bakom förslaget, men vi\r\nhar dock några reservationer som bifogats\r\nbetänkandet.</pre><pre>Jag vill något närmare ge centerns förklaring till\r\nvarför vi inte till fullo kan acceptera detta förslag.</pre><pre>När det gäller sjukdomsfall som återkommer med\r\ntäta intervall anser vi det rimligt att se över\r\nsammanläggningsreglerna även med anledning av\r\ninförandet av sjuklön. Det är inte rimligt att\r\narbetsgivaren skall utge sjuklön vid täta\r\nsjukdomsfall inom en tjugodagarsperiod. Detta\r\nborde åvila försäkringskassan.</pre><pre>Tyvärr hänvisar utskottet bara till den utredning\r\nsom skall se över sammanläggningsreglerna med\r\nanledning av den sänkta kompensationsgraden i\r\nsjukersättningen. Rimligtvis borde även sjuklönen\r\nfinnas med i detta sammanhang. Det är bara att\r\nbeklaga att utskottet inte tog fasta på vårt och\r\nmoderaternas motionsförslag med syfte att införa\r\nen sammanläggningsregel.</pre><pre>I dag äger man vid utlandsvistelse inte rätt att\r\nerhålla sjukersättning om man inte vistas i ett\r\nkonventionsland. När sjuklönen införs kommer\r\ndenna regel att försvinna. Skälet till detta är inte\r\nnärmare angett vare sig i propositionen eller\r\nbetänkandet. Nu kan det vara ett lämpligt tillfälle\r\natt få svar på frågan om vad som inträffat som nu\r\ngör denna regel överflödig.</pre><pre>Har kontrollmöjligheterna ökat vid utlandsvistelse,\r\neller är det så att regeringen tänker sig att\r\narbetsgivaren skall åka ut och se hur den anställde\r\nmår när ett sjukfall anmäls? Vad svarar Doris\r\nHåvik på detta? Centerpartiet tycker att det hade\r\nvarit skäligt att behålla nuvarande regler.</pre><pre>När det gäller möjligheten att teckna försäkring för\r\nföretagare har vi inte från oppositionen kunnat\r\nacceptera den gräns som utskottet antagit. Vårt\r\nförslag om 15 anställda, motsvarande en\r\nlönesumma på 90 basbelopp, skulle ge flera företag\r\ndenna möjlighet. Tyvärr vill utskottet inte gå med\r\npå detta. Eftersom denna försäkring skall bekostas\r\nmed en avgift borde det inte ha vållat några\r\nsvårigheter för majoriteten att acceptera förslaget.\r\nVi får väl anledning att återkomma till detta förslag\r\nlängre fram. Det är dock bra att regeringen tagit\r\nfasta på vårt förslag att värna de små företagen med\r\ndetta skydd.</pre><pre>Centerpartiet har accepterat förslaget till\r\nrapportering av sjukfallen till försäkringskassan. Vi\r\nhar gjort det i avvaktan på att den tillfälliga\r\nföräldrapenningen kan utges, möjligtvis genom ett\r\narbetsgivarinträde. I annat fall kommer det att bli\r\nmöjligt att utnyttja både sjuklön och tillfällig\r\nföräldrapenning. Även om detta inte borde\r\nförekomma vet vi att det alltid finns människor som\r\nfelaktigt utnyttjar välfärdssystem.</pre><pre>När frågan om sjukfallsrapportering för att följa\r\nsjukfallsutvecklingen och möta möjligheten att\r\nutnyttja sjuklönesystemet felaktigt har lösts, anser\r\nvi från centerns sida att arbetsgivaren skall avlastas\r\nonödiga rapporteringar. Med det nu liggande\r\nförslaget kan ny teknik användas för att underlätta\r\nförsäkringskassans arbete.</pre><pre>Det har framkommit viss oro för att\r\nsmåbarnsföräldrarna kommer att bli förlorare på\r\narbetsmarknaden när de stora förändringarna\r\ngenomförs med lägre kompensationsnivå i\r\nsjukersättningen och sjuklönen. Om det blir fallet\r\nmåste naturligtvis åtgärder vidtas för att förhindra\r\nen sådan utveckling. Redan i dag kan främst\r\nkvinnor med småbarn eller i fertil ålder känna att\r\nde inte är attraktiva på arbetsmarknaden. Även\r\ndessa förhållanden måste följas för att försäkra\r\nsmåbarnsföräldrar jämlikhet på arbetsmarknaden.</pre><pre>Sjuklönen innebär ett kostnadövertagande för\r\narbetsgivaren. Kostnadsneutralitet måste\r\neftersträvas, och det har även regeringen slagit fast\r\ni förslaget till sjuklön. Vi anser från oppositionen\r\natt detta verkligen måste följas upp.</pre><pre>Det innebär naturligtvis vissa svårigheter att avgöra\r\nutfallet av sjuklönen. Det är ett skäl till att centern\r\nanser att rapportering av sjukfallen skall ske. Det\r\nstyrker arbetsgivarens krav på lägre\r\narbetsgivaravgifter om han kan bevisa att\r\nkostnaderna blir högre än den sänkning av\r\narbetsgivaravgiften som är beslutad.\r\nDifferentiering av arbetsgivaravgifterna skall ju\r\nutredas, och då måste detta också tas upp.</pre><pre>Beräkningen av den sjukpenninggrundande\r\ninkomsten har tidigare inneburit att viss\r\növerkompensation kunnat ske. Genom införandet\r\nav lägre kompensationsgrad i sjukersättnignen har\r\nen viss förbättring skett. Centern har i en\r\nreservation understrukit vikten av att förmåner i\r\nfortsättningen inte skall överstiga de förmåner man\r\nerhåller när man deltar i arbetslivet. Detta gäller i\r\nhög grad nu när avtal skall träffas som styr\r\nersättningen via sjuklön. Kan detta inte ske med de\r\nförutsättningar som betänkandet föreslår, kommer\r\nsvårigheter att genomföra förslaget att uppstå.</pre><pre>Socialministern har i propositionen gått väldigt\r\nlångt genom att föreslå att i så fall dra tillbaka\r\nförslaget. Utskottet mildrar dock detta genom att i\r\nstället föreslå att ikraftträdandet skjuts på\r\nframtiden. Om arbetsgivaren då själv får stå för\r\nhela den ökade kostnaden borde det vara svårt att\r\nsluta avtal som medger kompensation utöver den\r\nsom föreslås i betänkandet.</pre><pre>I våra grannländer har sjuklönen varit genomförd\r\nunder ett stort antal år. I Norge kräver LO att\r\nantalet veckor med sjuklön skall utökas. Genom\r\nsjuklönen ökas arbetsgivarens ansvar för en\r\nförbättring av arbetsmiljön. Intresset för de\r\nanställdas hälsa måste öka, och åtgärder för att\r\nförbättra situationen på arbetsplatsen blir\r\nresultatet. En minskad administration hos\r\nförsäkringskasan blir följden, och för första gången\r\nskapas nu ett klart samband för arbetsgivaren när\r\ndet gäller hälsoläget på arbetsplatsen och de\r\nkostnader som uppstår vid hög sjukfrånvaro. Om\r\ndetta samband funnits tidigare hade många sjukfall\r\nkunnat förebyggas och många förtidspensionerade\r\nha varit i arbete.</pre><pre>Centerpartiet anser detta vara ett bra förslag som\r\nkommer att ändra arbetsgivarens ansvar för de\r\nanställda. Det gäller i hög grad de stora\r\narbetsplaterna där man i dag räknar med en 25-\r\nprocentig sjukfrånvaro. Jag är helt övertygad om\r\natt detta inte kommer att vara lika självklart längre.\r\nStora vinster finns att hämta både mänskligt och\r\nekonomiskt om arbetsgivaren får ett ökat intresse\r\noch ansvar för arbetstagarens situation. Nu återstår\r\nbara arbetsskadeförsäkringens reformering.</pre><pre>Med hänsyn till kammarens arbetssituation yrkar\r\njag inte bifall till någon reservation. Men\r\ncenterpartiet stöder naturligtvis alla de\r\nreservationer vi bifogat till betänkandet om\r\nsjuklön.</pre><pre></pre><pre>Anf. 41 MARGÓ INGVARDSSON (v):</pre><pre>Herr talman! Så har vi då efter regeringens alla\r\nturer kommit till den dag när riksdagen skall fatta\r\nbeslut om ett arbetgivarinträde i sjukförsäkringen.\r\nDet är en tung dag, eftersom detta beslut med stor\r\nsannolikhet är ett första steg till en privat\r\nsjukförsäkring. Detta går med all tydlighet att\r\navläsa i de borgerligas reservationer på de punkter\r\ndär de inte fullt ut fått gehör av regeringen.\r\nFolkpartiet föreslår t.ex. att arbetsgivarperioden\r\nskall kompletteras med ett arbetsgivarinträde, och\r\ndet är också borgerlig enighet om att utöka\r\nmöjligheterna för företagen att återförsäkra sig för\r\nhöga sjuklönekostnader. Därifrån är steget inte\r\nlångt till en privat sjukförsäkring.</pre><pre>När frågan om arbetsgivarperiod först väcktes av\r\nregeringen under 1990 var det under föregivande\r\natt det var nödvändigt för att komma till rätta med\r\ndet s.k. ohälsotalet. Ohälsotalet, som är ett mått på\r\nsjukskrivningarna och den samlade utslagningen\r\nfrån arbetsmarknaden, hade stigit kraftigt under\r\n80-talet för att kulminera 1989. Men redan när\r\nregeringen första gången aktualiserade förslaget\r\noch skickade det på lagrådsremiss stod det klart att\r\nohälsotalet var på väg nedåt, utan att några\r\ndrastiska åtgärder hade vidtagits.</pre><pre>När regeringen nu verkställer den gemensamma\r\nsocialdemokratiska--borgerliga beställningen, har\r\nargumenten förändrats något. I propositionen\r\nframhålls att förändringen främst syftar till att ge\r\narbetsgivarna ett ekonomiskt incitament att\r\nförbättra arbetsmiljöerna, eftersom arbetsgivarna\r\nnu kommer att direkt tjäna på att korttidsfrånvaron\r\nminskar. Man kommer alltså att kunna koppla\r\nvarje individs sjukfrånvaro till ökade kostnader,\r\noch skulle man göra något åt arbetsmiljön, skulle\r\nman direkt kunna se hur utgiften minskade. Så är\r\ntanken.</pre><pre>Men detta är bara en from förhoppning. Det finns\r\ninget konkret, t.ex. undersökningar från andra\r\nländer, att hänvisa till som säger att det också blir\r\npå det sättet. Det kan lika väl bli så att\r\narbetsgivarna ser att den snabbaste och största\r\nekonomiska vinsten gör man genom att\r\nnoggrannare än i dag sortera vilka man anställer\r\noch på de vägar som står till buds göra sig av med\r\ndem som förorsakar extra kostnader. Det blir\r\nsnabbaste sättet för arbetsgivarna att göra\r\nbesparingar.</pre><pre>De särregler, undantagande från\r\narbetsgivarperioden, som skall införas för\r\nmänniskor med stor sjukfrånvaro, skall enligt\r\nregeringens uppfattning förhindra att arbetsgivarna\r\ndiskriminerar någon på grund av sjuklighet. Jag\r\nförstår att särreglerna skapats med goda och\r\nvällovliga motiv. Ändå blir det helt fel. Det är ett\r\navsteg från den grundläggande principen om\r\nlikabehandling i socialförsäkringssystemet. Och det\r\när diskriminerande.</pre><pre>Jag skulle vilja fråga regeringen och utskottets\r\nföreträdare: Hur bedöms man som arbetskraft när\r\nman söker nytt jobb och har papper på att man har\r\nett undantagande på grund av stor frånvaro genom\r\nsjuklighet? Frånvaro kostar som bekant inte bara i\r\nsjuklön, det medför också produktionsbortfall och\r\ndet här innebär helt enkelt att man har papper på\r\natt man är en mycket osäker produktionsfaktor.\r\nTror ni att arbetsgivaren kommer att anställa den\r\nmed det papperet på samma premisser som andra\r\nmänniskor, som åtminstone vid en första anblick\r\noch utåt verkar friska?</pre><pre>Det andra argumentet som regeringen anför som\r\nskäl till att införa arbetsgivarperioden är att avlasta\r\nförsäkringskassans personal det administrativa\r\narbetet med korttidsfrånvaron. Till viss del kan jag\r\ninstämma med regeringen, det har inte framstått\r\nsom en vettig arbetsfördelning att\r\nförsäkringskassans personal skall behöva ägna så\r\nmycket tid till att enbart administrera\r\nkorttidsfrånvaron.</pre><pre>Men jag anser att detta borde ha gått att lösa på\r\nannat sätt, förslagsvis genom ett\r\narbetsgivarinträde. Det är en ganska stor skillnad\r\npå ett arbetsgivarinträde och en arbetsgivarperiod.\r\nI bägge fallen slipper försäkringskassan det\r\ntidsödande arbetet med administrationen, men när\r\ndet gäller arbetsgivarinträdet så behåller\r\nförsäkringskassan hela kontrollen och\r\ntillsynsansvaret. Ett arbetsgivarinträde i\r\nsjukförsäkringen försätter inte arbetstagaren i\r\nsamma beroendeförhållande till arbetsgivaren som\r\narbetsgivarperioden gör.</pre><pre>Det finns många fler argument mot en\r\narbetsgivarperiod, men jag skall följa talmannens\r\nuppmaning och försöka korta ner mitt anförande.\r\nJag nöjer mig med att hänvisa till den\r\nsocialdemokratiska reservationen till\r\nsjukpenningkommitténs betänkande -- för\r\nprotokollet vill jag ange namnet, SOU 1981:22.\r\nDär finns alla argumenten mot en\r\narbetsgivarperiod. I sak har inget hänt som gör\r\narbetsgivarperioden smakligare i dag än vad den\r\nvar för tio år sedan.</pre><pre>Jag yrkar bifall till reservation nr 1.</pre><pre>Herr talman! Om jag får ta ytterligare tid i anspråk,\r\nvill jag då bara avslutningsvis tacka alla kolleger i\r\nutskottet. Det gäller både personal och ledamöter.\r\nJag vill tacka för de här åren.</pre><pre>Jag vet inte om det är tillåtet att så här från\r\ntalarstolen avslöja att vi faktiskt har haft betydligt\r\nroligare och trevligare än vad som kanske syns på\r\nvåra betänkanden och än vad som syns i\r\nkammarens protokoll.</pre><pre>Som alla vet, har en del människor utanför det här\r\nhuset väldigt märkliga krav på oss politiker, att bara\r\nför att vi råkar ha olika politisk mening skall vi\r\nockså vara fiender med varandra på fritiden. Men\r\ntack och lov är det ju inte på det sättet. Jag har lärt\r\nmig i det här huset att debatten tjänar på om man\r\näven kan vara vän med sina meningsmotståndare.\r\nJag tackar er också för den lärdomen.</pre><pre>Anf. 42 SIGGE GODIN (fp) replik:</pre><pre>Herr talman! Margó Ingvardsson målar upp ett\r\nspöke, som om alla arbetsgivare skulle vara bovar.\r\nFrån folkpartiet liberalernas sida föreslår vi att man\r\nbör stimulera företag och försäkringskassa till att\r\nförmå fler att använda sig av arbetsgivarinträde. Vi\r\ntycker att det är positivt, framför allt av det skälet\r\natt arbetsgivarinträde har fungerat väldigt bra på\r\nden statliga sidan. Varför skulle det inte vara\r\nlikadant på den privata, om man kommer överens\r\nom det i vanlig ordning?</pre><pre>När det gäller sjuklön, Margó Ingvardsson, vill jag\r\nframhålla att LO i Norge önskar tre veckor, alltså\r\nen utökning. Jag tror inte att man vill ha det därför\r\natt det är en dålig reform utan snarast därför att det\r\när en bra sådan.</pre><pre>Jag måste säga att Margó Ingvardssons sista debatt\r\nhär gör mig litet bekymrad. Jag har känt Margó\r\nIngvardsson som en konstruktiv, påläst och skicklig\r\ndebattör med väldigt goda kunskaper i just det här\r\nämnet. Att hon då är orolig för att det skall gå snett,\r\nfattar jag liksom inte.</pre><pre>Nu när Margó Ingvardsson skall börja ett nytt\r\narbete och dessutom bli arbetsgivare, kan man\r\ntolka det som, tror jag inte att hon blir en annan\r\nperson, en skum typ som kommer att utnyttja\r\nsystemet, utan att hon kommer att vara samma\r\närliga, pålästa och skickliga arbetsgivare som hon\r\nhar varit skicklig politiker här i kammaren. Då går\r\nresonemanget inte ihop, tycker jag.</pre><pre>Låt mig avsluta med att gratulera Margó till ett\r\nmycket intressant jobb. Jag tror säkert att det här\r\nmed arbetsgivarfrågan kommer att lösa sig, om\r\nman använder förnuft och insikt. Det är det som vi\r\nförväntar oss att arbetsgivarna gör i\r\nsjuklönefrågan.</pre><pre>Anf. 43 MARGÓ INGVARDSSON (v)\r\nreplik:</pre><pre>Herr talman! Självfallet tror jag inte att alla\r\narbetsgivare är bovar och skurkar som skulle ha ett\r\nsärskilt ont öga till människor med handikapp. Jag\r\ntror visst att företagare i allmänhet är förnuftiga\r\nmänniskor. Framför allt tror jag att de har en god\r\nekonomisk insikt och att de hela tiden arbetar\r\nutifrån sitt företags ekonomiska bästa.</pre><pre>Det är i den situationen som jag är oroad för att\r\narbetsgivaren kommer att sortera sin arbetskraft på\r\nett annat sätt än vad han gör i dag, eftersom\r\narbetsgivaren med arbetsgivarperioden direkt ser\r\nkopplingen mellan individen och ökade\r\nsjukdomskostnader i företaget. Då ser\r\narbetsgivaren att om det gäller att spara pengar gör\r\nman den största förtjänsten på att inte anställa\r\nmänniskor med stor sjuklighet. Det är för att jag\r\ntilltror att arbetsgivarna att kunna göra\r\nekonomiska bedömningar som jag hyser den här\r\noron.</pre><pre>När det gäller den norska arbetsgivarperioden, som\r\nSigge Godin hänvisar till, har jag tänkt att få\r\nanvända någon senare replik till att utveckla det\r\nämnet mera. Det norska systemet går inte direkt att\r\njämföra med det svenska. När man införde det i\r\nNorge innebar det, med utgångspunkt i hur\r\nsjukförsäkringen såg ut där då, en reell förbättring\r\nför många människor. Det var en avsevärd skillnad,\r\nom man jämför med det svenska systemet.</pre><pre>Anf. 44 SIGGE GODIN (fp) replik:</pre><pre>Herr talman! Jag tycker absolut att man kan\r\njämföra med det norska systemet. Vad vi tvistar om\r\nhär, Margó Ingvardsson och jag, är om\r\narbetsgivarna tänker ta sitt sociala ansvar. Det gör\r\nde i Norge. Varför skulle de inte göra det i Sverige?\r\nDet finns alltså ingen skillnad där, och det är\r\nhuvudpoängen. Arbetsgivarna kommer att sköta\r\ndetta.</pre><pre>Vi kan vara överens om att arbetsgivarna har en\r\ngod ekonomisk insikt. Vad betyder då det? Jo, det\r\nbetyder att om företaget har en bra arbetsmiljö och\r\nen bra arbetsorganisation, är frånvaron lägre,\r\nvilket är ekonomiskt fördelaktigt för arbetsgivaren.\r\nDessutom blir arbetet uträttat på ett bättre sätt.</pre><pre>Självfallet vill alla arbetsgivare att det skall fungera\r\nså bra som möjligt, så att de kan producera de varor\r\nsom de har tänkt sälja. Det är en ekonomisk fördel.\r\nSjälvfallet gör de allt vad de kan för att\r\narbetstagarna skall må bra på jobbet. Därför\r\nkommer detta att fungera bra. Vi kommer inte att\r\nbehöva vara oroliga för att så inte skall bli fallet.</pre><pre>Anf. 45 MARGÓ INGVARDSSON (v)\r\nreplik:</pre><pre>Herr talman! Också Sigge Godin brukar ju vara\r\npåläst här i kammaren, men nu utgår han nog från\r\natt jag inte har läst på om det norska försöket med\r\narbetsgivarperiod. Han vill påstå att man skulle ha\r\nsärskilt goda erfarenheter av detta i Norge.</pre><pre>Det finns en utvärdering av det norska försöket,\r\noch den har gjorts av TCO. Den utvärderingen\r\nvisar klart att arbetsgivarperioden inte har haft den\r\nminsta effekt på arbetsgivarnas vilja att förbättra\r\narbetsmiljöerna och inte heller har haft den minsta\r\neffekt på sjuktalen. I Norge för man nu precis\r\nsamma debatt som man för här i Sverige om vad\r\nman skall göra för att få ned de höga sjuktalen.</pre><pre>Jag tycker att Sigge Godin skall läsa denna\r\nutvärdering innan han uttalar sig positivt om det\r\nnorska försöket.</pre><pre>Andre vice talmannen meddelade att Sigge Godin\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 46 RAGNHILD POHANKA (mp):</pre><pre>Herr talman! Jag har anmält ett kort anförande.\r\nJag vill i första hand beröra miljöpartiets\r\nreservationer. Alla utom en av dessa har avgivits\r\ntillsammans med andra partier.</pre><pre>Vi vill ha en uppföljning av sjuklönesystemet. Vi\r\nvill verkligen att man skall göra en ordentlig\r\nutvärdering av hur det påverkar vilka människor\r\nsom blir anställda och hur det påverkar bl.a.\r\nhandikappade, personer med många och långa\r\nsjukperioder, invandrare osv. Vi tror att vi har\r\nsänkt ohälsotalet genom det nya\r\nsjukförsäkringssystemet, men det är litet för tidigt\r\natt konstatera det, eftersom man inte vet om det\r\nblir ett utökat antal arbetsskador och ett större\r\nantal förtidspensioneringar och\r\nlångtidssjukskrivningar. Detta hör ihop med frågan\r\nom en utvärdering av arbetsgivarperioden. Denna\r\nfråga behandlas i reservation 2.</pre><pre>Jag yrkar också bifall till reservation nr 5, som\r\nbehandlar frågan om en sammanläggningsregel. Vi\r\nmenar att det är viktigt att korta, täta sjukfall\r\nräknas samman, så att det blir en enhetlighet i\r\nsystemet.</pre><pre>Frågan om försäkring för små företag behandlas i\r\nreservation nr 8 (mom. 11). Vi anser att\r\navgränsningen av de företag som skall få teckna den\r\naktuella försäkringen skall göras på en något högre\r\nnivå än vid 10 anställda och har begärt att gränsen\r\nskall ligga vid 15 anställda. Jag menar att vi annars\r\nkan få en inkörsport till privata försäkringar. Om så\r\nvisar sig bli fallet, får vi ta ny ställning i framtiden.</pre><pre>Vi anser att det är viktigt att en\r\nrapporteringsskyldighet bibehålls även för korta\r\nsjukperioder. Försäkringskassan har\r\nhuvudansvaret för rehabiliteringen, och då är det\r\nviktigt att man snabbt kan se var det förekommer\r\ntäta sjukdomsfall. Detta gäller även för en så kort\r\ntidsperiod som tre månader. Då kan man snabbt\r\nbegära att arbetsgivaren skall göra en utredning.\r\nDetta hör samman med rehabiliteringen och\r\nunderlättar försäkringskassans överblick.</pre><pre>Jag vill vidare replikera till Sigge Godin, som\r\nmenade att tiden är mogen för karensdagar. Dels\r\nstrider det mot en ILO-konvention, som säger att\r\nman skall ha minst 65 % lön varje dag då man är\r\nsjukskriven, dels blir det kanske litet för förmånligt\r\nför arbetsgivarna. Man har först fått ersättning för\r\nsjuklönen för de första 14 dagarna, men skall sedan\r\nslippa denna under de första tre dagarna eller\r\ndäromkring. Jag ställer mig mycket tveksam till\r\ndet.</pre><pre>Vi vet dessutom att med den högre arbetslöshet\r\nsom är på väg här i Sverige försvinner en del\r\nsjukskrivningar. Vilka är det som först blir\r\narbetslösa? Jo, det är de som inte får anställning\r\ndärför att de har småbarn, det är handikappade och\r\ninvandrare eller personer med ofta återkommande\r\nsjukperioder.</pre><pre>Vi i Sverige arbetar mer än alla andra människor i\r\nindustriländerna, och det beror på att vi i dag har\r\nmånga kategorier i arbete som i andra länder inte är\r\ndet. Även människor med täta sjukskrivningar och\r\nhandikappade har arbete i Sverige. Genom att man\r\ni Sverige har haft så låg arbetslöshet, vilket vi i\r\nmiljöpartiet tycker är förnämligt, har dessa\r\nmänniskor haft arbete. Detta ökar naturligtvis\r\nsjukskrivningsfrekvensen, samtidigt som det\r\nminskar arbetslösheten, och detta måste man ta\r\nhänsyn till.</pre><pre>Anf. 47 SIGGE GODIN (fp) replik:</pre><pre>Herr talman! Bara en kort replik till Ragnhild\r\nPohanka. Vi är överens om att denna reform skall\r\nvara kostnadsneutral. Arbetsgivarna skall inte roffa\r\nåt sig några förtjänster på karensdagar. Man tycker\r\nändå inom Metall att det är ganska bra med\r\növergången till den nya ordningen.</pre><pre>Självfallet innebär detta också att\r\narbetsskadeförsäkringen måste lyftas ut ur\r\nsjukförsäkringen. Det är riktigt att man annars\r\nkolliderar med ILO-konventionen. Vi har den\r\nmålsättningen att göra något åt förhållandena. Vi\r\nbehöver inte vara oense om på vilket sätt detta skall\r\nske. Det skall vara kostnadsneutralt, och om man\r\ngör något åt arbetsskadeförsäkringen kan man\r\nanvända karensdagar likaväl som en sänkning av\r\nersättningsnivån.</pre><pre>Anf. 48 RAGNHILD POHANKA (mp)\r\nreplik:</pre><pre>Herr talman! Vi håller inte med om att det här har\r\natt göra med arbetsskadeförsäkringen. För varje\r\ndag som man är sjuk skall man ha minst 65 % i\r\nersättning, och det spelar ingen roll om man får det\r\nockså genom andra försäkringar. Med karensdagar\r\nbryter man mot ILO-konventionen.</pre><pre>Jag har förstått att ett av skälen till att man\r\nverkligen behöll 65 % under de första tre dagarna\r\nvar att majoriteten inte ville bryta mot en ILO-\r\nkonvention. Jag tycker att det är bra att man inte\r\nhar gjort det. Reformen skall vara kostnadsneutral,\r\nmen det kan bli eftersläpningar. Man kan alltså,\r\nsom jag ser det, skaffa sig vissa fördelar med hjälp\r\nav karensdagar.</pre><pre></pre><pre>Anf. 49 DORIS HÅVIK (s):</pre><pre>Herr talman! Ärade kammarkolleger! Låt er inte\r\nskrämmas av att jag tar med en hel del material i\r\ntalarstolen. Det beror helt på att det här har citerats\r\nur betänkanden och utredningar som jag här har\r\ntillgängliga, och jag tycker att litet av det som här\r\nhar sagts bör läggas till rätta.</pre><pre>Historieskrivningen i fråga om sjuklöneperioden\r\neller arbetsgivarperioden började inte 1981 med\r\ndet betänkande om sjukersättningsfrågor där jag\r\nsjälv var reservant -- jag återkommer till det. Det\r\nbörjade faktiskt med den utredning som framlade\r\nbetänkandet SOU 1972:60, där man ganska\r\nutförligt behandlade frågan om en\r\narbetsgivarperiod. Att det inte hände något vid det\r\ntillfället berodde helt på att Svenska\r\nArbetsgivareföreningens representant i\r\nutredningen inte ställde sig bakom en\r\narbetsgivarperiod. Han uttryckte det på följande\r\nsätt:</pre><pre>''Jag vill inte bestrida att tanken på en\r\narbetsgivarbetald period innan\r\nsjukpenningförsäkringen träder in rymmer\r\nåtskilligt positivt, men en så viktig omläggning av\r\nsjukersättningssystemet kan inte bedömas enbart\r\nutifrån försäkringskasseadministrativa aspekter.\r\nAtt ålägga alla arbetsgivare oavsett storlek och\r\nverksamhetens art skyldighet att utge sjuklön\r\nskulle enligt min mening leda till orimliga\r\nkonsekvenser. Såväl omfattningen som\r\nutformningen av en arbetsgivarbetald period är\r\nfrågor som det bör tillkomma\r\narbetsmarknadsparterna att träffa avtal om.</pre><pre>Med denna ståndpunkt i sakfrågan har jag inte\r\nansett det erforderligt att ta ställning till några\r\ndetaljer i förslaget om obligatorisk sjuklön.''</pre><pre>Detta låg sedan oberett under en hel del år, då ni\r\nhade kunnat bearbeta betänkandet och så att säga\r\ngöra avstampet till en arbetsgivarperiod. Jag tror\r\natt detta kan vara värt att nämna i debatten.</pre><pre>När det sedan gäller sjukersättningsfrågorna, som\r\nockså är uppe till behandling i detta ärende, är det\r\nalldeles riktigt, som förut nämnts, att jag var en av\r\nreservanterna vid det tillfället. Jag vill bara till\r\nprotokollet läsa in vad som var det bärande skälet\r\ntill att jag inte kunde ställa mig bakom förslaget.\r\nDet beror på, som det uttrycktes, att ett\r\noeftergivligt villkor enligt vår mening är att\r\nbesparingarna inte drabbar på ett orättvist sätt utan\r\npåverkar olika grupper på i princip likartat sätt. Då\r\nett sådant villkor inte kan uppfyllas vid införande\r\nav självrisk i sjukförsäkringen, måste tanken på\r\nbesparingar genom sådana åtgärder bestämt\r\navvisas. Vi vill till sist framhålla att en översyn av\r\nvårt sociala trygghetssystem måste ske med\r\nsocialpolitiska utgångspunkter. I det\r\nsifferbemängda material som presenterats\r\nkommittén och i stor utsträckning kommit att prägla\r\ndess arbete har ofta avsikten med reformer och\r\nstödåtgärder förlorats. Det är enligt vår mening\r\nangeläget att den socialpolitiska grundsynen blir\r\ndominerande vid ställningstagande till de här\r\naktuella redovisningarna och förslagen.</pre><pre>Här slutar referatet.</pre><pre>Anledningen till att jag i dag står och talar för en\r\nsjuklöneperiod är att just de syften man inte tog\r\nhänsyn till i den utredningen, vid det tillfället, är\r\nbeaktade vid detta tillfälle. Man har sagt här att\r\ndetta måste drabba alla lika. Det måste påverka alla\r\nlika. Vi har pekat på vad det handlar om när man\r\nkommer till avtal. Det handlar om att avtalen skall\r\nligga inom ramen för vad sjukförsäkringen ger.\r\nSocialministern har sagt att om man hade slutit\r\navtal på en högre nivå innan vi fick denna debatt,\r\nhade hon varit beredd att dra tillbaka\r\npropositionen. Om det händer något efter det att vi\r\nhar fattat beslut här i kammaren är hon beredd att\r\nse om icke den som har lagt sig på en högre nivå\r\nskall få bli normgivande för hela arbetsmarknaden.\r\n65 % och 80 % är således inga heliga tal, utan nu\r\nfår vi se om arbetsgivarna tar sitt ansvar på dessa\r\npunkter. Där har vi mycket att fundera över. Jag\r\ntror också att mina ärade utskottskolleger anser att\r\ndetta skall slå lika och att man inte skall göra några\r\nutvikningar som kan kullkasta vad vi nu kommer att\r\nta ställning till om några minuter.</pre><pre>Jag beklagar också att socialministern inte kan vara\r\nnärvarande, men hon framför en hälsning till\r\nutskottets ledamöter och önskar oss en glad\r\nsommar och en välbehövlig sådan.</pre><pre>Jag vill här ta upp något om förslagets huvudsakliga\r\ninnehåll. Det handlar faktiskt om att vi nu skall få\r\nen arbetsgivarperiod under 14 dagar och att den\r\nskall vara kostnadsneutral. Avgifterna sänks från\r\n10,10 % till 8,20 %, således med 1,9 %. Här har\r\nuttalats vissa farhågor -- det är kanske ett för starkt\r\nord -- men att man bör följa detta noga och se om\r\nman inte ytterligare kan sänka\r\narbetsgivaravgifterna. Det är faktiskt så att alla nya\r\nreformer följs utomordentligt noga av\r\nriksförsäkringsverket som har det till en av sina\r\nhuvuduppgifter. Jag skulle kanske önska att, när vi\r\nnu är eniga i denna fråga, det inte enbart var hur\r\ndet slår när det gäller avgifterna som varit det mest\r\nframträdande och förhärskande här. Det skulle ha\r\nkänts mycket bra om någon av er hade sagt att vi\r\nnu skall se hur detta påverkar arbetsmiljön och hur\r\ndetta slår för den anställde. Vad ni i stället är\r\nutomordentligt angelägna om, och det skall man\r\nockså följa upp, är att man nu skall kunna försäkra\r\nbort det ekonomiska ansvaret utöver det förslag\r\nsom regeringen lagt fram när det gäller 10 anställda.\r\nDet handlar ändå om drygt 80 %, kanske upp till\r\n85 %, av alla arbetsgivare här i landet. Om ni vill\r\nöka det till 15 anställda höjer ni den procentsatsen\r\nhögst väsentligt.</pre><pre>Om man tycker en reform är bra och är beredd att\r\nställa upp på den borde väl inte det mest angelägna\r\nvara att alldeles omedelbart vilja försäkra bort sig\r\nfrån det ansvaret. Det skall faktiskt även kosta\r\narbetsgivaren något, och jag utgår faktiskt från att\r\nmajoriteten delar den uppfattningen. Man skall\r\ninte bara springa ifrån ett ansvar.</pre><pre>Här har nämnts flera reservationer. Egentligen,\r\nherr talman, skulle jag vilja gå igenom\r\npropositionen mycket grundligt för att man skulle\r\nfå en uppfattning om, åtminstone de som läser\r\nprotokollet, vad reformen handlar om. Men jag\r\nskall acceptera talmannens vädjan om att vi skall\r\nkorta ner oss i debatten mot bakgrund av den\r\nanmälda tiden och de små varningar för vad som\r\nkan hända ledamöterna framdeles om vi inte följer\r\nrådet.</pre><pre>Jag skall gå direkt på de synpunkter som har\r\nframförts från mina kolleger som har debatterat\r\noch kommenterat sina egna motioner.</pre><pre>Samtliga har tagit upp detta med de 60\r\nbasbeloppen. Det tycker man är bra och riktigt.\r\nDet har också utredningen kommit fram till. Då vill\r\nman omedelbart höja det till 90. Jag har redan\r\nkommenterat detta och skall inte ytterligare gå in\r\npå det.</pre><pre>Man har även tagit upp att man bör slopa\r\nförhandsregistreringen, men enbart i ett särskilt\r\nyttrande. Då behöver jag kanske inte ta upp det\r\nytterligare.</pre><pre>Sigge Godin har gjort en lidande\r\nhistoriebeskrivning här. Nu när vi ser i backspegeln\r\när vi alldeles klara över att den 1 juli 1991 var en\r\nomöjlig tidpunkt. Alla parter bör inse att det inte\r\nfanns möjligheter för riksförsäkringsverket och för\r\nkassorna att klara av detta. Sigge Godin vill inte att\r\nde skall hamna i någon kaotisk situation. Det hade\r\nman nog gjort om det hade gällt från den 1 juli\r\n1991. Det finns ju t.o.m. kassor som tycker att den\r\n1 januari 1992 är för tidigt, och så tycker även\r\ngeneraldirektören på riksförsäkringsverket. Men\r\njag tror att den tidpunkten är realistisk.</pre><pre>Jag fick en direkt fråga som inte rör precis det här\r\nämnet av Sigge Godin. Den skall jag besvara med\r\nglädje. Han talar om det kaos som uppstod när\r\nsjukförsäkringen ändrades från den 1 mars 1991.\r\nHan talar om personalens stora besvär och frågar\r\nvilka stora kostnader denna omläggning kan\r\nmedföra. Jag har fått en rapport från\r\nriksförsäkringsverket, den är lämnad till hela\r\nstyrelsen, när det gäller den här frågan.</pre><pre>Där framförs att det gick utomordentligt och\r\nalldeles oväntat smidigt. Jag har efter det beskedet\r\nringt runt till både stora och små kassor och\r\nkontrollerat. De har sagt att det gick bra. Man\r\nkände till detta mycket bra på orten, träffade avtal\r\noch visste vad det handlade om. Det har inte vållat\r\ndem några bekymmer.</pre><pre>Den förenkling som vi gjorde i utskottet var alla\r\neniga om utom Sigge Godin. Han saknade\r\nmöjligheter att ta ställning i frågan beroende på att\r\nhan hade en villkorad motion. Om han inte fick en\r\narbetsgivarperiod så kunde han inte heller yrka\r\nbifall till sina, många gånger mycket bra, motioner.\r\nDe fick falla och vi fick ändå ta upp de frågor som\r\nfolkpartiet hade med i motioner. Det var synd att\r\nSigge Godin var så bakbunden att han inte själv\r\nkunde yrka bifall till dem. Det uppstod inte kaos\r\nsom Sigge Godin befarade.</pre><pre>Man har påpekat detta med de korta sjukfallen och\r\nsammanläggningsreglerna. Det skall man också se\r\növer nu. Jag hoppas att detta skall vara ett\r\nincitament för arbetsgivarna att ta tag i en dålig\r\narbetsmiljö om man har täta och upprepade\r\nsjukfall. Vi har ju arbetslivsfonden och det finns\r\nregionala fonder där man kanske har möjlighet att\r\nfå pengar för att vidta åtgärder som ligger utanför\r\nramen för de åtgärder som en arbetsgivare normalt\r\nskall utföra utan bidrag. Dessa möjligheter finns.\r\nIngen har nämnt det. Jag vet att inte alla älskar\r\ndessa fonder, men de kan också komma till stor\r\nglädje i detta sammanhang.</pre><pre>Sedan vill jag något bemöta Margó Ingvardsson\r\nnär hon säger att arbetsgivarinträde skulle vara att\r\nföredra. Margó Ingvardsson nämnde inte denna\r\ngången arbetsgivarinträde med differentierade\r\navgifter. Jag utgår ifrån att det fortfarande gäller\r\narbetsgivarinträde med differentierade avgifter\r\nsom Margó Ingvardsson tidigare anfört både från\r\ndenna talarstol och i utskottet. Båda de frågorna\r\nprövades i finansutskottet. Vi tog upp\r\nfinansutskottets synpunkter och fann att en\r\narbetsgivarperiod var att föredra. Jag skall här\r\nnågot ta upp varför -- här kanske det blir\r\nerfarenhetsmässigt och personligt -- jag är emot\r\ndifferentierade avgifter.</pre><pre>Samtidigt som Margó Ingvardsson talar om\r\nsvårigheten för handikappade och människor med\r\nåterkommande sjukdom att få anställning när de\r\ngällde en sjuklöneperiod, vill jag peka på att de\r\nproblemen är om möjligt större när det gäller ett\r\narbetsgivarinträde med differentierade avgifter. Vi\r\nkan leka med tanken att vi har ett företag som har\r\nen utomordentligt dålig arbetsmiljö. Företaget har\r\ndärigenom höga arbetsgivaravgifter, men finner att\r\ndet kostar så mycket pengar att ändra arbetsmiljön\r\natt man föredrar att ha de höga avgifterna. Vi kan\r\nta den andra varianten. Vi har en arbetsgivare som\r\nhar en utomordentligt god arbetsmiljö. Han har få\r\nsjuka och han har därigenom också fått låga\r\navgifter. Jag hyser en berättigad oro för att denna\r\narbetsgivare är mycket aktsam när han skall\r\nanställa någon som kan bidra till att\r\narbetsgivaravgifterna höjs. Jag har faktiskt hört\r\nfrån handikapphåll att arbetsgivarperioden skulle\r\nkunna öka möjligheterna för handikappade att bli\r\nanställda. Det beror på att arbetsgivaren där inte\r\nhar den direkta kostnaden, utan den är i solidarisk\r\nmening samhället, vår försäkring, beredd att ta.\r\nDet skrämmer mig litet att Sigge Godin anser att\r\narbetsgivarperioden bör följas av ett\r\narbetsgivarinträde.</pre><pre>Kan vi få ett klart besked på en rakt ställd fråga? Är\r\nSigge Godin klar över att om vi skall fortsätta med\r\nett arbetsgivarinträde direkt på en\r\narbetsgivarperiod, försvårar det den rehabilitering\r\nsom vi tycker är bra och som vi nyligen har fattat\r\nbeslut om i kammaren. Genom att vi i dag fattar\r\ndetta beslut frigör vi då 2 300--2 400 anställda som\r\nhar möjligheter att ägna sig åt mer väsentliga\r\narbetsuppgifter som de har kunskap att utföra än\r\natt bara pytsa ut pengar för två dagar, tre dagar osv.</pre><pre>Ja, det är alldeles självklart att det skall ske en\r\nuppföljning. Detta är en ny reform. Det var även\r\nrehabiliteringsbeslutet. Eftersom dessa två beslut\r\nsom vi skall fatta i dag hör så intimt samman, skall\r\ndet bli en total uppföljning av hur beslutet kommer\r\natt slå. Ingen skall tro att allting är bra och att allt\r\nkommer att fungera fullständigt friktionsfritt när\r\nett förslag läggs på bordet och en ny reform skall\r\nsättas i sjön. Så fungerar det inte. Därför kommer\r\ndessa frågor att följas upp mycket noggrant. De\r\nkanske kommer att bli föremål för ändringar och\r\nförbättringar. Varje reform som vi fattar beslut om i\r\ndenna kammare är alltid föremål för uppföljningar,\r\nförändringar och förbättringar.</pre><pre>Jag är utomordentligt glad över att vi har fått ett\r\nförslag där vi bara på vissa punkter har bett att\r\nregeringen skall återkomma. Det gäller just\r\narbetstagarbegreppet. Det kan gälla en person som\r\nanser sig vara arbetstagare, att anställningsformen\r\när sådan, men när han blir sjuk säger arbetsgivaren\r\nnej och hävdar att personen är uppdragstagare. Det\r\när att jämföra med egen företagare, och\r\narbetsgivaren betalar inte ut någon sjuklön till\r\ndenna person. Enligt propositionen skall det bli\r\nföremål för en arbetsrättslig prövning. Det kan ta\r\nlång tid innan ärendet har passerat alla instanser.\r\nDet finns ett förslag i betänkandet. Eftersom det är\r\nkassorna som ofta bedömer, och skall bedöma,\r\nanställningsformen, inte minst när det gäller SGI\r\noch avgifter, bör kassorna kunna betala ut\r\nsjukpenning i avvaktan på slutdom när det gäller\r\nden arbetsrättsliga prövningen. Den enskilde skall\r\ninte bli ekonomiskt lidande under den tiden. Vi ber\r\natt regeringen på den punkten skall återkomma\r\nmed förslag.</pre><pre>Herr talman! Jag hade naturligtvis önskat att den\r\nsom läser riksdagens protokoll, och jag hoppas att\r\ndet är många som gör det i vårt samhälle, skulle få\r\nen klar och entydig bild av vad detta förslag\r\ninnebär. Så är inte fallet. Jag har inte haft\r\nmöjligheter att presentera det så.</pre><pre>Herr talman! Jag yrkar bifall till utskottets\r\nhemställan och avslag på reservationerna.</pre><pre>Anf. 50 GULLAN LINDBLAD (m):</pre><pre>Herr talman! Utskottets ordförande har ju gett en\r\nordentlig historieskrivning bakåt. Det hade kanske\r\nvarit bättre om hon något mera hunnit med vissa av\r\nvåra reservationer. Jag skall återknyta något till vad\r\nutskottets ordförande sade.</pre><pre>Frågan om en sjuklöneperiod kom inte upp första\r\ngången 1972. Jag vet inte om någon av oss påstod\r\ndetta. Personligen sade jag att i betänkandet från\r\n1981/82 föreslog sjukpenningkommittén en\r\nlagstadgad rätt till sjuklön. Det är tämligen viktigt\r\natt arbetsgivarna är med på galoppen om en\r\nsjuklöneperiod. Ordföranden sade själv att 1970,\r\ntydligen när historien började, var arbetsgivarna\r\nemot förslaget. När förslaget lades 1982 var\r\nsocialdemokraterna emot det. Även om vissa av de\r\nborgerliga partierna sedan dess vid upprepade\r\ntillfällen har lagt fram förslaget har de naturligtvis\r\ninte fått någon respons förrän nu 1990. Så är vår\r\nhistorieskrivning.</pre><pre>Jag tyckte mig ana av utskottets ordförande att\r\nsocialministern skulle straffa hela\r\narbetsgivarkollektivet om någon lade sig på en\r\nhögre nivå. Vi har i utskottet skrivit att vi är\r\növerens om att kompensationsnivån skall vara\r\ndensamma för olika grupper på arbetsmarknaden.\r\nUtskottet förutsätter att regeringen om så, mot\r\nförmodan, inte skulle bli fallet återkommer till\r\nriksdagen med förslag till lämpliga åtgärder. Jag\r\nhoppas att jag kan tolka utskottets ordförande så\r\natt socialministern ändå kommer tillbaka till\r\nriksdagen med förslag innan hon försöker utföra\r\nnågot slags bestraffningsåtgärd gentemot\r\narbetsgivarna.</pre><pre>Jag vill bemöta ordföranden på en punkt, nämligen\r\natt vi moderater bara skulle vara intresserade av\r\narbetsgivarna. I början av mitt anförande sade jag\r\natt reformen innebär främst att arbetsgivaren\r\ngenom en sjuklöneperiod ges ett ökat incitament\r\natt utforma arbetsmiljön så att sjukdomar och\r\nskador förebyggs i största möjliga utsträckning.\r\nDet är naturligtvis grunden för den reform som vi\r\när överens om i mycket stor utsträckning.</pre><pre>Självfallet vill vi inte springa ifrån att arbetsgivaren\r\nskall ha ett ansvar. Men vi måste också värna om\r\nde små företagens möjligheter att över huvud taget\r\nklara av reformen. Det gäller små företag med små\r\nresurser och som inte har någon personalavdelning\r\nosv. till förfogande. Det är viktigt att de har en\r\nförsäkringsmöjlighet att klara reformen. Det är det\r\nvår omtanke gäller. Vi är beroende av de små\r\nföretagen för hela vår välfärd inte minst när det\r\ngäller socialförsäkringssystemet.</pre><pre>Anf. 51 KARIN ISRAELSSON (c):</pre><pre>Herr talman! Doris Håvik kanske har läst\r\nutskottsbetänkandet. Där börjar\r\nhistoriebeskrivningen med 1981 års\r\nsjukpenningkommitté. Det fanns ingenting i\r\nutskottets behandling där Doris Håvik krävde att\r\nman skulle gå tillbaka till 1970-talet. Det är kanske\r\ndär som detta har framkommit.</pre><pre>Jag tycker precis som Gullan Lindblad att det inte\r\när det som har varit som är viktigt utan att det är\r\nframtiden som är viktig. Vi fattar i dag ett beslut\r\nsom ger möjligheter att ändra på nuvarande\r\nförhållanden som vi har varit kritiska till. Jag tycker\r\natt det är att inte ha lyssnat på oss när vi har\r\ndebatterat när man beskyller oss för att inte ta\r\nhänsyn till arbetstagarens situation. De gånger vi\r\nhar krävt sjuklön -- det har varit debatt många\r\ngånger om den frågan -- har det varit av den\r\nanledningen att det skulle kunna skapas en bättre\r\nsituation och bättre arbetsmiljö. Även i dag har vi i\r\nvåra anföranden krävt sjuklön. Vi är tacksamma\r\nför att den nu skall komma just för att den skall\r\ngöra arbetsmiljön bättre och skapa en bättre\r\narbetssituation. Det är illa om utskottets\r\nordförande inte lyssnar bättre på sina ledamöter i\r\nutskottet.</pre><pre>Jag ställde en fråga som kanske var en bagatell i det\r\nhär sammanhanget. Frågan berörde de\r\nkonventionsländer där vi i dag får sjukpenning när\r\nvi är sjuka men inte i övriga länder. Med det\r\nnuvarande förslaget får man sjuklön från första\r\ndagen oavsett vilket land man befinner sig i.\r\nKommer det då vara så att i ett icke-\r\nkonventionsland får man sjuklön i 14 dagar och\r\ndärefter ingen sjukpenning? Det är ett förhållande\r\nsom är ganska anmärkningsvärt. Det hade varit\r\nbättre att gå på vårt och moderaternas förslag att ha\r\nkvar konventionsländerna och i de fall\r\nförhållandena ändras skulle ett fullständigt beslut\r\nfattas som gällde både sjuklön och sjukersättning.\r\nDet gör inte situationen bättre att utskottet sedan\r\nhänvisar till EG- och EFTA-länder och att där så\r\nsmåningom skulle göras ändringar. Det tyder på att\r\ndetta är en fråga som regeringen och utskottets\r\nmajoritet inte riktigt har satt sig in i.</pre><pre>Jag vill inte heller motsätta mig -- det kanske inte\r\nstår direkt skrivet i utskottsbetänkandet -- att\r\nreformen följs upp, särskilt med hänsyn till\r\narbetstagarnas situation. Det är väl bara att beklaga\r\nom detta fattas i utskottskrivningarna. Det har varit\r\nbråttom med denna fråga. Det hade kanske\r\nbehövts litet mera tid för sådana skrivningar. Det\r\nfanns inte heller så mycket mer i\r\npropositionsförslaget. Det är ingen som kan tvivla\r\npå att vi har ett stort intresse för att få en bra\r\narbetsmiljö. Det är därför vi kräver att\r\narbetsskadeförsäkringen skall reformeras.</pre><pre>Anf. 52 MARGÓ INGVARDSSON (v):</pre><pre>Herr talman! Doris Håvik gjorde ett tappert försök\r\natt rättfärdiga att socialdemokraterna, och kanske\r\nfrämst hon själv, har svängt 180 grader sedan 1981\r\nnär det gäller inställningen till en\r\narbetsgivarperiod. Doris Håvik sade att\r\nhuvudinvändningen 1981 var att förslaget inte\r\nskulle slå lika, och därför kunde man inte acceptera\r\ndet. Det är inte riktigt sant. Jag har för säkerhets\r\nskull texten framför mig. Jag väntade mig någon typ\r\nav argument åt det hållet. Det var ett av\r\nargumenten, men knappast huvudargumentet.</pre><pre>Huvudargumentet var att det skulle vara mycket\r\ngenomgripande förändringar i\r\nsocialförsäkringssystemet som skulle få\r\nlångtgående konsekvenser. Man talade också om\r\natt det skulle innebära en hårdare sortering bland\r\nde arbetssökande vid nyanställning och stora risker\r\nför förstärkt utslagning. Det skulle också innebära\r\nett större beroende för de anställda i förhållande till\r\narbetsgivarna. Man trodde inte heller att det skulle\r\ninnebära några förbättringar för arbetsmiljön.</pre><pre>Jag tycker att det hade varit bättre om Doris Håvik\r\nhade varit ärlig och sagt sanningen, precis som den\r\nvar. Sanningen var ju den att socialdemokraterna\r\nbefann sig i en tvångssituation. Man var helt enkelt\r\ntvingad att göra ett ingrepp i sjukförsäkringen för\r\natt få slut på de envisa devalveringsryktena. Man\r\nvar tvungen att visa att man skulle göra någonting\r\nannat. För att socialdemokraterna här i kammaren\r\nskulle få stöd för den här nedskärningen i\r\nkompensationsnivån var man tvungen att ta\r\narbetsgivarperioden på köpet. Det är ju detta som\r\när sanningen bakom förslaget. Man kan sedan ha\r\nolika synpunkter om det var riktigt och om hur\r\nsocialdemokraterna hade försatts i den här\r\ntvångssituationen.</pre><pre>Herr talman! Jag kan inte heller förstå hur man kan\r\npåstå att det här förslaget, som det i dag ligger på\r\nvårt bord, skulle uppfylla det som enligt Doris\r\nHåvik var ett nödvändigt krav, nämligen att det\r\nskulle slå lika rakt över. Om det skulle slå lika\r\nskulle man inte känna sig nödsakad att införa\r\nsärregler för människor som är borta mycket från\r\njobbet på grund av stor sjuklighet. Det visar ju\r\ntvärtom att detta förslag slår förfärligt olika.</pre><pre>Vad som är skillnaden mellan differentierade\r\narbetsgivaravgifter och en arbetsgivarperiod får jag\r\nåterkomma till i min nästa replik.</pre><pre>Anf. 53 SIGGE GODIN (fp):</pre><pre>Herr talman! Först vill jag ge ett rakt svar på den\r\nraka fråga som Doris Håvik ställde angående\r\narbetsgivarinträdet. Om arbetsgivarna gör jobbet\r\nåt försäkringskassan och genom ett\r\narbetsgivarinträde sköter\r\nsjukförsäkringsadministrationen samt får betalt\r\nfrån försäkringskassan för detta, leder detta inte till\r\nmer administration på försäkringskassan utan\r\nmindre. Det finns då alltså ännu fler än de 2 400\r\nsom Doris Håvik talar om som kan arbeta med\r\nrehabilitering av långtidssjuka. Detta är sanningen\r\noch svaret på frågan.</pre><pre>Låt mig så komma tillbaka till min mycket korta\r\noch raka fråga till Doris Håvik, som inte ens\r\nbesvarades. Det var inte kaoset på\r\nförsäkringskassorna som jag talade om. Jag bara\r\nkonstaterade att det hade uppkommit. Min fråga\r\nvar: Vad kostar den dubbla omläggningen? Doris\r\nHåvik har inte svarat på den frågan. Jag kanske kan\r\nsvara. Experter talar om 5 milj.kr. Detta är en\r\nfullständigt onödig kostnad, och det blir dessutom\r\nkaos i sjukförsäkringsadministrationen.</pre><pre>Doris Håvik gör en affär av att vi från oppositionen\r\ninte har talat om de enskilda människorna i\r\nsjuklönesystemet. Tre gånger, Doris Håvik, tog jag\r\ni mitt anförande upp skälen till att folkpartiet\r\nliberalerna vill ha en sjuklön. Vi skall få en bättre\r\narbetsmiljö, vi skall få en bättre arbetsorganisation\r\ni företagen, och det skall vara till glädje för de\r\nanställda. Man kan ändå hoppas att debattörer som\r\ndeltar i debatten också lyssnar på vad andra säger.\r\nDet skulle på så sätt vara mycket enklare att\r\ndebattera.</pre><pre>Från folkpartiet är vi mycket glada över att vi har\r\nkunnat göra undantag för kronikerna så att de inte\r\nkommer i kläm. Det finns alltså exempel på flera\r\npunkter där vi har velat utforma förslaget så att de\r\nenskilda människorna inte drabbas. Jag tror att det\r\när viktigt att påpeka, eftersom Doris Håvik inte\r\nhörde på.</pre><pre>Socialministern har -- visserligen under press -- sagt\r\natt denna omläggning skall vara kostnadsneutral.\r\nJag undrar då: Varför har inte utskottets\r\nsocialdemokratiska ledamöter den här gången\r\nlyssnat till socialministern och accepterat att följa\r\ndetta väldigt noga så att omläggningen verkligen\r\nblir kostnadsneutral? Det handlar inte om att\r\narbetsgivarna skall tjäna på omläggningen, utan\r\nreformen skall vara neutral av den anledningen att\r\nden är bra för arbetsmiljön. Varför har ni då inte\r\nkunnat acceptera vår skrivning?</pre><pre></pre><pre>Anf. 54 DORIS HÅVIK (s):</pre><pre>Herr talman! Låt mig börja med Sigge Godin, som\r\ntalar om att det skulle kosta 5 miljoner för samtliga\r\nkassor att lägga om sjukförsäkringen redan den 1\r\nmars. Jag har inte i verkets styrelse fått rapporter\r\nom detta, men om det skulle vara så skulle det ändå\r\nvara småpengar i förhållande till att\r\nsjukförsäkringen ändrades just vid den tidpunkt då\r\nsvenska kronan flödade ut och räntorna steg. När\r\nvi här i landet klarade av en besparing vände detta\r\nganska snabbt, och man fick förtroende för kronan.\r\nJag skall inte göra någon ekonomisk debatt av\r\ndetta, men var vi står i dag när det gäller räntor och\r\nförtroende för kronan är verkligen något vi kan\r\nlyfta fram.</pre><pre>Det är klart att jag utgår från att vi har ett\r\ngemensamt intresse av att sätta den anställde i\r\ncentrum. Ni talade om att man skall kunna\r\nåterförsäkra sig för att slippa kostnader, och då\r\nräckte det inte med de föreslagna 60 basbeloppen,\r\nutan då skulle man genast ha 90 basbelopp. I\r\nresonemanget om de kostnadsberäkningarna och\r\nden kostnadsakrobatiken fanns den anställde inte\r\nmed. Detta var kanske just vad jag saknade. Om\r\nman nu är intresserad av att få en arbetsgivarperiod\r\nsom fungerar bra, är det två intressen med i bilden.\r\nSkall man då återförsäkra sig för varenda krona?\r\nJag undrar om det är vad ni menar. Det täcker ju\r\nnästan 85 % på arbetsmarknaden, som försäkrar\r\nbort den utgift det kunde bli fråga om. Om man har\r\nmånga sjuka skall väl det vara ett incitament till att\r\nförbättra arbetsmiljön. Man skall väl då inte\r\nförsäkra bort att det i detta sammanhang också kan\r\nkosta något för arbetsgivaren.</pre><pre>När vi diskuterade detta 1981, Margó\r\nIngvardsson, var det inte, vare sig i våra direktiv\r\neller i utredningen över huvud taget, tal om att den\r\nanställde på något sätt skulle stå i centrum. Det var\r\ninte tal om att man, som Margó Ingvardsson litet\r\nföraktfullt säger, kunde återförsäkra sig och hämta\r\nsina pengar på försäkringskassan. Detta tycker jag\r\när bra, och vi tycker i utskottet att det är bra att man\r\ninte skall behöva bli prickad på arbetsplatsen utan\r\natt man har rätt att få pengar från försäkringen.</pre><pre>Anf. 55 SIGGE GODIN (fp):</pre><pre>Herr talman! Låt mig återkomma till de 5\r\nmiljonerna. Det är alltid småpengar när Doris\r\nHåvik talar om miljoner, men jag tycker inte att det\r\när småpengar.</pre><pre>Om vi nu hade fattat beslutet i höstas, som det\r\nenligt överenskommelsen mellan folkpartiet och\r\nregeringen var planerat, hade det funnits tid att\r\nklara av detta till den 1 juli 1991, och då hade också\r\nalla vetat om att detta skulle bli av. Då hade man\r\ninte haft något bekymmer med den ekonomiska\r\npolitiken i övrigt, som Doris Håvik försöker göra\r\ndet till, eftersom det då hade funnits gott om tid.\r\nMen i och med att detta gång efter gång förhalades\r\nblir det självfallet en omöjlighet. Efter dagens\r\nbeslut kan man inte sätta detta i sjön den 1 juli.\r\nMen det har folkpartiet heller aldrig menat, utan\r\nvad vi menade var att vi var överens om detta redan\r\ni höstas. Det har alltså funnits ett helt år för att\r\nklara av detta. Doris Håvik har alltså inte givit\r\nnågot svar på min fråga.</pre><pre>Jag skulle vilja ta upp en enda fråga till, nämligen\r\nfrågan om överkompensationen. Vi varnade för\r\ntimsjukpenningen. Det rann ut miljon efter miljon,\r\nDoris Håvik. När man ser över ett sådant här\r\nsystem och gör en sådan här stor omläggning, vilket\r\njag tycker det är, skall man se till att man rensar\r\nbort sådan här överkompensation så att människor\r\nändå tycker att det är väsentligt att arbeta. Jag är\r\ndessutom väldigt förvånad över att socialministern\r\ninte tycker att detta är en så stor omläggning. Jag\r\ntycker hon borde vara här och delta i debatten.</pre><pre>Ni har gjort en stor affär av arbetslinjen. Jag tycker\r\natt den har varit mycket bra. Vi talar om att det\r\nmåste löna sig att arbeta. Man skall då också se till\r\natt man i det svenska samhället har regler och\r\nsystem som gör det möjligt att arbeta. Jag tycker\r\ndärför att vi borde ha kunnat se till att det i detta\r\nnya system inte förekommer -- eller finns risk för --\r\növerkompensation. Man kan inte börja med\r\nbrister. Då får man ständigt hålla på och lappa på\r\nsystemet.</pre><pre>Anf. 56 GULLAN LINDBLAD (m):</pre><pre>Herr talman! Jag trodde att utskottets ordförande\r\nhade klart för sig att det som vi är överens om\r\nbehöver vi inte reservera oss emot. Vi har\r\nreserverat oss på det punkter där vi inte är riktigt\r\nnöjda. Det berör bl.a. de mindre företagens\r\nmöjligheter att försäkra sig mot utgifter.</pre><pre>Jag vill gärna säga -- det erkännandet vill jag ge\r\nbl.a. till sjuklönekommittén -- att vi kom överens\r\nom 60 basbelopp. Vi anser dock att detta är för de\r\nmycket små företagen, dvs. de som har högst tio\r\nanställda. I den gemensamma borgerliga\r\nreservationen anser vi att vi åtminstone borde\r\nändra detta till att gälla dem som har högst femton\r\nanställda, dvs. 90 basbelopp. Jag tycker inte att\r\ndetta är särskilt mycket att göra någon affär av. För\r\ndet lilla företaget kan det däremot vara av oerhört\r\nstor betydelse att man har denna möjlighet. Om\r\nföretagen inte kan bära detta vore det väldigt\r\noroande för reformen som helhet. De måste kunna\r\nbetala sina kostnader.</pre><pre>Ordförandens tystnad på min fråga beträffande\r\nsocialministerns eventuella bestraffningsåtgärder\r\ntolkar jag som att hon om något skulle behöva\r\ngöras -- om man inte kommer överens om\r\nkompensationsnivåerna -- ämnar återkomma till\r\nriksdagen med förslag.</pre><pre>Till sist vill jag, herr talman, be om tillgift för att jag\r\nnu riktar mig till Margó Ingvardsson. Jag vill bara\r\nsäga tack för dessa år, för många trevliga debatter\r\noch också ett trevligt kamratskap i utskottet under\r\nmånga år. Tack!</pre><pre>Anf. 57 KARIN ISRAELSSON (c):</pre><pre>Herr talman! Jag förstår att Doris Håvik inte\r\nkommer att hinna fram till mina frågor. Jag har\r\ndärför inga svar att vänta. Min förhoppning är att\r\nregeringen återkommer med en lösning på de\r\nproblem som jag har aktualiserat.</pre><pre>Precis som Gullan Lindblad vill jag avsluta mitt\r\nanförande med att rikta ett varmt tack till Margó\r\nIngvardsson. Jag önskar henne all lycka till i\r\nframtiden. Det har varit ett trevligt kamratskap,\r\noch vi har haft väldigt mycket trevligt -- precis som\r\nhon sade i talarstolen. Det tackar jag varmt för.</pre><pre>Anf. 58 MARGÓ INGVARDSSON (v):</pre><pre>Herr talman! Jag får tacka för de vänliga orden.</pre><pre>Vi behöver nog inte spilla mer tid på att granska vad\r\nsom stod och vad som inte stod i den\r\nsocialdemokratiska reservationen år 1981. Doris\r\nHåvik gav nämligen i sin replik till Sigge Godin mig\r\nrätt i mitt påstående att denna arbetsgivarperiod,\r\nsom riksdagen i dag skall besluta om, inte är något\r\nannat än ett resultat av att regeringen var tvingad\r\natt visa sin styrka och göra dessa förändringar i\r\nsjukförsäkringen för att få slut på\r\ndevalveringsryktena. Det var helt enkelt en\r\ntvångssituation. Vi får väl överlämna till\r\nkommande riksdagar att granska och ha sina\r\nsynpunkter på varför regeringen försattes i denna\r\ntvångssituation. Jag är säker på att man kommer att\r\nha både olika förklaringar till det och olika\r\nsynpunkter på det. Men rätt skall vara rätt, herr\r\ntalman.</pre><pre>Anf. 59 DORIS HÅVIK (s):</pre><pre>Herr talman! Jag vill utnyttja dessa minuter som\r\nstår till mitt förfogande så rationellt som möjligt.\r\nJag vill först säga följande till Sigge Godin: Det\r\nfinns nog inte någon i något utskott som har kunnat\r\nge Sigge Godin ett tillfredsställande svar. Man har\r\nalltid missuppfattat eller inte hört på. Det har ju\r\ngjort det litet besvärligt.</pre><pre>Jag har tre minuter på mig, och ni har tre minuter\r\nvar. Jag skall svara fem personer, helst så utförligt\r\nsom möjligt. Jag har på den punkten gjort mitt\r\nbästa.</pre><pre>Riksdagen står nu inför sin avslutning, och tre\r\nledamöter lämnar nu detta arbete. Jag vill då först\r\noch främst vända mig till Margó Ingvardsson, som\r\ni dag deltagit i debatten. Det har hon som vanligt\r\ngjort på ett påläst och bra sätt. Hon har fört\r\ndebatten på ett inspirerande sätt. Det har varit en\r\ntillgång att ha Margó Ingvardsson i utskottet. Vi\r\nkommer att sakna dig.</pre><pre>Jag vill också vända mig till Ulla Johansson, som på\r\nett förtjänstfullt sätt deltagit i arbetet i utskottet och\r\nfört fram sitt sociala patos på ett sätt som jag tror\r\nhar värmt oss alla. Vi tackar för din vänskap och\r\ntillgivenhet. Vi önskar dig lycka till i framtiden.</pre><pre>Till sist vill jag vända mig till Margareta Persson\r\nsom på ett friskt och underbart sätt tillfört debatten\r\nväldigt många fina och inspirerande inslag. Vi\r\nönskar även dig en fin tid, Margareta. Du har\r\nmånga gånger sagt: ge mig argumenten! Du har haft\r\ndem själv, Margareta. Det kommer du att fortsätta\r\natt ha i din nya verksamhet som ordförande i HCK.</pre><pre>Jag önskar alla tre hjärtligt lycka till.</pre><pre>Överläggningen var härmed avslutad.</pre><pre>Beslut</pre><pre>Mom. 1 (avslag på proposition 1990/91:181 m.m.)</pre><pre>Utskottets hemställan bifölls med 268 röster mot\r\n22 för reservation 1 av Margó Ingvardsson. 5\r\nledamöter avstod från att rösta.</pre><pre>Mom. 2 (uppföljning av sjuklönesystemet)</pre><pre>Utskottets hemställan bifölls med 270 röster mot\r\n19 för reservation 2 av Gösta Lyngå. 16 ledamöter\r\navstod från att rösta.</pre><pre>Mom. 4 (karensdagar)</pre><pre>Utskottets hemställan bifölls med 209 röster mot\r\n97 för reservation 4 av Gullan Lindblad m.fl. 1\r\nledamot avstod från att rösta.</pre><pre>Mom. 5 (sammanläggningsregel)</pre><pre>Utskottets hemställan -- som ställdes mot\r\nreservation 5 av Gullan Lindblad m.fl. -- bifölls\r\nmed acklamation.</pre><pre>Mom. 11 (försäkring för små företag)</pre><pre>Utskottets hemställans bifölls med 160 röster\r\nmot 146 för reservation 8 av Gullan Lindblad m.fl.</pre><pre>Mom. 12 (rapporteringsskyldighet)</pre><pre>Utskottets hemställan bifölls med 191 röster mot\r\n97 för reservation 9 av Gullan Lindblad m.fl. 17\r\nledamöter avstod från att rösta.</pre><pre>Mom. 13 (avgiften till sjukförsäkringen)</pre><pre>Utskottets hemställan bifölls med 162 röster mot\r\n128 för reservation 11 av Gullan Lindblad m.fl. 17\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre></pre><pre>8 § Energipolitik</pre><pre>Föredrogs</pre><pre>näringsutskottets betänkande</pre><pre>1990/91:NU40 Energipolitik (prop. 1990/91:88\r\ndelvis, prop. 1990/91:90 delvis och prop.\r\n1990/91:100 delvis).</pre><pre>Anf. 60 GUNNAR HÖKMARK (m):</pre><pre>Herr talman! När näringsutskottets betänkande\r\nom energipolitiken diskuteras i dag kan det finnas\r\nskäl att påminna om att det är detta som var den\r\nunder flera år utlovade kontrollstationen för att\r\nvisa hur man skulle kunna genomföra det\r\noåterkalleliga, nämligen att börja förtidsavveckla\r\nkärnkraften med början 1995. Det faktum att den\r\nproposition betänkandet bygger på varken dök upp\r\nunder 1990 och ej heller längre nämner någonting\r\nom 1995/96 är ett uttryck för att den\r\nsocialdemokratiska energipolitiken, som präglade\r\nSverige under andra halvan av 1980-talet har brutit\r\nsamman.</pre><pre>Det är därför anmärkningsvärt att de\r\navtalsslutande partierna bakom denna\r\növerenskommelse försöker hävda att det förslag\r\nsom här finns lägger en långsiktig grund för den\r\nsvenska energipolitiken. Det är fel. Vad man gör är\r\natt man försöker lösa politikens egna,\r\nsjälvförvållade problem. Å ena sidan begraver man\r\nden tidigare delen av den socialdemokratiska\r\nenergipolitiken, nämligen besluten om att inleda\r\nförtidsavvecklingen 1995/96. Å andra sidan anslår\r\nman ett utgiftsprogram på 3,8 miljarder för att på\r\ndet viset försöka upprätthålla fiktionen av att\r\nkärnkraften skulle kunna avvecklas till år 2010.</pre><pre>Herr talman! Det är socialdemokratin som tagit\r\ninitiativet till och infört dessa årtal som kommit att\r\nprägla svensk energipolitik. Vi moderater\r\nkritiserade tankarna på att avveckla kärnkraften\r\nmed början 1995/96. Vi fick mycket kritik. Vi\r\nanklagades för att vara ensamma, att inte ha något\r\nannat stöd i kammaren än oss själva. Vi anklagades\r\nför att vara skrämda av arbetsgivare och\r\nkraftindustrin, att vara traumatiska och det ena och\r\ndet andra. Vi försäkrades gång på gång att beslutet\r\nom 1995/96 inte bara var oåterkalleligt, utan också\r\nutan problem gick att förena med koldioxidtaket\r\noch hänsyn till sysselsättning och välfärd.</pre><pre>Nu får socialdemokratin äta upp detta. Det innebär\r\natt man också får ta ansvaret för att under hela\r\nsenare delen av 80-talet ha stått upp för en\r\nenergipolitik som var omöjlig då, och som man nu\r\nhar erkänt är omöjlig. Man skall ha klart för sig att\r\ndetta haft konsekvenser för sysselsättning och\r\ninvesteringar i Sverige.</pre><pre>Det är lätt att bara utpeka den förre\r\nenergiministern Birgitta Dahl som ansvarig. Men\r\ndetta är inte rättvist. Ansvaret bär hela den\r\nsocialdemokratiska regeringen och hela den\r\nsocialdemokratiska riksdagsgruppen i denna\r\nkammare. Ni bär ansvaret för det arbete och den\r\nsysselsättning som inte har skapats. Ni bär ansvar\r\nför investeringar som flyttats utomlands på grund\r\nav den osäkerhet som ni, genom ett medvetet\r\npolitiskt beslut, skapade i den svenska\r\nenergipolitiken.</pre><pre>Herr talman! Denna överenskommelse, som\r\negentligen syftar till att lösa självförvållade\r\npolitiska problem, har ingenting som helst att göra\r\nmed att lägga en grund för 1990-talets energipolitik.\r\nGenom att begrava årtalen 1995 och 1996 får vi inte\r\nmer elkraft i det svenska samhället och ingen större\r\nsäkerhet i elförsörjningen än om man över huvud\r\ntaget aldrig hade tagit sig för att föra denna politik.\r\nIngen kan egentligen hävda att ett utgiftsprogram\r\npå 3,8 miljarder gör det trovärdigt att den svenska\r\nkärnkraften skall kunna vara avvecklad till år 2010.\r\nDet handlar om att så länge ni säger er vilja ersätta\r\ndenna kärnkraft med andra energiformer, är det\r\nfråga om ökade kostnader för den svenska\r\nenergiförsörjningen under den period det gäller,\r\nsom kanske motsvarar 200--300 miljarder. Det är\r\nytterligt naivt att hävda att dessa kostnader skulle\r\nkunna trollas bort genom att man använder\r\nskattebetalarnas pengar till ett nytt\r\nsubventionssystem som kommer att skapa ökad\r\npolitisk styrning.</pre><pre>Herr talman! Jag vill ha detta sagt. Det är viktigt att\r\nslå fast ansvaret för den förda energipolitiken när vi\r\nskall diskutera framtidens energifrågor. Från\r\nregeringens sida kommer man säkerligen att än en\r\ngång säga till oss moderater att vi står ensamma när\r\nvi kritiserar år 2010. Verkligheten gav oss rätt när\r\ndet gällde årtalen 1995 och 1996, och den kommer\r\natt ge oss rätt när det gäller år 2010. Om man inte\r\nkan bestämma tidpunkten för inledningen av\r\nkärnkraftsavvecklingen, vilket regeringen hävdar,\r\npå grund av att hänsynen till välfärd och\r\nsysselsättning måste gå före, kan man inte heller\r\nbestämma slutpunkten för kärnkraftsavvecklingen\r\nom man fortfarande skall ta hänsyn till dessa\r\nfaktorer. Jag skulle vilja be industriministern att\r\nsvara på frågan hur det kan komma sig att han\r\nfortfarande menar att slutpunkten för avveckling\r\nkan anges men däremot inte inledningspunkten.</pre><pre>Herr talman! Under 1990-talet gäller det att sätta in\r\nden svenska energipolitiken i ett bredare\r\nsamhälleligt perspektiv. Vi behöver i Sverige\r\nekonomisk tillväxt och en industriell expansion. Vi\r\nmåste föra energifrågorna framåt, så att vi med\r\ntrovärdighet kan säkra en ekonomisk tillväxt på 2--\r\n3 %, och helst ännu mer. Det är då viktigt att man\r\nskapar en säkerhet om att det kommer att finnas en\r\ngod tillgång på elkraft i det svenska samhället.\r\nElkraften är en överlägsen energiform. Det är en\r\nenergiform som hör framtidens olika teknologier\r\ntill. Elkraft kommer att behövas om vi skall kunna\r\nfå den expansion i svensk industri som är nödvändig\r\nunder 1990-talet. En offensiv energipolitik i denna\r\ndel skulle också kunna leda till att säkerheten för\r\nen god tillgång på elkraft i det svenska samhället,\r\ntillgodosedd genom en fungerande marknad för\r\nelkraft, skulle kunna vara en injektion för svensk\r\nindustri. Det är inte orimligt att tänka sig att vi i\r\ndenna kammare skulle kunna fatta beslut om att\r\nföra en energipolitik som inte bara stegvis försöker\r\nreducera skadeverkningarna av den förda\r\nenergipolitiken, utan att vi fattar beslut om en\r\nenergipolitik som skulle bli till fördel för det\r\nsvenska näringslivet och den svenska ekonomin.</pre><pre>Herr talman! Detta kan göras på ett mycket enkelt\r\nsätt. Vi moderater har inför årets riksdag med\r\nanledning av regeringens energiproposition fört\r\nfram kraven på att avreglera energimarknaden och\r\navveckla den energipolitik som hitintills har bestått\r\nav att man styr tillförseln och användningen av\r\nenergi på olika sätt. Vi har sagt att vi vill se till att\r\nskapa en omfattande konkurrens på den svenska\r\nenergimarknaden och när det gäller elkraften.\r\nDetta skulle bl.a. ske genom att man skapar\r\nmöjligheter för en fri och öppen handel mellan\r\nproducenter och användare. Genom att häva\r\nbeslutet om år 2010 kan man skapa en långsiktig\r\ntrovärdighet för den svenska elförsörjningen, som\r\nockså kommer att möjliggöra nya investeringar i\r\nden befintliga kärnkraften. Det handlar om en\r\nmöjlighet att få tillgång till ytterligare 10 till 15\r\nterawattimmar ur den befintliga kärnkraften, men\r\ndet förutsätter att man ger upp fiktionen om år 2010\r\npå samma sätt som man efter fem år fick ge upp\r\nfiktionen om 1995/96. För att säkra svensk industris\r\nförtroende och möjligheterna till investeringar i\r\nsvensk industri i Sverige skulle vi kunna ta initiativ\r\ntill att en avreglerad energimarknad, i syfte att\r\nsäkra en god tillgång till elkraft, blir till en nordisk\r\nelmarknad där det finns möjligheter att köpa och\r\nsälja el från alla nordiska länder. Om vi gör detta,\r\nherr talman, lägger vi en grund för en långsiktig och\r\nhållfast energiförsörjning och för en fungerande\r\nelmarknad i Sverige. Då har vi också lagt en viktig\r\ngrund för att svensk industri med förtroende skall\r\nkunna göra de investeringar som behövs i det\r\nsvenska samhället.</pre><pre>Vi kan i stället konstatera att det betänkande som i\r\ndag behandlas ytterst handlar om hur man skall\r\nkunna begränsa användningen av el och hur man\r\nskall kunna ersätta el som kommer från kärnkraft\r\nmed el som kommer från biobränslen och, vad det\r\ni praktiken kommer att handla om, el från fossila\r\nbränslen. Det kommer att leda till högre priser. Det\r\nkommer också att ge en ny osäkerhet om den\r\nfundamentala frågan, nämligen om det i Sverige\r\nkommer att finnas tillgång på el i tillräcklig\r\nomfattning.</pre><pre>När ni socialdemokrater i ert valmanifest förklarar\r\natt avvecklingen skall vara slutförd till år 2010 och\r\nnär ni hävdar att kärnkraften skall kunna ersättas\r\nmed alternativa bränslen, skapar ni bara misstro.\r\nJag såg att Birgitta Dahl i maj månad har uttalat sig\r\ni Aktuellt i politiken. Hon säger: ''Det finns fullt\r\nutvecklade alternativ som kan hävda sig\r\nekonomiskt mot både fossila bränslen och\r\nkärnkraft.'' Jag skulle vilja höra från\r\nindustriministern och från Birgitta Dahls andra\r\npartivänner här i kammaren vilka dessa alternativ\r\när. Visserligen kan jag gärna erkänna att vad\r\nBirgitta Dahl säger i energifrågorna är skrivet i\r\nvatten. Men eftersom ni likväl bygger politiken på\r\natt kärnkraften skall kunna ersättas med alternativa\r\nbränslen och eftersom Birgitta Dahl som sitter i\r\nsamma regering som Rune Mohlin säger att dessa\r\nalternativ finns redan i dag, vill jag då här veta vilka\r\ndessa alternativ är som kan hävda sig ekonomiskt\r\nmot både fossila bränslen och kärnkraft. Om det är\r\nså, varför inleder ni då inte den förtida avveckling\r\nsom ni tidigare har ansett vara oåterkallelig?</pre><pre>Herr talman! Årtalet år 2010 har bundit svensk\r\nenergipolitik under lång tid. Det finns i dag en\r\nglädje över att det absurda beslutet om 1995/96 har\r\nförsvunnit, som lätt gör att man glömmer att de\r\nstora problemen med kärnkraftsavvecklingen följer\r\nav den stora avvecklingen. En avveckling av två\r\nreaktorer visade sig vara omöjlig i mitten av 1990-\r\ntalet, men avveckling av tolv reaktorer är inte\r\nlättare att genomföra. Den avvecklingen kommer\r\natt riskera 150 000 jobb, enligt energiverkets\r\nutredning om effekterna på\r\nindustrisysselsättningen. Den stora avvecklingen\r\nkommer att tvinga fram den massiva utbygganden\r\nav fossila bränslen, om ni inte plötsligt tror er\r\nkunna trolla fram biobränslen och vindkraft som\r\nräcker till för att ersätta den svenska kärnkraften.</pre><pre>Det var inte så att folkomröstningen uttalade sig för\r\når 2010. Tvärtom formulerade sig\r\nfolkomröstningen på ett sådant sätt att det går inte\r\natt sätta ett fast årtal som slutpunkt för kärnkraften.\r\nFolkomröstningen ställde kraven att avvecklingen\r\nskulle ske under hänsyn till välfärd och\r\nsysselsättning i avvaktan på framväxten av\r\nförnybara bränslen och i en ordning som\r\nmotiverades av säkerhetsmässiga skäl. Inget av\r\ndessa tre kriterier är i dag uppfyllt.</pre><pre>Herr talman! Än en gång ställer jag frågan: Hur\r\nkan ni fastställa slutpunkten för avvecklingen när ni\r\nnumera erkänner att ni inte kan fastställa\r\ninledningspunkten för avvecklingen?</pre><pre>Herr talman! I det här sammanhanget är det värt att\r\nta upp ett par andra frågor, bl.a. frågan om\r\nkoldioxidtaket. Nuvarande betänkande innebär att\r\nSveriges riksdag inte längre kommer att stå för det\r\nkoldioxidtak som beslutades 1988. EGs\r\nmiljökommissionär, Carlos Ripa de Meana, sade i\r\nmaj 1990 när denna diskussion började föras: ''Det\r\nvore högst olyckligt om Sverige river upp sitt\r\nkoldioxidbeslut. Om inte Sverige, som är ett rikt\r\nland, klarar det miljömålet, förlorar vi en verklig\r\nförebild.''</pre><pre>Vad dagens betänkande handlar om, herr talman,\r\när att riva upp detta tak. Det handlar om att Sverige\r\ndärmed kommer att hamna på efterkälken i vår tids\r\nviktigaste internationella miljöfråga.</pre><pre>Det paradoxala är att det egentligen inte finns\r\nnågon anledning till detta, om det inte är så att ni\r\navser att bygga ut den fossila kraften i stället för\r\nbiobränslen. Vi moderater har visat att vi kommer\r\natt kunna minska koldioxidutsläppen med 20 %,\r\nmen de avtalsslutande partierna avvecklar ett av de\r\nviktigaste miljöpolitiska beslut som Sveriges\r\nriksdag har fattat.</pre><pre>Herr talman! En annan del av energipolitiken gäller\r\nvattenkraften.</pre><pre>Vi moderater kan visa på att vi inom ramen för att\r\ntillgodose en växande efterfrågan på el också kan\r\nhantera koldioxidtaket och skapa en trovärdighet\r\nom att de fyra stora orörda älvarna inte skall hotas.\r\nDetta är ju någonting som avvecklingen av\r\nkärnkraften kommer att förändra. En av dem som\r\nförmodligen inser denna konsekvens av en\r\nkärnkraftsavveckling sitter i denna kammare. Han\r\nsade för några veckor sedan: ''Jag tycker nog att\r\nman skulle bygga ut ett par älvar till.'' Det var\r\nindustriminister Rune Molin som yttrade detta i\r\nDagens Industri den 22 maj. Därför vill jag rikta en\r\nfråga till de avtalsslutande partierna och till\r\nregeringspartiet i synnerhet: Vilken politik har\r\nsocialdemokratin just nu i frågan om\r\nvattenkraften? Ingen begär väl att ni skall tycka\r\nsamma sak efter valet, men vilken politik står ni för\r\ni dag: Är det som industriministern säger att man\r\nskall bygga ut vattenkraften eller är det som\r\nmiljöministern säger att det är förankrat i\r\nkongressbeslut att man inte skall bygga ut\r\nvattenkraften och att detta är ett oåterkalleligt\r\nbeslut? Ni bör lämna besked i den frågan.</pre><pre>Herr talman! Ett dominerande inslag i\r\nbetänkandet, förutom att man begraver 1995/96, är\r\natt man föreslår ett omfattande\r\nsubventionsprogram för att få fram nya alternativa\r\nbränslen. Det är naivt att tro att dessa satsningar på\r\nnågot sätt skulle kunna motsvara det behov som en\r\navveckling av kärnkraften kommer att innebära.\r\nVad det kommer att innebära och vad som är\r\nskadligt är att de nya alternativen inte får växa fram\r\nunder de kommersiella former som är nödvändiga\r\nför att de skall bli långsiktigt varaktiga. Det är som\r\nmånga av de främsta anhängarna av de nya\r\nbränslena säger: Det är inte bidrag utan rättvisa\r\nvillkor som behövs för att dessa alternativ skall\r\nkunna växa fram. Vi moderater ger i vårt förslag till\r\nenergibeskattning ett ramverk till hur dessa rättvisa\r\nvillkor skall kunna se ut genom att miljörelatera\r\nenergibeskattningen. Då kommer vi att få en\r\nmöjlighet att dra nytta av det som biobränslen och\r\nvindkraft kan ge. Men vi ställer inga naiva\r\nförhoppningar på dessa bränselslag. Vi säger att\r\ndetta får marknaden och de olika bränsleslagen\r\nsjälva visa i sin egen kapicitet utan den typ av\r\nplanmässig styrning som har misslyckats så fatalt\r\nunder hela 1980-talet.</pre><pre>Herr talman! När vi då blickar in i 1990-talet ser vi\r\ntvå olika alternativ. Ett alternativ är det som håller\r\nfast vid årtalspolitiken och som har samma\r\ntrovärdighet som årtalspolitiken hade under hela\r\n1980-talet. Ett annat alternativ är det som bygger\r\npå att vi avreglerar energimarknaden och låter de\r\nolika energislagen utvecklas på basis av säkerheten\r\noch ekonomin i de enskilda bränsleslagen. Det\r\nsenare alternativet är måhända vi moderater i dag\r\nensamma om i denna kammare, men vi var också\r\nensamma om att rikta den fundamentala kritiken\r\nemot den verklighetsfrämmande politiken av 1980-\r\ntalets slag. Vi kommer att göra det under 1990-\r\ntalet, och vi kommer att få rätt. Det kommer att ge\r\nsvensk industri och svenskt samhällsliv en\r\nnödvändig injektion in i 1990-talet.</pre><pre>Anf. 61 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Samtidigt erinrar jag om min vädjan inledningsvis\r\ntill talarna.</pre><pre>Anf. 62 HADAR CARS (fp):</pre><pre>Herr talman! Det energipolitiska beslut som\r\nriksdagen skall fatta i morgon bygger på en\r\növerenskommelse mellan socialdemokraterna,\r\nfolkpartiet liberalerna och centerpartiet. Jag tycker\r\natt det för mig som representant för folkpartiet\r\nliberalerna finns skäl att peka på den konsekvens\r\nsom jag finner har präglat vårt handlande i\r\nenergipolitiken och de resultat som vi tycker vi har\r\nuppnått genom att hålla fast vid en linje som vi har\r\nutformat själva.</pre><pre>Låt mig därför, herr talman, för det första erinra\r\nom att det i folkpartiets energirapport från augusti\r\n1988 anförs: ''Kraven på leveranssäkerhet för el\r\nmåste i ett industri- och välfärdssamhälle som det\r\nsvenska ställas mycket högt. I det avseendet kan\r\nman inte acceptera att ta risker i samband med\r\nkärnkraftsavvecklingen.''</pre><pre>Någon tid därefter fattade socialdemokratin och\r\nriksdagen beslut om en tidigareläggning av\r\nkärnkraftsavvecklingen.</pre><pre>I det betänkande som vi nu har att ta ställning till\r\nanges att målet för energipolitiken är att på kort\r\noch lång sikt trygga tillgången på el och annan\r\nenergi på ett mot omvärlden konkurrenskraftigt\r\nvillkor och att säker tillgång på el till rimligt pris är\r\nen viktig förutsättning för den svenska industrins\r\ninternationella konkurrenskraft och att\r\nenergipolitiken skall utformas så att denna\r\nförutsättning bevaras.</pre><pre>För det andra har folkpartiet i alla sammanhang\r\ntagit avstånd från den tidigarelagda avveckling av\r\ntvå reaktorer som socialdemokraterna genomdrivit\r\nbeslut om i riksdagen. Birgitta Dahl gav det\r\nbeslutet beteckningen ''oåterkalleligt''. I en\r\nintervju i Dagens Nyheter den 18 augusti 1989 säger\r\nhon att kärnkraften skall börja avvecklas 1995. Hon\r\nsäger blankt nej till förslaget att skjuta den\r\ntidpunkten på framtiden. ''Det får inte'', säger\r\nBirgitta Dahl, ''råda någon ytterligare osäkerhet i\r\ndenna fråga, och det är en hederssak att vi uppfyller\r\nvåra utlovade och höjda ambitioner.''</pre><pre>Herr talman! Två dagar senare kom statsminister\r\nIngvar Carlsson till hennes undsättning. Det slogs\r\ndå fast: ''Inget annat politiskt beslut är så väl\r\nförankrat som kärnkraftsavvecklingen. Det\r\nbeslutet ändras inte.'' Folkpartiet var emot detta,\r\noch vi kan nu konstatera att det oåterkalleliga\r\nbeslutet är återkallat.</pre><pre>För det tredje står det i folkpartiets motion från\r\njanuari 1987 att läsa: ''Vid en snabb avveckling av\r\nkärnkraften skulle anläggningar för ny\r\nkraftproduktion i allt väsentligt behöva baseras på\r\nbefintlig teknik. Denna uppfyller inte de höga\r\nmiljökrav som vi i folkpartiet vill ställa på\r\nanläggningar som skall vara i drift in på 2020-talet.''</pre><pre>Detta vann då inget stöd inom socialdemokratin,\r\nmen i den överenskommelse som träffats framhålls\r\natt energipolitiken bör utformas så att den\r\nstimulerar till en ekonomiskt försvarbar utbyggnad\r\nav ny kraft, som är grundad på förnybara energislag\r\noch som utnyttjar teknik med hög\r\nenergieffektivitet, såsom kraftvärme.</pre><pre>Jag anser att detta är en tillfredsställande\r\nutveckling på det området.</pre><pre>För det fjärde krävde folkpartiet i sin rapport om\r\nbiobränslen från 1988, uppföljd i en\r\nriksdagsmotion, att man genom politiska beslut\r\nskulle styra bort från den ökande användningen av\r\nfossila bränslen av hänsyn till konsekvenserna för\r\nen klimatförändring. Vi krävde en inriktning på\r\nutveckling av förnybar energi såsom bioenergi och\r\nvindkraft. Vi begärde att regeringen skulle tillsätta\r\nen bioenergikommission.</pre><pre>År 1989 anförde folkpartiet att en kraftig\r\nnaturgassatsning skulle leda till en osäker framtid\r\nför biobränslen och vindkraft.</pre><pre>Socialdemokratin avslog då såväl vår begäran om\r\nen bioenergikommission som övriga krav, men i\r\nden uppgörelse som har träffats står det att en\r\nbiobränslekommission skall tillsättas bl.a. för att\r\nanalysera förutsättningarna för en väsentligt ökad\r\nanvändning av biobränslen och föreslå åtgärder för\r\natt stärka biobränslenas konkurrenskraft på lång\r\nsikt. Det uttalas att naturgas och biobränslen är\r\nkonkurrerande bränslen.</pre><pre>För det femte har vi, som alla vet, från folkpartiet\r\nliberalernas sida varit mycket kraftiga förkämpare,\r\nför att den återstående outbyggda vattenkraften, de\r\norörda älvarna, skall bevaras. I den här frågan har\r\nsocialdemokratin i riksdagen, såvitt jag förstår, nu\r\ntagit en likartad ställning, även om det, som också\r\nGunnar Hökmark påpekade, finns ledande\r\nsocialdemokratiska politiker som svävar på målet.\r\nMen, herr talman, överenskommelsen,\r\nundertecknad av partiledarna, är ett klart och\r\notvetydigt beslut om att av miljöskäl de orörda\r\nälvarna skall få fortsätta sin fria, obundna färd från\r\nkällorna till havet.</pre><pre>För det sjätte uttalade folkpartiets landsmöte 1990\r\natt kärnkraftsindustrin skulle ta ett större\r\nekonomiskt ansvar vid en eventuell\r\nkärnkraftsolycka. Jag kan konstatera att genom\r\növerenskommelsen höjs kärnkraftsindustrins\r\nekonomiska ansvar med 200 milj.kr. Det betraktar\r\njag som ett steg på vägen, men därtill -- och det är\r\nännu viktigare -- anmodas regeringen att i\r\ninternationella sammanhang driva frågan om ett\r\nobegränsat ansvar.</pre><pre>Herr talman! Eftersom detta är en energipolitisk\r\ndebatt med en viss bredd vill jag också erinra om att\r\nfolkpartiet redan i en partimotion 1987 talade för\r\natt energibeskattningen skulle inordnas i\r\nmervärdeskatten och för införandet av avgifter på\r\ntillåtna utsläpp av t.ex. svavel, kväve och koldioxid.\r\nVid den tidpunkten röstade socialdemokraterna i\r\nriksdagen mot dessa förslag. Jag kan konstatera att\r\ni dag har båda dessa förslag omsatts i praktisk\r\npolitik.</pre><pre>Herr talman! Jag tycker alltså inte att det är\r\nomotiverat att säga att folkpartiet liberalerna har\r\nhaft ett betydande genomslag för de åsikter om\r\nenergipolitiken som vi har fört fram. Det är, som\r\njag ser det, påtagligt att det har skett en\r\nsocialdemokratisk omvändelse. Kanske är det\r\nriktigt att beskriva den med orden: Avdelning helt\r\nom marsch! Men när vi nu står inför ett beslut skall\r\nvi inte försitta tillfället att notera att det beslut som\r\nvi inom en mycket nära framtid kan väntas fatta är\r\noerhört positivt för Sverige och svensk industri och\r\nför landets framtid som välfärdsland. Det innebär\r\natt vi får en långsiktighet inom energipolitiken,\r\nnågot som vi har saknat under lång tid. Beslutet\r\nkommer att leda till en långtgående avreglering av\r\nenergipolitiken, också det till fördel för\r\nutvecklingen i landet. Ett sådant steg är naturligtvis\r\nbolagiseringen av Vattenfall. Enligt min och andras\r\nuppfattning bör den följas av en försäljning av\r\nVattenfall, en privatisering. Detta kommer att leda\r\ntill ökade förutsättningar för konkurrens på\r\nenergimarknaden. Vi kommer att knytas till den\r\nenergipolitik som förs inom den europeiska\r\ngemenskapen och till det europeiska elnätet. Detta\r\nger oss möjligheter att köpa och sälja el inte bara\r\ntill och från de nordiska länderna. Det öppnar\r\nockså för ett utbyte med den stora europeiska\r\nenergimarknaden.</pre><pre>De långsiktiga målen för energipolitiken, herr\r\ntalman, måste faktiskt vara att avskaffa\r\nenergipolitiken som ett eget begrepp och föra in\r\nden inom ramen för de två politiska discipliner där\r\nden egentligen hör hemma: inom näringspolitiken,\r\neftersom energi alltid kommer att spela en viktig\r\nroll för industrins och andra näringslivsgrenars\r\nförsörjning som basråvara för verksamheten och\r\ninom miljöpolitiken där energipolitiken har en\r\ngiven plats, sin kanske allra viktigaste plats. Vi\r\nmåste långsiktigt se saken så, att utan att de krav\r\nsom vi ställer på miljön också får genomslag när det\r\ngäller sättet att generera, överföra och utnyttja\r\nenergi, får vi inte det samhälle som vi eftersträvar.</pre><pre>Herr talman! Med morgondagens beslut har vi inte\r\ngått hela vägen mot den energipolitik som\r\nfolkpartiet liberalerna förordar, men vi har tagit ett\r\nmycket stort steg i rätt riktning och därför vill jag\r\nuttrycka min tillfredsställelse över det beslut som\r\nriksdagen nu kan fatta.</pre><pre></pre><pre>Anf. 63 IVAR FRANZÉN (c):</pre><pre>Herr talman! Det beslut som riksdagen kommer att\r\nfatta med anledning av näringsutskottets\r\nbetänkande nr 40 möjliggör ett avgörande\r\ntrendbrott i svensk energipolitik. Det skapas\r\nmöjlighet att omedelbart påbörja förnyelsen av\r\nvårt energisystem, en förnyelse som baseras på\r\neffektivare energianvändning och övergång till\r\nförnybar energi. Det är av avgörande betydelse att\r\ndenna förnyelseprocess startar nu och att inga nya\r\ninvesteringar görs för att öka användningen av\r\nkärnkraft och fossila bränslen. Jag skall kort\r\nredovisa några av skälen för detta.</pre><pre>På naturvetenskaplig grund kan vi slå fast att vi\r\nmåste avveckla såväl kärnkraften som\r\nfossilbränsleanvändningen på grund av att dessa\r\nenergislag inte är uthålliga. Vi kan också konstatera\r\natt det är förenat med risker att vänta med denna\r\navveckling. De egentliga kostnaderna för dessa\r\nbåda energislag, och de verksamheter som de i dag\r\nanvänds till, ökar så kraftigt, sett ur ett\r\ngrundläggande naturvetenskapligt perspektiv, att vi\r\naldrig blir rikare än nu för att genomföra det\r\nnödvändiga förnyelsearbetet när det gäller vårt\r\nenergisystem.</pre><pre>De reella kostnaderna som följer av dagens linjära\r\nmaterialhantering, dvs. resursförbrukningen och\r\nskadorna i ekosystemet av restprodukterna,\r\növerstiger den materiella värdeökning som vi\r\ntillskapar. De växande skulder som orsakas av icke\r\nuthålliga verksamheter måste betalas förr eller\r\nsenare, och redan i dag förfaller skulder till\r\nbetalning, som vi inte utan ytterligare skador och\r\nkostnader kan skjuta på framtiden. Vi måste alltså\r\nredan av ekonomiska skäl minska nivån på dagens\r\nenergianvändning.</pre><pre>En snabb förnyelse mot ekonomisk uthållighet kan\r\ninte ske utan uppoffringar av personlig köpkraft\r\noch viss bekvämlighet, men uppoffringarna är\r\ninvesteringar i en bättre framtid, eftersom\r\nalternativen inom kort kommer att vara något\r\nmycket värre.</pre><pre>Herr talman! Om omsorg om vår framtid och våra\r\nbarns förutsättningar inte kan förenas med den\r\nrealpolitiska verkligheten, kommer vår\r\nsamhällsordning att kollapsa. Detta faktum måste\r\nvi alla besinna när vi på olika sätt skall medverka\r\ntill att genomföra den uthålliga förnyelse av\r\nenergisystemet som det kommande\r\nriksdagsbeslutet ger möjlighet till.</pre><pre>Herr talman! Jag vill också redovisa några\r\ngrundläggande fakta som berör vår\r\nenergianvändning och som vi måste ta hänsyn till\r\nnär vi utformar vårt energisystem.</pre><pre>Enligt fysikens lagar är energi oförstörbar. Den kan\r\ninte ''produceras'' eller ''konsumeras'', endast\r\növerföras från en energiform till en annan. Samma\r\nenergimängd kan utföra olika mycket arbete\r\nberoende av i vilken form den föreligger. Vi brukar\r\nbedöma energiformens kvalitet efter dess\r\nmöjligheter att utföra arbete.</pre><pre>Vid alla verksamheter i samhället flödar energin\r\nmellan dessa olika energiformer, och samtidigt sker\r\nalltid förluster i energikvalitet till den lägsta\r\nformen, värme. Våra möjligheter att utvinna\r\nmekaniskt arbete ur ett system beror inte bara på\r\nsystemets energimängd, utan också på dess\r\nkontrast mot omgivningen.</pre><pre>Alla energiflöden slutar förr eller senare i värme,\r\noch temperaturkontrasten mot omgivningen\r\nutjämnas successivt. Därmed kan mindre och\r\nmindre arbete utvinnas. Att arbetsförmågan i form\r\nav högvärdig energi hela tiden går förlorad till\r\nvärme som späds ut i omgivningen innebär att\r\noordningen ökar. Mängden användbar energi\r\nminskar.</pre><pre>Materia och energi är intimt sammanlänkade\r\nbegrepp. Även materia är utsatt för en obönhörlig\r\ndegraderingsprocess som gör att kontrasterna\r\nutjämnas. Enligt fysikens lagar kan ökningen av\r\noordningen visserligen med hjälp av arbete\r\nmotverkas inom ett begränsat område, men inte\r\nutan att oordningen ökar än mer någon annanstans.</pre><pre>Drar vi konsekvenserna av detta, måste vi\r\nkonstatera att vi inte själva, totalt sett, kan bygga\r\nupp något nytt, eftersom nedbrytningen i form av\r\ndegraderad energi och materia alltid blir större än\r\nuppbyggandet.</pre><pre>Jordytan och atmosfären, dvs. det ytterst tunna skal\r\nsom omger jorden, har genomgått en alldeles\r\nuppenbar ordnande process som ökat dess\r\nmateriella värde alltsedan livet uppkom. Energin\r\ntill den ordnande och värdeökande effekten på\r\njorden har helt kommit från solen. Betalningen för\r\nordningen på jordytan, i kretslopp och i biosfär,\r\nligger i att ordningen och kvaliteten är hög i\r\ninkommande solljus, men låg i jordens\r\nvärmeutstrålning till rymden.</pre><pre>Under årmiljonernas gång har växternas ordnande\r\noch värdehöjande funktion ''motarbetats'' av\r\ndjuren och människorna, som t.o.m. i sovande\r\ntillstånd degraderar mer materia och energi än vad\r\nvåra celler bygger upp. Avfallet från djurlivet och\r\nmänniskolivet har dock inte varit större än att det\r\nhar kunnat tas om hand av nedbrytande\r\norganismer, så att växternas fotosyntes på nytt\r\nkunnat ordna avfallet till större energiinnehållande\r\nstrukturer.</pre><pre>Att nedbrytningsprodukterna tas om hand och\r\nåteranpassas till växternas strukturer innebär att\r\nmaterialflödet ingår i naturens eget kretslopp. Vårt\r\nvälstånd är helt beroende av dessa kretslopp.</pre><pre>Om material och energi inte kan inpassas i\r\ncirkulerande system är processen inte varaktigt\r\nhållbar, dvs. den måste förr eller senare upphöra.</pre><pre>Därmed kan vi formulera ett grundläggande villkor\r\nför såväl vårt framtida välstånd som vår\r\növerlevnad. Vi kan inte åstadkomma någon\r\negentlig värdeökning genom vårt arbete, om inte\r\nekosystemen hinner med att processa vårt avfall\r\noch om inte växterna hinner bygga upp sina\r\nenergiinnehållande strukturer igen. Detta faktum\r\nstämmer till eftertanke och ödmjukhet inför de\r\nekosystem som vi ingår i och är helt beroende av.\r\nDen självklara och gemensamma handlingslinjen\r\nmåste vara att vi måste anpassa all vår verksamhet\r\ntill naturens kretslopp. Därmed blir det en uthållig\r\nverksamhet.</pre><pre>Stora delar av de energisystem som vi i dag\r\nanvänder är inte uthålliga. Så är det med såväl\r\nkärnkraft som fossilförbränning, eftersom de\r\nbygger på en oåterkallelig -- och det här är\r\nnågonting som kommer att stå sig -- förvandling av\r\nbränsleresurserna till molekylsopor.</pre><pre>Vår nuvarande linjära produktionsapparat\r\nrepresenterar, trots dess fattigdomsskapande\r\neffekter, mycket stora men kortsiktiga värden. Att\r\navveckla allt detta innan anläggningarna utnyttjats\r\nunder sin normala livslängd är förenat med mycket\r\nstora kostnader. Därför är det framför allt viktigt\r\natt alla nya resurser satsas på förnyelse av\r\nenergisystem, så att vi inte ytterligare investerar i\r\nicke uthålliga system som gör oss själva allt\r\nfattigare.</pre><pre>Under tiden som vi bygger upp ett uthålligt system\r\nmåste vi spara så mycket som möjligt på de resurser\r\nsom vi bygger av. Det gäller både energi- och\r\nmaterialråvara. Ju bättre vi lyckas avstå från icke\r\nnödvändig resursförbrukning, desto större chans\r\nhar vi till en snabb förnyelse av vårt energisystem.</pre><pre>Utvecklingen av en modern uthållighetsinriktad\r\nindustri bör prioriteras högre än en ökning av den\r\nmateriella konsumtionen. För att lyckas med detta\r\nmåste vi gemensamt arbeta för att mobilisera\r\nfolkviljan för detta.</pre><pre>För att påskynda en utveckling som innebär\r\növergång till förnybar energi och effektivare\r\nenergianvändning krävs:</pre><pre>ökade kunskaper om sambandet mellan miljö,\r\nenergi och ekonomi,</pre><pre>ökat ansvar för framtiden och kommande\r\ngenerationer och</pre><pre>ökad användning av ekonomiska styrmedel, så att\r\nutvecklingen av uthålliga system främjas.</pre><pre>Grunden för det riksdagsbeslut som vi snart skall\r\nfatta är en uppgörelse mellan socialdemokraterna,\r\nfolkpartiet liberalerna och centern. Självklart är vi i\r\ncentern inte till freds med allt i överenskommelsen,\r\nmen vi är övertygade om att den är mycket bättre\r\nän ingen uppgörelse alls.</pre><pre>Före uppgörelsen hade kraftbolagen långtgående\r\nplaner på en omfattande utbyggnad av fossileldade\r\nelproduktionsanläggningar. Man hävdade att\r\ndenna utbyggnad var nödvändig, oavsett om\r\nkärnkraftsavvecklingen startade 1995 eller senare.\r\nAlla talade om kommande elbrist, och från\r\nkraftsidan ville ingen erkänna att det fanns ett\r\nelöverskott.</pre><pre>I dag erkänner de flesta på kraftsidan att det finns\r\nett elöverskott, och någon utbyggnad av\r\nfossileldade elanläggningar är inte längre aktuell.\r\nDetta är ett första steg i rätt riktning. Steg två är att\r\nfå i gång förnyelsearbetet. Det beslut som vi snart\r\nskall fatta innebär betydande satsningar, bl.a. 3,8\r\nmiljarder kronor för att åstadkomma det här.\r\nUppgörelsen har väsentligt ökat chanserna för att\r\nkommande investeringar i vårt energisystem skall\r\nbli riktiga och ha ett framtidsvärde.</pre><pre>Centern står till väsentliga delar bakom\r\npropositionen. På några punkter har vi\r\nreservationer, och självfallet står vi bakom dem.\r\nJag yrkar dock bifall bara till tre av reservationerna,\r\nnr 58, 69 och 96. I ett särskilt yttrande har vi\r\nklarlagt att vi inte har ändrat uppfattning, men för\r\natt åstadkomma praktiska resultat i vår politiks\r\nriktning kan vi inte få allt nu. Men vi medverkar till\r\nett viktigt steg i rätt riktning. Centern tar på detta\r\nsätt sitt realistiska ansvar för framtiden och för\r\nkommande generationer.</pre><pre>Jag skulle också vilja ställa en fråga till\r\nindustriministern. I propositionen skrivs det att\r\nförutsättningen för etanolproduktionen är att de\r\nhandelspolitiska konsekvenserna kan klarläggas.\r\nDär anges också att regeringen har sådana\r\növerläggningar. Kan industriministern tala om\r\nhuruvida den frågan nu är avklarad. Ett besked\r\nskulle vara viktigt för många i näringslivet.</pre><pre>Sedan kan jag inte underlåta att mycket vänligt men\r\nbestämt göra en mycket kort kommentar till\r\nGunnar Hökmark. Jag är litet oroad över att ni\r\nbygger er framtida trygghet på det osäkraste som\r\nfinns, kärnkraft. Det är inte några subventioner\r\nsom uppgörelsen egentligen gäller utan mera\r\nkonkurrens på lika villkor. Här vill jag ge Gunnar\r\nHökmark en poäng. Hade vi kunnat komma fram\r\ntill de helt riktiga miljöavgifterna, skulle vi kanske\r\nha kunnat klara oss utan en del av bidragen. Men\r\nnär detta inte var möjligt var det riktigt att vi\r\nbeslutade oss för bidragen.</pre><pre>Gunnar Hökmark avslutade med att säga att\r\nenergipolitiken skulle bort. Det vara bara säkerhet\r\noch ekonomi som skulle gälla för vilket energislag\r\nsom kan hävda sig. Det var kanske en felsägning,\r\noch i så fall kan Gunnar Hökmark få chansen att\r\nrätta till det. Tidigare har jag dock hört även\r\nmoderaterna tala om miljö. Vi från centern kan\r\ntveklöst instämma i att säkerhet och miljö är två\r\nmycket viktiga begränsningar i energipolitiken. Vi\r\nkan få en mycket bra energipolitik, om vi effektivt\r\nutnyttjar dessa två gränslinjer.</pre><pre>Anf. 64 GUNNAR HÖKMARK (m) replik:</pre><pre>Herr talman! Jag skall be att få tacka Ivar Franzén\r\nför hans fråga till mig därför att den ger mig\r\nmöjlighet att yrka bifall till reservationerna 1 och\r\n36.</pre><pre>Som svar på hans fråga beträffande olika energislag\r\när det självfallet säkerheten och ekonomin som\r\nutifrån olika utgångspunkter blir avgörande. Detta\r\nmåste ske inom ramen för den miljölagstiftning och\r\nde krav som vi ställer. Varje energislag kommer\r\ndärför att möta samma typ av miljökrav.</pre><pre>När det sedan gäller frågan att satsa på någonting\r\nsom finns resp. inte finns så är min utgångspunkt\r\nmycket enkel. Har vi en fungerande\r\nenergimarknad så kommer olika energislag att\r\nkunna utvecklas i kraft av sina egna meriter. Vi har\r\nvarit måna om att se till att vi har ett\r\nenergibeskattningssystem som ger en möjlighet att\r\nväxa utifrån dessa meriter också med hänsyn till\r\nderas miljöeffekter.</pre><pre>Problemet för Ivar Franzén är att han har bestämt\r\nsig för att lägga ned halva vår elkraftproduktion\r\ninnan han egentligen vet vad som skall komma i\r\nstället. Den åsikten skall han inte vara ledsen över,\r\nty den inställningen delar han även med Birgitta\r\nDahl och Rune Molin, så han är inte ensam. Men,\r\nsom vi har sett, när det gäller 1995--1996 är detta\r\ninget bevis för att man för den skull har rätt.</pre><pre>Anf. 65 IVAR FRANZÉN (c) replik:</pre><pre>Herr talman! Låt mig för det första slå fast att\r\nalternativen finns. Får de utvecklas på samma\r\nvillkor som kärnkraften så kommer de att vara\r\nutomordentligt konkurrenskraftiga gentemot\r\nkärnkraften. Speciell ny kärnkraft tar de med flera\r\nhästlängder.</pre><pre>Sedan vill jag gärna slå fast att värnandet om miljön\r\när någonting som också moderaterna i varje fall\r\nbekänner sig till. Vad gäller en god energipolitik,\r\nför en sådan tänker inte vi avstå ifrån, tror jag att\r\ndet mesta faktiskt kan skötas med optimalt avvägda\r\nmiljöavgifter. Det krävs betydande politiskt mod\r\nför att sätta dessa avgifter. Det kommer också att\r\ninnebära en del uppoffringar, men är moderaterna\r\nmed på detta ser jag mycket spännande och positiva\r\nframtidslösningar.</pre><pre>Anf. 66 GUNNAR HÖKMARK (m) replik:</pre><pre>Herr talman! Jag skall fatta mig mycket kort. För\r\ndet första tror jag att ingen skall behöva vara\r\nokunnig om vad moderaterna tycker i dessa\r\nmiljöfrågor. Jag tycker att Ivar Franzén skapar en\r\ndebatt helt i onödan. Det framgår både av vår\r\nenergipolitiska motion och vår miljöpolitiska\r\nmotion, som han säkert har tagit del av.</pre><pre>Vad saken egentligen handlar om är att ni genom er\r\npolitik öppnar för personer som vill bygga ut\r\nvattenkraften. Även om det inte är er egen vilja så\r\nskapar ni en agenda och en frågeställning som leder\r\ntill detta. Detta kan därmed leda till att vi får en\r\nmassiv utbyggnad av fossil kraft. Det handlar\r\nibland inte bara om hur mycket man talar om saker\r\noch ting, utan också vad de faktiska\r\nkonsekvenserna blir, och där, Ivar Franzén, är det\r\ndess värre så att den energipolitik som ni står för är\r\nett betydligt större hot om ett betydande intrång i\r\nden svenska miljön än vad moderaternas politik\r\nstår för.</pre><pre>Anf. 67 IVAR FRANZÉN (c) replik:</pre><pre>Herr talman! Jag ägnade faktiskt hela mitt\r\nanförande åt att försöka beskriva den faktiska\r\nnaturvetenskapliga bakgrunden till varför vi\r\nbehöver en energipolitik och varför vi måste jobba\r\nmålmedvetet i en viss riktning. Beträffande frågan\r\nom att det blir för dyrt så kommer man egentligen\r\ntill ett helt annat resultat om man ser det utifrån\r\nvetenskapliga grunder. Då kan vi konstatera, vilket\r\njag också gjorde, att vi måste sätta ett högt pris på\r\nden lineära förbrukningen. Vi måste sätta ett högt\r\npris på det som åstadkommer ökade\r\navfallsmängder i vår egen livsmiljö om vi skall ta\r\nansvar för våra barn och för kommande\r\ngenerationer. Med en sådan prissättning är det inte\r\nfråga om att bygga ut älvar. Det är i första hand\r\nfråga om att utnyttja den enda utifrån\r\ntillkommande energin, nämligen solenergin i dess\r\nolika former, där gröna växter, som är så\r\nutomordentliga solfångare, är den bästa\r\nenergikällan och som varar i ervärdlig tid. Därmed\r\nkan vi verkligen med gott samvete visa på att vi tar\r\nansvar för framtiden.</pre><pre>Anf. 68 ROLF L NILSON (v):</pre><pre>Herr talman! Jag tycker att det var bra att Ivar\r\nFranzén tog upp en diskussion om den nödvändiga\r\nomställningen av livsstil som vi har framför oss.\r\nDen hänger samman med miljöpolitiken och\r\nenergipolitiken. Det var inte så länge sedan det\r\nfanns en bred uppslutning bakom de åsikter som\r\nIvar Franzén förde fram, nämligen att den svenska\r\nallmänheten var beredd att göra ekonomiska,\r\nbekvämlighetsmässiga och andra uppoffringar för\r\natt kunna leva i en bra miljö, för att kunna leva\r\ntryggt och erbjuda en bra framtid åt de kommande\r\ngenerationerna.</pre><pre>Det är möjligt att det i dag finns en svacka i detta\r\nmedvetande. Detta är beklagligt. Men jag utgår i så\r\nfall ifrån att det bara är en svacka då debatten har\r\ntagits över av ekonomer, tekniker och andra och\r\ndiskussionen om energi har blivit mera en\r\ncivilingenjörs- och civilekonomsdebatt än en debatt\r\nom livsstil och vår framtid.</pre><pre>Det var rätt intressant att få denna genomgång av\r\nIvar Franzén av grundläggande fysikprinciper.</pre><pre>Herr talman! Jag vill inleda med att säga att det\r\nfinns en hel del i överenskommelsen mellan\r\npartierna som jag och vänsterpartiet tycker är bra.\r\nSatsningen på biobränslen och försöken att få fram\r\nalternativ, bl.a. vindkraft, är bra. Vi kan ha åsikter\r\nsom går isär när det gäller detaljerna i hur exakt allt\r\nskall utformas, men det är viktigt att markera att\r\nsådana här satsningar görs, och att vi tycker att de\r\när både nödvändiga och uppskattade. Jag vill säga\r\ndetta därför att jag kommer att använda\r\nhuvuddelen av mitt anförande till att klaga över\r\növerenskommelsen.</pre><pre>Ännu några timmar gäller riksdagens beslut att två\r\nkärnkraftverk skall stängas, ett 1995 och det andra\r\n1996. Det gäller en reaktor i Barsebäck och en i\r\nRinghals. Detta är, såvitt jag förstår, det mest\r\nkonkreta beslut som tagits inom energiområdet\r\nefter folkomröstningen om kärnkraften 1980.</pre><pre>Jag tycker att det är ett efter omständigheterna i\r\nstort sett bra beslut och att det skall stå kvar, men\r\ndet skall givetvis också kompletteras och\r\npreciseras. Det har också varit -- eller rättare sagt\r\när fortfarande -- riksdagens mening att så skall ske.\r\nRiksdagens beställning till regeringen har varit att\r\nfå förslag om hur den beslutade avvecklingen 1995\r\noch 1996 skulle genomföras. Det gäller de två\r\nnämnda reaktorerna och årtalen, men det gäller\r\nockså hur fortsättningen av avvecklingen skall se\r\nut.</pre><pre>Det betänkande vi nu debatterar uppfyller inte\r\ndenna riksdagens beställning. Det konkreta\r\nupplöses i dimmor. Frågetecken sätts för hela\r\nkärnkraftsavvecklingen. Och jag är uppriktigt rädd\r\natt de beslut riksdagen kommer att fatta får som\r\nkonsekvens att den svenska energipolitiska\r\ndebatten, eller åtminstone den del som handlar om\r\nkärnkraften, flyttas tio år tillbaka i tiden, i värsta\r\nfall till tiden före folkomröstningen. Skulle det vara\r\nfallet, bevittnar vi nu ett gigantiskt svek mot den\r\nmiljömedvetna, ansvarsfulla del av den svenska\r\nbefolkningen som tror på ett samhälle utan\r\nkärnkraft, resurssnålt och i balans med naturen.</pre><pre>Segrarna är de starka krafter som med\r\nmiljardresurser motarbetat, undergrävt, ifrågasatt\r\noch hånat den svenska energipolitiken. Jag menar\r\nindustriintressen, kraftproducenter,\r\nfackföreningsledare och enskilda debattörer.\r\nFörlorare är också, det skall vi inte glömma, den\r\ninternationella opinionen för en energiutveckling\r\nutan kärnkraft. Sverige har varit en förebild för\r\ndenna i den internationella opinionen.</pre><pre>Jag tror inte att detta är huvudavsikten, så\r\nkonspiratoriskt lagd är jag inte, men det är den\r\nmest troliga effekten. Det är smärtsamt att se att\r\nvår partner från linje 3, centerpartiet, är berett att\r\nta denna jätterisk för några tunnland energiskog\r\noch några tunnor etanol.</pre><pre>Herr talman! Ringhals och Barsebäck ersätts\r\n1995/96 enligt utskottets förslag med ganska\r\nallmänna målsättningsformuleringar hämtade från\r\nlinje 2s valsedel i folkomröstningen.</pre><pre>Den konkreta planen för kärnkraftsavvecklingen\r\nersätts nu med årliga diskussioner, i samband med\r\nbudgeten, om hur långt man hunnit med de\r\nförnyelsebara alternativen.</pre><pre>Vi i vänsterpartiet anser inte att detta är ett bra sätt\r\natt arbeta. Alla inblandade i den moderna\r\nenergipolitiska debatten är överens om att det\r\nstörsta enskilda problemet har varit bristen på\r\nfasta -- jag skall kanske tillägga -- trovärdiga\r\nspelregler. Utskottets, regeringens,\r\ntrepartiöverenskommelsens förslag skapar inte\r\ndessa fasta, trovärdiga spelregler.</pre><pre>Jag tycker att reaktionerna från Vattenfalls\r\ngeneraldirektör och Sydkrafts verkställande\r\ndirektör, i samband med att överenskommelsen\r\noffentliggjordes , är oroväckande. Reaktionerna\r\nkan sammanfattas så här: Vi kommer inte att satsa\r\npå nya anläggningar, eftersom det finns gott om el\r\noch eftersom allt tyder på att kärnkraften kommer\r\natt finnas kvar för lång tid framöver.</pre><pre>Detta är fruktansvärt oroväckande. Det är\r\nkvalificerade tolkningar, det är inte tolkningar av\r\nSvensson på gatan eller vem som helst utan av folk\r\nsom varit verksamma inom denna bransch under\r\nmånga år.</pre><pre>Slutåret 2010 då? Det står kvar tills vidare. Jag\r\ntycker att ett citat ur betänkandet är på sin plats:\r\n''Riksdagens uttalande år 1980 om att kärnkraften\r\nskall vara avvecklad senast 2010 har inte varit\r\nföremål för förnyad prövning eller nytt\r\nställningstagande under överläggningarna mellan\r\nde tre partier som står bakom överenskommelsen\r\nom riktlinjer för energipolitiken.''</pre><pre>Här finns visserligen utrymme för flera tolkningar,\r\nmen den mest sannolika är att man helt enkelt\r\n''passat'' för att behålla enigheten mellan de tre\r\npartierna. Vänsterpartiets bedömning är att även\r\n2010 i dag är hotat.</pre><pre>Det framgår av de moderata reservationerna och\r\nGunnar Hökmarks anförande att i moderaternas\r\nenergipolitik finns kärnkraften kvar långt in på\r\n2000-talet. Uttalanden från bl.a. Bengt Westerberg\r\ntyder på att folkpartiet ligger nära den\r\nuppfattningen. Detsamma gäller inflytelserika\r\ndelar av socialdemokratin och\r\nfackföreningsrörelsen. Detta kompletterat med de\r\nstarka industriintressen som har samma\r\nuppfattning gör att vår bedömning blir att hela\r\nkärnkraftsavvecklingen nu står inför ett akut hot.</pre><pre>Herr talman! Jag tycker att regeringen, folkpartiet\r\noch centern har valt vad jag i brist på bättre kallar\r\nen feg linje i energipolitiken genom att inte på\r\nallvar anta den utmaning som\r\nkärnkraftsavvecklingen enligt riksdagens beslut av\r\n1988 innebär. Det är genomgående för utredningar\r\noch liknande att fokusera svårigheterna i en\r\nomställningsprocess i stället för att se de\r\nmöjligheter som ligger i kraven på genomgripande\r\nförändringar. Ivar Franzén nämnde genomgripande\r\nförändringar i vår livsstil, men\r\nkärnkraftsavvecklingen och energipolitiken\r\nförenar i sig många av framtidens utmaningar:\r\nbehovet av resurssnål teknik, förnyelsebarhet,\r\nomtanke om natur och människor, solidaritet både\r\ni Sverige och internationellt.</pre><pre>Herr talman! Jag skall fortsätta denna klagovisa\r\nmed några ord om utskottsbehandlingen av\r\närendet. Trepartiuppgörelsen har egentligen gett\r\nminimalt utrymme för förändringar av betydelse i\r\nutskottet. Det är beklagligt. Utskottsmajoritetens\r\nbeslut vid ett par tillfällen att skjuta upp\r\nbehandlingen av motioner från de två senaste\r\nallmänna motionstiderna och motioner i anslutning\r\ntill vissa propositioner, under samma tid\r\ntillsammans med den tidspress som vi alltid har\r\nunder våren, har skapat en nästan ohållbar\r\narbetssituation för dem som inte är med i\r\nuppgörelsen. Det har säkert lett till att jag och\r\nkanske några andra av ledamöterna har missat\r\nviktiga ställningstaganden. Det kanske ändå är bäst\r\natt jag talar för mig och inte beskyller andra för att\r\nvara lika splittrade och reagera likadant under en\r\ntidspress. Jag tror att jag har gjort missar, men\r\ndessa frågor återkommer under kommande år, det\r\nutgår jag ifrån. Det som möjligen blivit fel kan\r\nrättas till. Det är beklagligt att det har blivit så här.\r\nTidspressen, anhopningen av arbetet hade inte\r\nvarit nödvändiga.</pre><pre>Vänsterpartiets alternativ till energipolitik är väl\r\nkänt efter mer än tio års debatterande. För oss är\r\ndet centralt att kärnkraften skall avvecklas. Vi inser\r\nnaturligtvis att energipolitiken handlar om mer än\r\nkärnkraft och kärnkraftsavveckling. Men\r\nkärnkraftspolitiken är central. Vår uppfattning är\r\natt för att talet om avvecklingen skall vara\r\ntrovärdigt krävs ett startdatum. Startdatum måste\r\nligga tidigt, 1995 eller 1996 är i det senaste laget för\r\natt man skall hinna avveckla under ordnade former\r\ntill 2010.</pre><pre>Det är fråga om att stänga nästan en reaktor om\r\nåret. Jag gör den rimliga tolkningen att förslaget om\r\natt stryka årtalet 1995/96 innebär att\r\navvecklingsstarten kommer senare och att det\r\nkrymper den tidsperiod som är tillgänglig fram till\r\n2010. Dessutom ökar det svårigheten att\r\ngenomföra en avveckling under ordnade former.\r\nDärmed minskar också trovärdigheten. Jag\r\nbeklagar att partierna som ingår i\r\növerenskommelsen har dragit slutsatsen att 2010 är\r\nviktigare än 1995/96. Det hade nog varit lyckligare\r\nom man hade hållit fast vid 1995/96 och satt ett\r\nfrågetecken vid 2010.</pre><pre>Vår uppfattning är att eltillgången i dag i Sverige är\r\ngod. Det är ett bra läge att starta en\r\nkärnkraftsutveckling i. Demonstranterna från\r\nfolkkampanjen här utanför på Mynttorget säger:\r\nStäng en reaktor nu! Vi delar uppfattningen att\r\ndetta är möjligt utan att det uppstår elbrist i Sverige\r\noch sådana problem som är förknippade med\r\nelbrist.</pre><pre>Energihushållningen är av central betydelse.\r\nFörbrukningen av el måste ner av flera skäl.\r\nHushållning är en dynamisk kraft i\r\nteknikutvecklingen och kan ge eftertraktade\r\nexportprodukter.</pre><pre>Förnyelsebara, inhemska energislag skall utöver\r\nvattenkraften stå för vår energiförsörjning, t.ex.\r\nbiobränslen, vindkraft och även en liten del annat.</pre><pre>Utsläppen av koldioxid måste minska. Jag delar\r\ninte Gunnar Hökmarks uppfattning att det är ett\r\nsvek att ändra det beslut som nu gäller, det s.k.\r\nkoldioxidtaket. Jag tycker att det är bra att det sker\r\nen precisering och en omformulering av detta\r\nbeslut. Det är en besvärlig fråga med flera faktorer\r\ninblandade: energi, produktion, trafik. Åtgärder\r\nmåste sättas in på många olika områden för att\r\nlångsiktigt få ned koldioxidutsläppen.</pre><pre>Det betyder ju att användningen av fossila bränslen\r\nmåste minska, men också att, i den mån\r\nanvändningen fortsätter, den skall ske på ett\r\neffektivare sätt. Ett exempel som vi har nämnt är\r\natt man skall prova förgasning av restoljor som\r\nenergikälla vid industriella produktionsprocesser,\r\nt.ex. vid stålproduktion.</pre><pre>Det finns ett antal andra viktiga områden, som jag\r\nbara kort skall kommentera.</pre><pre>I betänkandet tar man upp kärnkraftens\r\nförsäkringskostnader. Det är bra att dessa flyttas ett\r\nlitet steg framåt, men jag tycker inte att\r\nkostnaderna flyttas tillräckligt långt framåt. Ägare\r\nav kärnkraftsanläggningar borde få ta hela det\r\nekonomiska ansvaret för eventuellt uppkomna\r\nskador och hela den därmed förknippade\r\nförsäkringskostnaden.</pre><pre>Internationaliseringen av energimarknaden är\r\nockså ett intressant område. Den innebär i bästa\r\nfall effektivare utnyttjande av elenergi, men också\r\nfrestelsen att göra ''billig'' svensk kärnkraftsel och\r\nvattenkraft till en lönsam exportartikel. Därmed\r\nökas trycket att driva kärnkraftsanläggningar\r\nvidare och att eventuellt bygga ut orörda älvar.</pre><pre>Om det är omöjligt att bygga fullständigt nya\r\nkärnkraftverk kan man bygga om de redan\r\nexisterande kärnkraftverken inifrån. Man gör\r\ninvesteringar i befintliga anläggningar för att höja\r\neffektiviteten och i princip skapa nya anläggningar.\r\nVattenfall bedriver projektering vid Ringhals med\r\nbyte av oljegeneratorer i effekthöjande syfte. Det\r\nrör sig om investeringar i storleksordningen 3\r\nmiljarder kronor. Vi anser att detta är någonting\r\nsom borde förbjudas i lag.</pre><pre>Det finns många angelägna delområden att ta upp\r\nytterligare, men jag vill sammanfatta mitt\r\nanförande med att betona att stoppdatum måste\r\nfastställas för det första kärnkraftsaggregatet för att\r\nkärnkraftsavvecklingen skall bli trovärdig.\r\nAvvecklingen av den svenska kärnkraften är\r\nnödvändig.</pre><pre>Jag yrkar bifall till reservationerna 2, 6, 24, 53, 63,\r\n104, 125 och 131.</pre><pre></pre><pre>Anf. 69 INVAR FRANZÉN (c) replik:</pre><pre>Herr talman! Rolf L Nilson ville påskina att\r\ncentern hade sålt sin själ för några tunnland\r\nenergiskog och några tunnor etanol. Ingenting kan\r\nju vara mer felaktigt. I stället bedriver vi realpolitik\r\nsom ger möjlighet att påverka i vår riktning som\r\nalternativ till att inte göra någonting.</pre><pre>Vid förra uppgörelsen var det helt uppenbart att\r\nlåsningen var total. Det fanns en påtaglig risk för en\r\nbetydande utbyggnad av\r\nelproduktionsanläggningar baserade på fossila\r\nbränslen. Detta var ett jättekliv bakåt. Men man\r\nkan redan i dag konstatera att detta hade det goda\r\nmed sig att vi inte låser fast oss ännu mer i fossil-\r\noch kärnkraftsfällan.</pre><pre>Det finns ju inte någonting som säger att\r\navvecklingen inte kan starta 1995/96 eller tidigare,\r\nutan det är resultaten som avgör. Det är därför som\r\njag hela tiden poängterar möjligheterna i\r\nuppgörelsen. Det är viktigt att betona att alla goda\r\nkrafter nu skall samverka för att främja att dessa\r\nmöjligheter utnyttjas och att vi inte ödslar alltför\r\nmycket kraft på en träta som inte leder någonstans.</pre><pre>Jag riktar en mycket stark vädjan till alla att\r\nverkligen samla de goda krafterna för att se till att\r\nuppgörelsens möjligheter utnyttjas. Då når vi bäst\r\nde mål som vi i linje 3 tillsammans har uppställt.</pre><pre>Anf. 70 ROLF L NILSON (v) replik:</pre><pre>Herr talman! I samband med den förestående\r\nkontrollstationen har vi ganska många gånger\r\ndeklarerat att vi i vänsterpartiet var beredda att på\r\nett konstruktivt sätt medverka i en uppgörelse för\r\nen trovärdig, långsiktig energipolitik, där\r\nkärnkraftsavvecklingen var en hörnsten.\r\nRegeringen valde av sina själ en annan uppläggning\r\nav det hela för att skapa en allians som skulle hålla\r\nvid nya regeringskonsultationer. I stället för att leda\r\ntill målet en stabil, trovärdig energipolitik tror jag\r\natt detta har skapat ytterligare förvirring.\r\nTrovärdigheten har också minskat.</pre><pre>Ivar Franzén sade att starten kan komma tidigare än\r\n1995/96. Det betvivlar jag. Jag tror inte att syftet\r\nmed att stryka årtalet 1995/96 var att sätta i gång\r\nmed en kärnkraftsavveckling tidigare.</pre><pre>Jag ser värdet av fasta normer. Aktörerna på\r\nmarknaden har efterlyst sådana. Det här var\r\negentligen det enda fasta som fanns. Att driva\r\nutvecklingen ett fungerande energisystem,\r\nkärnkraften, och parallellt med detta förvänta sig\r\nen utveckling av ett annat konkurrerande system\r\ntror jag är lika fåfängt som att tänka sig att man kan\r\nbygga motorväg parallellt med järnväg och tro att\r\njärnvägen skall utvecklas.</pre><pre>Man måste bestämma sig. Antingen satsar man på\r\ndet system som vi nu har, kärnkraften, eller också\r\nsatsar man helhjärtat på alternativen. En\r\nhelhjärtad satsning på alternativen kräver att man\r\nsamtidigt startar en kärnkraftsavveckling.</pre><pre>Anf. 71 IVAR FRANZÉN (c) replik:</pre><pre>Herr talman! Jag skall försöka uttrycka mig mycket\r\ntydligt.</pre><pre>Vi upplevde situationen som att det var mycket\r\nstarka krafter emot allt tänkbart arbete på den\r\nförnyelse av energisystemet som vi anser måste\r\nutgöra grunden för att man slutligen skall kunna\r\nfatta beslut om en avveckling.</pre><pre>Målsättningen med uppgörelsen är ju att verkligen\r\nfå i gång förnyelsearbete och därigenom skapa den\r\ngrundläggande förutsättningen för att starta\r\navvecklingen. Med den ordningen har vi större\r\nchans att vinna framgång än att bara benhårt hålla\r\nfast vid årtalet och inte se till att vi också får en\r\nverklig förnyelseprocess i vårt energisystem.</pre><pre>Anf. 72 ROLF L NILSON (v) replik:</pre><pre>Herr talman! Vi kommer inte att sluta med vårt\r\npolitiska arbete för att främja alternativen och\r\nkärnkraftsavvecklingen, Ivar Franzén. Vi kommer\r\ninte heller att lägga ned all vår politiska energi på\r\natt gräla med centerpartiet om detta.</pre><pre>Jag hoppas att Ivar Franzén har rätt i sin\r\nbedömning, vilket jag betvivlar. För min och för\r\nvårt partis del kan jag garantera att vi kommer att\r\ngöra vad vi kan för att Ivar Franzén skall få rätt.</pre><pre>Anf. 73 LARS NORBERG (mp):</pre><pre>Herr talman!</pre><pre>''Det finns ett skydd mot nästan allt som är</pre><pre>mot eld och skador genom storm och köld,</pre><pre>ja räkna upp vad slag som tänkas kan.</pre><pre>Men det finns inget skydd mot människan.''</pre><pre>Detta är ett citat av vår kanske mest visionäre poet,\r\nHarry Martinsson i hans Aniara.</pre><pre>Den fråga som vi skall behandla i dag har ett intimt\r\nsamband med frågan om människan skall kunna\r\nskydda sig mot människans ogärningar. Vi vet att\r\nnaturen i dag inte kan. I naturen utrotar människan\r\nart efter art. Kan människan skydda människan?</pre><pre>Vi har kommit fram till denna riksdagsperiods\r\növergripande energibeslut. Det bekräftar ånyo vad\r\nsom redan tidigare varit klart -- bl.a. i samband med\r\ndebatten om miljöpolitiken -- nämligen att talet om\r\natt alla partier efter 1988 års val skulle vara\r\nmiljöpartier var lögn. Man har tvärtom prioriterat\r\nned miljön. Den kan endast tillgodoses om den inte\r\nhindrar ekonomisk tillväxt, EG-anslutning, frihet\r\nför kapital, varor och tjänster.</pre><pre>Herr talman! Innan jag går vidare vill jag yrka bifall\r\ntill 21 av de 91 reservationer som jag står bakom i\r\nutskottet. Givetvis är även många av de återstående\r\n70 reservationerna som är viktiga, men med hänsyn\r\ntill kammarens arbetsbelastning avstår jag från att\r\nyrka bifall till dem. Sålunda yrkar jag bifall till\r\nreservationerna 3, 7, 8, 9, 10, 29, 40, 46, 52, 64, 81,\r\n88, 98, 100, 105, 119, 121, 128, 131, 137 och 143.</pre><pre>Vi kan konstatera att det s.k. etablissemanget har\r\nfått sin vilja igenom i energipolitiken. Detta\r\netablissemang är ensidigt materalistiskt, kortsynt\r\ntillväxtinriktat, utan förståelse för den globala\r\nmänskliga och ekologiska krisen. Detta\r\netablissemang har tagit befälet över politiken, och\r\nsocialdemokratin har rättat in sig i ledet.\r\nFolkpartiet fanns där förut. Till vår sorg har även\r\ncentern gett upp det mesta av sin gamla profil i\r\nenergi- och kärnkraftsfrågan. Centern har sålt sin\r\nförstfödslorätt för en grynvälling, säger jag, inte för\r\nett par tunnor etanol. Men det kanske är ungefär\r\nsamma sak. Grynvällingen är några symboliska\r\ninsatser för förnybar energi av vilka de flesta\r\nsannolikt kommer att visa sig verkningslösa.\r\nModeraterna är ganska nöjda men försöker ligga\r\nlitet närmare storindustrins intressen än de tre\r\nkoalitionspartierna. Det är väl bara en tidsfråga när\r\nmoderaterna kommer igenom med ett\r\nutbyggnadsprogram för kärnkraften, vilket är den\r\nenda logiska följden av deras politik. I själva verket\r\nkommer ju Gunnar Hökmark redan nu med ett\r\nsådant utbyggnadsprogram. Genom modernisering\r\nskulle de befintliga kärnkraftverken kunna prestera\r\nlika mycket som två eller tre nya verk.</pre><pre>Opponenter i energipolitiken är sålunda\r\nvänsterpartiet och miljöpartiet. Om man skall\r\ndöma efter antalet reservationer är miljöpartiet\r\nhuvudopponent, vilket kanske beror på att\r\nenergifrågan står vårt hjärta närmare än inom\r\nvänsterpartiet, som ju ibland är kluvet när det\r\ngäller problematiken kring den ekonomiska\r\ntillväxten.</pre><pre>Det gladde mig att höra Rolf L Nilson tala om att\r\nvi behöver en förändrad livsstil. Jag tror att det är\r\nviktigt. Jag håller också helt och hållet med honom\r\nom att årtalet 2010 är hotat. Jag håller med honom\r\nom att utskottsbehandlingen har varit kritisk och\r\nganska svår. Där kan man väl kritisera olika parter\r\nför att inte ta itu med föregående års\r\nenergimotioner under föregående år. Det hade\r\nsäkert varit möjligt, och det hade varit klokt. Men\r\ndet ville inte utskottsmajoriteten. Det har t.ex. lett\r\ntill att det finns ett antal felaktigheter i\r\nbetänkandet. T.ex. på s. 157 står det om\r\nkoldioxideffekten i reservation 22, som jag har\r\nskrivit. Där kan man läsa: ''En sådan ökning kan\r\näven accepteras''. Ordet även i denna mening\r\nborde i stället ha varit inte. Denna mening får alltså\r\nprecis motsatt betydelse. Det är ganska betänkligt\r\natt så sker i en reservation. Jag har talat med\r\nutskottskansliet som har lovat att detta, liksom ett\r\npar andra liknande tråkiga fel, kommer att rättas\r\ntill i det slutgiltiga betänkandet.</pre><pre>Därför är denna dag, precis som måndagen den 3\r\njuni, en sorgens dag för miljöintressena i detta land.\r\nMiljöpartiet har misslyckats med att vända trenden\r\ni miljö- och energipolitiken. I dag är det särskilt\r\ntydligt. I dag är riksdagen beredd att köra över 1988\r\nårs riksdagsbeslut, vilket var, som Rolf L Nilson\r\nsade, ett ovanligt konkret beslut som innebar att en\r\nreaktor i Barsebäck och en reaktor i Ringhals skulle\r\navvecklas åren 1995 och 1996. Den kontrollstation\r\nsom skulle ha ägt rum 1990 kom genom regeringens\r\nförsumlighet inte att äga rum. I stället fick\r\nriksdagen år 1990 ett förslag om uppförandet av tre\r\nnya fossileldade kraftverk, vilket definitivt skulle\r\nha omintetgjort riksdagens beslut år 1988 om ett\r\nkoldioxidtak.</pre><pre>Projektet ingick förmodligen i kraftindustrins\r\npolitik för att hindra kärnkraftsavvecklingen. En\r\ndiversionsmanöver skulle jag vilja kalla detta, där\r\nman påstår att man måste ha mer el och framför allt\r\natt el alltid måste ersättas med el. Vår uppfattning\r\när att el i mycket stor utsträckning kan ersättas med\r\nvärme. Man använder ju en väldig massa el för ett\r\nså enkelt ändamål som att värma bostäder.</pre><pre>Vi kan alltså från miljöpartiets sida konstatera att\r\nvi i dag har ett sämre förslag att behandla än\r\n1987/88 års riksdag. Och vi har ånyo förlorat tre år\r\ndå nästan ingenting har gjorts för att sätta fart på\r\nenergieffektivisering och utveckling av de\r\nförnybara energikällorna. Utvecklingen under de\r\ntre år som vi miljöpartister har suttit i riksdagen har\r\ngått i en för miljön och energipolitiken katastrofal\r\nriktning.</pre><pre>Det finns i dag två segrare: kärnkraftsfanatikerna,\r\nfrämst inom storindustrin, och populismen. De har\r\nsamverkat.</pre><pre>Kärnkraftsfanatikerna -- jag kallar dem så, därför\r\natt deras intresse för energi är mera ideologiskt än\r\nekonomiskt -- har med sina stora resurser predikat\r\natt Sverige skulle vara på väg mot ekonomisk\r\nkatastrof och växande arbetslöshet, om vi började\r\nmed den försiktiga avveckling av en reaktor 1995\r\noch en 1996 som 1988 års riksdag beslutade. Deras\r\nbudskap har på tusen vägar nått den stora\r\nallmänheten. Massmedia har med förvånansvärd\r\nensidighet och följsamhet gett spridning åt\r\nbudskapet. Den traditionella uppfattningen att\r\nökat välstånd och ökad energiförbrukning är\r\nsiamesiska tvillingar har med allvar och nit\r\ninpräntats. Och fackföreningsrörelsen, som i\r\ntekniska frågor alltid litar på industrin, har villigt\r\nställt in sig i ledet. Det intressanta är att\r\nkärnkraftsfanatismen och tron på det järnhårda\r\nsambandet mellan energi och utveckling blockerar\r\nindustrin från intresse och tilltro till\r\neffektiviseringar. Kort sagt, i detta avseende tror\r\nman inte på teknikens möjligheter. Samma sak\r\ngäller misstron mot förnybar energi, som\r\nsystematiskt förtalas från det hållet.</pre><pre>Politikerna har inte varit opåverkbara. Vi har från\r\nmiljöpartiets sida påpekat att regeringen med all\r\nsannolikhet har utsatts för hot från storindustrins\r\nsida. Det har ju offentligt bekräftats av Storas VD\r\nBo Berggren som i en intervju i en fransk\r\naffärstidning har sagt:</pre><pre>Att avveckla kärnkraften skulle skada vår\r\nindustrigren, och den är alltför viktig för Sverige för\r\natt detta skulle få ske, fortsätter Bo Berggren och\r\npekar på att branschen har en nettoexport värd 50\r\nmiljarder kronor per år.</pre><pre>Sveriges välstånd beror i första hand på oss,\r\nfortsätter han. Just därför kommer kärnkraften inte\r\natt avvecklas. Skatterna och arbetsgivaravgifterna\r\nkommer att sänkas, och vi kommer att bli\r\nmedlemmar i EG.</pre><pre>Så regeringen är er gisslan? frågar den franska\r\ntidningen.</pre><pre>Ja, just det, svarar Bo Berggren.</pre><pre>Berggren har rätt, han vet vad han talar om. Vi\r\nvanliga medborgare får inte veta vad som sägs\r\nmellan industrins ledare och statsråden. Men vi vet\r\nfrån dagens betänkande att regeringen har tagit\r\nintryck av hoten om nedläggning och utflyttning av\r\nindustrier.</pre><pre>Svenska folket har också tagit intryck. Tjernobyl\r\nligger fem år tillbaka i tiden, och det man gärna vill\r\nglömma, det glömmer man, så kärnkraftsopinionen\r\nhar skiftat i kärnkraftsvänlig riktning. Och våra\r\npopulistiska politiker har på bästa Ian-, Bert- eller\r\nAlf-manér vätt på fingret och sträckt upp det och\r\nfunnit varifrån vinden blåser. Så trots\r\nstatsministerord om att kärnkraften inte hör\r\nhemma i ett civiliserat samhälle, och trots energi-\r\noch miljöministerord om att avvecklingen av de\r\nförsta två reaktorerna var ett oåterkalleligt beslut,\r\nåterkallas beslutet, och vi får fortsätta att leva i\r\nIngvar Carlssons ocivilicerade samhälle.</pre><pre>För detta är socialdemokratin ensam ansvarig. Det\r\nfinns fortfarande en betryggande majoritet i denna\r\nkammare för att hålla fast vid åren 1995 och 1996\r\nför avveckling av de två första reaktorerna, om bara\r\nsocialdemokraterna håller fast vid det. Med hänsyn\r\ntill kraftbalansen och de stora marginaler som finns\r\ni elsystemet och med hänsyn till\r\nhushållningsmöjligheterna, så kunde två reaktorer\r\nstoppas långt tidigare, ja redan i år. Även för detta\r\nhade regeringen kunnat finna stöd i riksdagen. Men\r\ni Sverige härskar i dag storindustrins intressen med\r\ndiktatorisk kraft.</pre><pre>Populismen i de två andra partier som deltog i\r\ntrepartiöverenskommelsen är också uppenbar.\r\nÄven där har man vätt på fingret och känt varifrån\r\nvinden blåser. År 1988 ville folkpartiet lagstifta om\r\nåret 2010 som slutår för kärnkraften i Sverige. I år\r\när Hadar Cars helt tyst på den punkten. Men det är\r\ninte för sent. Det går bra att hålla fast vid 1988 års\r\nlinje genom att rösta på miljöpartiets reservation nr\r\n9. Hadar Cars är tydligen inte här i kammaren, men\r\njag hoppas att han hör mitt anförande på annat håll.</pre><pre>Centern ville år 1988 att avvecklingen skulle\r\ninledas, så snart det var rättsligen möjligt, med\r\nreaktorerna i Barsebäck 1 och 2 samt Ringhals 2. På\r\nden punkten är centern helt tyst i år. Jag kan bara\r\npåpeka att ''rättsligen möjligt'' förmodligen är att\r\npå någon månads varsel stoppa en av reaktorerna i\r\nRinghals, som ju är helägd av staten. Ett\r\nriksdagsbeslut torde vara tillräckligt.</pre><pre>Detta är de mest påtagliga sveken i de gamla\r\npartiernas energipolitik, men det finns många\r\nandra. Samtidigt som Birgitta Dahl talar om\r\nkärnkraftsavveckling och halvering av\r\nenergiförbrukningen i Sverige, vilket hon har gjort\r\nflera gånger i offentliga sammanhang, lyser de\r\nkonkreta åtgärderna med sin frånvaro. Ett visst\r\nframsteg har gjorts med införandet av\r\nkoldioxidskatten, men sedan har det blivit stopp\r\nmed hänsyn till EG, vilket framgår av årets\r\nenergiproposition. Jag skall återkomma till detta.</pre><pre>Energin bör ses i ett totalsammanhang. Jag skall ett\r\nögonblick avlägsna mig från de invanda\r\nkärnkraftskontroverserna för att sätta in\r\nenergifrågan i sitt vetenskapliga, globala och etiska\r\nsammanhang. Det är ju där vi bör börja, och det är\r\ndär miljöpartiet hela tiden velat börja. Vilka\r\nslutsatser kan vi dra av vetenskapliga fakta? Vilka\r\nslutsatser kan vi dra om vi ser energifrågorna i ett\r\nglobalt sammanhang? Vilka krav måste ställas på\r\nenergipolitiken om vi vill uppträda som moraliskt\r\nanständiga världsmedborgare?</pre><pre>Alla dessa frågor undviker de grå partierna\r\nsystematiskt. Jag förstår dem, eftersom det är\r\nbesvärliga frågor, och det kommer att avslöjas att\r\nderas politik är både vetenskapligt och moraliskt\r\nundermålig. Att så är fallet är jag helt övertygad\r\nom, och därför säger jag det öppet, och jag är\r\nberedd på att jag blir illa omtyckt.</pre><pre>Ivar Franzén gav en excellent redogörelse för\r\nentropiproblematiken och energipolitikens\r\ngrunder. Där är vi helt överens, Ivar Franzén. Men\r\nnär man sedan kommer till praktiken är det sämre\r\nställt för centern, enligt min uppfattning.</pre><pre>Vi har i våra partimotioner sagt att de mest använda\r\nenergikällorna uran, kol, olja och fossilgas är\r\nknappa och ändliga reserver och att mänskligheten\r\ninte i längden kan förlita sig på dem. Dels därför\r\natt de är knappa och ändliga, dels därför att de med\r\nhänsyn till sina miljöeffekter medför sådana risker\r\natt mänskligheten grundlägger sin egen undergång\r\nom man fortsätter att använda dem så långt\r\nreserverna räcker.</pre><pre>Problemen utgörs framför allt av de fossila\r\nbränslens förbränningsavfall, molekylsoporna:\r\nkoldioxid och andra livshotande gaser. Vidare\r\nutgör uranenergins avfall och dess strålningsfaror\r\nett problem. Men det är inte bara detta, nej, det\r\ngäller hela processen från utvinning till\r\navfallshantering och naturligtvis bruket,\r\nanvändningen. Kort sagt, världens stora\r\nenergiproblem heter: uran, kol, olja, fossilgas och\r\ni-ländernas energislöseri.</pre><pre>Detta är viktigt att fastslå, eftersom många tror att\r\ndet är den förnybara energin som är problemet. Det\r\när alldeles fel. Den förnybara energin plus\r\nhushållning och effektivisering är inga problem, de\r\när lösningen. De ger oss möjligheter för en\r\nmiljövänlig och hållbar utveckling på denna jord.</pre><pre>Det gäller att skilja på vad som är hot och vad som\r\när hopp i energipolitiken. Hotet heter ekologisk\r\nkatastrof på grund av den rika världens slöseri med\r\nanvändningen av uran, kol, olja och fossilgas.\r\nHotet heter kort och gott förintelse. Hoppet heter\r\nsolenergin.</pre><pre>Jag tar mig friheten att citera professor Olle\r\nLindström ur hans bok Den gröna energin, där han\r\nbl.a. skriver följande: ''När Gud en gång skapade\r\nJorden, såg han till att energiförsörjningen blev\r\nordnad effektivt och säkert. Jorden försågs med\r\nenergi från ett fusionskraftverk, en medeltung\r\nstjärna som fick heta Solen. Säkerhetsavståndet till\r\njorden utmättes till 150 miljoner km.\r\nKärnreaktionerna i den gigantiska reaktorn --\r\nberäknades pågå omkring 10 miljarder år innan\r\nsolen skulle svalna och ställas av. Detta var den\r\nutmätta tiden för projektet jorden.</pre><pre>Energin överfördes som ljusstrålning till Jorden.\r\nDetta är inte särskilt effektivt men i gengäld\r\nmiljövänligt. Genom ett sinnrikt val av\r\nrotationshastigheter ordnades en växling mellan\r\ndag och natt och mellan olika årstider. Detta\r\nmedgav ett varierat växt- och djurliv på planeten.</pre><pre>Fotosyntesen, blev instrumentet för att fånga och\r\nlagra solenergin, också det i ett sinnrikt kretslopp.\r\nKolsyra och vatten bildas vid förmultning eller\r\nförbränning av växtdelarna. Dessa ämnen blir till\r\nny växtbiomassa vid fotosyntesens förening av\r\nkolsyra, vatten och solstrålningens energi-- -- --.</pre><pre>Människan har nu tagit sig före att söka efterlikna\r\nden himmelska tekniken i de jordiska\r\nlaboratorierna. Denna teknikförtrollning har lett\r\ntill jordiska projekt, som nu äventyrar\r\nmänniskosläktets fortbestånd på jorden. Den\r\njordiska kärnenergin ger kärnvapen för\r\nsjälvförintelse en dag, då ''tusen solar utlöses på\r\njorden''. Människans ursäkt är att hon behöver mer\r\noch mer energi för sitt välbefinnande. I sin\r\nteknikblindhet ser hon inte det enkla och\r\nuppenbarade. Hon gör det ofattbara misstaget att\r\ninte utnyttja de naturtillgångar och naturprocesser\r\nsom Gud ställde till förfogande för projektet\r\nJorden. Det ges nu bara en väg -- vägen bort från\r\nkärnenergin på jorden.</pre><pre>Energileveranserna med -- ljusets hastiget -- från\r\nsolen och det sinnrika jordiska\r\nmottagningssystemet för att fånga in och lagra\r\nenergin har utformats för att räcka under hela\r\nJordenprojektet. Människan måste nu inse att\r\nprojektet kommer att kapsejsa, om hon inte håller\r\nsig till den instruktion som givits av den gudomlige\r\nprojektledaren.''</pre><pre>Det som är ett hot, är förställningen att ökad\r\nenergiförbrukning skulle göra oss rikare. Det är\r\nklart att energibrist kan vara ett ont. När vi fryser\r\noch svälter behöver vi mer energi. Men svenskens\r\nsituation i dag är en annan. I medeltal förfogar\r\nsvensken över hjälpenergi som svarar mot\r\narbetsförmågan hos 50 slavar. Problemet med så\r\nmycken hjälpenergi är inte bara att vi förgiftar luft,\r\nmark och vatten med avfall. Vi sätter dessutom\r\nsprätt på andra ändliga resurser i rask takt:\r\nmetaller, fosfor och andra mineral, regnskogar och\r\nåkerjord. Vi måste hushålla med dessa varor.\r\nDärför måste vi recirkulera, återanvända, men\r\nockså använda mindre, och samtidigt spar vi energi.</pre><pre>Här kommer moralen in. Det är en kombination av\r\nomsorg om oss själva, våra medmänniskor här i\r\nlandet, våra barn och barnbarn samt insikten att vi\r\ni de rika länderna måste hushålla med jordens\r\nresurser med hänsyn till de 80 % fattiga i världen.\r\nRättvisan kräver att vi förbrukar mindre. Samtidigt\r\nmåste vi få klart för oss att västerlandet inte duger\r\nsom mönster för utveckling, vilket begreppet\r\nutvecklingsländer antyder.</pre><pre>Ajournering på grund av demonstration</pre><pre>På grund av demonstration på åhörarläktaren\r\nbeslut kammaren kl 17.10 på förslag av talmannen\r\natt ajournera förhandlingarna till dess att\r\nordningen återställts.</pre><pre>Återupptagna förhandlingar</pre><pre>Förhandlingarna återupptogs kl 17.11.</pre><pre></pre><pre>8 § (forts.) Energipolitik (forts. NU40)</pre><pre>Anf. 74 LARS NORBERG (mp):</pre><pre>Herr talman! När avbrottet inträffade, hade jag\r\nbörjat tala om moral. Moralen är en kombination\r\nav omsorg om oss själva, våra medmänniskor här i\r\nlandet och våra barn och barnbarn samt instikten\r\natt vi i de rika länderna måste hushålla med jordens\r\nresurser med hänsyn till de 80 % fattiga i världen.</pre><pre>Rättvisan kräver att vi förbrukar mindre, och\r\nsamtidigt måste vi få klart för oss att västerlandet\r\ninte duger som mönster för utveckling, som\r\nbegreppet utvecklingsländer antyder. Begreppet\r\nutvecklingsländer tyder på att vi tror att de\r\nländerna skall utvecklas och bli som vårt eget. I\r\nsjälva verket är vårt slösaktiga mönster i dag helt\r\noförenligt med en hållbar utveckling och global\r\növerlevnad.</pre><pre>Vi har därför i miljöpartiet formulerat våra\r\nenergimål i intim förbindelse med våra övriga\r\nmiljömål och med den mänskliga solidaritet som vi\r\nbrukar definiera med våra fyra solidaritetskrav:\r\nsolidaritet med naturen och djuren, solidaritet med\r\nkommande generationer, solidaritet med u-\r\nländerna och solidaritet med svaga grupper i vårt\r\neget land.</pre><pre>Vårt första krav är då att energianvändningen skall\r\nminska med 2 % om året tills en halvering uppnåtts.\r\nDetta sker genom effektivare energianvändning,\r\nhushållning, dvs. gammaldags sparsamhet, samt\r\nslutligen genom förändrad livsstil och\r\nsamhällsstruktur.</pre><pre>Alla olika vägar måste användas för att nå målet,\r\nmen det är nödvändigt att ha en budget och en årlig\r\nuppföljning, om man skall nå ett mål. Så mycket vet\r\njag sedan gammalt, när jag jobbade i industrin. Att\r\nirra omkring mållös kan aldrig leda till något gott\r\nresultat.</pre><pre>Vi efterlyser alltså i första hand ett\r\nhushållningsmål, ett mål som pekar fram mot den\r\nhalvering som Birgitta Dahl brukar tala om och som\r\növerensstämmer med Brundtlandkommissionens\r\nrekommendationer. Om man minskar med 2 % om\r\nåret i 35 år, har man nått det mål som Brundtland\r\noch Birgitta Dahl talar om.</pre><pre>Vårt andra krav är att stoppa kärnkraften. Det skall\r\nhelst ske på tre år, även om det kommer att kräva\r\ndrastiska åtgärder. Men om hela folket vill så\r\nkommer det att gå, det är vår övertygelse, utan\r\nkaos och arbetslöshet. Det kravet kan bli aktuellt\r\növer en natt, om vi får en tillräcklig stor\r\nkärnkraftsolycka i vårt land eller i vår omedelbara\r\nnärhet. Vi anser det upprörande att det inte finns\r\nen katastrofplan för snabbavveckling av\r\nkärnkraften.</pre><pre>Eftersom vi vet att vi inte kan få med oss folket på\r\nen snabbavveckling i dag, föreslår vi det näst bästa,\r\nen avveckling till år 2000. Går kammaren inte heller\r\nmed på det, kräver vi slutligen en lagstiftning om\r\navveckling till år 2010.</pre><pre>Jag tror att det krävs en lagstiftning. Vilken\r\ntrovärdighet kan industriministern ge åt årtalet\r\n2010? Han gladde oss härom veckan genom att\r\nuttala att det var hans bestämda uppfattning att\r\ndetta var ett mål som inte kunde uppges. Men vi är\r\nju så vana vid att oåterkalleliga mål och beslut\r\nsnabbt kan återkallas. Det krävs nog mer för att ge\r\ntrovärdighet åt året 2010.</pre><pre>Vårt tredje krav är en avveckling av större delen av\r\nde fossila bränslena. Vi har satt målet 85 % på 25\r\når. Det finns goda skäl för detta.\r\nKoldioxidproblemet är ett av de starkaste, men det\r\nfinns fler utsläppsproblem: kväveoxider,\r\nsvaveloxider, kolväten, koloxid, tungmetaller och\r\naska. Sedan har vi importberoendet,\r\nhandelsbalansproblemen och den inhemska\r\nsysselsättningen, som alla pekar mot att vi skall\r\neliminera dessa miljöfarliga importbränslen.\r\nProblemen med att minska användningen av de här\r\nbränslena underlättas av vårt effektiviserings- och\r\nhushållningsprogram -- 2 % per år -- liksom vårt\r\nprogram för utveckling av de förnybara\r\nenergikällorna.</pre><pre>Vårt fjärde krav är sålunda en stark och medveten\r\nsatsning på förnybar energi. Vi har i våra\r\nenergimotioner angett målen på 25 års sikt:\r\nAnvändningen av biobränslen skall fördubblas till\r\når 2016 från 64 till 129 TWh/år. Vindkraften skall\r\npå samma tid utvecklas så att den ger 17 TWh/år.\r\nSolvärme och spillvärme skall öka från 8 till 17\r\nTWh/år.</pre><pre>På vattenkraftssidan, för det femte, är vårt främsta\r\nkrav att de fyra nationalälvarna skall\r\ngrundlagsskyddas och att naturen i övrigt skall\r\nrespekteras, vilket leder till att vi inte tror på mer\r\nän någon TWh/år i ökning, främst genom\r\neffektivisering av befintliga anläggningar, alltså de\r\n66 TWh som riksdagen för länge sedan har uttalat\r\nsåsom ett långsiktigt mål.</pre><pre>På forskningssidan kräver vi för det sjätte att\r\ninsatserna när det gäller kärnenergi och fossila\r\nbränslen hålls på en miniminivå som huvudsakligen\r\ngår ut på att skydda miljö och människor mot dessa\r\nenergiformers negativa egenskaper. Det gäller ju\r\natt på bästa sätt -- eller rättare sagt minst dåliga sätt,\r\nför vi tror ingalunda att det finns något bra eller\r\n''helt säkert'' sätt -- att ta hand om\r\nkärnkraftsavfallet. Just att det inte finns några bra\r\nsätt är ytterligare ett skäl för att sluta producera\r\ndetta avfall så snart som möjligt.</pre><pre>Energiforskningen skall gå ut på dels\r\neffektivisering av energianvändningen på alla\r\nområden, dels utveckling av de förnybara\r\nenergikällorna. Mera långsiktiga projekt som bör\r\nprioriteras är solceller, produktion och användning\r\nav vätgas, batterier och bränsleceller. Det gäller att\r\nfå fram bättre teknik, och därför vill vi utöka den\r\nstatliga forskningen med 40 % till 500 000 milj.kr.\r\nper år.</pre><pre>Vilka styrmedel vill då miljöpartiet använda?</pre><pre>Katastrofer sker med automatik, det vet vi från\r\nromarrikets undergång, katolska kyrkans\r\nsönderfall och engelska imperiets fall. Det behövs\r\ninga starka styrmedel, katastrofer växer fram\r\ninifrån. Så är det med den ekologiska katastrof som\r\ni kombination med befolkningsexplosionen hotar\r\nmänsklighetens framtid. Låter vi bara\r\nmarknadskrafterna ha sin gång, kommer\r\nförstörelsen att fortskrida, och när förtvivlan och\r\nfrustration nått en viss gräns kommer krigen, de\r\nsmå och de stora.</pre><pre>Lika litet som demokratin klarar sig utan bestämda\r\ntekniska och moraliska regler gör\r\nmarknadsekonomin det. Vi miljöpartister vill\r\nanvända marknadsekonomins krafter för att vrida\r\nenergipolitiken i en riktning som är förenlig med\r\nglobal överlevnad. Det betyder att skatter, lagar\r\noch statliga stöd måste användas för att påverka\r\nproduktion och konsumtion.</pre><pre>Det allra mest grundläggande är -- och det har jag\r\nupprepat många gånger i denna kammare -- att\r\nminska skatten på det som mänskligheten har gott\r\nom och som ständigt förnyas, nämligen mänsklig\r\narbetskraft. Sedan skall vi öka skatten på det som\r\nmänskligheten har ont om -- energi och råvaror.\r\nOch då skall skatten främst läggas på de\r\nproblematiska energiformerna: uran och fossila\r\nbränslen. De måste på sikt göras så dyra att vi bara\r\nvill använda dem för vissa specialändamål. Uran\r\nkan exempelvis användas till att färga glas. Så\r\ngjorde man på 1800-talet.</pre><pre>Den omställning av våra energisystem till\r\nlångsiktigt hållbara, solidariska och miljövänliga\r\nsystem som vi kräver vill vi genomföra genom en\r\nsamordnad politik. Energiskattepolitiken, som är\r\ninriktad på lika skatt för alla som nyttjar energi,\r\nskatt på energiråvaran och ingen skatt på\r\nomvandlingsprodukterna såsom elektricitet, är en\r\nhörnsten. Härtill återkommer vi i nästa ärende här\r\ni kammaren. Samtidigt har vi krävt kraftigt sänkta\r\narbetsgivaravgifter.</pre><pre>De råvaruskatter, exempelvis på uran, som vi\r\nföreslår kommer att göra elkraften lika dyr som i\r\nEG. Vissa svenska industribranscher kommer då\r\neventuellt att få svårigheter. Därför föreslår vi i en\r\nreservation till dagens betänkande att 1 miljard\r\nkronor avsätts till stöd för sådana branscher, så att\r\ninga snabba och svåra arbetslöshetsproblem\r\nuppträder.</pre><pre>De stöd som trepartitrojkan föreslår till\r\nkraftvärme, biobränsleanläggningar, vindenergi\r\noch solvärme betraktar vi som en Potemkinkuliss.\r\nDen ger intryck av att man satsar kraftfullt på\r\nalternativ energi för att kärnkraften skall kunna\r\navvecklas. Det är möjligt att man lurar allmänheten\r\nmed detta. Men, som Rolf L Nilson nyss påpekade,\r\nindustrin lurar man inte och kraftindustrin inte\r\nheller.</pre><pre>Industrin kan räkna och inser att förslagen är\r\nkosmetiska och att i realiteten allt pekar på att\r\nkärnkraften blir kvar även efter år 2010, i all\r\nsynnerhet som man inte satsar kraftfullt på\r\neffektivisering och hushållning. En så enkel sak\r\nsom tydliga lättlästa energideklarationer på alla\r\nelkrävande apparater har regeringen efter nio år\r\nvid makten inte lyckats få fram.</pre><pre>Miljöpartiet föreslår förutom\r\nskatteomläggningarna, som är en hörnsten,\r\nbetydligt kraftfullare stöd. Vi föreslår 2 miljarder\r\nkronor för nästa år över budgeten som stöd till de\r\nförnybara energiformerna och utveckling av\r\nenergihushållning, ett stöd som borde vara större,\r\nmen vi kan inte räkna med att få fart på\r\nverksamheten på ett år. Därför föreslår vi också i\r\nvåra reservationer att stödet trappas upp under\r\nkommande år.</pre><pre>Dessutom har vi, som kammaren vet vid det här\r\nlaget, föreslagit att Vattenfall skall delas upp och\r\ndelvis försäljas. Vi har många goda energipolitiska\r\nskäl för det. Av de 50 miljarder som detta kan ge\r\nbör enligt vår uppfattning 5 miljarder investeras\r\nårligen på energisektorn och 5 miljarder på\r\ntrafiksektorn, dels i rent statliga projekt, dels i form\r\nav billiga investeringslån, vilket också framgår av\r\nvåra reservationer, lån till dem som skall bygga\r\nvindkraftverk, lån till dem som vill investera i\r\nindustri som producerar utrustning för inhemska\r\nbiologiska bränslen och deras användning.</pre><pre>Dessa insatser skulle inte bara kraftfullt bidra till att\r\nbygga upp system för energieffektivisering och\r\nförnybar energi. De skulle dessutom skapa\r\ntiotusentals jobb på sikt i glesbygd och på orter som\r\ndrabbas av industrinedläggningar. Vi menar att\r\ndetta är ett absolut måste i en period med växande\r\narbetslöshet, då AMS-politiken med all säkerhet\r\nkommer att visa sig otillräcklig. Att vi på köpet kan\r\nfå fram nya produkter som kan exporteras är ett\r\nytterligare plus, särskilt som det rör sig om\r\nprodukter som passar in i ett ekologiskt sunt\r\nsamhälle, vilket det ju blir fråga om med vårt\r\nförslag.</pre><pre>Jag är säker på att vi lyckats komma med förslag till\r\nintegrerade system på miljö-, energi- och\r\nsysselsättningssidorna som skulle, om de\r\ngenomförs, innebära ett påtagligt första steg i\r\nriktning mot en ekologiskt hållbar framtid, som vi\r\ninte skulle behöva skämmas för inför de fattiga\r\nländerna.</pre><pre>Min kritik av energitrojkan har väl framgått av det\r\nredan sagda. Den kan sammanfattas på följande\r\nsätt. Man har låtit industriintressena och\r\nkärnkraftsetablissemanget styra. Man saknar\r\nhållbar problemanalys. Man inser inte att\r\ngrundproblemen heter uran, fossila bränslen och\r\nineffektiv energianvändning. Därför blir\r\nprogrammet ett fegt lappverk, som inte gör\r\nkärnkraftsavvecklingen år 2010 trovärdig. Man\r\nblundar för det enda som verkligen skulle göra\r\navvecklingen trovärdig, nämligen att stoppa en\r\nreaktor nu. Det kan, som Rolf L Nilson också\r\nframhöll för en stund sedan, ske förmodligen utan\r\natt svenska folket skulle märka att det bara finns\r\nelva reaktorer kvar.</pre><pre>Moderaternas energipolitik är ju huvudsakligen en\r\nicke-politik och kan kritiseras just därför. Världens\r\ntillstånd har inte råd med en icke-politik. Att låta\r\nkortsiktig lönsamhet styra politiken i världen leder\r\ntill fördärv. Till moderaternas icke-politik hör att\r\nman inte skall ha höga skatter och avgifter på\r\nmiljöförstörande utsläpp och energiförbrukning.\r\nDet finns dock en egendomlighet i den moderata\r\nenergipolitiken. Man talar mycket om\r\nkoldioxidtaket. Man vill t.o.m. minska CO2-\r\nutsläppen. Däremot talar man mindre om övriga\r\nväxthusgaser.</pre><pre>Hur det skall gå till när man inte vill ha någon\r\nbroms på energiförbrukningen och alldeles särskilt\r\ninte vill ha någon broms på bilismen och flyget, är\r\nsvårt att förstå. Men det behövs inte heller. Så länge\r\nman slaviskt håller sig till det som\r\nenergietablissemanget förkunnar behövs varken\r\nlogik eller system, man har ändå en mäktig\r\ndraghjälp. Carl I Hagen i det norska\r\nframstegspartiet sade vid förra valet: I Sverige\r\nbehövs inget framstegsparti. Moderaterna fyller\r\nden platsen. Han hade alldeles rätt. Jag grubblar\r\nfortfarande på vad som har plockat fram Ian\r\nWachtmeister och Bert Carlsson.</pre><pre>Jag är ledsen i dag. I dag bekräftas att Sverige valt\r\nfel väg på energiområdet liksom tidigare på\r\nmiljöområdet. För dem som förstår är 1988 års\r\nillusioner undanryckta. Jag tror dock inte att\r\nsvenska folket förstår det. Det finns inga stora\r\nmiljöpartier. De fyra gamla partierna har svikit sina\r\nlöften från 1988 liksom de svikit många löften\r\ntidigare på energipolitikens område. Svenska folket\r\när ännu vilset, men vi miljöpartister kommer så gott\r\nvi kan att försöka välta kulisserna i den valrörelse\r\nsom stundar.</pre><pre>Vårt budskap är inte insmickrande -- tvärtom.\r\nVärldens räddning kräver både kunskap och moral,\r\nmen också uppoffringar i vår del av världen. Det\r\nvill människorna helst inte se.</pre><pre>Herr talman! Jag började med att citera Harry\r\nMartinson. Jag slutar med ett annat citat:</pre><pre>''Det ohyggligaste med människorna</pre><pre>är att de inte vågar tänka.</pre><pre>Om de verkligen tänkte ut konse-</pre><pre>kvenserna av den verklighet de</pre><pre>lever i, skulle de dö av skräck --</pre><pre>eller förändra världen.''</pre><pre>Det är, herr talman, vad den gröna rörelsen vill\r\ninspirera människor till -- att se verkligheten och\r\nförändra världen.</pre><pre>Anf. 75 IVAR FRANZÉN (c) replik:</pre><pre>Herr talman! Lars Norberg inledde med att\r\nbeskylla centern för svek. Vi hade sålt oss för en\r\ngrynvälling osv. Samtidigt poängterade han att\r\nmiljöpartiet har misslyckats. Under miljöpartiets\r\ntid i riksdagen har utvecklingen på miljöns område\r\nvarit katastrofal. Jag kan i och för sig förstå att det\r\nkänns bittert. Det var inte på de premisserna som ni\r\ntänkte er att komma in i riksdagen. Men jag tycker\r\nockså att det skall stämma er litet grand till\r\nödmjukhet. Det går inte att från en\r\nminoritetsställning ständigt uppnå resultat, om man\r\ninte är beredd att vara realpolitiker.</pre><pre>Det är symboliska insatser som vi kommer fram till\r\ni uppgörelsen, säger Lars Norberg. Jag vill nog\r\nhävda att t.ex. på vindkraftsområdet är 25 procents\r\ninvesteringsbidrag och avskaffande av elskatten på\r\nde mindre kraftverken -- upp till 500 kW -- en insats\r\nsom kan bryta väg för en mycket intressant och helt\r\nkommersiell utveckling för de medelstora\r\nvindkraftverken. Det är ingen symbolisk insats\r\nutan en avgörande insats på vindkraftsmarknaden.</pre><pre>Tekniken på solsidan har gått snabbt under de\r\nsenaste åren. Jag tror att det om alla goda krafter\r\nsamverkar här finns en möjlighet att det 25-\r\nprocentiga bidraget kan öppna marknaden och\r\nmöjliggöra en industrialisering av tillverkningen\r\nsom gör att priserna kraftigt kan sänkas. Därmed\r\nhar också den marknaden fått en möjlighet.</pre><pre>Biobränlsena bemöts i dag med en helt annan\r\nrespekt och med stort intresse från industrins sida,\r\nfrån de stora bostadsbolagens sida osv. Även där\r\nfinns det möjligheter att genom uppgörelsen få till\r\nstånd en vändning. Vad vi saknar är självfallet en\r\nkoldioxidskatt på elproduktionen, men kanske\r\näven den kommer när frågan blir aktuell i EG.</pre><pre>Jag vill nog hävda, Lars Norberg, att centerns\r\ngenuina miljö- och energipolitik är lika oskadd i dag\r\nsom någonsin tidigare. Vi står för den fullt ut. Vi är\r\nsamtidigt beredda att aktivt medverka till att i\r\npraktisk politik nå resultat i vår politiks riktning.\r\nDet ansvaret borde fler partier ta.</pre><pre>Anf. 76 LARS NORBERG (mp) replik:</pre><pre>Herr talman! Det är naturligtvis inte lätt att veta,\r\nIvar Franzén, var man skall dra gränsen för\r\nkompromisser i politiken. Tyvärr har vi inte haft\r\nnågon anledning att kompromissa, för vi har aldrig\r\nblivit inviterade till några överläggningar.\r\nSocialdemokratin valde såvitt jag har förstått att\r\ninvitera centerpartiet och folkpartiet.</pre><pre>Något har naturligtvis skett, men när man t.ex.\r\nräknar på stödet om 25 miljoner till vindkraft,\r\nvilket motsvarar investeringar om 100 miljoner om\r\nåret fram till år 2010, finner man att det innebär att\r\nman skrapar ihop ungefär 1 TWh vindenergi. Det\r\när förmodligen inte så mycket att komma med när\r\nman skall avveckla kärnkraften. Det behövs\r\nbetydligt kraftigare tag.</pre><pre>Vad som har oroat mig i den här uppgörelsen är att\r\nden för den stora allmänheten ger intrycket att det\r\nhär verkligen sker något. Ivar Franzén vill\r\nytterligare förstärka det intrycket med sitt inlägg\r\nom att det görs någonting kraftfullt. Om man\r\nextrapolerar satsningen 10 milj.kr. om året i statligt\r\nstöd till solenergi, finner man att den leder till\r\nbråkdelar av en terawattimme solvärme år 2010.</pre><pre>Om centern tycker att man verkligen har vunnit\r\nnågonting på att gå in i denna kompromiss, må man\r\nväl tycka det. Efter 20 år som miljöparti i riksdagen\r\när det i så fall ett mycket blygsamt resultat för\r\ncentern.</pre><pre>Jag hoppas att Ivar Franzén sade fel när han sade att\r\nhan misslyckats med att få till stånd en\r\nkoldioxidskatt på elproduktionen. Vi är medvetna\r\nom det, men han glömde väl att säga att vi också\r\nskall ha en uranskatt på elproduktionen och att vi\r\nskall ha lika hög skatt på uran som på kol.</pre><pre>Anf. 77 IVAR FRANZÉN (c) replik:</pre><pre>Herr talman! Jag tror att det är viktigt att vi alla\r\nutgår från att det är startbelopp som vi här talar om.\r\nDet måste vara vår gemensamma målsättning att\r\ngäller ett introduktionsstöd och att vi skall skapa de\r\nförutsättningar som behövs för att få till stånd de\r\nstora satsningarna efter detta. Det leder alltså inte\r\nnågon vart att använda den matematik som Lars\r\nNorberg tillämpade, men med felaktiga siffror, när\r\nhan försökte räkna ut summan av anslaget och den\r\negna insatsen. Grundförutsättningen är att anslaget\r\nskall leda till mycket mer. Dit kommer vi också, om\r\nalla goda krafter samverkar till att utnyttja de\r\nmöjligheter som den här uppgörelsen ger.</pre><pre>Man talade om biobränsle, och i det sammanhanget\r\när koldioxidsatsningen i samband med\r\nelproduktionen väsentlig. Det är där som vi måste\r\nfå till stånd en bättre balans. När det gäller\r\nuranskatten står centern kvar vid sitt urspungliga\r\nförslag om produktionsskatter, men detta berörs\r\nicke i uppgörelsen.</pre><pre></pre><pre>Anf. 78 LARS NORBERG (mp) replik:</pre><pre>Herr talman! Det är beklagligt att inte\r\ncenterpartiet har fått något gehör för en uranskatt.\r\nJag vet att ni har försökt. Det är enkel logik att kol\r\när ett miljöfarligt och dåligt bränsle och att det bör\r\nvara hårt beskattat. Samma sak gäller uran. Om\r\nbåde kol och uran beläggs med hög skatt blir det en\r\nkraftig stimulans till användning av de inhemska\r\nbiologiska bränslena.</pre><pre>Miljöpartiet kommer självfallet att på allt sätt\r\nstödja en utveckling mot ökad satsning på dessa\r\nenergiformer, dvs. solvärme, vindkraft och\r\nkraftvärme. I den mån vi kan samverka med\r\ncentern på den fronten i framtiden ser jag fram\r\nemot detta med glädje. Jag hoppas att vi på det\r\nviset kan driva socialdemokratin och folkpartiet i\r\nrätt riktning.</pre><pre>Anf. 79 ÅKE WICTORSSON (s):</pre><pre>Herr talman! Först vill jag kommentera det faktum\r\natt näringsutskottets ordförande Lennart\r\nPettersson inte står under dagens betänkande med\r\nsitt namn. Det beror enbart på att han var\r\nförhindrad att närvara vid vårt sista\r\njusteringssammanträde.</pre><pre>I de här sammanhanget vill jag gärna till Lennart\r\nPettersson, eftersom han nu lämnar riksdagen,\r\nframföra den socialdemokratiska utskottsgruppens\r\ntack för ett fint arbete och ett gott kamratskap\r\nunder de år vi arbetat tillsammans. Det har varit\r\nfina år präglade av debattlusta, kreativt tänkande\r\noch ett självständigt ställningstagande i alla de\r\nfrågor som faller inom utskottets\r\nverksamhetsområde. Det gäller inte minst\r\nenergipolitiken.</pre><pre>Jag vill också framföra ett tack till utskottets\r\nkanslipersonal för ett tungt arbete i samband med\r\nbehandlingen av energipolitiken både när det gäller\r\nregeringsförslaget grundat på trepartiuppgörelsen\r\noch den mängd motioner som vi har hanterat.</pre><pre>Trepartiuppgörelsen punkterar ju på ett mycket\r\neftertryckligt sätt moderaternas påståenden att det\r\ninte går att skapa en politisk majoritet bakom en\r\nkraftfull energipolitik. Moderaterna är i dag\r\nisolerade i svensk energipolitik. Det understryks\r\nytterligare av att vänsterpartiet och miljöpartiet,\r\nsom gått emot uppgörelsen, har gjort detta därför\r\natt de önskar en ännu längre gående politik än vad\r\ntrepartiuppgörelsen innebär. Det gläder mig att\r\nkonstatera att vi både från folkpartistiska och\r\ncenterpartistiska företrädare här i debatten mycket\r\nintensivt har fått bekräftat att deras synpunkter har\r\ntillgodosetts i uppgörelsen. Det bör garantera dess\r\nfortsatta stabilitet.</pre><pre>Denna moderaternas isolering i svensk\r\nenergipolitik markeras nu ytterligare. Moderaterna\r\nredovisar nu inte bara att man vill fortsätta att\r\nanvända kärnkraften, vilket ju har varit\r\nunderförstått under lång tid, utan att man också vill\r\navskaffa energipolitiken som sådan.</pre><pre>Trepartiuppgörelsen ligger väl i linje med vad\r\nsvenska folket tycker, såsom denna uppfattning\r\nredovisats i opinionsundersökningar under lång tid.\r\nÖver 65 % av de tillfrågade vill avveckla\r\nkärnkraften. Undersökningarna visar, också\r\ntvärtemot vad moderaterna brukar påstå, ingen\r\nsärskild ökning av det antal som vill behålla\r\nkärnkraften. Den andelen ligger och pendlar\r\nmellan 25 och 30 %. På samma sätt har\r\ntveksamheten mot kärnkraften ute i världen ökat,\r\nvilket framgår av den allt större osäkerheten i\r\nfullföljandet av tidigare utbyggnadsplaner.</pre><pre>Sammanfattningsvis innebär utskottets förslag att\r\nenergipolitikens mål skall vara att på kort och lång\r\nsikt trygga tillgången på el och annan energi på\r\nvillkor som är konkurrenskraftiga med dem som\r\ngäller i omvärlden. Energipolitiken skall utgå från\r\nvad natur och miljö kan bära. Landets elförsörjning\r\nskall tryggas genom ett system som i största möjliga\r\nutsträckning grundas på varaktiga, helst inhemska,\r\noch förnybara energikällor och en effektiv\r\nhushållning. Stränga krav skall ställas på säkerhet\r\noch omsorg om miljön vid användning och\r\nnyutveckling av all energiteknik.</pre><pre>Riksdagen uttalade år 1980 att kärnkraften skall\r\navvecklas i den takt som är möjlig med hänsyn till\r\nbehovet av elektrisk kraft för att upprätthålla\r\nsysselsättning och välfärd. Riksdagen angav att den\r\nsista reaktorn i Sverige skall stängas senast år 2010.\r\nDessa beslut förändras inte av trepartiuppgörelsen.</pre><pre>Vidare uttalade riksdagen år 1988 att den första\r\nreaktorn skulle tas ur drift år 1995 och en andra år\r\n1996. Utskottet förordar nu, i enlighet med\r\npropositionen, att omställningen av\r\nenergisystemen skall ske med hänsyn till, förutom\r\nsäkerhetskraven, behovet av elektrisk kraft för\r\nupprätthållande av sysselsättning och välfärd. När\r\nkärnkraftsavvecklingen kan inledas och i vilken\r\ntakt den kan genomföras avgörs av resultaten av\r\nhushållningen med el, tillförseln av el från\r\nmiljöacceptabel kraftproduktion och\r\nmöjligheterna att bibehålla internationellt\r\nkonkurrenskraftiga elpriser. Regeringen skall varje\r\når till riksdagen redovisa de resultat som uppnåtts\r\ngenom de energipolitiska programmen för\r\nomställning och utveckling av energisystemet.\r\nMetoden med fixerade tidpunkter ersätts nu med\r\nen metod där man varje år prövar om det finns\r\nförutsättningar att påbörja avvecklingen.</pre><pre>Svenskt näringsliv har i stor utsträckning byggts\r\nupp på grunden av billig elektrisk energi från\r\nvattenkraften. Fortfarande vilar betydande, inte\r\nminst exportintriktade industrier som t.ex\r\nskogsindustrin på detta faktum. Därför är en säker\r\ntillgång på billig energi en viktig förutsättning för\r\natt den svenska industrin skall behålla sin\r\ninternationella konkurrenskraft. Energipolitiken\r\nmåste utformas så att denna förutsättning kan\r\nbevaras. Detta är ett grundläggande krav särskilt\r\nför den elintensiva industrin.</pre><pre>För omställning av energisystemet satsas\r\nsammanlagt 3,8 miljader kronor. Ett femårigt\r\nprogram för effektivare energianvändning skall\r\ngenomföras. Kraftvärmen stimuleras med en\r\nförändrad energibeskattning som redovisas i\r\nskatteutskottets betänkande som behandlas efter\r\ndetta. Vidare föreslås ett direkt stöd till\r\nkraftvärmeproduktion med biobränslen. Detta\r\nstöd utgår enligt utskottets förslag med stegvis\r\nhögre belopp för anläggningar som kommit till\r\nstånd sedan januari 1985.</pre><pre>Förslaget innebär att bidrag inte utgår till\r\nkraftvärmeanläggningar eldade med torv. Detta\r\nberor på diskussionen huruvida torv skall anses\r\nvara ett fossilt bränsle eller ett förnybart bränsle.\r\nUtskottet förutsätter att denna fråga kommer att\r\ndiskuteras ytterligare i biobränslekommissionen.\r\nTorv är utan tvivel ett bränsle som i stor\r\nutsträckning finns inom landet, som är ekonomiskt\r\natt använda och som förnyas -- det tar visserligen\r\nlång tid.</pre><pre>I 33 reservationer redovisar moderata\r\nsamlingspartiet en annan inställning.\r\nEnergipolitiken bör snarast avvecklas och ersättas\r\nav miljöpolitiska ramar sägs det i reservation 1.\r\nMarknaden skall själv välja produktionssystem. Jag\r\nkan inte dela den uppfattningen. Självfallet har\r\nenergifrågan och dess lösning en stark förankring i\r\nmiljömässiga överväganden. I vissa avseenden\r\nskulle man t.o.m. kunna hävda att hela miljöfrågan\r\när en fråga om produktion och användning av\r\nenergi. Men samhället kan inte ställa sig vid sidan\r\nom och tro att enbart ett överlämnande till\r\nmarknadskrafternas fria spel skall lösa problemen.\r\nDetta gäller särskilt om vi vill fullfölja riksdagens\r\nbeslut om att avveckla kärnkraften till år 2010. All\r\nerfarenhet har visat att hushållningen med ändliga\r\nnaturresurser inte kan överlåtas på krafter som\r\nsätter den kortsiktiga vinsten i huvudsätet. Det är\r\nvanligt folk som betalar fiolerna när direktörerna\r\nspekulerar.</pre><pre>På den här punkten finns det en avgörande skilland\r\nmellan moderaterna och alla andra partier i\r\nriksdagen. Det är slående att de partier som har en\r\nstark folklig förankring, socialdemokraterna\r\ncenterpartiet och folkpartiet vill att energipolitiken\r\nskall utformas i demokratiska beslut. Det är sedan\r\nkraftföretagens uppgift att med utgångspunkt i den\r\nbeslutade energipolitiken planera och utveckla\r\nkraftsystemet så att landets behov av el blir\r\ntillgodosett. Denna uppfattning delas för övrigt\r\näven av vänsterpartiet och miljöpartiet.\r\nModeraterna vill däremot att besluten skall fattas\r\nav de s.k. marknadskrafterna, dvs. av\r\nkapitalägarna i slutna styrelserum fria från folkliga\r\nopinioner. Detta är en klassisk motsättning mellan\r\ndemokrati och kapital. Under senare tid har det då\r\noch då i debatterna i riksdagen från moderat håll\r\nframförts att ljuset har kommit i samband med att\r\nBerlinmuren föll och att man fått en demokratisk\r\nförnyelse i Östeuropa.</pre><pre>För oss andra är det ett faktum att vi har haft\r\nmarknadsekonomi i vårt land åtminstone sedan år\r\n1864. Från 1920-talets början, när vi fick allmän\r\nrösträtt, har vi successivt tyglat\r\nmarknadsekonomins avarter genom demokratiska\r\nbeslut som haft som syfte att tillgodose kraven på\r\nrättvisa och solidaritet med svaga grupper. Detta är\r\ngrunden för den svenska välfärdssamhälle som varit\r\nmycket framgångsrikt. Detta skall vi behålla och\r\nvidareutveckla, inte rasera. Detta gäller hela\r\nsamhället. I det avseendet är frågan om en billig\r\noch effektiv energiförsörjning en nyckelfaktor,\r\neftersom det är denna som är en av grundbultarna i\r\nden svenska samhällsekonomin.</pre><pre>Tidigare har det i många fall sagts att energifrågan\r\ngår på tvärs mot denna frontlinje. Nu bekräftar\r\nmoderaterna att det inte är så. Däremot är\r\nmoderaternas linje i detta avseende en ren avskrift\r\nav den ståndpunkt som Industriförbundet\r\npresenterar i sin skrift Det stora lyftet.</pre><pre>Samhällsutvecklingen i stort måste förankras i en\r\npolitik som hela folket kan ställa upp på. Man\r\nmåste kunna känna förtroende och tillit till\r\npolitiken. Det räcker inte med att det blir en politik\r\nför de styrande kretsarna i Industriförbundet, även\r\nom jag förstår att Gunnar Hökmark med sin starka\r\nställning i näringslivets lobbyorganisationer kan\r\ntycka detta.</pre><pre>I detta sammanhang kan det ju inte hjälpas att jag\r\nockså tvingas att ta upp frågan om det borgerliga\r\nregeringsalternativet i energifrågan. I senaste\r\nnumret av Kraftsam, kraftindustrins tidning, viker\r\nGunnar Hökmark ut sig och förklarar, att till\r\nskillnad mot förra gången det begav sig så kommer\r\n''den här gången ingen borgerlig regering att bildas\r\ndär det ingår någon part som vill avveckla\r\nkärnkraften under nästa mandatperiod. Den\r\ngarantin finns med från början.'' För säkerhets\r\nskull har intervjun med Gunnar Hökmark satts\r\nmed rubriken Politikerna måste hålla fingrarna\r\nborta.</pre><pre>Mig veterligt är det ingen part i ett eventuellt\r\nborgerliga regeringsalternativ som sagt att\r\nkärnkraften skall avvecklas under nästa\r\nmandatperiod, dvs. tiden 1991--1994. På så sätt\r\nskulle ju denna förklaring sakna betydelse. Men det\r\nhar den naturligtvis inte. Detta är moderaternas\r\nsätt att dekretera att kärnkraftsavvecklingen inte\r\nfår börja förberedas under nästa mandatperiod.\r\nSkall avvecklingen till år 2010 bli trovärdig, fordras\r\nju att utbyggnaden av alternativen och\r\nhushållningen drivs med kraft även under nästa\r\nmandatperiod. Det borde ju vara ett ganska\r\nintressant besked till centerpartiet, som nu\r\ntillsammans med folkpartiet står för\r\nmajoritetslinjen. Denna innebär ju, tvärtemot\r\nmoderaternas uppfattning, att riksdagen varje år\r\nskall pröva om och hur arbetet bedrivs för att den\r\nbeslutade kärnkraftsavvecklingen år 2010 skall ske.\r\nDet blir nog till att på nytt plocka fram långbänken\r\nfrån Fälldins tid. Jag tycker att man redan nu, på\r\nsamma sätt som under slutet av 70-talet, kan höra\r\nslamret från regeringsrummets dörrar när\r\nmoderaterna marscherar ut ivrigt förbannande alla\r\ncenterpartister! Moderaterna har placerat en bomb\r\nmed fördröjd utlösning under det borgerliga\r\nregeringsalternativet!</pre><pre>I ett flertal energidebatter före dagens har\r\nmoderaterna hävdat att splittringen i energifrågan\r\nhar varit så stor att några långsiktiga handlingslinjer\r\ninte kan fastläggas. Detta skulle ha upplevts som en\r\nstor nackdel från bl.a. näringslivets sida. Särskilt\r\nhar anklagelserna haglat över oss\r\nsocialdemokrater. Nu har vi i praktisk handling\r\nvisat att vi kunnat träffa en bred överenskommelse\r\nom energipolitiken som står i överensstämmelse\r\nmed vad en bred majoritet av det svenska folket\r\nvill. Därmed har vi skapat långsiktig trygghet för\r\nvår industris framtida utveckling samtidigt som vi\r\navsevärt flyttat fram miljöpositionerna. Detta är\r\nkonkret välfärdspolitik av socialdemokratiskt\r\nmärke! Oklarheten står moderaterna för. När kan\r\nmoderaterna redovisa en majoritet för sin linje?\r\nNäringslivet borde kunna dra rätta sutsatser av\r\ndetta!</pre><pre>Vänsterpartiet och miljöpartiet vill ha en snabbare\r\nkärnkraftsavveckling. Miljöpartiet lanserar det\r\nunika greppet att ha tre olika alternativ för\r\nkärnkraftsavvecklingen. Ett med en avveckling på\r\ntre år med start 1991. Det andra med en\r\navvecklingstid på nio år som skall vara klar 1999,\r\noch ett tredje med en lagstiftning om en senast år\r\n2010 avslutad kärnkraftsavveckling. Hade vi\r\nfortsatt en liten bit till, hade väl miljöpartiet snart\r\nbefunnit sig på trepartiuppgörelsens grund.\r\nVänsterpartiet vill börja avvecklingen 1995.</pre><pre>Här säger Rolf L Nilson att beslutet nu är ett\r\ngigantiskt svek mot miljöopinionen. För det första\r\när det klart konstaterat att det inte finns ett beslut\r\nfattat om när avvecklingen skall startas. Det skall\r\nprövas varje år av riksdagen. För det andra undrar\r\njag vilket svek som är störst. Hade inte det varit ett\r\nsvek att man hade drivit fram en förtida avveckling\r\nsom inte hade varit förankrad i energiförsörjningen\r\noch som inte heller hade varit förankrad i\r\nsamhällsekonomin? Detta hade nog varit det\r\nstörsta sveket mot de långsiktiga miljöintressena\r\nnär det gäller att utveckla energipolitiken i den\r\nriktningen.</pre><pre>Jag nöjer mig därför med att konstatera att inte\r\nvarken vänsterpartiets eller miljöpartiets många\r\nalternativ är förankrade i dagens verklighet. Ett\r\ngenomförande skulle förutsätta våldsamma\r\npåfrestningar på arbetsmarknad, ekonomi och\r\nsocial välfärd. Vi är inte beredda att ta dessa\r\nkonsekvenser.</pre><pre>Detta hindrar mig inte från att ge ett erkännande\r\ntill dessa partier för att de i viss utsträckning tvingar\r\noss andra till att mera noggrant pröva vår egen\r\npolitik. Denna fruktbara dialog skulle ha kunnat bli\r\nmer givande om framför allt miljöpartiet kunnat\r\nformulera en mera sammanhållen realistisk politik\r\nför områden som ekonomi, näringslivsutveckling\r\noch regional balans. Jag tycker att detta är\r\nmiljöpartiets tragik att man inte under den här\r\nperioden kunnat omsätta sina politiska idéer i en\r\nkonstruktiv politik, vilken kunnat ge resultat. I\r\nvarje fall tror jag att många av partiets sympatisörer\r\nkänner sig svikna i detta avseende. Det har varit ett\r\nför stort avstånd mellan de djärva idéerna och den\r\ngrå vardagen.</pre><pre>Avslutningsvis vill jag alltså konstatera att\r\ntrepartiuppgörelsen om energin tillstyrks av en\r\nbred utskottsmajoritet. Därmed kan riksdagen när\r\nden nu kommer att fatta det slutliga beslutet, lägga\r\nen god och långsiktig grund för energipolitiken i\r\nframtiden till båtnad för hela vårt land. Jag\r\nkonstaterar att moderaterna inte bara står helt\r\nutanför uppgörelsen utan också vill avskaffa de\r\nenergipolitiska besluten -- allt i överensstämmelse\r\nmed Industriförbundets synpunkter.</pre><pre>Jag glädjs åt den stora majoriteten. Snävt sett skulle\r\njag också från partisynpunkt kunna glädjas åt den\r\nborgerliga splittringen. Men jag gör det inte därför\r\natt den splittringen innebär att det även\r\nfortsättningsvis kommer att finnas underlag för\r\nspekulationer i en förändrad politik på det här\r\nområdet. Det är en nackdel för landet.</pre><pre>Herr talman! Jag vill med detta yrka bifall till\r\nutskottets hemställan och avslag på samtliga\r\nreservationer.</pre><pre>Ajournering</pre><pre>Kammaren beslöt kl. 17.54 att ajournera\r\nförhandlingarna till kl. 19.00 för middagsuppehåll.</pre><pre>Återupptagna ärenden</pre><pre>Förhandlingarna återupptogs kl. 19.00.</pre><pre></pre><pre>Anf. 80 GUNNAR HÖKMARK (m) replik:</pre><pre>Fru talman! Åke Wictorsson förvandlades plötsligt\r\ntill en agitator på förstamaj, såsom det var en gång\r\nförr i tiden med socialistiska paroller, fördömanden\r\nav marknaden, osv.</pre><pre>Han försökte också berömma\r\ntrepartiöverenskommelsen för att innebära att man\r\när överens om en stark politik. Men vad är det, Åke\r\nWictorsson, egentligen som ni är överens om? Jo,\r\nni är överens om att ta bort årtalen 1995 och 1996\r\nur den svenska energipolitiken, dvs. ni är överens\r\nom att ni under hela 80-talets senare del hade fel i\r\ndenna vitala energifråga.</pre><pre>I överenskommelsen talade man om marknaden i\r\nbetydligt mer positiva ordalag än vad Åke\r\nWictorsson här gjorde. Jag undrar om verkligen de\r\nandra parterna i överenskommelsen är överens\r\nmed Åke Wictorsson om synen på den svenska\r\nenergimarknadens framtida funktion.</pre><pre>Ni är -- kanske -- överens om att kärnkraften skall\r\nvara avvecklad till år 2010. Alla de tre partierna i\r\növerenskommelsen är nämligen sannerligen inte\r\növerens om detta.</pre><pre>Ni är överens om att 3,8 miljarder skall anslås till\r\nsatsningar på biobränslen och vindkraft. Men är det\r\nverkligen Åke Wictorssons uppfattning att det kan\r\nräcka för att ersätta halva vår\r\nelproduktionskapacitet? Om det är Åke\r\nWictorssons uppfattning är det sannerligen inte\r\nnågon stark energipolitik. Det ni i så fall är överens\r\nom är att ni skall avveckla halva elförsörjningen och\r\ni stället tillföra 3,8 miljarder på vindkraft och\r\nbiobränslen. Den som kallar det en stark\r\nenergipolitik har inte mycket att yvas över i\r\npolitiken. Det är kanske så.</pre><pre>Åke Wictorsson anklagade oss moderater för att stå\r\nisolerade. Den typen av argumentation har jag\r\naldrig förstått. Vi står för vad vi anser. Oavsett om\r\nvi är många eller få, har våra sakståndpunkter sin\r\negen legitimitet och bör kunna bemötas i kraft av\r\ndetta. Men det kan inte Åke Wictorsson.</pre><pre>Nu har historien i stället visat att vi hade rätt även\r\nnär vi stod isolerade och fick ta emot motsvarande\r\nangrepp från Åke Wictorssons partikamrater i\r\nfråga om årtalen 1995 och 1996. Men denna\r\növerenskommelse, Åke Wictorsson, är ju ett betyg\r\npå att vi moderater, som möjligtvis i denna\r\nkammare var isolerade, hade rätt. Vi vinner också\r\ndärför mer och mer.</pre><pre>Vad är ni överens om? Är ni överens om\r\nvattenkraften? Jag skulle gärna vilja att Åke\r\nWictorsson gav sin uppfattning om vad svensk\r\nsocialdemokrati tycker i den frågan innan vi går\r\növer till industriministern, som kanske kan ge sin\r\nuppfattning om vad svensk socialdemokrati tycker.\r\nVad anser svensk socialdemokrati: Skall ni bygga ut\r\nvattenkraften, eller skall ni låta den förbli skyddad?</pre><pre>Anf. 81 HADAR CARS (fp) replik:</pre><pre>Fru talman! Före middagsuppehållet erinrade Åke\r\nWictorsson om att Lennart Pettersson,\r\nnäringsutskottets ordförande, nu lämnar\r\nriksdagen. Jag vill gärna instämma i de varma ord\r\nsom Åke Wictorsson gav till Lennart Pettersson.\r\nÄven jag uppfattar Lennart Pettersson som en rak\r\noch ärlig, kunnig och självständig person, och jag\r\nhar satt stort värde på att få samarbeta och\r\ndebattera med honom här i kammaren och i\r\nutskottet.</pre><pre>En väldigt viktig del av överenskommelsen, Åke\r\nWictorsson, är naturligtvis att årtalsexercisen\r\nkommit bort. Man talar i överenskommelsen och i\r\ndet beslut som riksdagen skall fatta om hur\r\nomställningen av energisystemet skall ske och även\r\nom att avgörande för när en kärnkraftsavveckling\r\nkan inledas och i vilken takt den kan ske är\r\nresultaten av hushållningen med el, tillförseln av el\r\nfrån miljöacceptabel kraftproduktion och\r\nmöjligheten att bibehålla internationellt\r\nkonkurrenskraftiga elpriser. Vidare står alldeles\r\ntydligt markerat att partierna är ense om dessa\r\nutgångspunkter. Partierna är då ense om att just\r\ndessa förutsättningar skall vara uppfyllda innan en\r\nkärnkraftsavveckling kan ske. Men sedan kan vi ha\r\nolika värderingar om hur snart dessa\r\nförutsättningar kan finnas. Som vi från folkpartiet\r\nliberalerna förstår det har socialdemokraterna och\r\ncenterpartiet i detta avseende en mer optimistisk\r\nsyn än vad vi har. Vi är inte övertygade om att dessa\r\nförutsättningar kommer att vara uppfyllda år 2010.\r\nVi drar av detta slutsatsen att eftersom detta är vad\r\nvi är överens om kommer vi också i så fall att vara\r\növerens om att inte inleda eller avsluta\r\nkärnkraftsavvecklingen baserat på årtal utan på att\r\nde kriterier vi är överens om är uppfyllda.</pre><pre>En mycket positiv del av överenskommelsen är just\r\nden långsiktighet i energipolitiken som den ger\r\nförutsättningar för. I detta ryms också en\r\nlångtgående avreglering, ökade förutsättningar för\r\nkonkurrens på energimarknaden och inte minst den\r\nökade internationalisering av energipolitiken som\r\nen knytning till den europeiska gemenskapens\r\nenergipolitik också förutsätter.</pre><pre>Jag tror också att det är riktigt att säga att\r\növerenskommelsen som sådan ökar\r\nförutsättningarna för en gemensam energipolitik\r\nhos en regering bestående av folkpartiet, centern\r\noch moderaterna.</pre><pre>Anf. 82 LARS NORBERG (mp) replik:</pre><pre>Fru talman! Åke Wictorsson talade om solidaritet\r\nmed svaga grupper som en grundbult i\r\nsocialdemokratins uppfattning. Det var glädjande\r\natt höra detta från Åke Wictorsson. Den dag Åke\r\nWictorsson ansluter sig till att vi inte bara skall\r\nkänna solidaritet med svaga grupper i vårt eget land\r\nutan också med svaga grupper i andra länder, dvs.\r\nu-länderna i första hand, med djur och natur och\r\nmed kommande generationer, då finns det\r\nförutsättningar för att socialdemokraterna och\r\nmiljöpartiet kan samverka mot långsiktiga mål.\r\nÅke Wictorsson antyder något om att miljöpartiet\r\nkanske så småningom kommer med i uppgörelsen.\r\nDen dag socialdemokraterna deklarerar dessa mål\r\nunderlättas möjligheterna för detta.</pre><pre>För övrigt har Gunnar Hökmark rätt, Åke\r\nWictorsson. Årtalen 1995 och 1996 är borta. Det\r\nvar därför jag i mitt inledningsanförande sade att\r\ndetta är en sorgens dag för dem som sett fram emot\r\nen kärnkraftsavveckling. Just den första starten av\r\navvecklingen är skjuten i ett töcknigt fjärran. Skall\r\nårtalet 2010 inge något förtroende -- och det är svårt\r\natt återvinna förtroende när man har övergivit\r\noåterkalleliga beslut och när man har övergivit talet\r\nom att kärnkraften inte hör hemma i ett civiliserat\r\nsamhälle -- då behövs kraftfulla åtgärder, och det är\r\nav den anledningen vi har föreslagit en lagstiftning.</pre><pre>Det är också därför vi tror att det är alldeles\r\nnödvändigt med ett hushållningsmål, i stället för att\r\nhushållningen så där i allmänhet -- hur den nu\r\nlyckas -- skall avgöra när kärnkraftsavvecklingen\r\nbörjar. Har man inte satt upp några mål är risken\r\nstor att man inte når särskilt långt. I varje fall är det\r\nmin erfarenhet från 30 år inom industrin att man\r\nmåste veta vart man vill om man skall komma\r\nnågonvart.</pre><pre>Åke Wictorsson påstår att miljöpartiet icke är\r\nförankrat i verkligheten och inte inser vad regional\r\nbalans och näringslivspolitik kräver, men jag tror\r\ndå att han har fel. Men det är klart att vi har andra\r\nutgångspunkter, mer långsiktiga och mer radikala.\r\nÅke Wictorsson påstår då att detta icke har med\r\nverkligheten att göra. Den verklighet som vi ser\r\ninger oss stor oro, och därför krävs radikala mål.</pre><pre>Anf. 83 ROLF L NILSON (v) replik:</pre><pre>Fru talman! Åke Wictorsson kritiserade\r\nvänsterpartiet för att vilja ha en snabbare takt för\r\navvecklingen av kärnkraften än vad de tre\r\navtalsslutande partierna vill ha. Jag tolkar det som\r\natt överenskommelsen innebär att när man\r\nundanröjer beslutet om avvecklingsstart 1995/1996,\r\nflyttar man också tidpunkten framåt i tiden, dvs.\r\ndet innebär en senare start för\r\nkärnkraftsavvecklingen.</pre><pre>Åke Wictorsson sade vidare att den politik\r\nvänsterpartiet står för, dvs. att vi kräver att årtalen\r\n1995 och 1996 skall stå fast, inte är en realistisk och\r\nverklighetsförankrad politik. Det är en grov\r\nfelaktighet. Jag vill erinra om att det så sent som i\r\napril 1990 presenterades en rapport om\r\nkärnkraftsavvecklingen, som byggde på\r\nförutsättningen att avvecklingen skulle starta\r\n1995/1996. Det var en rapport signerad av Ingvar\r\nCarlsson, Rune Molin, Birgitta Dahl och Stig\r\nMalm, som visade att avvecklingen då -- dvs. i april,\r\nför ungefär ett år sedan -- var möjlig utan att det\r\nskulle leda till nöd, missväxt och svält i landet. Jag\r\ntror fortfarande att det är möjligt att börja\r\navvecklingen då och att denna avvecklingstakt är\r\nmöjlig. Detta grundar jag på att vi har god tillgång\r\npå elektricitet.</pre><pre>I socialdemokratin och fackföreningsrörelsen finns\r\ndet -- tycker jag -- en farlig överbetoning av vikten\r\nav billig elektricitet. Man inser -- det utgår jag\r\nifrån -- att billig svensk elektricitet bara kan finnas\r\nkvar en kort tid. Man borde också inse att\r\ntillgången på billig elektricitet, förutom att ge\r\nkonkurrensfördelar, också medför en del\r\nnackdelar, nämligen konservering av gamla\r\nföråldrade industristrukturer. Det är branscher som\r\nbehöver omstruktureras. Devalveringspolitiken\r\ninnebar att man erbjöd arbetskraft till lågt pris,\r\nmen näringspolitiken är nu inriktad på att\r\növerbrygga de svårigheter som uppstått som en\r\nkonsekvens av denna politik. Erfarenheterna från\r\ndevalveringspolitiken skulle kunna överföras till\r\nresonemanget om värdet av billig elektricitet. Billig\r\nelektricitet och arbetskraft är i vissa avseenden en\r\nfördel, men i andra avseenden en nackdel.</pre><pre>Anf. 84 IVAR FRANZÉN (c) replik:</pre><pre>Fru talman! Jag vill -- som Hadar Cars -- till\r\nLennart Pettersson, som nu lämnar utskottet,\r\nbetyga min uppskattning. Jag vill säga tack för ett\r\nmycket gott kamratskap under åren. Jag var\r\nordinarie i näringsutskottet, men de senaste åren\r\nvar jag ändå inte mycket där. Vi har i alla fall haft\r\nmånga diskussioner och debatter och de har varit\r\ngivande.</pre><pre>Jag vill sedan konstatera en annan självklarhet. Det\r\när alldeles uppenbart att denna uppgörelse innebär\r\nen rad insatser för en snabbare förnyelse av vårt\r\nenergisystem. Detta möjliggör självklart en\r\nsnabbare kärnkraftsavveckling -- något annat\r\nresultat kan det inte bli.</pre><pre>I uppgörelsen är vi också överens om att vi noga\r\nskall följa dessa resultat. Det är dessa resultat som\r\nkommer att avgöra när vi kommer att påbörja\r\nkärnkraftsavvecklingen. Det må vara att vi har litet\r\nolika nyanser på bedömningen av dessa resultat,\r\nmen uppgörelsen är klar på den punkten; vi skall\r\ngöra det så snart som vi har resultat framme.</pre><pre>Jag förutsätter också att dessa partier står fast vid\r\nuppgörelsen. Det innebär att det finns en majoritet\r\ni denna fråga -- så långt vi nu kan överblicka\r\nsituationen. Jag förutsätter också att alla partier i\r\nriksdagen har respekt för i demokratisk ordning\r\nfattade beslut. Jag tycker nog därmed, Åke\r\nWictorsson, att det är att göra en höna av en fjäder\r\nnär Åke Wictorsson vill sätta denna fråga som\r\nnågot slags ''vara eller icke vara'' för en borgerlig\r\nregering. Låt oss lösa detta om vi kommer så långt\r\nsom till att förhandla om en regeringsförklaring.\r\nJag tycker att vi i dag har lagt bästa möjliga grund\r\nför ett samarbete även på den punkten.</pre><pre>Anf. 85 ÅKE WICTORSSON (s) replik:</pre><pre>Fru talman! Jag var, Ivar Franzén, med på den tiden\r\ndå det begav sig. Då lärde jag mig att när det gäller\r\nfrågan om borgerligt regeringssamarbete var det i\r\nvarje fall utomordentligt farligt att betrakta\r\nenergipolitiken som en fjäder som man gjorde en\r\nhöna av. En eventuellt förskräcklig framtid får väl\r\nvisa om mina farhågor denna gång är berättigade i\r\ndetta avseende.</pre><pre>Gunnar Hökmark utnämnde mig till en agitator på\r\nförstamaj som redovisade fördomar mot\r\nmarknaden. Jag redovisade inte fördomar mot\r\nmarknaden. Tvärtom redovisade jag att vi i vårt\r\nland sedan väldigt lång tid har haft en fri\r\nmarknadsekonomi, men vi har på olika områden\r\nfunnit att det fordras korrigerande ingrepp från\r\nsamhällets sida. Socialdemokratin har på den\r\npunkten varit en mycket aktiv och drivande kraft.\r\nOm det är att bli en agitator på förstamaj -- låt mig\r\ndå få vara det.</pre><pre>Flera av mina meddebattörer har tagit upp frågan\r\nom den förtida avvecklingen. Jag vill erinra er om\r\natt när vi fattade detta beslut 1988 sades det att det\r\n1990 skulle bli fråga om en kontrollstation. Den blir\r\nalltså genom detta energipolitiska beslut i realiteten\r\nnågot förskjuten. Det är den kontrollstationen som\r\nvi diskuterar. Vid denna kontrollstation skulle man\r\nkonkret klargöra vilka åtgärder för energitillförsel\r\nsom måste vidtas för att det inte skulle resultera i\r\nelbrist eller osäker eltillförsel vid mitten av 90-talet.</pre><pre>Det nuvarande förslaget innebär ett fullföljande av\r\ndetta beslut. Det innebär att man genom dessa\r\nårliga prövningar skall se till att man får underlag\r\nför en avveckling av kärnkraften, så att den kan\r\nslutföras år 2010. Jag kan inte, Lars Norberg, se att\r\ndet behöver innebära en sorgens dag -- tvärtom. Jag\r\nfinner att beslutet är bättre förankrat i den\r\npraktiska verkligheten nu än det var när vi första\r\ngången tog detta ställningstagande.</pre><pre>Jag tror, Lars Norberg, att ni underskattar\r\nsvårigheterna med att förankra en sådan radikal\r\nförändring av energi- och miljöpolitiken som ni vill\r\nha i en folkmening som präglas av ett kärvt\r\nekonomiskt klimat, arbetslöshetshot,\r\nstrukturrationaliseringar och andra snabba\r\nförändringar som hotar jobb och sysselsättning.\r\nDet är där min kritik mot er politik finns.</pre><pre>Anf. 86 GUNNAR HÖKMARK (m) replik:</pre><pre>Fru talman! Jag vill instämma i vad andra talare\r\nsagt om näringsutskottets ordförande, som har lett\r\nförhandlingar och arbete på ett utomordentligt sätt.</pre><pre>Jag vill också tacka Åke Wictorsson. Han har\r\nnämligen här i kväll illustrerat att frågan om vad\r\nman är överens om verkligen är intressant att\r\ndiskutera. Det som ni är överens om i\r\nenergiöverenskommelsen är för det första att ge oss\r\nmoderater rätt i vår verklighetsbeskrivning, att det\r\ninte går att förtidsavveckla kärnkraften med början\r\n1995 och 1996 och att det är ett hot mot svenskt\r\nnäringsliv och svensk industri. För det andra är ni\r\növerens om att ni skall avveckla kärnkraften, dvs.\r\nhalva vår produktionskapacitet. Det skall ni göra\r\nmed hjälp av ett utgiftsprogram till biobränslen och\r\nvindkraft på 3,8 miljarder kronor. Tror verkligen\r\nÅke Wictorsson att biobränslen och vindkraft kan\r\nersätta halva vår elproduktion? Om han tror det\r\nbäddar han just för den osäkerhet som kommit att\r\nprägla svensk energipolitik så länge.</pre><pre>Fru talman! Jag vill sedan beröra frågan om\r\nregeringsalternativ. När det gäller långbänkar vill\r\njag säga följande. Den regering som vi nu har måste\r\nsägas ha hanterat energipolitiken som ''alla\r\nlångbänkars moder'' -- om jag får använda det\r\nuttrycket. Det har nämligen dröjt väldigt länge\r\ninnan väldigt litet har kommit ut. Fortfarande finns\r\ndet egentligen ingen energipolitik för 90-talet.</pre><pre>Frågan är då: Vad avser ni att ha för\r\nregeringsalternativ? På vilket sätt skall ni kunna\r\nföra regeringspolitik under de kommande åren\r\ntillsammans med miljöpartiet eller vänsterpartiet --\r\neller jag vet inte vad? Ni vet dessutom inte själva\r\nvad ni vill. Åke Wictorsson undvek nämligen\r\nmycket noggrant att svara på den rätt viktiga fråga\r\nsom jag ställde. Jag frågade vad Åke Wictorsson\r\nanser är socialdemokratins uppfattning när det\r\ngäller vattenkraften. Jag vill gärna pressa på för att\r\nfå svar på den frågan nu, därför att det vore\r\nintressant att få det före Rune Molin.</pre><pre>Ajournering på grund av demonstration</pre><pre>På grund av demonstration på åhörarläktaren\r\nbeslöt kammaren kl. 19.22 på förslag av förste vice\r\ntalmannen att ajournera förhandlingarna till dess\r\natt ordningen återställts.</pre><pre>Återupptagna förhandlingar</pre><pre>Förhandlingarna återupptogs kl. 19.25.</pre><pre>8 § (forts.) Energipolitik (forts. NU4)</pre><pre>Anf. 87 GUNNAR HÖKMARK (m):</pre><pre>Fru talman! Man kan konstatera att de som mest\r\nintensivt talar om att man vill ha moral i\r\nenergipolitiken inte kan uppvisa moral, respekt och\r\ntolerans inför den folkvalda församlingens\r\nmöjlighet att föra en seriös diskussion.</pre><pre>Fru talman! Jag ställde frågan till Åke Wictorsson\r\nvad han anser om vattenkraften, för det kan ha ett\r\nvisst intresse med en deklaration från hans sida om\r\nvad socialdemokratin anser innan Rune Molin talar\r\nom vad han anser. På det sättet kanske vi kan få en\r\nspännande debatt mellan dessa två energipolitiska\r\nföreträdare för socialdemokratin. Jag vet nämligen\r\nfrån tidigare riksdagsdebatter att Åke Wictorsson\r\navvisat en utbyggnad av vattenkraften, medan\r\nRune Molin tillstyrker en utbyggnad av\r\nvattenkraften. Mot bakgrund av att Åke\r\nWictorsson säger att man är överens om så mycket\r\noch att det är en stark energipolitik, ser jag fram\r\nmot detta svar.</pre><pre>Låt mig till sist bara föra fram den enkla\r\nreflektionen: Tala gärna litet mer om vad svensk\r\nekonomi under 1990-talet kommer att kräva. Jag\r\nsäger det inte bara av ekonomiska skäl. En\r\nförutsättning för en vettig energi- och miljöpolitik\r\nkommer att vara att vi har en stark ekonomi under\r\n1990-talet. Då går det inte att motarbeta\r\nanvändningen av el på det sätt som framför allt\r\nsocialdemokratin i praktiken gör sig till tolk för.</pre><pre>Anf. 88 ROLF L NILSON (v) replik:</pre><pre>Fru talman! Jag skall instämma i hyllningarna till\r\nLennart Pettersson först, så att jag inte glömmer\r\nbort det.</pre><pre>Sedan till själva saken: Jag tycker Hadar Cars\r\nreplik till Åke Wictorsson på ett alldeles utmärkt\r\nsätt illustrerade mitt resonemang om en\r\növerenskommelse på bräcklig grund. Den\r\nbeskrivning han gör är att de tre partierna är\r\növerens om att vissa förutsättningar skall föreligga\r\nför att dels inleda avvecklingen, dels avgöra med\r\nvilket tempo den skall ske. Han sade dessutom att\r\nman kan förutse att partierna inte kommer att vara\r\növerens om när dessa förutsättningar föreligger.\r\nDet innebär, om jag tolkar överenskommelsen som\r\njag tror och befarar att den kommer att tolkas av\r\nfolkpartiet, att man mycket väl med hänvisning till\r\növerenskommelsen kommer att kunna säga att\r\nkärnkraften skall vara kvar efter 2010.</pre><pre>Jag skulle också kunna befara att folkpartiet, utan\r\natt dagtinga alltför mycket med sitt samvete, kan\r\ndriva en gemensam energipolitik med moderaterna\r\noch ändå hävda att man håller fast vid huvuddragen\r\ni överenskommelsen med socialdemokraterna.</pre><pre>Anf. 89 LARS NORBERG (mp) replik:</pre><pre>Fru talman! Jag vill också inleda med att rikta ett\r\ntack till Lennart Pettersson för hans sätt att sköta\r\nordförandeskapet i näringsutskottet. Det har alltid\r\nvarit ett nöje att delta i förhandlingarna där under\r\nhans ordförandeskap.</pre><pre>Sedan till Åke Wictorsson: Jag skulle inte vara så\r\nledsen om jag inte visste att det i och för sig inte är\r\nnågonting som hindrar en avveckling 1995/96. Det\r\nfinns inga tekniska eller ekonomiska hinder. Det är\r\njag helt övertygad om. De hinder som finns är att\r\nnäringslivet med lock och pock och hot och\r\nskrämsel försöker övertyga socialdemokratin och\r\nfackföreningsrörelsen att det inte går. Och då går\r\ndet naturligtvis inte, om näringslivet gör allt för att\r\nsabotera en sådan avveckling 1995/96.</pre><pre>Det är därför jag menar att eftersom\r\nsocialdemokratin inte har näringslivet med sig i\r\ndenna utveckling, gäller det att ha en kristallklar\r\npolitik med klara målsättningar och klara verba för\r\natt man skall nå någonvart. Utan fastställda mål,\r\nmetoder och regler så kommer det att misslyckas.</pre><pre>Så har vi detta att man föreställer sig att man måste\r\nersätta kilowattimme med kilowattimme. Det är ett\r\nenkelt demagogiskt knep som används i\r\nelpolitiken. I själva verket är det en massa\r\nkilowattimmar som kan ersättas med vanlig\r\nvärmeenergi, eldning i pannor, villapannor och\r\nfjärrvärmepannor. Det tar man tydligen inte med i\r\nberäkningen när man talar om att det inte går att\r\nersätta två reaktorer med annan energi och med\r\nhushållning. Med 2 % hushållning per år sparar\r\nman in en reaktor om året ungefär i totalenergi. Så\r\nlänge man har en mix av värmeenergi och elenergi\r\ni utnyttjandet av dessa reaktorer är det väldigt\r\nenkelt att ersätta dem.</pre><pre>Miljöpartiets politik är förvisso förankrad i\r\nverkligheten. Men vi måste också peka på de\r\nproblem som finns i verkligheten: de långsiktiga\r\nekologiska problemen. Om man inte förankrar\r\npolitiken i den verkligheten leder den på sikt till\r\nolycka.</pre><pre></pre><pre>Anf. 90 ÅKE WICTORSSON (s) replik:</pre><pre>Fru talman! Gunnar Hökmark oroar sig över att de\r\nföreslagna åtgärderna inte är tillräckliga för att\r\nklara kärnkraftsavvecklingen till 2010. Det är just\r\nmot den bakgrunden, och för att vi skall få en årlig\r\nkontroll av detta, som vi skall ha en årlig\r\nredovisning och prövning i riksdagen. Självfallet får\r\nman anpassa politiken till de behov som ett krav om\r\navveckling till 2010 kan ställa.</pre><pre>När det gäller vattenkraften har vi mycket klart i\r\nutskottsbetänkandet redovisat att vattenkraften\r\nförutsätts bli utbyggd enligt vattenkraftsplanen som\r\när fastställd av riksdagen. Där föreslås ingen\r\nförändring.</pre><pre>Jag vet inte riktigt varifrån det kommer att\r\nsocialdemokratin skulle motarbeta användningen\r\nav el. Tvärtom upplever jag att vi mycket klart\r\nredovisat att vi upplever att det är ett konkret\r\nbehov som vi måste tillfredsställa på ett lämpligt\r\nsätt. Men samtidigt måste vi klara de anspråk som\r\nen kärnkraftsavveckling och en god miljö kräver.</pre><pre>Jag vill säga några ord om hur man skall tolka en\r\ntrepartiuppgörelse och hur de tre borgerliga\r\npartiernas hantering av den blir. Det får naturligtvis\r\nden framtida historieskrivningen de facto redovisa.\r\nMen nog är det en tämligen fruktlös uppgift som\r\nGunnar Hökmark tar på sig när han anklagar\r\nsocialdemokratin för att inte ha något\r\nregeringsalternativ i energipolitiken. Vi redovisar\r\nen klar trepartiuppgörelse som har en betydande\r\nmajoritet i Sveriges riksdag. Moderata\r\nsamlingspartiet framstår i detta sammanhang som\r\nhelt isolerat i riksdagen, men gör samtidigt anspråk\r\npå att representera ett trovärdigt\r\nregeringsalternativ. Jag förstår inte hur detta går\r\nihop.</pre><pre>Lars Norberg säger att han redovisar en kristallklar\r\npolitik. Det är möjligt att man kan uppleva det med\r\nutgångspunkt från Lars Norbergs och miljöpartiets\r\nutgångspunkter. Men en förutsättning för att det\r\nskall bli en konkret, realistisk politik är att den kan\r\nsamordnas med ett existerande samhälle. Man skall\r\nkunna ta hänsyn till de kollisioner som inträffar i\r\ndet läget. Det är på den punkten jag upplever att\r\nmiljöpartiet har en brist.</pre><pre>Sedan vill jag ändock i min sista replik till Lars\r\nNorberg, som nu lämnar riksdagen, framföra ett\r\ntack för trevliga diskussioner. Jag är medveten om\r\nvilket enormt arbete Lars Norberg har utfört som\r\nrepresentant för miljöpartiet i näringsutskottet.\r\nDet har varit ett hårt och omfattande arbete. Det\r\nhar varit många idéer. Man kan kanske tycka att\r\nresultatet inte stått i överensstämmelse med antalet\r\nidéer. Men jag är övertygad om att framtidens\r\npolitik och framtidens politiker i betydande\r\nutsträckning kommer att ta upp de idéer som Lars\r\nNorberg företrätt i vårt arbete.</pre><pre>Anf. 91 Industriminister RUNE MOLIN (s):</pre><pre>Fru talman! En tillgång till energi, främst elektrisk\r\nenergi, till konkurrenskraftiga villkor är en\r\nnödvändig förutsättning för ett modernt,\r\nindustrialiserat välfärdssamhälle.</pre><pre>Men energiförsörjningen handlar inte enbart om\r\nekonomi. Ett allmänt förtroende för\r\nenergisystemet är också nödvändigt för att vi skall\r\nfå den stabilitet som krävs för att genomföra och\r\nförränta de stora investeringar som kommer att\r\nkrävas såväl på tillförselsidan som på\r\nanvändningssidan. När jag talar om förtroende\r\nmenar jag inte bara allmänhetens förtroende för att\r\nenergisystemet inte medför skadeverkningar eller\r\noacceptabla risker. Jag menar också den\r\nenergiberoende industrins, kraftindustrins och\r\nkommunernas förtroende för att det skall vara\r\nmöjligt att bedriva verksamhet med rimlig\r\nekonomi.</pre><pre>Efter det dramatiska 1970-talet med upprepade\r\noljekriser och intensiv debatt om kärnkraftens\r\nrisker blev det uppenbart att detta allmänna\r\nförtroende för energisystemet saknades. Vi\r\nminskade vårt oljeberoende genom kraftfulla\r\nåtgärder. Många försök gjordes också för att nå en\r\nbred enighet om kärnkraftens roll i vår\r\nenergiförsörjning. Men någon enighet uppnåddes\r\ninte på den traditionella vägen, utan vi tvingades\r\n1980 gå ut med en folkomröstning som skulle\r\nbilägga tvisterna och försona de grupper som stod\r\nmot varandra.</pre><pre>Linje 2, där jag var aktiv, presenterade en\r\nlångsiktig omställningsstrategi, som sträckte sig\r\növer tre årtionden. Denna strategi visade hur det\r\nskulle vara möjligt att ställa om energisystemet bort\r\nfrån kärnkraften och samtidigt ta ansvar för\r\nvälfärd, sysselsättning och miljö.</pre><pre>Den första tioårsperioden, 80-talet, skulle i\r\nhuvudsak ägnas åt att med hjälp av forskning och\r\nutveckling skapa en tillräcklig kunskapsbas. Den\r\nbedömde vi som nödvändig för att undvika\r\nallvarliga misstag under omställningen.</pre><pre>Den andra tioårsperioden, som vi nu har kommit in\r\ni, skulle handla om att efter hand omsätta\r\nkunskaperna i praktisk tillämpning. Mot slutet av\r\nperioden, dvs. mot slutet av 90-talet, bör beprövad\r\noch tillförlitlig ny teknik finnas tillgänglig. Den\r\nskall under den sista tioårsperioden föras ut med\r\nfull kraft och ersätta kärnkraften.</pre><pre>Trots att linje 2 med denna långsiktiga strategi fick\r\nflest röster, och trots att riksdagen 1980 fattade ett\r\nbeslut att energisystemet skall ställas om enligt\r\ndenna strategi, uppnådde vi inte det ömsesidiga\r\nförtroende som är en förutsättning för en långsiktig\r\nstabil energipolitik. De gamla motsättningarna\r\nfanns kvar, och misstroendet underblåstes av en\r\nfortgående energipolitisk debatt.</pre><pre>Å ena sidan fanns misstron mot att åtagandet att\r\navveckla kärnkraften till 2010 verkligen skulle\r\nfullföljas. Å den andra sidan fanns det en lika\r\nuttalad misstro mot att energisystemet verkligen\r\nskulle kunna försörja industri och allmänhet med\r\nenergi till rimliga priser.</pre><pre>Olika försök gjordes under senare år för att\r\növerbrygga motsättningarna och skapa det\r\nförtroende som en långsiktig energipolitik\r\nförutsätter. Framgångarna härvidlag var inte\r\ntillräckliga, och en total låsning med oförenliga\r\nriksdagsbeslut hotade. I det läget inbjöd\r\nstatsministern till överläggningar för att\r\nåstadkomma ett underlag för en hållbar\r\nenergipolitik. Efter ett tålmodigt arbete kunde\r\nsocialdemokraterna tillsammans med folkpartiet\r\nliberalerna och centerpartiet presentera en\r\növerenskommelse om riktlinjer för energipolitiken.\r\nTrepartiöverenskommelsen har utgjort\r\nutgångspunkten för regeringens energipolitiska\r\nproposition i år, inkl. att vattenkraften i de fyra\r\noutbyggda älvarna inte skall byggas ut. Det är det\r\nsom gäller i den överenskommelse som vi i dag\r\nbehandlar. Men det hindrar inte att det finns\r\nmöjligheter till personliga uppfattningar i enskilda\r\nfrågor i energipolitiken för medlemmar i de olika\r\npartierna. Överenskommelsen innebar icke någon\r\nmunkavel för partifolket.</pre><pre>Jag kan konstatera att utskottsmajoriteten i allt\r\nväsentligt ställer sig bakom propositionens förslag.\r\nJag utgår därför från att kammaren med bred\r\nmajoritet kommer att stödja utskottsmajoriteten.\r\nDet är en bred majoritet som utgör en markering\r\nav att dessa energipolitiska riktlinjer kommer att\r\ngälla för lång tid framöver. Därigenom kan\r\ntillräcklig långsiktighet skapas för att allmänheten\r\noch marknadens aktörer skall kunna göra de\r\nlångsiktiga uppbindningar som kan krävas.</pre><pre>De konkreta förslag som riksdagen i dag har att ta\r\nställning till avser i flertalet fall program på fem år.\r\nDe 3,8 miljarder kronor som Hökmark har kommit\r\ntillbaks till gång på gång är 3,8 miljarder för denna\r\nförsta femårsperiod. Det utgör bidraget, stödet, till\r\nen del av de investeringar som kommer till stånd.\r\nJag skulle tro att med de 3,8 miljarder kronorna blir\r\ndet fråga om investeringar på över 10 miljarder\r\nkronor under den första femårsperioden. Sedan\r\nblir det naturligtvis möjligt att varje år pröva om\r\ndet behövs ytterligare resurser.</pre><pre>Förslagen har emellertid längre bärighet än så\r\neftersom de utgör en del av den 30 årsstrategi som\r\nvi och folkpartiet lanserade redan inför\r\nfolkomröstningen 1980. Förslagen markerar att vi\r\ngår från skede 1 till skede 2 i denna trestegsstrategi.\r\nDet handlar i stor utsträckning om att kunskap från\r\nlaboratorier och försöksanläggningar efter hand\r\nförs ut i praktisk tillämpning.</pre><pre>Kritik har framförts mot att överenskommelsen\r\ninte innehåller en preciserad tidsplan för när\r\nreaktorerna skall stängas av, utan endast en\r\nhänvisning till att det skall ske när hushållningen\r\nmed el och tillförsel av el från miljöacceptabel\r\nproduktion gör det möjligt att stänga reaktorer med\r\nbibehållna konkurrenskraftiga elpriser. Det är\r\nriktigt. Någon exakt tidsplan såg vi inte någon\r\nmöjlighet att fastställa. Jag vill i det sammanhanget\r\nfästa kammarens uppmärksamhet på att vi också\r\nföreslår att riksdagen skall besluta att\r\nmyndigheterna fortlöpande utvärderar resultaten\r\nav ansträngningarna. Regeringen skall varje år i\r\nbudgetpropositionen redovisa dessa frågor.\r\nRegeringen skall också i sammanhanget redovisa\r\nsådana ytterligare åtgärder som kan vara\r\nmotiverade. Sedan tidigare redovisar regeringen\r\nårligen i budgetpropositionen drifts- och\r\nsäkerhetsförhållandena i de svenska\r\nkärnkraftsreaktorerna.</pre><pre>Det jag har sagt är också ett svar till Hökmark på\r\nfrågan om vid vilken tidpunkt den första reaktorn\r\nkan läggas ned. Det kommer att ske när det blir\r\nmöjligt med hänsyn till tillförsel, välfärd och\r\nekonomi.</pre><pre>Genom denna samlade årliga redovisning får\r\nriksdagen varje år en heltäckande information om\r\nhur omställningsarbetet fortskrider och kan då ta\r\nställning till om regeringens åtgärder är till fyllest.\r\nRiksdagens ledamöter kan då också genom att\r\nväcka motioner lämna förslag till sådana ytterligare\r\nåtgärder som kan anses nödvändiga. Genom detta\r\narrangemang tillförsäkras riksdagen ett reellt\r\ninflytande över hur omställningen av\r\nenergisystemet fortskrider.</pre><pre>När det gäller Franzéns fråga om\r\netanolproduktionens förenlighet med de\r\nhandelspolitiska reglerna, kan jag säga att de\r\nkontakter företrädare för regeringskansliet har haft\r\nmed EG inte har kunnat visa att det föreligger\r\nnågra invändningar mot etanolproduktion ur\r\nspannmål i enlighet med de förslag som redovisats i\r\npropositionen.</pre><pre>Jag känner stor tillfredsställse över att vi har lyckats\r\nmed denna breda överenskommelse i energifrågan.\r\nJag hemställer därför att riksdagen ger sitt stöd för\r\nen långsiktigt hållbar energipolitik genom att ställa\r\nsig bakom utskottets majoritet.</pre><pre>Innan jag slutar vill jag ställa en fråga till Hökmark\r\nom vad det är för energipolitik som vi kan se fram\r\nemot om det skulle gå så illa som moderaterna\r\nräknar med, dvs. att Carl Bildt får bilda en\r\nborgerlig samlingsregering.</pre><pre>Jag respekterar att moderaterna har sin politik och\r\ndriver sin politik. Det är inte det jag ifrågasätter.\r\nDet finns nu något som kallas regeringsprogram\r\noch som heter Ny start för Sverige, och det talas om\r\natt det skall bedrivas en energipolitik i denna\r\nregering. I programmet framkommer det att denna\r\nregering skall vara fast besluten att säkerställa\r\ntillgången på elkraft och annan energi till\r\ninternationellt konkurrenskraftiga priser i Sverige.</pre><pre>Vad är det här för politik? Är det\r\nutskottsmajoritetens politik som presenteras här i\r\nriksdagen i dag och som folkpartiet står bakom?\r\nEller är det moderata samlingspartiets politik som\r\nfinns i reservationerna och som står emot utskottets\r\nmajoritetsförslag i dag? De frågorna kan också\r\ngärna de andra partierna svara på.</pre><pre>Anf. 92 GUNNAR HÖKMARK (m) replik:</pre><pre>Fru talman! Jag vill gärna ge Rune Molin den lilla\r\nvänligheten att han har tillfört debatten ett något\r\nlugnare tonfall, även om han för den skull inte alltid\r\nhar rätt i olika saksynpunkter. Det gäller inte minst\r\nhans väldiga överskattning av vad\r\ntrepartiöverenskommelsen innehåller. Som jag har\r\nsagt tidigare i dag innebär den för det första att man\r\nger oss moderater rätt i fråga om att beslutet om\r\n1995/96 var ansvarslöst. För det andra innehåller\r\ndet ett program på 3,8 miljarder. Om det verkligen\r\när detta som Rune Molin menar med en långsiktig\r\nenergipolitik för 90-talet, är det inte mycket om han\r\nsamtidigt har målet att avveckla halva den svenska\r\nkapaciteten för elproduktion i form av den el som\r\nproduceras med hjälp av kärnkraft.</pre><pre>Moderaterna och folkpartiet har i programmet en\r\nNy start för Sverige sagt -- vilket säkert Rune Molin\r\nhar kunnat läsa -- att någon förtida avveckling inte\r\nkommer att ske. Jag tycker inte att Rune Molin\r\nskall vara alltför hätsk mot det. Det är på denna\r\nmerit som Rune Molin blev utnämnd till\r\nenergiminister och som tvingade Birgitta Dahl att\r\nlämna posten.</pre><pre>Men vi moderater kommer däremot, och det är min\r\nuppfattning, inte att upprätthålla fiktionen av 2010.\r\nDet är av det skälet, fru talman, att fiktionen om\r\n1995/96 visade sig vara skadlig för svensk\r\nenergiförsörjning och svensk energipolitik. Nu\r\nlyfter Rune Molin fram den fiktionen, och han\r\nlovar att det skall bli årliga kontrollstationer och i\r\npraktiken en ytterligt planmässig styrning av\r\ntillförseln och användningen av energi. Det\r\nkommer att bli skadligt för Sveriges möjligheter att\r\nhävda sig under 90-talet. 90-talet handlar om att\r\nklara miljöutmaningen, men också om den\r\nutmaning som den ekonomiska återhämtningen\r\nställer krav på.</pre><pre>Fru talman! Rune Molin blev litet vred när frågan\r\nställdes om var socialdemokratin står i fråga om\r\nvattenkraften. Jag anser inte alls att\r\nsocialdemokraterna är särskilt bundna av\r\növerenskommelsen med de andra partierna.\r\nSjälvfallet skall ni tycka vad ni tycker. Men det\r\nrimliga är att ni talar om vad ni tycker. Ni har\r\nvisserligen talat om vad ni tycker i en mängd andra\r\nfrågor under 80-talet där ni har svängt om efter\r\nvalet, t.ex. när det gäller den förtida avvecklingen.\r\nMen vad tycker svensk socialdemokrati? Vill ni\r\nbygga ut vattenkraften eller ej?</pre><pre>Anf. 93 LARS NORBERG (mp) replik:</pre><pre>Fru talman! Det är förvisso sant att det har varit\r\nsvårt med förtroendet för energipolitiken, herr\r\nindustriminister. Den bristen är det många som är\r\nansvariga för. Men nu vänder jag mig till\r\nsocialdemokraterna.</pre><pre>Inom linje 2 klargjorde man att man ville avveckla\r\nkärnkraften, som då omfattade 5 reaktorer, genom\r\natt bygga ut den med 150 % till 12 reaktorer och\r\n150 % högre effekt. Det minskar naturligtvis\r\nförtroendet för politiker när man talar om\r\navveckling genom utbyggnad. Människor inser att\r\ndetta är double talk, ''dubbelt tal''.</pre><pre>Samma sak har vi under 1980-talet hört från\r\nBirgitta Dahl. Hon har åtskilliga gånger visat stor\r\nordkraft när det gäller energipolitiken, men vi har\r\nsett mycket litet handlingskraft. Regeringen har\r\nmissat de chanser den haft. I stället för att lägga ner\r\nRinghals 2 när vi hade ett stort överskott på el\r\nsatsade man 1,2 miljarder på att reparera den\r\nreaktorn.</pre><pre>Under 1986 frångick regeringen beslutet att hålla\r\nrealpriset på olja högt. Därigenom åstadkoms\r\nganska snabbt en kris i den bioenergiuppbyggnad\r\nsom just då pågick. Flistillverkarna var plötsligt inte\r\nlängre konkurrenskraftiga på värmemarknaden.</pre><pre>När det gäller de oförenliga besluten anser vi i\r\nmiljöpartiet att de är väl förenliga om man förenar\r\ndem med en femte sak, nämligen en hushållnings-\r\noch effektivitetssatsning med det konkreta mål som\r\nvi talat om på 2 % per år. Då kan man förena\r\nkärnkraftsavveckling 1995/96 med koldioxidmål,\r\nälvarnas bevarande, och med sysselsättning och\r\nvälfärd. För övrigt går välfärd och kärnkraft enligt\r\nvår uppfattning icke att förena.</pre><pre>Vi saknar långsiktigheten. Det är därför svårt att\r\ntro på de mål som regeringen talar om. I dag säger\r\nRune Molin att avvecklingen kommer att ske när\r\nden blir möjlig. Den 31 maj sade han här i\r\nkammaren: ''Det betyder att år 2010 skall\r\nkärnkraften vara borta. Den politik som vi nu\r\nlägger upp i den energiproposition som för\r\nnärvarande behandlas i utskottet skall leda till det\r\nresultatet.'' Inom 11 dagar får vi två motstridiga\r\nbesked. Då är det svårt att känna förtroende för\r\npolitiken.</pre><pre>Anf. 94 HADAR CARS (fp) replik:</pre><pre>Fru talman! Rune Molin inledde med att erinra om\r\nfolkomröstningen 1980. Jag vill gärna citera det\r\nsom dåvarande statsministern Thorbjörn Fälldin\r\nskrev i propositionen efter folkomröstningen och\r\nsom folkpartiet står fast vid: ''-- -- -- Resultatet av\r\nomröstningen innebär'' -- vilket nu är historiskt --\r\n''att blocken nummer elva och tolv i det svenska\r\nkärnkraftsprogrammet kan byggas färdigt. Högst\r\ntolv kärnkraftsblock kan därmed utnyttjas under\r\nsin tekniska livslängd -- -- --''.</pre><pre>De avsteg som tagits från den linje som folkpartiet\r\noch socialdemokraterna var överens om i linje två,\r\när de ansträngningar som regeringen har gjort för\r\natt genomdriva ett beslut i riksdagen om att\r\ntidigarelägga avvecklingen av två kärnkraftverk.\r\nSom en följd av överenskommelsen noterar vi att\r\nden delen av den socialdemokratiska politiken inte\r\nlängre är aktuell, och vi anser det utmärkt bra att\r\ndet förhåller sig så.</pre><pre>När man talar om energipolitik på så lång sikt som\r\n30 år, vilket var det naturliga efter 1980 års\r\nfolkomröstning, är det självklart att man inte har\r\nalla möjligheter att förutse vilka frågor som kan bli\r\naktuella. En sådan sak som har vuxit i betydelse,\r\noch det tror jag säkert att Rune Molin håller med\r\nmig om, är konsekvenserna av växthuseffekten.</pre><pre>År 1980 insåg vi inte, vilket inte alls är något\r\nmärkvärdigt, att ett av de allvarligaste hoten mot\r\nvår miljö är den växthuseffekt som är en följd av\r\nökade utsläpp av koldioxid och andra gaser som är\r\nresultatet av en stor användning av fossila bränslen.\r\nDet är någonting som av självklara skäl försvårar\r\nen omställning i den riktning som vi såg och\r\nönskade 1980, eftersom det lämnar oss ganska få\r\nytterligare alternativ, nämligen i dagens läge\r\nbioenergi och vind.</pre><pre>Det är därför positivt att denna överenskommelse\r\nockså klart ger uttryck för att vi skall utveckla och\r\ntillvarata de två alternativ som finns som ger oss\r\nmöjlighet att få energi på ett sätt som inte skadar\r\nmiljön.</pre><pre>Fru talman! Det är också givet att det europeiska\r\nenergisamarbetet, sammanbindningen med det\r\neuropeiska elnätet, inte gärna kunde förutses 1980\r\noch att det får konsekvenser för oss i olika\r\navseenden när det gäller att utforma en självständig\r\nsvensk elpolitik. Det blir inte lika lätt när vi knyter\r\nihop vårt nät med det europeiska nätet. Vi inser att\r\nbehovet av ökad konkurrens på energimarknaden,\r\nför att bevara konkurrenskraften i svenskt\r\nnäringsliv, är stort och växande. Allt detta gör att\r\njag anser att vi har löst en hel del problem och att\r\nvi med det beslut som nu skall fattas ändå tar ett\r\nviktigt steg framåt.</pre><pre>Anf. 95 ROLF L NILSON (v) replik:</pre><pre>Fru talman! Industriministern! Det finns likheter\r\nmellan å ena sidan folkpartiet och\r\nsocialdemokraterna och å andra sidan miljöpartiet\r\ni synen på kärnkraftsavvecklingen, något som\r\nbekymrar mig. Det är den brist på oro eller\r\nbekymmer som man känner inför tidsaspekten.\r\nMiljöpartisterna har sagt att man kan avveckla\r\nkärnkraften på tre år. Det är bara att knäppa med\r\nfingrarna och ta bort den. Det går lätt som en plätt,\r\nom jag citerar någon av deras företrädare rätt. Jag\r\ntror inte att det går lätt som en plätt.</pre><pre>Jag har i mitt inledningsanförande sagt att vi börjar\r\nfå brist på tid om vi skall kunna avveckla\r\nkärnkraften fram till år 2010. Det som refereras i\r\nbetänkandet är att årtalet 2010 inte enbart, eller\r\nhuvudsakligen, bygger på kärnkraftens tekniska\r\nlivslängd, utan att det också är en sorts markering\r\nför en trovärdig politik. Det är en\r\nhelthetsbedömning: Detta är lämpligt för att\r\nkärnkraftsavvecklingen skall vara trovärdig.\r\nKärnkraftsverken börjar bli gamla, och vi har sagt\r\natt vi skall avveckla, och här har vi ett lämpligt år.</pre><pre>Detta börjar nu moderata samlingspartiet, det\r\nstörsta borgerliga partiet, att ifrågasätta, och man\r\nfår alltmer stöd från folkpartiet. Den fråga som\r\nRune Molin ställde till moderaterna om vilken\r\npolitik som en eventuell framtida borgerlig regering\r\nkommer att driva på energiområdet är också en test\r\npå hur hållbar överenskommelsen egentligen är.</pre><pre>Säger man i folkpartiet som man tidigare har gjort,\r\natt en förtida avveckling -- vad nu det är för\r\nuttryck -- inte kommer i fråga, är år 2010 ifrågasatt.\r\nSäger man dessutom att detta är förenligt med\r\növerenskommelsen, anser jag att det kräver ett\r\nklargörande av vad regeringen menar och Rune\r\nMolin menar med en avveckling till år 2010. Är\r\ndetta dead line, är detta stopp, skall det vara stängt.\r\nMin följdfråga blir naturligtvis, vilket jag sagt flera\r\ngånger tidigare i dag: När måste man börja för att\r\nvara färdig till år 2010?</pre><pre>Anf. 96 IVAR FRANZÉN (c) replik:</pre><pre>Fru talman! Jag kan ha full förståelse för att\r\nindustriministern njuter om han kan åstadkomma\r\nnågonting av en förtida offentlig\r\nregeringsförhandling här i kammaren. Nu varken\r\nkan eller vill jag bereda industriministern det nöjet\r\natt delta i en sådan diskussion.</pre><pre>Däremot vill jag göra två korta konstateranden. Jag\r\nkan instämma i industriministerns beskrivning av\r\nuppgörelsen och hur den är förankrad i riksdagen,\r\nvilket innebär att riksdagen kommer att ha ett\r\nbetydande inflytande på energipolitiken oavsett\r\nvilken regering det blir i höst. Det finns då ett\r\nosäkerhetsmoment, och kanske det största,\r\nnämligen om socialdemokraterna, vilket har hänt\r\nförr, har en politik före ett val och en annan efter.</pre><pre>Det kanske är plats för en liten självrannsakan\r\ninnan man går ut och försöker misstänkliggöra\r\nandras goda vilja och förmåga att fullfölja en\r\nuppgörelse. Vi för vår del vill helhjärtat göra bästa\r\nmöjliga av situationen, och det tror jag alla har\r\nförstått.</pre><pre>Jag vill också klart deklarera att år 2010 för oss är\r\nett absolut fast årtal, och jag har upplevt att det\r\nockså är detta för socialdemokraterna. Men det\r\nkunde vara bra att få en ytterligare bekräftelse på\r\ndetta.</pre><pre>Anf. 97 Industriminister RUNE MOLIN (s):</pre><pre>Fru talman! Årtalet 2010 har kommit upp i flera\r\ninlägg. Jag svarade i en interpellationsdebatt för\r\nnågon tid sedan att vi står fast vid det beslut\r\nriksdagen tagit i den här frågan. Det är det som\r\ngäller. Det gäller i dag också, och det gäller\r\nframöver.</pre><pre>Herr Hökmark undviker att svara på den fråga jag\r\nställde. Jag ställde bara en enda fråga. Han\r\nundviker att besvara frågan om vilken politik som\r\nskall föras av en regering som skall bildas av de\r\nicke-socialistiska partierna, som det heter. Då\r\nmåste jag fråga mera konkret.</pre><pre>Herr Cars gjorde ett sympatiskt inlägg här och han\r\nkom fram till att det positiva i vår överenskommelse\r\när att vi bl.a. satsat på utveckling av förnybara\r\nenergislag. Det gör vi med 3,8 miljarder kronor\r\ntillsammans med hushållen. Såvitt jag förstår nu av\r\nreservationerna i utskottet så vill moderaterna inte\r\nge pengar till utveckling av de förnybara\r\nenergislagen.</pre><pre>Det beslut som vi nu får, och som det finns en bred\r\nmajoritet för i riksdagen, kommer att träda i kraft\r\nfrån den 1 juli under det nya budgetåret. Min\r\nkonkreta fråga blir: Hur blir det med dessa anslag\r\nmed moderaterna i ledningen för en borgerlig\r\nregering? Hur blir det nästa riksdag? Blir det några\r\npengar till hushållningsåtgärder? Blir det några\r\npengar för utveckling av biobränsletekniken,\r\nvindtekniken, bränsleceller osv.? Blir det något\r\nstöd för kraftvärme baserad på biobränslen?\r\nModeraternas reservationer innebär ju att det inte\r\nblir fråga om detta.</pre><pre>Jag litar på att centern och folkpartiet skall stå fast\r\nvid överenskommelsen. Men det innebär ju att herr\r\nHökmark å moderata samlingspartiets vägnar får\r\nsäga att den politik som han bedriver i riksdagen i\r\ndag inte kommer att vara hållfast när man skall\r\nträffa den här överenskommelsen. Jag hoppas\r\nverkligen inte att ni skall ställa till med samma\r\nlångbänk som ni hade i regeringen under Fälldins\r\ntid och som slutade med att ni bröt upp.</pre><pre>Jag hoppas vidare att den överenskommelse vi nu\r\nhar träffat, som är långsiktig och som har ett brett\r\nstöd inte bara i den svenska riksdagen utan också\r\nhos det svenska folket, även skall omfattas av en\r\nborgerlig regering. Jag hoppas, herr Franzén, att\r\ndetta inte skall bli en fråga som splittrar en\r\nborgerlig, eventuell, regering. Jag hoppas att vi\r\nskall kunna fullfölja den här politiken, för jag\r\ntycker att den är bra.</pre><pre>Men jag frågar regeringsbildaren här, den\r\npotentielle regeringsbildaren, han som utmålar sig\r\növerallt i massmedia såsom den som har rätt i\r\nallting och som vet hur en slipsten skall dras, om de\r\ni hans parti är beredda att ställa upp på den här\r\nlångsiktiga och breda överenskommelsen eller om\r\nde tänker vidhålla den politik som de redovisat i\r\nsina reservationer. I dessa kan man också utläsa,\r\nvilket flera talare varit inne på, att det i själva\r\nverket inte handlar om utveckling av förnybara\r\nenergislag som skall ersätta kärnkraften utan om att\r\nbehålla kärnkraften. Moderaternas politik är att\r\nbehålla kärnkraften, vilket kan utläsas av dessa\r\nreservationer. Det är också den politik deras\r\nstödtrupper företräder i alla möjliga\r\nlobbyorganisationer.</pre><pre>Därför är det så oerhört viktigt, eftersom detta är\r\nen mycket central politisk fråga att få ett begrepp\r\nom -- inte för mig så mycket som för de svenska\r\nväljarna, som skall ta ställning till de alternativ vi\r\nhar i politiken -- de måste ju få veta vilken politik\r\nde röstar fram i höstens val om de stöttar\r\nmoderaterna.</pre><pre>Den som röstar på de partier som ingår i den här\r\növerenskommelsen vet att det är denna politik som\r\nkommer att gälla. Men den som röstar på det parti\r\nsom företräder en radikalt annorlunda politik och\r\nsom vill ha kvar kärnkraften bör få detta klargjort\r\nför sig nu. Jag tycker att alla har skyldighet att ge\r\nden konsumentupplysningen till de svenska\r\nväljarna.</pre><pre></pre><pre>Anf. 98 GUNNAR HÖKMARK (m) replik:</pre><pre>Fru talman! Jag skulle vilja ge Rune Molin rådet att\r\nvara litet mera ödmjuk när han använder uttrycket\r\n''konsumentinformation''.</pre><pre>Vilket besked gav socialdemokratin väljarna före\r\nvalet 1988? Kärnkraften skulle förtidsavvecklas\r\nmed början 1995 eller 1996. Vi kan i dag konstatera\r\natt det försvunnit ut i det oåterkalleliga. Ni sade då\r\nnej till Europa och EG. Ni sade nej till\r\nÖresundsbron, nej till marginalskattesänkningar.\r\nDet var faktiskt så att man ansågs ha en\r\nfelprogrammerad hjärna om man föreslog de\r\nmarginalskattesatser som Rune Molin sedan har\r\nförsvarat.</pre><pre>Vi moderater har i kammaren presenterat vårt\r\nalternativ, och vi har också lagt en gemensam grund\r\ntillsammans med folkpartiet i programmet ''Ny\r\nstart för Sverige''. Det är den minsta gemensamma\r\nnämnaren. I september, Rune Molin, är det val,\r\noch då skall väljarna kunna påverka detta. Då\r\nkommer väljarna att veta att vad vi har sagt står vi\r\nför även efter valet, men väljarna vet att det som ni\r\nhar sagt är som skrivet i vatten. Så litet mer\r\nödmjukhet inför själva frågan som sådan ber jag\r\nom, därför att Sverige under hela 1980-talet har\r\nplågats av att ni fört in årtalsfixeringen i debatten.\r\nDärmed måste Rune Molin dela ansvaret för de\r\nföretag som av osäkerhetsskäl tvingats göra\r\ninvesteringar utomlands och stänga enheter i\r\nSverige.</pre><pre>Jag vet inte hur många jobb som Rune Molins och\r\nhans regerings ansvarslösa sätt har kostat Sverige --\r\nett ansvarslöst sätt, som i dag kommer till uttryck\r\ngenom att han går ifrån det som en gång var\r\noåterkalleligt.</pre><pre>Jag skulle också vilja ha besked om ert\r\nregeringsprogram. Vilket är det? De gångna åren\r\nhar ju visat att ni inte kan föra regeringspolitik i\r\nenergifrågan på egen hand. Jag själv agerar mycket\r\nhellre i ett parlament som stöd till en ny regering\r\ntillsammans med folkpartiet och centern än\r\ntillsammans med miljöpartiet och vänsterpartiet,\r\ndärför att de inte tycker som ni. De utgör\r\ntillsammans med er en betydande osäkerhetsfaktor,\r\nsom icke blir mindre av att Rune Molin faktiskt\r\nännu inte skilt sig från denna debatt -- han har inte\r\nlämnat besked om var socialdemokratin står just i\r\ndag, oåterkalleligt eller ej, i vattenkraftfrågan.</pre><pre>Anf. 99 LARS NORBERG (mp) replik:</pre><pre>Fru talman! Först ett klarläggande när det gäller\r\nmiljöpartiets kärnkraftspolitik. Vi kräver en\r\navveckling på tre år, men detta kräver också, om\r\ndet skall vara genomförbart, att det finns en\r\nmajoritet i denna kammare på 50 %. Det i sin tur\r\nkräver att det finns en majoritet bland det svenska\r\nfolket som vill avveckla kärnkraften på tre år. Jag\r\när övertygad om att vi kommer att lyckas med den\r\nmobilisering som behövs för att avveckla\r\nkärnkraften på tre år. Men i dag är vi inte i den\r\nsituationen. Men -- dess värre, kanske jag skulle\r\nsäga -- efter en stor kärnkraftsolycka skulle den\r\nsituationen ganska snabbt kunna uppstå.</pre><pre>När det gäller regeringens program så var\r\nindustriministern den 31 maj ganska bestämd i\r\nfråga om årtalet 2010. I dag verkar det mera vagt.\r\nMan kan konstatera att detta program, som nu\r\nutskottet lägger fram, inte innebär någon klar\r\nbörjan av kärnkraftsavvecklingen och inte något\r\nklart slutår heller. Det är vagt, men det ginge väl an\r\nom man använde ordentliga styrmedel.</pre><pre>Vi föreslår att vi skall ha ett mål som man styr emot\r\nmed hjälp av skatter och annat. En tvåprocentig\r\neffektivisering per år betyder ungefär 8\r\nterawattimmar, dvs. en och en halv reaktor om året\r\ni energibesparing. Om man har den målsättningen\r\nkan man komma i gång ganska snart utan att\r\nnödvändigtvis fastställa vilket år det rör sig om,\r\nmen 1995--1996 vore alldeles säkert möjligt.</pre><pre>Vi vill satsa 7 miljarder om året på utveckling av\r\nden inhemska energin och på energihushållning, 2\r\nmiljarder över budgeten och 5 miljarder genom\r\nomfördelning av investeringar från Vattenfall till\r\nnyinvesteringar på energisidan. Detta är alltså tio\r\ngånger så mycket som regeringen är beredd att\r\nsatsa. Vi tror att detta behövs för att komma i gång\r\nmed ett hållbart energiprogram, som inte bara ger\r\noss kärnkraftsavveckling utan som också leder till\r\natt vi blir av med de fossila bränslena i rask takt.</pre><pre>Anf. 100 HADAR CARS (fp) replik:</pre><pre>Fru talman! Under ett antal år drev folkpartiet\r\nutan gehör in i denna kammare kravet på en\r\nbioenergikommission. Det gjorde vi bl.a. mot\r\nbakgrund av att vi såg det som ett hot mot\r\nmöjligheterna att utveckla bioenergi om man\r\nsnabbt, som regeringen då föreslog, skulle minska\r\nanvändningen av kärnkraft i Sverige och tvingas\r\nersätta den med naturgas i stora kvantiteter.\r\nKraven på att vi skall gå vidare och satsa på framför\r\nallt bioenergi och vindkraft är starkt förankrade i\r\nfolkpartiet. Jag har uppfattat det så att de är starkt\r\nförankrade också i centerpartiet.</pre><pre>När man förhandlar kan man ha litet olika\r\nutgångspunkter, men vi kan notera att de krav som\r\nvi under många år drev ensamma avslogs av\r\nmajoriteten i riksdagen men att vi nu har fått gehör\r\nför dessa i överenskommelsen. Det tycker vi är\r\nmycket positivt och bra. Då tycker jag inte det finns\r\nanledning att ifrågasätta att vi skulle i olika\r\nkonstellationer vara beredda att bryta upp från\r\ndenna överenskommelse. Jag tror att detta gäller\r\näven centerpartiet. Jag utgår ifrån att\r\növerenskommelsen i denna fråga och på andra\r\npunkter ligger fast efter valet oberoende av\r\nregeringskonstellationen. Om jag är elak, vilket jag\r\ninte jag gärna vill vara, skulle jag kunna säga att\r\neftersom detta krav framför allt ställts av\r\nfolkpartiet och centerpartiet, har vi garantier för att\r\ndet ligger kvar vid den måhända osannolika\r\nhändelsen att socialdemokraterna skulle få egen\r\nmajoritet.</pre><pre>Vi har just från folkpartiets sida träffat en\r\növerenskommelse tillsammans med\r\nsocialdemokraterna i skattefrågan. Vi är\r\növertygade om att den överenskommelsen ligger\r\nkvar. Lika viktigt och lika naturligt är det att det\r\nfinns förutsättningar att utveckla politiken vidare.\r\nVi kan aldrig låsa oss för evigt och för all framtid i\r\nolika avseenden när det gäller så stora frågor som\r\nenergifrågor och skattefrågor. Naturligtvis kan\r\nfolkpartiet i en regering tillsammans med\r\nmoderaterna och centerpartiet utveckla\r\nskattepolitiken så att man t.ex. sänker det totala\r\nskattetrycket och går vidare i den riktningen. På\r\nsamma sätt har vi förutsättningar lika naturligt att\r\nmed utgångspunkt i den energiuppgörelse som nu\r\nträffas gå vidare och utveckla energipolitiken på ett\r\nsådant sätt att både miljöaspekterna och\r\nförutsättningarna för att bedriva industiell\r\nverksamhet i Sverige tas till vara. Det är vår\r\nambition. Jag kan försäkra Rune Molin att\r\nutgångspunkten för oss är att den uppgörelse som\r\nvi tillsammans med socialdemokraterna och\r\ncentern har träffat kommer att ligga fast.</pre><pre>Anf. 101 ROLF L NILSON (v) replik:</pre><pre>Fru talman! Jag inledde mitt huvudanförande för\r\nnågra timmar sedan med att säga att jag skulle\r\nanvända den mesta av min taletid till att klaga. Det\r\när härmed uppfyllt. Jag har givetvis gjort detta\r\ndärför att jag och mitt parti vill ha en bättre\r\nenergipolitik.</pre><pre>Jag vill avsluta med att säga att vi givetvis önskar att\r\nden politik som beskrivs i trepartiuppgörelsen blir\r\nframgångsrik, att vi uppnår målet att\r\nkärnkraftsavvecklingen skall vara avslutad 2010.\r\nJag kan också lova att mitt parti kommer att göra\r\nallt det kan för att målet skall kunna uppnås. Vi\r\nkommer att driva på så att partierna kommer att\r\nhålla vad de har lovat i uppgörelsen. Vi kommer att\r\ndriva på tillsammans med den övriga\r\nmiljöopinionen.</pre><pre>En slutfråga till Rune Molin: När kommer förslag\r\nom den nödvändiga koldioxidavgiften på\r\nelproduktion?</pre><pre>Anf. 102 IVAR FRANZÉN (c) replik:</pre><pre>Fru talman! Det känns nästan som en\r\növerloppsgärning, men jag vill ändå för\r\ntydlighetens skull poängtera att centerpartiet har\r\ndrivit en oerhört konsekvent energipolitik. Vi har i\r\ndenna uppgörelse gjort en hel del kompromisser,\r\nmen det är ingen som kan tro att vi har någon annan\r\nmålsättning än att minst nå upp till vad som\r\nförutsätts i uppgörelsen.</pre><pre>Anf. 103 Industriminister RUNE MOLIN (s)\r\nreplik:</pre><pre>Fru talman! Jag vet inte ifall det är fel på mitt sätt\r\natt klargöra min uppfattning eller om det är Gunnar\r\nHökmark som har vissa besvärligheter att förstå.\r\nBeträffande vattenkraften har jag sagt att vi har\r\nträffat en överenskommelse som innebär att de fyra\r\norörda älvarna inte skall byggas ut med vattenkraft.\r\nDetta är vad som gäller. Det är en uppgörelse som\r\nsocialdemokratin har träffat i sina partikongresser.\r\nMen det hindrar naturligtvis inte att det finns olika\r\nuppfattningar bland partiets medlemmar, precis\r\nsom det finns olika uppfattningar inom\r\nmoderaterna i olika frågor. Jag har den\r\nuppfattningen att vattenkraften fyller de allra flesta\r\nav de krav som vi ställde på de förnybara\r\nenergislagen i 1980 års folkomröstning. Den skall\r\nvara inhemsk, den skall vara miljövänlig och den\r\nskall vara ekonomisk. Det är vattenkraften. Det\r\ngör att jag tycker att vi bör pröva den. Men det\r\ninnebär inte att detta ingår i överenskommelsen.\r\nDet hindrar inte heller mig att ha denna\r\nuppfattning. Vi får skilja på dem som har träffat\r\ndenna överenskommelse som är partiet och mig\r\nsom har min uppfattning och som har rätt att driva\r\nden, precis som moderaterna naturligtvis har rätt\r\natt driva sina frågor i förhållande till folkpartiet när\r\ndet gäller de gigantiska skattesänkningar som\r\nfolkpartiet inte vill vara med om att därför att det\r\nvill slå vakt om välfärden. Men det hindrar inte att\r\nni kan träffa en överenskommelse.</pre><pre>Gunnar Hökmark säger att moderaterna står fast\r\nvid vad de har sagt före valet och också efter valet.\r\nDet är ett klart besked. Det är alltså den politik som\r\nni företräder i den här riksdagsbehandlingen som ni\r\nvill få igenom i förhandlingarna. Då var det\r\nglädjande att höra beskeden från folkpartiet och\r\ncenterpartiet i den senaste replikomgången. Jag\r\ntycker att vi har kommit en bra bit på vägen.</pre><pre>Hadar Cars sade att överenskommelsen ligger fast\r\noch att folkpartiet inte är berett att bryta upp från\r\nden. Ivar Franzén sade att minst det som förutsätts\r\ni överenskommelsen skall gälla i\r\nregeringsförhandlingarna. Därmed får vi veta att\r\ndet vi eftersträvat -- en långsiktig och bred politisk\r\nuppgörelse för att få den trygghet i planeringen som\r\nsvensk industri behöver, som kraftindustrin\r\nbehöver och som myndigheterna behöver -- kan vi\r\nräkna med under 90-talet, eftersom dessa två\r\npartier står fast vid sin energipolitik enligt det\r\nbeslut som riksdagen nu kommer att fatta. Då står,\r\nsom Åke Wictorsson sade, Gunnar Hökmark och\r\nmoderaterna isolerade, precis som miljöpartiet och\r\nvänsterpartiet. De är inte med när energipolitiken\r\nskall utformas, utan de ställer sig vid sidan. Det är\r\nderas rättighet att göra det, men det ger inte precis\r\nförutsättningar för den trygghet i planeringen som\r\nskall ge jobb och investeringar, utan det leder bara\r\ntill att vi kommer att ha den här typen av debatter\r\näven framöver och den osäkerhet som det kan\r\nskapa. Det är naturligtvis någonting som\r\nmoderaterna få ta sitt ansvar för.</pre><pre>Förste vice talmannen anmälde att Gunnar\r\nHökmark, Lars Norberg och Rolf L Nilson anhållit\r\natt till protokollet få antecknat att de inte ägde rätt\r\ntill ytterligare repliker.</pre><pre>Anf. 104 ROLAND LARSSON (c):</pre><pre>Fru talman! Den fråga som nu debatteras är\r\nmycket viktig. Vi har väntat länge på att få\r\ndebattera den, i stort sett hela den här\r\nmandatperioden. Men det finns många andra\r\nviktiga frågor som skall avhandlas här innan vi skiljs\r\nom ett par dagar, varför jag har lovat den ärade fru\r\ntalmannen att så gott jag kan försöka bidra till att\r\nåtervinna litet av den tid som gått förlorad bl.a. på\r\ngrund av demonstrationer här i dag.</pre><pre>Jag nöjer mig därför, fru talman, med att i mitt\r\nnågot avkortade anförande vända mig till dem som\r\nifrågasätter centerns avsikter med sin medverkan i\r\ntrepartiuppgörelsen.</pre><pre>Fru talman! Centerpartiet har länge och\r\nkonsekvent drivit kravet på en omställning av\r\nenergisystemet bort från den farliga kärnkraften\r\noch de ändliga miljöskadliga fossila bränslena och\r\növer till energikällor anpassade till naturens eget\r\nkretslopp -- biobränslen, sol, vind och vatten -- bort\r\nfrån dyrbart och skadligt energislöseri och över till\r\neffektivisering och hushållning.</pre><pre>Problemet med kärnkraftens farlighet för\r\nmänniskan och naturen har aldrig lösts. Därför\r\nmåste kärnkraften avvecklas så snart som möjligt.\r\nCentern har aldrig vikit från denna grundläggande\r\nuppfattning.</pre><pre>Vi har ofta, fru talman, känt stor oro och ibland\r\nvanmakt inför den brist på förståelse som vi mött\r\nnär vi här i riksdagen pekat på det självklara\r\nsambandet mellan energianvändning och miljö,\r\nbrist på förståelse för det naturvetenskapliga\r\nfaktum att vi inte kan skapa energi utan bara\r\nomvandla den från en form till en annan, från\r\nordnade former till oordnade och mindre\r\ntillgängliga.</pre><pre>Det har gått elva år sedan svenska folket genom\r\nfolkomröstningen klargjorde att vårt energisystem\r\nmåste ställas om och att kärnkraften måste\r\navvecklas. Under dessa elva år har så gott som\r\ningenting gjorts av det som måste göras för att\r\ntillmötesgå folkviljan.</pre><pre>Det är först nu genom överenskommelsen mellan\r\nregeringen, centern och folkpartiet som det första\r\nviktiga steget tas på den väg som skall leda till ett\r\nnytt energisystem och möjliggöra kärnkraftens\r\navveckling.</pre><pre>Det ges nu tydligare signaler till marknadens\r\naktörer, som också måste inse de politiska\r\nrealiteterna och rätta sig därefter.</pre><pre>Till dem som menar att överenskommelsen inte är\r\ntillräckligt kraftfull för att få till stånd den\r\nomställning som är förutsättningen för att\r\nkärnkraften skall kunna avvecklas till 2010 vill jag\r\nbara säga: Låt oss nu se vad som händer och låt oss\r\nta till vara de möjligheter att driva på tempot som\r\nligger i de överenskomna årliga avstämningarna.\r\nDet är ju först nu när vi börjat röra oss i rätt\r\nriktning som takten är intressant.</pre><pre>Fru talman! Att springa fort så länge man springer\r\nåt fel håll är inte särskilt meningsfullt.</pre><pre>Nu gäller det för alla och envar att utnyttja de\r\nmöjligheter som ges. Det gäller såväl allt från\r\nkraftindustrin och näringslivet till kommuner,\r\nbostadsförvaltare och konsumenter som jordbruket\r\noch andra råvaruproducenter, och slutligen gäller\r\ndet tillverkningsindustrin.</pre><pre>Det är hög tid att också övriga politiska partier tar\r\nsin del av ansvaret och konstruktivt bidrar till den\r\nprocess som nu påbörjas i stället för att antingen\r\nsom moderaterna försöka bromsa en utveckling,\r\nsom ändå förr eller senare även med deras\r\nutgångspunkter är nödvändig, eller att som\r\nmiljöpartiet hänge sig åt om än välvilliga, men ack\r\nså orealistiska drömmar.</pre><pre>För moderaterna borde det vara intressant att\r\nstudera vad som i dag händer med kärnkraften runt\r\nom i världen när det ena landet efter det andra\r\navbryter kärnkraftsutbyggnaden eller lägger ner\r\nbåde befintliga kärnkraftverk och nybyggda\r\nanläggningar som aldrig tagits i drift. Det är inte\r\nalltid av omsorg om miljön utan av krasst\r\nekonomiska skäl. Man tar i sina kalkyler hänsyn till\r\nalla de kostnader som hänger samman med\r\nkärnkraften på både lång och kort sikt.</pre><pre>Jag känner förvisso i många avseenden mycket stor\r\nsympati för de tankar och idéer som är drivkraften\r\nbakom miljöpartiets yviga mångfald av förslag.\r\nSomliga av dessa förslag är på intet sätt nya här i\r\nriksdagen. De har framförts i centermotioner långt\r\ninnan miljöpartiet tog plats i detta parlament.\r\nAndra förslag har lämnat den gröna jordnära\r\nverkligheten och farit ut långt i det blå.</pre><pre>Centern har aldrig vikit från sin övertygelse.\r\nVerkligheten har dessutom bekräftat att vi ligger\r\nrätt. Men ibland är politikens villkor sådana att\r\nman måste vara beredd att kompromissa för att nå\r\nsina syften.</pre><pre>Överenskommelsen med socialdemokraterna och\r\nfolkpartiet är en kompromiss -- och det är ingen\r\nhemlighet -- som bryter det dödläge som rått alltför\r\nlänge. Det är en bra kompromiss så till vida att den\r\nleder utvecklingen in på rätt väg mot en omställning\r\nav energisystemet och till en avveckling av\r\nkärnkraften.</pre><pre>På demonstranternas skyltar här utanför i dag står\r\ndet: Sluta prata! Det är dags att handla. Också vi\r\ntycker att det är dags att handla. Det här är vårt\r\nbidrag till det konkreta handlande som är absolut\r\nnödvändigt om vi skall nå vårt mål.</pre><pre>Fru talman! Jag vill avsluta med att yrka bifall till\r\nde av centerpartiets reservationer som Ivar Franzén\r\nyrkade bifall till.</pre><pre>Anf. 105 LARS NORBERG (mp) replik:</pre><pre>Fru talman! Jag önskar att jag hade sluppit att\r\nbegära replik, men eftersom vi i miljöpartiet blev\r\nbeskyllda för att vara orealistiska och komma med\r\nfantasifulla förslag, hade det varit värdefullt att få\r\ndessa förslag preciserade. Vilka av våra förslag är\r\norealistiska? Vilka av dem är fantasifulla?</pre><pre>Man kan möjligtvis säga att en treårig\r\nkärnkraftsavveckling är ett mycket krävande\r\nprogram som förutsätter att det finns en majoritet i\r\ndenna kammare för att detta program skall kunna\r\ngenomföras. Vi tror att det är det mest ansvarsfulla\r\nvi kan göra gentemot framtiden och våra barn.</pre><pre>Det är frågan om hur man ser på verkligheten som\r\navgör vad som är ansvarsfullt och realistiskt. Ordet\r\nrealism har med hur man tolkar verkligheten att\r\ngöra. Det kan hända att det är där skillnaden ligger\r\nmellan centerpartiet och miljöpartiet, nämligen att\r\nvi ser på verkligheten med andra ögon. Vi är\r\nmycket mer oroliga för den verklighet vi lever i och\r\nmenar att det krävs krafttag för att rädda världen\r\noch våra egna barn och barnbarn.</pre><pre>Anf. 106 BENGT HURTIG (v):</pre><pre>Fru talman! Jag skall beröra en något annorlunda\r\naspekt på energiproblematiken. Denna aspekt tas\r\nupp i vår motion N49, som handlar om användning\r\nav förgasade restoljor inom energiproduktionen.</pre><pre>I våra raffinaderier blir det över en omfattande\r\nmängd av högsvavliga restoljor som uppgår till en\r\nvolym av ungefär 2 miljoner kubikmeter per år och\r\nsom går till export. Denna restolja innehåller mer\r\nän 1 % svavel, så vi är därför förhindrade att\r\nanvända den i vårt eget energisystem. Denna\r\nexport ger raffinaderierna en betydande inkomst i\r\nstorleksordningen 1 miljard kronor per år.</pre><pre>Om det skulle bli svårigheter med att genomföra\r\ndenna export kommer ekonomin i raffinaderierna\r\natt kraftigt försämras, vilket naturligtvis kan leda\r\ntill högre bensinpriser eller andra ekonomiska\r\nbekymmer för raffinaderierna.</pre><pre>Från moralisk synpunkt är denna export av\r\nrestprodukter som vi inte själva kan använda en\r\ntvivelaktig verksamhet. Andra länder får stå för de\r\nsvavelutsläpp som vi ibland tar oss före att kritisera\r\ndessa länder för.</pre><pre>Vi i vänsterpartiet har flera gånger pekat på\r\nmöjligheterna att ta till vara dessa restoljor och ta\r\nhand om dem i vårt eget land. Genom förgasning\r\noch rening kan restoljorna användas i\r\nenergisystemet.</pre><pre>I utskottsbetänkandet säger man att detta berör de\r\nplaner som Vattenfall har att utnyttja förgasade\r\nrestoljor i Brofjorden. Det är i och för sig riktigt,\r\nmen nackdelen med att använda restoljorna på\r\ndetta sätt är att det bidrar kraftigt till att öka\r\nkoldioxidutsläppen. Det finns också risk för att\r\nrestoljorna ersätter en del av den kärnkraft som\r\nskall avvecklas.</pre><pre>Vi anser att det vore betydligt slugare att låta de\r\nförgasade restoljorna ersätta det kol och den koks\r\nsom används i kommunala värmeverk och främst i\r\nenergiproduktion inom stålindustrin.</pre><pre>Av de totala koldioxidutsläppen i Sverige torde ca\r\n10 % komma från förbränning av kol och koks.\r\nDessa utsläpp skulle alltså kraftigt kunna minskas\r\nom man i stället använder förgasade oljor. Då\r\nskulle vi få produktion av koldioxid och vatten i\r\nstället för en produktion av enbart koldioxid. Om\r\ndetta kombineras med en produktion av urea,\r\nskulle koldioxidproduktionen kanske kunna\r\npressas ned från 6 miljoner ton till under 2 miljoner\r\nton per år.</pre><pre>Detta kompliceras ytterligare av att man nu på den\r\ninternationella arenan resonerar om att införa rätt\r\nså höga koldioxidavgifter, även för industrin, för att\r\nkomma till rätta med den koldioxid som omvandlas\r\ntill växthusgas. EG-kommissionen lägger i dagarna\r\nfram ett förslag som skulle inbringa inte mindre än\r\n400 miljarder kronor i koldioxidavgifter inom EG-\r\nområdet</pre><pre>Det torde bli omöjligt för Sverige att hålla sig\r\nutanför det här systemet med koldioxidavgifter,\r\nvilket skulle drabba den svenska stålindustrin med\r\nkostnader i storleksordningen hundratals miljoner,\r\nkanske en halv miljard. Därför borde det finnas\r\nmånga anledningar till att man verkligen satte in\r\nalla forskningsresurser och alla ansträngningar för\r\natt kunna använda förgasade restoljor i\r\nenergisystemet på det sätt som vi har föreslagit.</pre><pre>Jag är medveten om att detta är kanske mer en\r\nteknisk fråga där tekniker kan ha olika meningar.\r\nMot bakgrund av den övergripande informationen\r\nom internationella konventioner och de\r\ndiskussioner som förs borde regeringen här kunna\r\nvara pådrivande. Jag tycker att det skulle ha varit\r\nav värde om jag i dag hade kunnat få en reaktion\r\nfrån industriministern på dessa synpunkter. Nu har\r\nhan tyvärr lämnat kammaren, så jag får hoppas att\r\nArne Kjörnsberg kan ge några synpunkter på\r\nanvändningen av förgasad restolja.</pre><pre></pre><pre>Anf. 107 KRISTER SKÅNBERG (mp):</pre><pre>Fru talman! Jag kommer att uppmana kammarens\r\nledamöter, de som sitter här i kammaren och de\r\nsom sitter vid radio- och TV-apparater, till\r\nsjälvstudier för att jag skall spara tid på\r\nkvällskvisten.</pre><pre>Allra först vill jag, fru talman, yrka bifall till\r\nreservationerna 51, 54, 57, 71 och 132.</pre><pre>Sedan skall jag tala om effektivare\r\nenergianvändning, som är en nödvändig och viktig\r\nförutsättning för att man skall kunna avveckla\r\nkärnkraften. Jag har under debatten tidigare i dag\r\nmärkt att det verkar som om Gunnar Hökmark inte\r\nförstår vilka möjligheter som en effektivare\r\nenergianvändning innebär. Han nämner aldrig det.</pre><pre>I reservation 64 som är fogad till detta betänkande\r\nstår det:</pre><pre>''Ökad effektivietet i energianvändningen ger\r\ntillgång till inbesparad energi, en energiresurs som\r\nkan ersätta eller komplettera andra energiresuser.\r\nEffektivare energianvändning kan vara ett billigt\r\noch bra alternativ till att bygga nya kraftverk och\r\nkraftledningar för att möta ökade behov. I ett helt\r\nbalanserat energisystem kombineras effektivare\r\nenergianvändning och utbyggd kapacitet på\r\ntillförselsidan på ett sådant sätt att man uppnår\r\nlägsta kostnad för energitjänsterna.''</pre><pre>Fru talman! Under senhösten 1989, under våren\r\noch hösten 1990 och under våren 1991 har en\r\ninformell arbetsgrupp med en riksdagsledamot från\r\nvarje parti utom moderaterna ordnat en serie\r\nseminarier om effektivare energianvändning, det\r\nsenaste i morse. Fram t.o.m. våren 1990 var även\r\nIvar Virgin från moderaterna med i vår\r\narbetsgrupp.</pre><pre>Denna grupp inbjöd en energiforskare från USA,\r\nEvan Mills, att skriva en rapport om att utveckla\r\nSveriges energi effektivetet och förnybara\r\nenergiresurser. Denna rapport har alla ledamöter\r\nfått i januari i år.</pre><pre>Evan Mills var en av huvudförfattarna till\r\nrapporten Att välja väg, tekniska alternativ för den\r\nsvenska elsektorn, som bl.a. Vattenfall har gett ut\r\noch som är en fantastisk läsning. I den visas hur\r\nman kan avveckla kärnkraften utan att på något sätt\r\nstöra den svenska ekonomin. Jag rekommenderar\r\nden till läsning, och jag har gjort det tidigare. För\r\natt spara tid skall jag inte citera ur den.</pre><pre>Jag tror att våra seminarier har gett en del uppslag\r\ntill de positiva inslagen i\r\ntrepartiöverenskommelsen. Eftersom de allra\r\nflesta ledamöter inte har kommit till något av de\r\nseminarier som vi har ordnat och inte fått lyssna till\r\nnågon av de experter som vi har bjudit in från\r\nSverige, Danmark, Norge och USA, har vi samlat\r\nen del information. För att spara tid vill jag nu\r\nhänvisa till den. Vi har samlat en del information\r\nsom finns i ledamotshuset i rum LU1-06. Där kan\r\nledamöterna själva hämta detta material i kväll.\r\nDär finns en hel del material. Jag har tagit med mig\r\nen del material för att kunna visa. Där finns en\r\nrapport från svenska tekniska attachéers kontor i\r\nLos Angeles skriven av Sven Wikdahl. Jag vill läsa\r\nupp några rader ur själva inledningen i denna\r\nrapport. Där står det:</pre><pre>I mitten av 70-talet tvingades amerikanska\r\nkraftföretag att tänka om i fråga om planering av\r\nelproduktionen. Tidigare hade man försökt förutse\r\nökningar i efterfrågan på elkraft och därefter byggt\r\nut produktionsapparaten för att möta denna\r\nefterfrågan.</pre><pre>Ni kanske känner igen bilden från ett mer\r\nnäraliggande land. Han fortsätter:</pre><pre>Detta visade sig dock bli allt svårare, varför man i\r\nstället frågade sig om det inte var möjligt att\r\npåverka efterfrågan på elkraft så att man framför\r\nallt slapp bygga ut produktionsanläggningarna för\r\natt klara av belastningstoppar.</pre><pre>Jag kan rekommendera denna rapport till läsning,\r\noch den finns alltså att hämta i L1-06. Där finns det\r\nnaturligtvis även exemplar av Evan Mills artikel för\r\ndem som har tappat sina exemplar. Där finns även\r\nen hel tidning om effektivare energianvändning, en\r\ntidning som statens energiverk har gett ut och som\r\nvar bilaga till Svenska Dagbladets annonsbilaga om\r\neffektivare energianvändning. Den\r\nrekommenderas varmt. Där finns också en del\r\ntrycksaker som handlar om en elsnål kombinerad\r\nkyl och frys, om hur man kan minska\r\nelförbrukningen i lokaler, och om den elsnåla\r\ntvättstugan.</pre><pre>Detta ger kanske en liten bild av att det som andra\r\nhär säger är orealistiskt faktiskt förekommer i\r\nverkligheten i dag, även i den svenska verkligheten,\r\nfru talman. Och jag tycker att det är värdefullt att\r\nledamöterna själva kan informera sig om detta.</pre><pre>Förra veckan hade statens energiverk en stor\r\ninternationell konferens om elsnålare belysning\r\nsom hette Right light -- bright light. Man gav ut en\r\nliten tidning på engelska. Det är nyttigt att kunna\r\nom Sverige skall ansluta sig till EG. Den finns också\r\natt hämta.</pre><pre>Vidare finns det en del ytterligare material framför\r\nallt för dem som själva vill spara el därför att det\r\nlönar sig. Jag kan då rekommendera en pärm från\r\nStockholm energi som heter Elsparklubben. Det\r\nfinns även en bok som heter Energisparboken, med\r\nrubriken Halvera elräkningen men behåll din\r\nstandard. Detta är faktiskt något som det finns råd\r\nom i dag, inte baserade på några partiprogram som\r\nfolk tycker om att förlöjliga, utan detta är\r\nerfarenhet som har byggts upp bl.a. av våra\r\nenergirådgivare som tidigare fanns i kommunerna,\r\nmen som statsmakterna har funnit för gott att\r\navveckla stödet till. De flesta av dem finns därför\r\ninte kvar, åtminstone inte som energirådgivare i\r\nkommunerna.</pre><pre>Jag kan avslutningsvis nämna ytterligare litet\r\nmaterial om just detta. Vattenfall har inte bara\r\nskrivit den förträffliga rapporten Att välja väg, som\r\njag visade, utan Vattenfall arbetar med ett Uppdrag\r\n2000 med elhushållning. Även i fråga om detta finns\r\nmaterial att hämta. En sammanfattning av\r\nVattenfalls rapport från april 1990 och en\r\nsammanställning av de projekt som har drivits av\r\nstatens energiverk, uppdrag 2000, Svensk\r\nenergiutveckling AB, byggforskningsrådet,\r\nStockholm energi och Sydkraft. Så visst finns det,\r\nfru talman, en hel del material.</pre><pre>Det var alltså synd att vi avvecklade den resurs som\r\nde kommunala energirådgivarna utgjorde. Och i en\r\nav de reservationer som jag har yrkat bifall till säger\r\nvi att man åter måste få i gång den kommunala\r\nenergirådgivningen.</pre><pre>Jag vill nämna några små jordnära saker från\r\nmorgonens informationsmöte. Där fanns Agneta\r\nPersson från Allmänna ingenjörsbyrån. Hon har\r\nstor erfarenhet av energirådgivning och av\r\nkampanjer för effektivare energianvändning. Hon\r\nvar under några år också sammahållande för alla\r\nkommunala energirådgivare i Sverige.</pre><pre>Om vi börjar med industrin, sade hon, för att ta ett\r\nexempel, att det finns flera undersökningar som\r\nvisar att bättre belysning inom industrin ger högre\r\nproduktivitet, lägre kassation och lägre\r\nsjukfrånvaro. Detta har bl.a. visats i en rapport från\r\narbetarskyddsfonden av en person som heter\r\nKnave. Det finns även internationella rapporter\r\nsom visar samma sak. Man kan få mjukare,\r\nvarmare och effektivare ljus som drar mindre\r\nström. Det är också belysningsutrustning som inte\r\nbehöver bytas så ofta. Man spar alltså pengar även\r\npå detta.</pre><pre>Man kan fortfarande inom industrin spara elenergi\r\noch pengar på varvtalsreglering av pumpar, fläktar,\r\nm.m., och företag söker fortfarande bidrag från\r\nstatens energiverk till detta.</pre><pre>Ofta behövs det ett bättre systemtänkande inom\r\nindustrin, en bättre helhetssyn, för att få de\r\nenergitjänster, dvs. den nytta man behöver, till\r\nminsta möjliga energiförbrukning och kostnad.</pre><pre>Ventilation är ett exempel. Ofta överdimensioneras\r\nden, och då får man dålig verkningsgrad och\r\nkraftigt ökade kostnader alldeles i onödan.</pre><pre>Man använder mycket tryckluftsverktyg inom\r\nindustrin. Agneta Persson sade att\r\nenergiförbrukningen bör kunna minskas till\r\nungefär en tredjedel av dagens, dels genom bättre\r\nunderhåll och minskat läckage på\r\ntryckluftsanläggningarna, dels genom att man\r\nanvänder effektivare verktyg än\r\ntryckluftsverktygen. Men det gör man ofta inte\r\ndärför att man anser att tryckluftverktygen är minst\r\nlätta att stjäla.</pre><pre>Fru talman! Det är inte bara inom industrin som\r\nman kan spara stora pengar och skona miljön och\r\nnaturresurserna på köpet genom effektivare\r\nenergianvändning. Det kan man göra även i butiker\r\noch kontorslokaler. I dag slösas det. Jag skall\r\nnämna ett litet och mycket näraliggande exempel. I\r\nden lokal där vi hade detta sammanträffande med\r\nAgneta Persson i morse, L1-06 finns det hårt, kallt\r\nljus som är tröttsamt för ögonen och som kan ge\r\nstresshuvudvärk. Man skulle kunna byta denna\r\nbelysning och annan belysning i riksdagen till\r\nbehagligare och bättre belysning som bara drar\r\nungefär en tredjedel av den ström som den\r\nnuvarande belysningen drar. Då minskar man ofta\r\näven behovet av kylning i ventilationen. Så är det\r\ni många kontors- och butikslokaler. Först gör man\r\nalltså av med mer energi än man behöver därför att\r\nman har en omodern belysning och sedan tvingas\r\nman byta lampor oftare och kyla bort den extra\r\nvärme som uppstår, och då ryker bokstavligt talat\r\nännu mer energi och pengar.</pre><pre>Fru talman! Det är viktigt att den som förbrukar\r\nenergi betalar vad det kostar och kan påverka\r\nförbrukningen t.ex. genom att byta till\r\nenergisnålare utrustning. Även i samlingslokaler,\r\nskolor och sjukhus finns det stora möjligheter. Jag\r\ntycker att det är särskilt viktigt att man föregår med\r\ngott exempel i skolor. Då kan eleverna lära sig vad\r\ndetta betyder. Den offentliga sektorn måste\r\nnaturligtvis också föregå med gott exempel,\r\nspeciellt i de statliga verken och företagen. Det\r\nfinns alltså mycket att göra.</pre><pre>Ett litet exempel är att Systembolaget sparade 75 %\r\npå sin energiförbrukning. Det är ett citat ur en\r\ntidning, VVS-Forum nr 10 från oktober 1990.\r\n''Genom ett systematiskt, men ändå ganska enkelt,\r\nåtgärdsprogram har Systembolaget lyckats minska\r\nenergiförbrukningen i sina egna fastigheter och\r\nhyrda lokaler med ca 75 %. Det som Systembolaget\r\ngjort det kan alla andra fastighetsägare också göra.\r\nInvesteringarna är relativt små och mycket\r\nlönsamma'', skriver redaktören i en kort\r\nsammanfattning. Visst finns det mycket att göra.</pre><pre>Det finns naturligtvis mycket att göra även inom\r\nhushållen. Det går vi inte in på här för att inte\r\nförlora tid. Det läser ni om själva.</pre><pre>En viktig uppgift för oss här i riksdagen, fru talman,\r\när att skapa lagliga och ekonomiska styrmedel som\r\ngör att det som är samhällsekonomiskt sunt och\r\nlönsamt också blir lönsamt för företagen, hushåll\r\noch den offentliga sektorn. Det skall löna sig att\r\ngöra rätt brukar vi säga, och det skall gå att göra\r\nrätt med rimliga ansträngningar.</pre><pre>I sin artikel, som jag har visat här några gånger,\r\nskriver Evan Mills om några viktiga problem att\r\nlösa på användarsidan. Det gäller någonting som\r\nheter lönsamhetsgapet eller som energiverket talar\r\nom det: Det outnyttjade resursgapet på\r\nanvändarsidan. Producenter av energi bedömer\r\nsom regel sina investeringsobjekt med en\r\nsamhällsekonomisk kalkylränta på mellan 4 och\r\n10 % medan kunden bedömer sina objekt med\r\nandra avkastningskrav, 15--30 %. Hushåll och\r\nsmåindustri har ofta avkastningskrav på 60--80 %\r\nnär man bedömer energieffektiviseringen. Det gör\r\natt man alltså inte gör rätt, utan man handlar för\r\nkortsiktigt.</pre><pre>Detta kan man lösa bl.a. genom investeringsbidrag,\r\nlågräntelån eller räntebidrag för investeringar.\r\nDetta är sådant som vi har föreslagit i våra olika\r\nmotioner och reservationer. Kundinformationen\r\nmåste bli bättre. Lars Norberg har redan talat om\r\nbättre produktmärkning, mer informativa\r\nelräkningar, och jag har talat om energirådgivning.\r\nEltaxorna skall uppmuntra effektivisering och\r\nhushållning, inte tvärtom som det är i dag. Det\r\nmåste bli lättare att hitta eleffektiv teknik och\r\nutrustning. Det behövs en fungerande marknad.\r\nTill slut måste man ha mer satsning på teknisk och\r\nkommersiell utveckling av eleffektiva produkter\r\noch tjänster.</pre><pre>Det behövs alltså en elmarknad. Man talar på några\r\nställen i propositionen och i\r\ntrepartiöverenskommelsen om en elmarknad. Jag\r\nvill gärna fråga de företrädare som finns kvar här i\r\nkammaren om deras resp. partier vill medverka till\r\natt skapa en fungerande energimarknad,\r\nelmarknad, här i Sverige bl.a. genom att man\r\nprövar detta med en elbörs. Det är någonting som\r\nman har bestämt sig för att göra i Norge.</pre><pre>Jag vill också passa på att fråga moderaterna som i\r\nsin reservation 1 talar om att de olika kraftslagen\r\nskall bära sina kostnader. Jag hoppas att de även\r\nmenar att kärnkraften skall bära sina\r\nförsäkringskostnader.</pre><pre>Det behövs alltså en mer effektiv marknad för att\r\nbryta Vattenfalls och Sydkrafts kraftiga dominans\r\nsom faktiskt fungerar som monopol i dag.</pre><pre>Då är det hög tid att börja använda nya begrepp.\r\nMan skall tala om energitjänster och eltjänster i\r\nstället för att tala om bara el. Man skall inse att det\r\när kostnaden för att tillgodose användarens behov\r\nav de här tjänsterna som räknas, inte priset. Därför\r\nbör det stå i propositionen och riksdagsbeslut i\r\nframtiden att det är kraftföretagens uppgift att med\r\nutgångspunkt i den av statsmakterna fastlagda\r\nenergipolitiken planera och utveckla kraftsystemet\r\nså att landets behov av energitjänster, och speciellt\r\nbehoven av eltjänster, blir tillgodosedda.</pre><pre>Därmed är vi inne på balansprincipen. Den har vi\r\ntalat om så många gånger, fru talman, att jag inte\r\nbehöver upprepa det här nu.</pre><pre>Jag vill säga några ord om elbörs. Det vill jag göra\r\ngenom att citera Hans Nilsson på statens energiverk\r\ni en skrivelse från den 9 november 1990: Det finns\r\nbilliga effektiviseringsåtgärder som inte kommer\r\ntill stånd eftersom marknaden innehåller\r\ninperfektioner, dvs. ofullständigheter eller\r\nofullkomligheter. Information, rådgivning,\r\nmarknadsbearbetning, gemensamma\r\nupphandlingar och kampanjrabatter är saker som i\r\nvissa fall kan lösgöra de här outnyttjade resurserna\r\ntill en kostnad som är lägre än motsvarande kostnad\r\nför drift av befintlig kraftanläggning eller för om-\r\noch utbyggnad av kraftresurser. Då skall man alltså\r\nenligt balansprincipen satsa på sådana\r\nverksamheter i stället för att bygga ut.</pre><pre>Energileverantörerna brukar definiera sitt\r\nansvarsområde fram till leveranspunkten, de säljer\r\nenergi i stället för nytta. Därför åsidosätter man och\r\nbortser från effektiviteten i kundanläggningen.\r\nMarknadsfunktionen behöver alltså förstärkas för\r\natt ge kunden bästa resultat. Det är därför som man\r\ntalar om en börs, en eleffektivitetsbörs, där man\r\nkommer med konkurrerande anbud. Där kan man\r\nbedöma om det är bättre och billigare att\r\neffektivisera än att satsa på ytterligare\r\nkraftproduktion. Precis på samma sätt har man\r\negentligen gjort i USA fast man kallar det där för\r\nleast costutility planning.</pre><pre>Fru talman! Miljöpartiet kräver att minst en\r\nkärnkraftreaktor stoppas innan det här årets slut.\r\nDet är den tydligaste möjliga signalen till\r\nmarknaden att vi måste ställa om energipolitiken.\r\nVi instämmer alltså i det krav som bl.a.\r\nfolkkampanjen ger uttryck för i sin demonstration\r\nutanför parlamentet här i dag: Börja nu. För\r\nnågonstans finns det, fru talman, ett\r\ntrovärdighetsproblem.</pre><pre>Om vi nu skall tro alla försäkringar här i kammaren\r\ni dag om att propositionen verkligen syftar till att\r\nman skall ställa om energipolitiken, och trots att det\r\när litet pengar anslagna och trots att det inte finns\r\nen tidsplan skall man se till att det här fungerar. Om\r\ndetta är sant är det fortfarande så att industrin inte\r\ntror det ännu. De tror inte på någonting som inte\r\ninnehåller tydliga tidsplaner och aktivitetsplaner.\r\nDe är inte vana att handla på det sättet. Det enda\r\nsättet att visa industrin och alla vanliga\r\nelkonsumenter att vi menar allvar är att vi stänger\r\nen reaktor nu. Hur skall man annars inse att man\r\nmåste hushålla med el när marknaden svämmar\r\növer av el till underpriser. Hur skall de som\r\nutvecklar och tillverkar utrustning för\r\neffektivisering och produktion av förnybar energi\r\nveta att de kommer att bli av med sina produkter.\r\nStoppa en reaktor nu, börja avvecklingen genast.</pre><pre>Fru talman! Jag har redan yrkar bifall till\r\nreservationerna. Det sista jag skall säga är att det är\r\nviktigt för att den här elbörsen och balansprincipen\r\nskall fungera att vi också har transitering, alltså rätt\r\ntill överföring av el för alla aktörer på marknaden,\r\ninte bara för de stora kraftbolagen. Jag har med\r\nstor glädje konstaterat att regeringen är på väg att\r\ngenomföra någon sorts reform här. Men det gäller\r\ndock fortfarande att ställa kraftnätet till förfogande\r\nför alla aktörer, åtminstone även för distrubitörer\r\noch stora kunder, till självkostnadspriser. Tack fru\r\ntalman!</pre><pre>Anf. 108 FÖRSTE VICE TALMANNEN:</pre><pre>Det är åtskillig talartid som återstår och jag vill\r\nerinra om att det är synnerligen önskvärt att de\r\närenden som finns upptagna på föredragningslistan\r\nkan behandlas färdigt under kvällen. Jag vill erinra\r\nom den rekommendation som har gjorts av\r\nkvittningsmännen som bl.a. innebär att man skall\r\nbegränsa anförandena så mycket som möjligt. Inget\r\nanförande skall vara längre än tolv minuter, och\r\nbortsett från morgondagens Öresundsdebatt skall\r\nom möjligt endast en talare från varje parti\r\nuppträda i debatten. Detta är en vädjan om att på\r\nalla sätt försöka hjälpa till att få de upptagna\r\närendena färdigbehandlade under kvällens lopp.</pre><pre>Anf. 109 ARNE KÖRNSBERG (s):</pre><pre>Fru talman! Först vill jag vända mig till Bengt\r\nHurtig. Det syntes ju på leendet att det var en from\r\nförhoppning att jag skulle ha några åsikter eller\r\nnågra synpunkter på de frågor han tog upp. Jag vet\r\ninte och jag kan inte, och därför säger jag det. Men\r\nleendet var snyggt.</pre><pre>Fru talman! Jag skall begränsa mig till att ta upp en\r\nliten del av det här jättestora ämnet, nämligen det\r\navsnitt som behandlar investeringsstöd för att\r\nstimulera en övergång till kraftvärmeproduktion\r\nmed biobränsle. Enligt propositionen skall det här\r\nutgå med 25 % av investeringskostnaden, dock\r\nhögst 4 000 kr. per kW installerad effekt. Detta\r\ngäller om det beställts tidigast den 20 februari i år.\r\nFör verk som är äldre, som är beställda från den 1\r\njanuari 1985 och fram till den 19 februari i år skall\r\nstödet vara 1 000 kr. per kW installerad effekt.</pre><pre>Det är den del av stödet som avser tiden från 1985\r\ntill februari i år som jag skulle vilja säga några få\r\nord om. Tre kommuner Borås, Linköping, och\r\nVäxjö konverterade tidigt sina ångpannor till\r\neldning med biobränslen. Dessa kommuner insåg\r\nmiljöns krav och de tog i något slags mening sitt\r\nansvar, och i ''något slags mening'' straffas de nu för\r\ndet.</pre><pre>Jag har i en motion tillsammans med två av mina\r\nkollegor, Berit Löfstedt och Kjell Nilsson,\r\nföreslagit att den bortre gränsen sätts till den 1\r\njanuari 1980 för att det skall bli rättvist. I en\r\nmening, jag understryker i en mening, har utskottet\r\navstyrkt detta. Jag tycker med förlov sagt att det är\r\nen smula småsnålt eller som vi säger i\r\nSjuhäradsbygden närigt med en sådan inställning.\r\nSjälvfallet är jag helt på det klara med att man\r\nmåste ha en bortre gräns, att en sådan måste sättas\r\nnågonstans, men det hade inte inneburit något\r\nprincipiellt avsteg att flytta den gränsen några år\r\ntillbaka i tiden. Det hade bara varit en praktisk\r\nanpassning för att kunna tillfredsställa de önskemål\r\noch skapa den rättvisa som motionens förslag enligt\r\nmin uppfattning innebar.</pre><pre>Det hade nämligen inneburit att de kommuner som\r\ntidigt gick över till biobränslen också skulle ha fått\r\nstöd. Eftersom Växjö har fått bidrag på annat sätt --\r\nomkring 18,5 milj.kr., tror jag -- återstår Borås och\r\nLinköping.</pre><pre>Borås tog sitt verk i bruk 1984 och Linköping sitt\r\n1985. Med de regler som föreslås gälla för den\r\nkonvertering som sker om det är beställt efter den\r\n1 januari 1985 skulle Borås få ett stöd på ungefär 25\r\nmilj.kr. och Linköping ett stöd på 20 milj.kr. --\r\ndetta av en total summa på 1 000 miljoner.</pre><pre>Borås kommer i år att bli den största enskilda\r\nkommunala användaren av biobränslen. Jag tycker\r\nfaktiskt att det hade funnits skäl att uppmuntra den\r\nframsyntheten, men det tycker tydligen inte\r\nnäringsutskottet. Dess värre tycker inte en enda\r\nledamot av näringsutskottet detta. Jag kan bara\r\nbeklaga att inte näringsutskottet delar denna min\r\nuppfattning.</pre><pre>Jag menar faktiskt att det inte är någon idé att\r\nkomma dragande med argument som att\r\navskrivningen redan är gjord. Ja visst är det så, men\r\ndet är ju en bokföringsteknisk term. Någon måste\r\nju ha betalt detta. Vem då? Jo, abonnenterna i de\r\nbåda kommunerna har betalt det genom sina taxor,\r\noch de har gjort detta under en tid då det faktiskt\r\nur kostnadssynpunkt hade varit betydligt bättre att\r\nanvända olja. Man har emellertid varit framsynt i\r\nde här kommunerna. Jag erkänner att det i varje\r\nfall inte inledningsvis var så väldigt stor politisk\r\nenighet kring detta, men efter hand som tiden har\r\ngått har man i dessa kommuner nått enighet.</pre><pre>Jag tycker faktiskt att det hade funnits skäl att\r\nuppmuntra detta, och det alldeles speciellt på grund\r\nav att det inte har varit något principiellt\r\navståndstagande från propositionen. Man går ju\r\ntillbaka ett antal år, till den 1 januari 1985. Då\r\nkunde man faktiskt kosta på sig ytterligare något\r\neller några år för att stötta upp dessa båda\r\nkommuner. Det hade varit en gärd av uppmuntran\r\ntill kommuner som faktiskt har varit\r\nframgångsrika.</pre><pre>Näringsutskottet delar som sagt inte denna min\r\nuppfattning. Men, herr talman, jag framhärdar, och\r\ndet vill jag också säga till de ärade ledamöterna i\r\nkammaren och till eventuella företrädare för\r\nnäringsutskottet i form av ledamöter och\r\nsuppleanter. Jag framhärdar, och jag yrkar bifall till\r\nden motion jag tidigare har nämnt. För att uttrycka\r\nmig så byråkratiskt som tydligen är nödvändigt när\r\nman skall yrka i den här kammaren vill jag säga att\r\ndet är fråga om motion 1990/91:N90 yrkande 2.\r\nDen, herr talman, yrkar jag bifall till.</pre><pre>Anf. 110 BENGT HURTIG (v) replik:</pre><pre>Herr talman! Jag har all respekt för svårigheten att\r\nsätta sig in i möjligheterna att använda förgasade\r\nrestoljor i stålindustrin. Men det vi ändå kan ta\r\nställning till, och det borde också Arne Kjörnsberg\r\nkunna, är kvaliteten i den politik som går ut på att\r\nexportera högsvavlig tjockolja som vi inte kan\r\nanvända här. Enligt utredningstjänsten\r\nexporterade Sverige 1988 ungefär 1 miljon\r\nkubikmeter av denna olja, och 1989 exporterade vi\r\n1,9 miljoner kubikmeter. Det är inga små mängder\r\nvi tar oss friheten att exportera. Vad skall vi säga\r\nom den moraliska halten i den exportpolitiken,\r\nArne Kjörnsberg? Det kan vi ha en uppfattning\r\nom.</pre><pre>Anf. 111 ARNE KJÖRNSBERG (s) replik:</pre><pre>Herr talman! Jag är ledsen, Bengt Hurtig, men jag\r\nhar en gyllene regel, nämligen att om jag inte kan\r\nen sak försöker jag heller inte svarva mig ur den.\r\nDå säger jag att jag inte kan och inte vet. I längden,\r\nBengt Hurtig, vinner man faktiskt på det. Man\r\nvinner t.o.m. respekt.</pre><pre>Men kom igen! Låt oss diskutera Världsbanken\r\neller vad det nu är vi brukar diskutera. Det ser jag\r\nmed glädje fram emot att få göra med Bengt\r\nHurtig. Det brukar vara spännande, intressant och\r\nt.o.m. trevligt.</pre><pre></pre><pre>Anf. 112 GÖSTA LYNGÅ (mp):</pre><pre>Herr talman! Det står efter bl.a. Lars Norbergs\r\nanförande helt klart att man måste upphöra med de\r\noekologiska metoder för energiutvinning som har\r\nanvänts under flera hundra år. Man har utnyttjat\r\nkol, olja och uran -- ändliga resurser -- i en allt\r\nökande grad. Man behöver inte vara naturvetare\r\nför att inse att detta är omöjligt. Trenden måste\r\nbrytas, och jag finner tre väsentliga anledningar till\r\nvarför den snart bör brytas, till att man nu skall\r\nstänga en Barsebäcksreaktor.</pre><pre>En anledning är att industrin måste få klara\r\nsignaler. Det finns teknik för energibesparing som\r\nindustrin kan använda. Denna teknik används inte,\r\neftersom man inom industrin är osäker på om det\r\nverkligen är nödvändigt.</pre><pre>Den andra anledningen är att metoden för\r\nomställning bör studeras i praktiskt bruk. Det bör\r\ngöras innan det är för sent. Om en förtida\r\navveckling är en avveckling innan en katastrof\r\ninträffar och gör en snabb avveckling nödvändig, då\r\nhar man redan hållit på för länge.</pre><pre>Den tredje anledningen till att man bör göra\r\nnågonting nu är att vi skall visa människorna i vårt\r\ngrannland Danmark att vi har respekt för dem och\r\nför deras oro för den fara som står så nära\r\nKöpenhamn.</pre><pre>Herr talman! Jag yrkar därför bifall till reservation\r\nnr 10, som det redan har yrkats bifall till och som\r\nsäger att vi skall avveckla en reaktor i Barsebäck\r\nnu.</pre><pre>Anf. 113 CARL FRICK (mp):</pre><pre>Herr talman! Det har sagts väldigt mycket klokt\r\noch bra om energi under den här debatten. Jag\r\ntänker då framför allt på vad Lars Norberg och\r\nKrister Skånberg har sagt.</pre><pre>Jag tänkte nu lyfta upp en alldeles speciell aspekt på\r\nenergifrågorna. Energifrågorna är viktiga politiska\r\nfrågor. De är viktiga därför att vi har ett gemensamt\r\nansvar i nuet och för framtiden. Gemensamma\r\nfrågor måste lösas på politisk väg. Avpolitisering\r\nkan inte vara vägen i energipolitiken. Det skulle\r\nbara leda till en ännu större egoism och en ännu\r\nstörre miljöförstöring. Enskilda aktörer kommer\r\naldrig att ta totalansvar.</pre><pre>Vårt samhälle fordrar energi. Vi måste hjälpas åt\r\natt hantera framtagning och användning så att\r\nskador totalt sett kan hållas så låga som möjligt.\r\nLars Norberg och Krister Skånberg har mycket\r\nnoga redgjort för hur man skall kunna gå till väga\r\nmed detta.</pre><pre>Redovisningen visar att det med politisk vilja finns\r\nutomordentliga möjligheter att komma till rätta\r\nmed vår energisituation och göra det på ett\r\nekologiskt och ekonomiskt rimligt sätt.</pre><pre>Det finns emellertid starka påtryckargrupper inom\r\nnäringslivet, som vill gå helt på tvärs med vad som\r\när ekologiskt och därmed på sikt ekonomiskt vettigt\r\ni energipolitiken. Den mäktige doktor\r\nGyllenhammar -- han som sitter i regeringens\r\nprotokollösa EG-råd -- varnar för en energikris om\r\nvi inte aktivt satsar på ökad användning av\r\nnaturgas -- fossilgas. Industriförbundet går enligt\r\ntidningsreferat lördagen den 8 juni ut med beskedet\r\natt man vill bygga ut kärnkraften, bygga ut älvarna,\r\nbränna mer fossila bränslen och slopa\r\nkilometeravgiften för att fördubbla industrins\r\ntillväxttakt. Målet sätts uppenbarligen till ca 4 %\r\nper år.</pre><pre>Energipolitiken skall avpolitiseras, menar\r\nindustrin. Det får inte finnas någon styrning av\r\nenergianvändningen från politiskt håll.</pre><pre>Vi måste fråga oss om industrimännen över huvud\r\ntaget har tagit del av Brundtlandrapportens krav på\r\nen hållbar utveckling. Vart tog industrins omtalade\r\nmiljövänlighet vägen när dess ledare nu aktivt\r\nförespråkar ökad miljöförstöring? Det är nämligen\r\ndet det är fråga om och ingenting annat. Skall vi\r\nenligt industrimännen inte ha miljölagar och\r\nmiljöskatter över huvud taget -- lagar och skatter\r\nsom är viktiga delar av energi- och miljöpolitiken?</pre><pre>Varför har vi miljölagar? Varför måste de skärpas\r\nhela tiden? Anledningen är att personer i olika\r\nledande befattningar inte använder sig av de\r\nkunskaper de har om energi och miljö. Om de\r\ngjorde det skulle dessa lagar inte behövas. Om vi\r\nalla handlar ansvarsfullt behövs det färre lagar.</pre><pre>Ställer industrin och dess företrädare upp på\r\nmiljönormer? Det intressanta är att industrins\r\nledare, som ordmässigt vill slå vakt om\r\nmarknadsekonomin, inte ställer upp på att\r\nförbättra marknadsekonomins funktionssätt\r\ngenom miljöavgifter och miljöskatter som\r\navspeglar miljökostnaderna för verksamheter och\r\nprodukters användning.</pre><pre>Industrins ledare har uppenbarligen inte förstått\r\nvilka problemen är. De har uppenbarligen inte\r\nförstått att våra samlade problem är så stora och så\r\nträngande att det nu av oss fordras ett omtänkande\r\nsom innebär att vi måste effektivisera\r\nenergianvändningen och samtidigt se till att minska\r\nden. Det kan inte gärna vara så att industrins ledare\r\nväljer att blunda för våra ekologiska och\r\nekonomiska problem. Det borde inte vara så att\r\nindustrins ledning ställer sig vid sidan av ett\r\nlångsiktigt och ekologiskt ansvarstagande.</pre><pre>Min erfarenhet från industrin efter 20 år visar att\r\ndet med goda ekonomiska incitament finns stort\r\nutrymme för energibesparingar. Varför säger\r\nindustriledarna nej till detta? Tror de inte längre på\r\nmarknadsekonomins dynamik? Det kan ju inte\r\ngärna vara så att de som i sin dagliga gärning hela\r\ntiden arbetar för att förbättra företagens resultat\r\nstoppar inför energifrågan och säger att vi måste ha\r\nmera och billigare energi och att\r\nenergiförsörjningen skall vara garanterad i varje\r\nögonblick. Detta är den omedelbara\r\nbehovstillfredsställelsens axiom, den som brukar\r\ngälla mycket små barn med svårigheter att uttrycka\r\nsig. Man binder sig vid fossila bränslen och\r\nkärnkraft trots att man väl måste känna till dess\r\nfaror och nackdelar. Man vill inte arbeta med\r\nförnybara och miljöanpassade energislag. Det är\r\nnågot galet i detta, i denna låsta, orimliga och\r\norealistiska hållning hos annars klokt folk. Det\r\nnormala hos industrifolk är att anta utmaningar och\r\nförsöka se vad det finns i den nya situationen och\r\nden nya dynamiken som kan vara till gagn för\r\nföretaget. Jag vägrar att tro att denna dynamik och\r\nförmåga till konstruktivt tänkande har upphört i\r\nsvensk industri. Den allvarliga ekologiska\r\nsituationen är faktiskt en möjlighet för vår industri.\r\nJu förr man inser det och börjar ta itu med\r\nproblemen, ju bättre blir det på alla sätt.</pre><pre>Industrimännen talar sig ofta varma för\r\ninternationalism när det gäller kapitalets, varornas\r\noch tjänsternas frihet. Nu har det tillkommit en\r\nfemte frihet: den gränsöverskridande\r\nmiljöförstörelsen. Denna ställer svensk industri sig\r\nbakom med skriften Det stora lyftet. Det är en\r\nskrift som borde heta På väg mot katastrofen.</pre><pre>Energiomställningen är bra för svensk industri och\r\ndärmed för Sverige och världen. Den är bra för vår\r\nekonomi, vår hälsa, vår miljö, och den är bra för\r\nkommande generationer.</pre><pre>Den slutsats som man kan dra av industriledningens\r\nnuvarande hållning är att man vill slå vakt om och\r\nbygga upp en egen planekonomi när hela världen i\r\ndag ropar efter marknadsekonomi. Jag är som\r\nindustriman djupt besviken på industrins ledare.\r\nDet gäller från herr doktor Gyllenhammar och\r\nnedåt i industrins makthierarki. Jag hade faktiskt\r\nförväntat mig en annan, mera realistisk och\r\nansvarstagande syn från det hållet när det gäller\r\nvåra energifrågor.</pre><pre>Det är förunderligt när verkligheten tränger sig på.\r\nDet är inte vid middagstalen och de stora\r\nbanketterna som politik och framtid formas. Det är\r\ni de dagliga besluten. Genom kraven på att\r\nenergipolitiken skall avpolitiseras vill industrin nu\r\nta över besluten så att framtiden kan formas i dess\r\nstyrelserum, bortom all demokratisk kontroll.\r\nIndustriförbundet vill uppenbarligen införa ett\r\nindustridiktatoriskt samhälle. Det passar väl in i\r\nbilden av dess strävan att få in Sverige i EG, som\r\nockså är en odemokratisk organisation.</pre><pre>\r\nHerr talman! Vart är vi på väg? Det vore bra om\r\nriksdagen i ett gemensamt yttrande från alla partier\r\nkunde ta avstånd från industrins nuvarande\r\ngalenskaper. Det gäller att ge industrin klara\r\nsignaler.</pre><pre>I detta anförande instämde Krister Skånberg (mp).</pre><pre>Anf. 114 EVA GOE S (mp):</pre><pre>Herr talman! När jag blev ombedd att förkorta mitt\r\ntal tänkte jag först att jag kanske skulle gå fram och\r\nbegära en tyst minut. Men jag hade ingen reaktor\r\natt begrava, så jag avstår.</pre><pre>Jag skall börja med en dikt ur ''Vredens sång i en\r\nhotad värld'' av Ann Margret Dahlquist-\r\nLjungberg.</pre><pre>Och vi är lurade</pre><pre>lugnade</pre><pre>manipulerade dit</pre><pre>med list och lock och lögn</pre><pre>Det sägs att vi måste leva så</pre><pre>antingen lufttomt eller</pre><pre>helt förstelnade</pre><pre>Som lydiga sterila robotar</pre><pre>utan behov</pre><pre>av annat än</pre><pre>stråldos</pre><pre>markdos</pre><pre>måndos</pre><pre>inhalationsdos</pre><pre>i försumbara utvärderingar</pre><pre>Ja, herr talman, varför står jag här? Det är därför\r\natt i miljöpartiet är kärnkraftsfrågan en av de mest\r\ncentrala frågorna. Om det inte hade varit för den\r\nhade jag aldrig engagerat mig. Det var när\r\nkärnkraftsomröstningen var aktuell 1979--1980 och\r\nman lade in en extra linje -- nr 2 -- för att man skulle\r\nbygga ut för att avveckla. Det ansåg jag vara det\r\nstörsta lurendrejeri som vi har gått på i Sverige.</pre><pre>Jag vill också säga att jag lever i verkligheten. Alla\r\ntalar om att vi är orealistiska. Jag lever i\r\nverkligheten. Verkligheten består för mig av att jag\r\ngår med min geigermätare och mäter, t.ex. vid\r\nstuprör, höga värden av radioaktivitet -- än i dag,\r\nfem år efter Tjernobyl. Jag lever i verkligheten; jag\r\nkan inte gå ut och plocka svamp, eftersom de\r\ninnehåller så mycket radioaktivitet. Jag kan inte\r\nfiska tillsammans med mina barn, eftersom det är\r\n100 000 bequerel per kilo i fisken.</pre><pre>Detta är min verklighet. Det är därför jag står här i\r\ndag. Jag skulle vilja ta hit alla dem som säger att\r\nkärnkraften är så ren. Jag skulle vilja fråga dem när\r\nden är ren. Jo, den är ren så länge som man ser den\r\nsom två hål i en vägg -- stickkontakterna. Den är\r\ninte ren vare sig som avfall eller vid uranbrytning.</pre><pre>För mig är kärnkraften för det första en existensiell\r\nfråga. Det är för det andra en demokratifråga och\r\nför det tredje en freds- och miljöfråga. Hur kan jag\r\nsäga att det är en demokratifråga? Jo, anledningen\r\när att vi med kärnkraften får ett kontrollsamhälle.\r\nFler och fler blir personundersökta innan de får\r\nanställning på ett kärnkraftsverk.</pre><pre>Varför är det en freds- och miljöfråga? Jo, därför\r\natt kärnkraft och kärnvapen är siamesiska\r\ntvillingar -- det har vi hört under Irakkriget. De går\r\nhand i hand. Med kärnkraften kan man bygga upp\r\nsin egen atombomb.</pre><pre>Tjernobyl har, som jag tidigare sade, lärt oss att\r\nräkna med nya nedfall. Vi frågar oss ju inte längre\r\nom det skall inträffa en kärnkraftsolycka, utan när.</pre><pre>Det heter att det från Tjernobylreaktorn kom ut\r\nnågra procent. Andra hävdar att 60--80 % spreds\r\nut. I dag vet vi att sarkofagen läcker. Vi vet att man\r\nfunderar på att bygga en ny sarkofag av titan. Det\r\nhar lagts fram en IAEA-rapport som är gallimatias.\r\nDen har räknat bort många saker -- det har t.o.m.\r\nmiljöministern stått här och sagt till mig. Den har\r\nt.ex. inte tagit hänsyn till dem som sanerade,\r\nräddningspersonalen, och de som förflyttades är\r\ninte med. Man har inte utgått från s.k. hot spots --\r\nheta partiklar. Detta har man inte tagit med. Alla\r\nde som är berörda är alltså inte med i denna\r\nrapport. Det är alltså tvättade siffror. Man har,\r\nförutom detta, i Minsk tappat bort ett hälsoregister\r\növer 500 000 till 600 000 människor. Man har stulit\r\ndatorerna, och när man återfått dem har\r\nmjukvaran -- hälsoregistret -- varit utraderad.</pre><pre>När denna IAEA-rapport kom för några veckor\r\nsedan protesterade forskare från Sovjet vilt. De\r\nsade att de inte ställde upp på IAEA-rapporten. En\r\nsom heter Viktor I Parfenov säger att rapporten\r\nverkar vara ett försök att släta över verkningarna av\r\nkatastrofen. Han säger vidare att han har varit med\r\ni forskargruppen kring Tjernobyl och att han tar\r\navstånd från rapporten. Han är chef för institutet\r\nför experimentell botanik i Vitrysslands huvudstad\r\nMinsk. Han säger vidare att de har funnit\r\nmissbildade barn, att leukemifallen drastiskt har\r\nökat i antal, att man funnit fall av cancer i\r\nsköldkörteln hos barn, vilket man tidigare inte\r\ngjort.</pre><pre>Men andra forskare går ut och säger att det är\r\nradiofobi. Radiofobi! De säger att det bara är oro.\r\nDet är okej med denna oro. Man skall känna oro\r\nefter en sådan här sak, annars lever man inte i\r\nverkligheten. Men det är inte riktigt att kalla det för\r\nradiofobi.</pre><pre>Jag har varit där och träffat människor som var i\r\nnärheten av reaktorn när det small. Jag har hört\r\ndem beskriva hur den smälte bort och hur de sedan\r\nnär den reparerades fick skador inuti och utanpå\r\nkroppen. När de sedan går till läkare säger dessa att\r\ndet inte har något med Tjernobylolyckan att göra\r\noch att de vägrar att registrera det som så. Men\r\nmänniskorna är sjuka. De lider av någon konstig\r\ntrötthet, barnen har förstorade levrar, man har\r\nförstorade sköldkörtlar, blodbilden är förändrad.\r\nDetta är verkligheten.</pre><pre>När jag tar upp frågan om något av detta kan hända\r\noss i Sverige -- vi känner inte till riskerna av\r\nlågdosstrålning -- svarar inte socialministern. I\r\nstället svarar miljöministern. Hon kan naturligtvis\r\ninte svara på det. Men samtidigt står\r\nsocialministern hemma i Sundsvall -- 5,5 mil från\r\nplatsen där jag bor -- och talar om hälsa och miljö.\r\nJag undrar om hon tar upp hur vi i Västernorrland\r\ni dag har det med hälsa och miljö. Det tror jag\r\nknappast. Jag tror att man bortser ifrån att\r\nkärnkraft hör ihop med hälsa och miljö.</pre><pre>Jag blev förtvivlad när jag såg filmen Tjernobyls\r\nbarn och såg professor Einhorn som i debatten\r\nefteråt och försvarade den svenska kärnkraften och\r\nsade att den är säker. Han sade att vi inte kan\r\njämföra den med den i Tjernobyl därför att man\r\ninte har samma system och snabbstopp. Då vill jag\r\nbara nämna att i denna rapport från SKI, daterad\r\nden 24 juli 1987, talas det om hur man gjorde\r\nsamma sak i Oskarshamn. Man kopplade ur\r\nsnabbstoppet och experimenterade. Vad pratar\r\nEinhorn om?</pre><pre>Vi har visst samma system. Vi har inte\r\ngrafitreaktorer, men vi har snabbstoppet som\r\nsäkerhetssystem. Man gick förbi det och fortsatte\r\natt experimentera.</pre><pre>Den senaste rapporten är en nedtystad rapport om\r\nRinghals. Jag fick faxa efter den i dag. Det är en\r\nteknisk doktor och en teknisk licentiat som har\r\nskrivit om hur man i Ringhals reaktor 2 har försökt\r\ntvinga ned styrstavar så att konstruktionen brast.\r\nNär man sedan vill undersöka detta -- vad som\r\nhände -- tystas rapporten ned. Den skall inte\r\noffentliggöras, man hemligstämplar den. Vad är\r\ndetta? Man talar bl.a. om rör som blivit krökta.</pre><pre>Vi håller i Sverige på med en livsuppehållande\r\nvård -- en långvård -- av våra reaktorer.</pre><pre>Man står nu här i dag och säger att vi nu skall börja\r\nlägga ned, att man har denna plan, att man står för\r\n2010, att man nog kan börja tidigare, att det nu är\r\nbättre utgångsläge än tidigare. Jag tror inte på dem\r\nnär de står här och säger detta. Jag tror inte på dem\r\nså länge som man håller på att investera. Man\r\ninvesterade i Ringhals. Nu talar man om att\r\nVattenfall har investerat 3 miljarder för att byta\r\ngeneratorer i Ringhals.</pre><pre>Jag ser inte avvecklingen av kärnkraften\r\nnågonstans. Jag skymtar den inte ens i fjärran trots\r\natt vi vet att vi varje dag utsätts för ständiga utsläpp\r\nfrån våra egna reaktorer i Sverige. Trots att vi vet\r\natt det varje dag produceras 800 kg högaktivt avfall\r\ni Sverige, som överlämnar till våra barn och\r\nbarnbarn! Plutonium har 24 000 års halveringstid --\r\ndet innebär 1 000 generationer framåt, som skall ta\r\nhand om det.</pre><pre>Det talas om att incidenter inte har hänt. Jag har\r\nvarit uppe nio eller tio gånger i frågor och\r\ninterpellationer om t.ex. dry out, om partiella\r\nhärdsmältor med uttorkning, om en olycka i\r\nforskningsreaktorn R2 i Studsvik, om hur man har\r\ntappat uranhexafluorid från lastbilar vid\r\ntransporter. Jag har varit uppe om att man i dag har\r\nhöjt effekten, så att vi i dag effektmässigt kör\r\nungefär 13 reaktorer i stället för 12, medan man\r\nannars överallt vill försöka sänka effekten för att\r\nminska olycksriskerna.</pre><pre>Kom inte och säg att det inte händer en hel massa\r\nincidenter i Sverige! Det gör det! Jag vill avslöja\r\nden här lögnen. Vi blir lurade i Sverige!</pre><pre>Man går ut med helsidesannonser och talar om att\r\nman kan förvara det högaktiva avfallet till efter\r\nnästa istid. Man kan garantera det. Jag har det här.\r\nSe det här uppslaget. Man har hittat en malmkropp\r\ni Canada där uran legat 450 m ned i marken, och\r\nman har inte kunnat detektera radioaktivitet på\r\nytan. Men vem har sagt att det är samma sak när\r\nman kört uranet genom en reaktor?</pre><pre>Jag krävde besked när man for runt på reklamresor\r\nmed Sigyn. Jag krävde att få veta av\r\ninformationschefen om det var samma sak att hitta\r\nuran i en malmkropp på 450 m djup, som när vi i\r\nSverige tänker stoppa ner vårt avfall i\r\nkopparkapslar på 500 m djup. Då var han tvungen\r\natt säga att det inte är samma sak.</pre><pre>Jag menar att när man kör det i en reaktor blir det\r\nju förändrat. De klyvningar som händer i reaktorn\r\när ju det som gör att det blir högaktivt.</pre><pre>Detta är lurendrejeri. Jag har anmält det till\r\nkonsumentombudsmannen. Men eftersom det inte\r\ngäller en vara som försäljs -- vilket jag förstås\r\ntycker -- kan jag inte göra någonting åt det, utan det\r\nfår fortsätta.</pre><pre>Så är det med demokratin och insynen i Sverige.</pre><pre>Den här boken hittade jag i dag. Den heter The\r\nTruth about Chernobyl, skriven av Medvevdev, en\r\nförfattare i Sovjet. Han talar om att säkert fyra\r\nmiljoner kommer att bli utsatta för radioaktiviteten\r\noch få någon typ av cancer och att det även kommer\r\natt sträcka sig till Tyskland och Sverige.</pre><pre>Ingen kommer att få veta sanningen om Tjernobyls\r\neffekter. Det tror jag inte någon kommer att kunna\r\ntala om. Men jag har försökt pressa fram den här\r\nett flertal gånger. Jag vill ha fram statistik över\r\nandra saker än leukemier.</pre><pre>I en upparbetningsanläggning i Skottland har man\r\nupptäckt en ökning av diabetesfallen. Det finns\r\nandra sådana saker. Även i Baltikum hände det\r\nefter 1986, och Baltikum är inte känt för att ha\r\nmånga fall av diabetes.</pre><pre>Anledningen till att vi över huvud taget får fram\r\nuran är att vi tar det från områden där det bor få\r\nmänniskor.</pre><pre>Vi var ju på gång att bryta uran själva i Ranstad.\r\nDet sades att varje svensk skulle tjäna 2 miljoner på\r\ndet. Det skulle vi naturligtvis ha gjort också, om vi\r\nverkligen skulle ha stått för hela livscykeln. Men\r\ndet gjorde vi inte. Det är så fruktansvärt\r\nmiljöstörande när man bryter uran, eftersom man\r\nhäller koncentrerad svavelsyra på krossad och\r\nmalen malm. Av ett ton malm kanske man får ut\r\nsex hekto användbart uran. Vi var tillräckligt\r\nmånga som kunde protestera. Men det kan man\r\ninte i Canada hos indianerna eller hos urinvånarna\r\ni Australien -- där man nu går in i deras reservat och\r\nskall börja bryta! Australien har inte ens egen\r\nkärnkraft, men man exporterar uran till Sverige.</pre><pre>Vi hade besök av en man som talade om lagring av\r\navfall. Jag vill ta upp detta om Forsmark.</pre><pre>I Forsmark droppar det inte in vatten i slutförvaret\r\nför reaktoravfall SFR 1 -- det strömmar in! Denne\r\nman -- som heter Dr. Marvin Resnikoff och\r\nkommer från USA och kan det här med avfall --\r\nmenar att man skulle vara tvungen att pumpa ut 43\r\nkubikmeter eller mer varje timme. Detta är en\r\nfördröjd dumpning av radioaktivt avfall. Det bryter\r\nmot Londonkonventionen om dumpning av\r\nradioaktivt avfall och även mot\r\nÖstersjökonventionen. Detta har jag också tagit\r\nupp flera gånger. Det konstiga är att man inte har\r\nfått en riktig licens för att driva det här lagret, och\r\nändå skall man börja fylla det. Han menar också att\r\navfallet kommer att bli vått och sedan kommer att\r\nläcka ut.</pre><pre>Jag skall avsluta med att säga att vi i miljöpartiet\r\nnaturligtvis anser att man kan stoppa kärnkraften\r\nnu och börja med att avveckla en reaktor genast.\r\nSom jag sade förut kör vi egentligen 13 reaktorer.\r\nKärnkraften hör inte hemma i ett civiliserat\r\nsamhället.</pre><pre>Se verkligheten och förändra den, förändra\r\nvärlden! sade Lars Norberg förut. Jag instämmer.\r\nJag tänker faktiskt göra vad jag tänkte göra första\r\ngången jag gick upp i denna talarstol. Jag tänker\r\nsjunga mig ut härifrån, så får ni tycka vad ni vill.</pre><pre>Djävlar och uran vilken hög av plutonium</pre><pre>cesium, strontium, tritium, zirkonium.</pre><pre>Borra hål i berget och tro att berget håller</pre><pre>vakta avfallsdepån med polis och kontroller.</pre><pre>Tusen år i Sverige med dödligt avfallslager</pre><pre>monument från vår tid</pre><pre>dessa stensarkofager.</pre><pre>Barnen, våra barn, får ett arv som strålar gamma</pre><pre>det blir något att få ifrån pappa och mamma.</pre><pre>Djävlar och uran ska vi finna oss i detta?</pre><pre>Nej, vi ska säga nej!</pre><pre>vi ska slåss för det rätta!</pre><pre>Överläggningen var härmed avslutad.</pre><pre>(Beslut skulle fattas den 12 juni.)</pre><pre>9 § Energiskatter</pre><pre>Föredrogs</pre><pre>skatteutskottets betänkande</pre><pre>1990/91:SkU26 Energiskatter (prop. 1990/91:88\r\ndelvis).</pre><pre>Anf. 115 KARL-GÖSTA SVENSON (m):</pre><pre>Herr talman! För att tjäna tid vill jag hänvisa till\r\nvad Gunnar Hökmark anfört i dagens debatt om\r\nenergipolitiken, även när det gäller\r\nenergibeskattningen. Jag vill också hänvisa till den\r\ninriktning av den moderata energibeskattningen\r\nsom framgår av reservation 1. Av denna reservation\r\nframgår bl.a. att det moderata förslaget innebär att\r\ninom ramen för nuvarande energibeskattningsuttag\r\nskall nuvarande punktskatter på energiområdet\r\nersättas med en högre koldioxidskatt. Varje bränsle\r\nblir således beskattat med utgångspunkt från det\r\nkoldioxidutsläpp som uppstår. Ju större utsläpp,\r\ndesto högre beskattning. Skatten utnyttjas således\r\nsom ett effektivt ekonomiskt styrmedel.</pre><pre>Biobränsle ger inte upphov till några varaktiga\r\nutsläpp av koldioxid och beskattas inte enligt det\r\nmoderata förslaget.</pre><pre>Koldioxid skall inte utgå när bränsle används i\r\nindustriella processer.</pre><pre>Vi moderater vill också införa noll-moms avseende\r\ntillhandahållande av fjärrvärme. Det får till följd\r\natt fjärrvärmens konkurrenskraft förbättras\r\ngentemot enskilda värmepannor.</pre><pre>Det moderata energibeskattningsprogrammet är\r\nheltäckande, framtidsinriktat och skapar möjlighet\r\nför miljövänliga alternativ.</pre><pre>Jag vill också hänvisa till övriga moderata\r\nreservationer till detta betänkande.</pre><pre>Med det sagda, herr talman, yrkar jag bifall till\r\nreservation 1.</pre><pre>Anf. 116 ROLF KENNERYD (c):</pre><pre>Herr talman! Den genomförda\r\nskatteomläggningen har nu varit planterad i sin\r\nverklighet i ungefär ett halvår. Det är naturligt att\r\nen så omfattande reform inte hamnar helt rätt i alla\r\nsina detaljer. Verkligheten tvingar nu fram\r\nkorrigeringar i den modell som socialdemokrater\r\noch folkpartister stått bakom. Även detta\r\nskatteutskottsbetänkande gör det på två områden.\r\nDet är dels när det gäller höjningen av\r\nskattepliktsgränsen för små vindkraftverk och dels\r\nnär det gäller beskattningen av råtallolja.</pre><pre>Båda dessa förändringar går i den riktning som vi\r\nfrån centerpartiets sida föreslog redan före\r\nskatteomläggningens genomförande. Vi hälsar\r\ndärför dessa förändringar, som nu vidtas, med\r\ntillfredsställelse. De är små, men ändå viktiga\r\nförändringar. Det kanske allra viktigaste är att det\r\nger bevis för att insikten nu har kommit hos de\r\navtalsslutande parterna att det krävs justeringar i\r\nden genomförda skatteomläggningen. Samtidigt är\r\ndet ett erkännande av det idoga opinionsarbete som\r\nbl.a. centerpartiet har bedrivit. Vi torde för övrigt\r\nfå bevittna fler exempel från denna talarstol på\r\ndetta faktum senare under veckan.</pre><pre>Herr talman! På energiskatteområdet behövs också\r\nytterligare förändringar. Det viktigaste av allt är att\r\nde allmänna riktlinjerna för energibeskattningen\r\nförändras i den riktning som vi från centerpartiet\r\nhar föreslagit. Men det gäller också mer specifika\r\nenergiskatteområden, som beskattning av\r\nfjärrvärme, reduceringsreglerna för energiintensiv\r\nindustri och skattebefrielse för den av\r\narbetsmiljöskäl speciellt framtagna\r\nmotorsågsbensinen.</pre><pre>Centerns syn på de berörda spörsmålen utvecklas i\r\nreservationer till detta betänkande av vilka jag\r\nyrkar bifall till nr 2, 11 och 13.</pre><pre></pre><pre>Anf. 117 MAGGI MIKAELSSON (v):</pre><pre>Herr talman! Energifrågan är viktig, och den har\r\ndebatterats i flera timmar i dag. Frågan är viktig\r\noch avgörande för utvecklingen som vi har i den\r\nindustrialiserade världen. De beslut som vi fattar\r\nom energin kommer att avgöra vår framtida\r\ninriktning om vi skall fortsätta med en ökande\r\nenergiförbrukning per person i i-länderna på\r\nbekostnad av en rimlig utveckling i u-länderna.\r\nBesluten handlar också om vi skall fortsätta eller\r\nom vi skall vända in på en väg mot resurssnål\r\nenergiförbrukning baserad på förnyelsebar energi,\r\neller om vi skall fortsätta att förbruka jordens\r\nändliga resurser.</pre><pre>Jag tycker därför att det är litet tråkigt att vi i dag\r\ninte hinner fullt ut diskutera frågorna. Vi har haft\r\nen lång debatt om energin. Men eftersom\r\nenergidebatten har delats upp i en del om\r\nenergipolitik och en liten snutt på slutet om\r\nenergiskatter, missas en del av helheten. Det tycker\r\njag är beklagligt.</pre><pre>En del av ansvaret får faktiskt läggas på regeringen.\r\nRegeringen binder själv ris åt egen rygg genom att\r\nkomma med propositioner så sent så att de inte kan\r\nfå en fullständig beredning och en fullgod\r\nbehandling. Det är de saker vi som\r\nriksdagsledamöter är satta att göra.</pre><pre>Energiskatterna som vi har att behandla i detta\r\nbetänkande är en del av de medel som till stora\r\ndelar har diskuterats tidigare i dag. Jag böjer mig\r\nför tidsbristen, och jag inser att vi har svårt att\r\nhinna med all den debatt som hade varit nödvändig.\r\nJag yrkar därför bifall till reservation 12 i\r\nbetänkandet.</pre><pre>I reservation 3 från vänsterpartiet har vi redovisat\r\nvår principiella syn. Den kan man läsa sig till. I\r\növrigt står vi bakom de reservationer som vi har\r\nskrivit under.</pre><pre>Anf. 118 GÖSTA LYNGÅ (mp):</pre><pre>Herr talman! För en god miljö behövs styrande\r\nskatter. Det är tillfredsställande att kammaren har\r\nbörjat förstå detta. Man har utsläppsskatter när det\r\ngäller koldioxid och svavel. Man kanske inte riktigt\r\ngår så långt som vi önskar, men det är ändå så att\r\nman har börjat förstå. Däremot har man\r\nfullständigt missat idén att man bör beskatta sådana\r\nråvaror som representerar ändliga resurser. Men\r\ndet kommer man naturligtvis att göra, kanske\r\nredan under nästa riksmöte eller riksmötet\r\ndärefter. Vid det tillfället hoppas jag att kammaren\r\nmed någon nostalgi kommer ihåg reservation 4\r\nundertecknad av Gösta Lyngå där detta står klart\r\nutskrivet. Jag yrkar bifall till reservation 4. Jag\r\ninstämmer också i centerns bifallsyrkande till\r\nreservation 11 när det gäller fjärrvärme. I övrigt\r\nstår jag givetvis bakom våra reservationer.</pre><pre>Detta är förmodligen skatteutskottets sista debatt\r\ndetta riksmöte. Jag skall ta tillfället i akt att tacka\r\nför många goda debatter -- de som är närvarande\r\nhär och de som sitter vid TVn och tittar. Visst har\r\nni haft fel många gånger. Visst har det varit tvunget\r\nför mig att påpeka dessa fel. Men ni har tagit dessa\r\npåpekanden med värdighet. Vi har alla haft bra\r\ndebatter.</pre><pre>Tack skall ni ha!</pre><pre>Anf. 119 LISBETH STAAF-IGELSTRÖM\r\n(s):</pre><pre>Herr talman! I skatteutskottets betänkande nr 26\r\nbehandlas energiskatter utifrån förslag från\r\nproposition 1990/91:88. I betänkandet tillstyrker\r\nutskottet förslaget att bränsle som används för\r\nvärmeproduktion i ett kraftvärmeverk skall vara\r\nundantagen från allmän energiskatt och föreslår\r\ndessutom en utvidgning som innebär att bensin\r\nundantas från bensinskatt när den används på\r\nmotsvarande sätt.</pre><pre>Utskottet tillstyrker vidare att den nuvarande\r\nskattebefrielsen för elskatt som används i\r\navkopplingsbara elpannor slopas. De motioner som\r\nbehandlas i anslutning till detta förslag avstyrks av\r\nutskottet.</pre><pre>Utskottet behandlar också motioner som väckts\r\nmed anledning av propositionen och under\r\nallmänna motionstiden beträffande\r\nmervärdeskatten på fjärrvärme, energiintensiv\r\nindustri, små kraftverk, råtallolja,\r\nmotorsågsbränsle och bensincheckar för utländska\r\nturister.</pre><pre>Härvidlag föreslår utskottet ett tillkännagivande till\r\nregeringen när det gäller skattepliktsgränsen för\r\nvindkraftverk och prissättning på råtallolja. I övrigt\r\navstyrker utskottet motionerna. Till betänkandet\r\nhar fogats 16 reservationer.</pre><pre>Herr talman! Jag yrkar bifall till hemställan i\r\nbetänkandet och avslag på samtliga reservationer.</pre><pre>Jag vill också passa på att tacka Gösta Lyngå för\r\nden tid han har varit i utskottet. Det har varit en\r\nmycket trevlig tid. Jag önskar lycka till i\r\nfortsättningen.</pre><pre>Anf. 120 KRISTER SKÅNBERG (mp):</pre><pre>Herr talman! I proposition 1990/91:88 om\r\nenergipolitiken står det i bil. 1 på s. 9: ''Från\r\nprincipiella utgångspunkter är det rimligt med ett\r\nenergiskattesystem i vilket skatten på fossila\r\nbränslen är beroende av de utsläpp förbränningen\r\nger upphov till men oberoende av till vad energin\r\nanvänds. Miljöhänsyn kan tas genom särskilda\r\nutsläppsavgifter, t.ex. skatt på koldioxid och svavel.\r\nMed en sådan beskattning skulle användningen av\r\nförnybara energislag och även kraftvärmen gynnas.\r\nSådana beskattningsprinciper skulle dock höja\r\ntotalkostnaderna i den svenska elproduktionen och\r\nför den elintensiva industrin. Vidare skulle det\r\nkunna uppstå problem i det nordiska kraftutbytet.''</pre><pre>Tyvärr har man inte nämnt i propositionen att man\r\ni stället hade kunnat lösa detta genom att ta ut en\r\navgift som sedan kunde återbetalas. Så har man\r\ndäremot resonerat när det gäller kväveoxider. Så\r\nman känner väl till principen.</pre><pre>Statens naturvårdsverk har också i yttranden till\r\nregeringen om förslagen talat om att man anser att\r\ndet borde åtminstone tas ut en avgift för att det skall\r\nbli en inriktning på att släppa ut så litet koldioxid\r\nsom möjligt.</pre><pre>Herr talman! Av tekniska skäl har jag inte\r\nmöjlighet att yrka på bifall till min motion. Men jag\r\nvill till protokollet ha fört att jag är besviken på att\r\nregeringen och riksdagen inte har tagit till vara på\r\nden möjligheten utan att göra en allmän fördyring --\r\nom man är så rädd för att göra rätt. Man sätter den\r\nkortsiktiga lönsamheten före miljöhänsynen och de\r\nlångsiktiga värderingarna. Om man är så rädd\r\nkunde man åtminstone ha infört en koldioxidavgift\r\noch återfört avgiftsmedlen i proportion till\r\ngenererad elmängd från alla källor utom\r\nvattenkraft och kärnkraft.</pre><pre>Anf. 121 OLLE ÖSTRAND (s):</pre><pre>Herr talman! I motion 630, som behandlas under\r\navsnittet råtallolja i betänkandet, har jag krävt att\r\nåtgärder skall vidtas i avsikt att skapa konkurrens\r\npå lika villkor för den industri som använder\r\nråtallolja som råvara i vårt land.</pre><pre>Råtallolja förekommer som biprodukt inom massa-\r\noch pappersindustrin. Oljan kan emellertid också\r\nanvändas som bränsle och kan då ersätta\r\neldningsoljan. De massafabriker som producerar\r\nråtallolja behöver av naturliga skäl också stora\r\nmängder bränsle. Om råtallolja används som\r\nbränsle kan massaindustrin till viss del minska\r\ninköpen av eldningsolja som är belagd med\r\nenergiskatt. För att massaindustrin skall sälja\r\ntalloljan krävs det därför att köparen betalar ett\r\npris som motsvarar priset för den eldningsolja som\r\ngår åt för att ersätta den försålda råtalloljan. Detta\r\nförhållande innebär att även råtalloljan indirekt\r\nockså oavsiktligt kommer att träffas av energiskatt.</pre><pre>Effekterna av vad jag nu har anfört påverkar i\r\nbetydande utsträckning möjligheterna för t.ex.\r\nBergvik Kemi i Hälsingland att bedriva sin\r\nverksamhet. Företaget säljer en övervägande del av\r\nsina produkter på världsmarknaden. Den indirekta\r\neffekten av energiskatten för råtallolja innebär att\r\nföretaget får betala väsentligt högre kostnader för\r\nråvaran råtallolja än sina konkurrenter på\r\nvärldsmarknaden, exempelvis konkurrenter i\r\nFinland.</pre><pre>Detta är naturligtvis ett orimligt förhållande som\r\nmåste rättas till. Detta har jag påtalat i åtskilliga\r\nkontakter under de senaste två åren med framför\r\nallt biträdande finansminister Erik Åsbrink. Men\r\ndet har tyvärr varit svårt att få gehör för detta.</pre><pre>I ärlighetens namn skall jag erkänna att regeringen\r\nför fem år sedan gav ett beredskapslån till Bergviks\r\nKemi på 150 milj.kr. för att klara verksamheten,\r\nmed andra ord ett avskrivningslån på fem år. Men\r\ndetta lån går ut i år och måste ersättas med något\r\nnytt. Det är därför mycket tillfredsställande att\r\nskatteutskottet nu har bifallit min motion och\r\nkräver att regeringen skyndsamt prövar frågan och\r\nvidtar åtgärder som eliminerar den\r\nkonkurrenssnedvridning som förekommer. Även\r\nnäringsutskottet har deklarerat samma uppfattning\r\ni det yttrande som avgivits till skatteutskottet i detta\r\närende.</pre><pre>Herr talman! Mot denna bakgrund förutsätter jag\r\natt regeringen nu skyndsamt vidtar åtgärder så att\r\nbl.a. Bergviks Kemi får bedriva sin verksamhet\r\nunder samma förhållanden som industrin i de\r\nkonkurrerande länderna.</pre><pre>Anf. 122 LARS NORBERG (mp):</pre><pre>Herr talman! Jag instämmer med Olle Östrand.\r\nDet är ett år sedan denna fråga om råtalloljan\r\nbehandlades i näringsutskottet, och det är\r\nverkligen hög tid att regeringen presenterar ett\r\nkonstruktivt förslag. Vi får väl hoppas att\r\nregeringen nu känner sig manad av utskottets\r\nskrivning att verkligen snabbt göra någonting för\r\natt få till stånd en lösning. Det finns flera tekniska\r\nmöjligheter att lösa detta problem.</pre><pre>Jag begärde egentligen ordet för att slå fast några\r\ngrundläggande principer som jag anser är oerhört\r\nviktiga. Alltsedan jag kom in i riksdagen har jag\r\nförvånat mig över det trassliga energiskattesystem\r\nsom finns, hur ologiskt det är och hur snett det\r\nibland slår. Det vore önskvärt att man fick något\r\nmer rakare linjer.</pre><pre>Föreställningen att industrins energianvändning på\r\nnågot sätt skulle vara nyttigare än vanliga\r\nmänniskors energianvändning har jag svårt att se\r\nnågon som helst teoretisk eller moralisk grund för.\r\nMin uppfattning är, och jag tror att miljöpartiet står\r\nbakom den, att alla som begagnar energi skall\r\nbetala samma skatt på energin. Husmors kokning\r\nav mat är precis lika nyttig som Holmens\r\nproduktion av tidningspapper.</pre><pre>Vidare bör en grundläggande princip vara att\r\nskatten skall ligga på energiråvaran och inte på\r\nomsättningsprodukter. Elektricitet är en sådan\r\nomsättningsprodukt. Olika energiråvaror kan\r\nförvandlas till en energiform som inte finns i\r\nnaturen. Att ha skatt på elektricitet måste vara ett\r\ngrundläggande fel.</pre><pre>All skatt bör utgå på ursprunget. Använder man en\r\ngod råvara som anses vara miljövänlig som staten\r\nav olika skäl kanske vill understödja, skall det vara\r\nlåg skatt på den råvaran. Då blir den\r\nelproduktionen billig. Om man däremot använder\r\nen dålig råvara, uran och kol är de typiska\r\nexemplen, blir elektriciteten dyrare. Det borde\r\nvara självklart att det skall vara på det viset. För\r\ntekniker, oberoende av vilken inställning de i övrigt\r\nhar till energifrågor, är det en självklarhet att det\r\nskall vara på detta sätt. Det betyder att\r\nskattebelastningen på varje kilowattimme el som\r\nproduceras i ett kondenskraftverk blir betydligt\r\nstörre än belastningen på el som produceras i ett\r\nfjärrvärmeverk -- eller mottryckskraftverk.\r\nElskatten skall bort!</pre><pre>Likaså bör mervärdeskatten på energi tas bort. Den\r\navlyfts ju vid gränsen. Vi i miljöpartiet vill avskaffa\r\nmervärdeskatten på inhemska bränslen, men\r\ndäremot vill vi ha kvar den, vilket vi tidigare sagt,\r\npå olja. Jag har träffat på många fall där man från\r\nindustrin har sagt: Det spelar oss ingen roll,\r\neftersom vi ändå får lyfta av mervärdeskatten. Att\r\navskaffa mervärdeskatten på viss energi men inte\r\npå annan har ingen styreffekt gentemot industrin.\r\nDet fungerar inte om man vill styra\r\nenergiförbrukning i rätt riktning.</pre><pre>Sedan till CO2-skatten, som utskottet inte vågar sig\r\npå. Jag anser att Sverige skall gå steget före EG. Vi\r\när steget före EG, och vi har en högre CO2-skatt,\r\noch det bör vi fortsätta med. Om viss industri råkar\r\nut för problem, får dessa problem behandlas\r\nseparat genom restitution eller anslag via staten. Vi\r\nmåste styra rätt med vår energipolitik, och styra\r\nmot en bättre miljö. Tack för ordet.</pre><pre>Överläggningen var härmed avslutad.</pre><pre>(Beslut skulle fattas den 12 juni.)</pre><pre>10 § Vissa folkhälsofrågor</pre><pre>Föredrogs</pre><pre>socialutskottets betänkande</pre><pre>1990/91:SoU23 Vissa folkhälsofrågor (prop.\r\n1990/91:175).</pre><pre>Anf. 123 STEN SVENSSON (m):</pre><pre>Herr talman! Förslaget om inrättandet av ett\r\nfolkhälsoinstitut är ett nytt exempel på hur den\r\nsocialdemokratiska regeringen plottrar bort\r\nresurser och insatser på hälso- och\r\nsjukvårdsområdet.</pre><pre>Informationsinsatser, i nära samverkan mellan\r\nforskning och utveckling inom sjukvården, kan\r\nbevisligen leda till ett förbättrat hälsoläge hos\r\nbefolkningen. Här hade den tidigare\r\nmedicinalstyrelsen en utomordentligt viktig roll.\r\nSocialstyrelsen, som vid avskaffandet av\r\nmedicinalstyrelsen, övertog huvudansvaret för\r\nhälso- och sjukvårdens utveckling har dess värre\r\ninte på ett fullgott sätt lyckats med denna uppgift.\r\nBrist på klar kontroll och ledning har stimulerat en\r\nrad aktörer att försöka fylla det tomrum\r\nmedicinalstyrelsen lämnat efter sig.</pre><pre>Landstingsförbundet har med sin\r\nutredningsavdelning försökt styra den\r\nhögspecialiserade vården. SPRI har försökt fylla\r\ntomrum inom bl.a. sjukvårdsekonomi- och\r\nomvårdnadssektorerna. Socialdepartementet har\r\ntillskapat en hälso- och sjukvårdsberedning som\r\nförsökt skapa reda i sjukvårdens ledningsproblem.\r\nUnder statsministern finns numera en central\r\nsjukvårdsberedning. Statens medicinsk-etiska råd\r\nförekommer i sammanhanget, och nu tillkommer\r\näven ett särskilt folkhälsoinstitut.</pre><pre>Denna beskrivning visar att hälso- och sjukvårdens\r\nproblem inte är orsakade av brist på statliga organ\r\nför kontroll och utveckling. Problemet är i stället de\r\nstora och växande antalet aktörer som uppstår när\r\nett naturligt ledningsorgan har avskaffats.</pre><pre>En medicinalstyrelse måste snarast återskapas. En\r\nav huvuduppgifterna blir att följa utvecklingen på\r\nfolkhälsoområdet. Detta bör ske i samarbete med\r\nsocialstyrelsen och dess folkhälsoenhet.</pre><pre>Med införandet av en allmän obligatorisk\r\nsjukvårdsförsäkring kommer medicinalstyrelsen\r\nalltfort att ha stora och nödvändiga uppgifter när\r\ndet gäller utvecklingsfrågor, förebyggande arbete,\r\nkvalitetskontroll och tillsyn.</pre><pre>Med regeringens syn på folkhälsofrågorna är det\r\nkanske följdriktigt att föreslå att Centralförbundet\r\nför alkohol och narkotikaupplysning, CAN,\r\ninordnas i det nya folkhälsoinstitutet. Med vår syn\r\npå hur ett framgångsrikt folkhälsoarbete bedrivs är\r\ndet väsentligt att värna om olika och fristående\r\ninformationskanaler. CANs fristående ställning\r\nsom folkrörelse är väsentlig och måste tillvaratas.\r\nRegeringens strävan att inordna fristående organ\r\nav denna typ inom den offentliga förvaltningen\r\nfinner vi oklok och t.o.m. stötande. Det är bra att\r\nfler riksdagspartier än moderata samlingspartiet\r\nhar reagerat mot detta ingrepp.</pre><pre>Herr talman! I Sverige bedrivs en alkoholpolitik\r\nsom skiljer sig markant från den som bedrivs i\r\nstörre delen av Europa. Koncentrationen kring det\r\ns.k. totalkonsumtionsbegreppet har varit\r\ndominerande. Problemet med den nuvarande\r\npolitiken är och har varit att det verkliga\r\nproblemet, gruppen över- och storkonsumenter,\r\ninte har ägnats tillräcklig uppmärksamhet.</pre><pre>I stället har de åtgärder som vidtagits främst varit\r\nriktade mot låg- och måttlighetskonsumenterna,\r\nsom utgör 90 % av alla svenskar.</pre><pre>I propositionen hävdar regeringen att den\r\nalkoholpolitik som bedrivs måste ha stöd hos\r\nfolkflertalet. Det menar regeringen att den\r\nnuvarande politiken, med t.ex. allt hårdare\r\nbestämmelser kring utskänkningstillstånd, har.\r\nDetta visar hur verklighetsfrämmande regeringens\r\nuppfattning är. Få människor har t.ex. förståelse för\r\nalla de regler som rör utskänkning av alkohol i\r\noffentliga lokaler.</pre><pre>Regeringen avvisar förslaget om en höjd\r\nåldersgräns vid servering av alkohol. Detta är\r\npositivt. Men samtidigt föreslår den att kontrollen\r\nav restauranger och barer skall utökas. Det är en\r\nmärklig prioritering. Konsumtionen av alkohol på\r\nrestaurang står för endast 12 % av all\r\nalkoholkonsumtion. Att ytterligare utöka\r\nkontrollen av detta, samtidigt som man över huvud\r\ntaget inte diskuterar problemen med\r\növerkonsumtionen, visar att regeringen inte har\r\nförstått var de verkliga problemen finns.</pre><pre>Det är angeläget att ''avmystifiera''\r\nalkoholkonsumtionen, även på restauranger. I och\r\nför sig behöver inte umgänge på restauranger och\r\nbarer automatiskt innebära att alkohol\r\nkonsumeras. Samtidigt är ju sanningen den att\r\nalkoholen är en urgammal umgängesdryck, även i\r\nvårt avlånga land, och kan vi på olika sätt få\r\nmänniskor att umgås naturligt med alkohol har vi\r\nkommit lång. Inte ens socialutskottets ledamöter,\r\noavsett hemvist i norr eller i söder, kan förneka\r\ndenna verklighet!</pre><pre>Mot denna bakgrund var det intressant att notera\r\nföljande uttalande i Aftonbladet och Svenska\r\nDagbladet i slutet av maj. Jag citerar:</pre><pre>''Vi skall inte hålla på med fjantregler, det kan inte\r\nförsvaras. En del av alkoholförordningarna är rent\r\nut sagt barnsliga, säger Bo Holmberg (s), vice\r\nordförande i socialutskottet och f.d. civilminister\r\nmed uppgift att förenkla byråkratin.</pre><pre>Som exempel på en 'barnslig regel' nämner Bo\r\nHolmberg förbudet mot att sälja sprit i minibarer\r\npå hotellrum. Om man får dricka sprit på\r\nhotellrestaurangen skall man självklart få dricka på\r\nrummet också, säger Holmberg, som utlovar fler\r\nutrensningar av onödiga förordningar.''</pre><pre>När vi nu har facit i vår hand, dvs. utskottets\r\nbetänkande, där samme Holmberg har deltagit i\r\nbeslutet, kan vi konstatera att dessa löften inte var\r\nvärda någonting. De har inte ens förvandlats till\r\n''målsättningar'' i majoritetstexten. Det konkreta\r\nexempel som presenterades i massmedia fanns ju\r\nmed bland motionsyrkandena, men det är endast vi\r\nmoderater som står för avreglering och\r\navbyråkratisering.</pre><pre>Får jag fråga utskottets talesman, Rinaldo\r\nKarlsson, om utskottets socialdemokratiska\r\ngruppledare inte har något stöd alls för sina\r\nambitioner att avreglera. Eller har han ändrat\r\nuppfattning? Var vänlig och förklara motsättningen\r\nmellan budskapet i massmedia, som jag nyss\r\nciterade, och vad som sägs i utskottets\r\nmajoritetstext.</pre><pre>Herr talman! Det är viktigt att de åtgärder som\r\nvidtas för att minska alkoholkonsumtionen inte\r\nuppfattas som trakasserier av den övervägande del\r\nav befolkningen som inte har några problem med\r\nsin konsumtion. Därför avvisar vi förslag och\r\ntankar om motbok, strängare\r\nutskänkningstillstånd, högre åldersgränser, mindre\r\nölburkar o.d. För att åtgärder skall vara\r\nverkningsfulla krävs acceptans från en bred\r\nopinion.</pre><pre>Det krångel och den byråkrati som följer av den\r\ndetaljerade reglering som gäller för\r\nrestaurangnäringen bör begränsas. Det är också en\r\nrättsäkerhetsfråga för dem som söker sin utkomst\r\ninom denna bransch. Den som driver en\r\nrestaurangrörelse kan i dag redan på grund av\r\nmisstankar om skattebrott eller brister i\r\nbokföringen få sitt serveringstillstånd indraget. Det\r\nkan inte accepteras att den som söker eller innehar\r\nett serveringstillstånd kan riskera att utsättas för\r\ngodtycke och fråntas sina utkomstmöjligheter på\r\nvaga grunder.</pre><pre>Ett ytterligare exempel på statens överförmynderi\r\nvad gäller alkoholpolitiken är Systembolagets\r\nöppettider. Riksdagen har beslutat att\r\nSystembolaget t.ex. inte får ha öppet på lördagar\r\noch skall stänga tidigare före större helger. Vilka\r\nalkoholpolitiska syften som man tror sig uppnå är\r\nminst sagt oklart.</pre><pre>I propositionen föreslår regeringen att\r\nSystembolaget fråntas uppgiften att driva\r\nalkoholpolitisk propaganda i och med att företaget\r\nfråntas de medel som tidigare använts i detta syfte.\r\nVi anser att detta är positivt. Det uttalande som\r\nutskottet gör med anledning av detta förslag skall\r\nsåledes inte tolkas som ett åliggande för\r\nSystembolaget att producera egen riskinformation.</pre><pre>Vi har i Sverige Europas mest liberala\r\naffärsöppettider. Detta har inneburit en ökad\r\nvalfrihet för de enskilda konsumenterna och\r\nmöjliggjort för ensamstående och skiftarbetande\r\natt kunna handla mat och annat när de är lediga.\r\nDetta gäller dock inte Systembolaget.</pre><pre>Vi menar att konsumentintresset måste\r\nunderstrykas tydligare. Gällande begränsningar för\r\nSystembolagets öppethållandetider vad gäller\r\nförbudet mot lördagsöppna butiker bör sålunda tas\r\nbort. Vi föreslår därför att Systembolaget i\r\nfortsättningen självt skall få bestämma vilka\r\nöppettider som bäst tillgodoser konsumenternas\r\nservicebehov.</pre><pre>Herr talman! Allt fler internationella\r\nundersökningar tyder på att rigorösa förbud,\r\nransoneringar och restriktioner ingalunda leder till\r\nminskat missbruk. Tvärtom visar erfarenheterna att\r\ndetta kan leda till ökad kriminalitet, ökat\r\nalkoholmissbruk och inte minst kraftigt ökat\r\nnarkotikamissbruk.</pre><pre>Det gäller i stället att mobilisera människornas\r\negen ansvarskänsla -- för sig själva och sin\r\nomgivning. Det viktigaste instrumentet är och\r\nförblir opinionsbildning och information. Inom\r\nmånga andra områden har information och aktiv\r\nupplysning visat sig mycket effektiv. Ett bra\r\nexempel på detta är den omfattande\r\nantirökkampanj som bedrevs främst i slutet av\r\n1970-talet. Resultatet har blivit en kraftig\r\nminskning av rökningen bland de ungdomar som\r\nvar föremål för denna information. Erfarenheter\r\nfrån denna och liknande kampanjer bör sporra till\r\nefterföljd även vad gäller alkoholens\r\nskadeverkningar.</pre><pre>Det är viktigt att informationen om alkoholen är\r\nbaserad på fakta och kunskap. Därför är det\r\nväsentligt att sådan sammanställs och utvärderas\r\nför att på ett effektivt sätt kunna användas i\r\nopinionsarbetet. Samtidigt är det centralt att den\r\ninformation som ges inte uppfattas som\r\nförbudsivrande och förmynderi. Erfarenheterna\r\nvisar nämligen att sådan information ofta inte ger\r\nden tilltänkta effekten utan i stället får människor\r\natt utestänga budskapet.</pre><pre>Barn och ungdomar har ofta förebilder. Det gäller\r\nkanske främst de egna föräldrarna, men också\r\nidrottsstjärnor, rockmusiker och andra artister.\r\nDärför är det viktigt att dessa ställer upp som\r\npositiva förebilder.</pre><pre>Familjen måste stärkas. Det måste vara möjligt för\r\nföräldrar att ge sina barn den kärlek, omtanke, stöd\r\noch ledning, som varje barn har rätt till, och som i\r\nsin tur leder till att barnen växer upp till trygga och\r\nharmoniska människor.</pre><pre>Genom våra moderata förslag om sänkt\r\nskattetryck, barnomsorgsstöd och valfrihet i\r\nbarnomsorgen ges föräldrarna bättre\r\nvalmöjligheter till gagn för de egna barnen och för\r\nfamiljen som helhet. Samtidigt är det viktigt att det\r\noffentliga, när den lilla världen inte är tillräcklig,\r\neller kanske inte längre finns, är beredd och har\r\nförmåga att hjälpa och stötta. Kommunernas\r\nsocialassistenter och annan personal, som är\r\nutbildad för detta, måste ges större möjligheter att\r\nrycka in i preventivt syfte i familjer där det håller\r\npå att gå snett eller att hjälpa människor som redan\r\när alkoholiserade.</pre><pre>I detta sammanhang är det också viktigt att\r\nframhäva det tankemönster som är alltför utbrett i\r\nvårt land, nämligen att någon annan tar över\r\nansvaret i och med att skatten är betald. Alla måste\r\nkänna ansvar och hjälpa, stötta och säga ifrån när\r\nmänniskor är på väg in i missbruk, innan det är för\r\nsent. Vi måste bry oss om. Här spelar den ''lilla\r\nvärlden'' -- familjen, vänner, arbetskamrater -- en\r\nsynnerligen viktig roll, som inte kan övertas av det\r\noffentliga.</pre><pre>Herr talman! Med det anförda ber jag att få yrka\r\nbifall till reservationerna nr 5 och 22.</pre><pre></pre><pre>Anf. 124 BARBRO WESTERHOLM (fp):</pre><pre>Herr talman! Här kommer ett inlägg som har något\r\nav telegramkaraktär över sig.</pre><pre>Det är bra att vi vet när riksmötet skall sluta.</pre><pre>Det är dåligt att vi inte har tid att debattera det som\r\nför både 18-åringar och pensionärer är det\r\nviktigaste, nämligen att ha hälsan.</pre><pre>Det är bra att statsrådet Lindqvist är här. Det är\r\ninte alltid vi ser regeringens företrädare vid våra\r\ndebatter.</pre><pre>Det är bra att vi nu skall ta beslut om ett\r\nfolkhälsoinstitut. Det har folkpartiet libralerna\r\nmotionerat om i flera år.</pre><pre>Jag vill till Sten Svensson inflika att\r\nmedicinalstyrelsen inte hade ansvar för\r\nfolkhälsofrågor. Det hade statens institut för\r\nfolkhälsan och det är viktigt med avsändare av\r\nhälsoupplysning. När kontrollmyndighet --\r\ntillsynsmyndighet -- går ut så upplevs det som\r\npekpinnar, det är moraltanten eller\r\npekpinnegubben som är ute. När konsumentverket\r\noch folkhälsoinstitut går ut med sin information\r\nupplevs det mera som människornas vän, som ett\r\nstöd.</pre><pre>Det är dåligt att regeringen kommit med ett så\r\nhalvfärdigt förslag om folkhälsoinstitut och t.ex.\r\nlåtit basen för verksamheten, epidemiologin ligga\r\nkvar i socialstyrelsen.</pre><pre>Det är bra att utskottet enats om ett\r\ntillkännagivande som innebär att\r\nregeringsförslagets brister kan rättas till av en\r\norganisationskommitté, som bl.a. skall ta upp vad\r\nfolkpartiet liberalerna motionerat om, nämligen\r\nvad ett folkhälsoinstitut skall arbeta med.</pre><pre>Det är dåligt att regeringen i sin proposition\r\nformulerar målet för folkhäloarbetet enbart i\r\njämlikhetstermer. Vi i folkpartiet liberalerna anser\r\natt det överordnade målet för folkhälsopolitiken\r\nbör vara att motverka ohälsa var helst den\r\nförekommer. Folkhälsoarbetet måste vara inriktat\r\nmot för individen svårpåverkade levnadsvillkor\r\nsamtidigt som man ger stöd åt enskilda människors\r\nansträngningar att bevara och stärka sin egen hälsa.</pre><pre>Det är dåligt att regeringen inte tagit\r\nalkoholproblemen på allvar och efterkommit\r\nriksdagens begäran från 1989 om ett aktivt\r\nalkoholpolitiskt program. Därför föreslår vi\r\ntillsammans med centern att det nu måste tillsättas\r\nen parlamentariskt sammansatt\r\nalkoholkommission för att få fart på arbetet.</pre><pre>Det är dåligt att regeringen missat att staten inte får\r\ngöra vad som helst med CAN med den\r\nfolkrörelseförankring som CAN har.</pre><pre>Det är bra att utskottet var enigt om att\r\norganisationskommittén för folkhälsoinstitutet nu\r\nfår reda ut vilken samordningsform man bör skapa\r\nmellan CAN och institutet.</pre><pre>Det är bra att alkoholproducenterna nu får gå in\r\noch finansiera en del av folkhälsoinstitutets\r\nverksamhet men det är viktigt att bidragen\r\nutformas neutralt.</pre><pre>Det är dåligt att man inte föreslagit samma princip\r\nför tobaken.</pre><pre>Det är dåligt att regeringen inte vill utnyttja\r\nprisinstrumentet för att begränsa användningen av\r\ntobak och alkohol.</pre><pre>Det är dåligt att regeringen och utskottsmajoriteten\r\ninte vill göra något åt hembränningen.</pre><pre>Det är bra att utskottet tillkännager att\r\nSystembolaget skall forsätta producera egen s.k.\r\nriskinformation.</pre><pre>Det är dåligt att regeringen trots löften i höstas inte\r\nkommit med något förslag till tobakslag.</pre><pre>Det är dåligt att regeringen inte föreslagit något mål\r\nför tobakspolitiken i likhet med det mål för\r\nalkoholpolitiken som riksdagen tidigare beslutat\r\nom.</pre><pre>Det är dåligt att regeringen och utskottsmajoriteten\r\ninte vill vara mer aktiva när det gäller att\r\nåstadkomma rökfria gemensamhetslokaler.</pre><pre>Det är dåligt att man inte vågar sig på att göra något\r\nåt tobaksreklamen trots WHOs rekommendationer\r\noch EGs strävanden att förbjuda tobaksreklam.</pre><pre>Det är dåligt att man inte vill sänka tjärhalten i\r\ntobak i enlighet med EGs krav.</pre><pre>Det är bra att regeringen i propositionen föreslår\r\nrökavvänjning inom primärvården men</pre><pre>det är dåligt att man samtidigt gör det dyrare att\r\nanvända nikotintuggummi, som ju används i\r\nrökavvänjningssyfte.</pre><pre>Själv tycker jag att det är dåligt att inte fler\r\ninstämmer i den 6-partimotion som 12 kvinnor från\r\nde olika partierna står bakom om åldersgräns för\r\ntobaksköp. Vi menar att detta inte är att lägga sig i\r\nutan vi vill visa att vi bryr oss om det uppväxande\r\nsläktet och ungdomarnas hälsa.</pre><pre>Slutligen tycker jag att det är dåligt att regeringen\r\ninte förstått att nickelallergi är så allvarligt att vi\r\nborde överväga ett förbud i likhet med vad man\r\ngjort i Danmark, nämligen att förbjuda nickel i ett\r\nantal produkter som smycken, knappar och\r\nglasögonbågar.</pre><pre>Därmed, herr talman, yrkar jag bifall till\r\nreservationerna 1, 11, 30 och 39, men vill samtidigt\r\nunderstryka att folkpartiet liberalerna givetvis står\r\nbakom övriga reservationer där vi finns med bland\r\nundertecknarna.</pre><pre>Anf. 125 GÖRAN ENGSTRÖM (c):</pre><pre>Herr talman! Jag skall i korthet något beröra de\r\nolika diskussionspunkterna som debatterats i detta\r\nbetänkande, liksom centerns utgångspunkter och\r\nvärderingar i dessa frågor. Först några ord om\r\nbetydelsen av folkhälsoarbetet.</pre><pre>Samhällets totala sjukvårdskostnader är i dag drygt\r\n100 miljarder kronor.</pre><pre>Många har konstaterat att det inte går att bygga\r\nifatt de befintliga och uppkommande behoven.\r\nMed de knappa resurser som alltid kommer att\r\nfinnas på det här området är det ett måste att\r\nförsöka förebygga sjukdomar, ohälsa och därav\r\nuppkommande kostnader. Därför har för oss\r\nfolkhälsoarbetet en hög prioritet inom politiken.</pre><pre>Vi har också diskuterat de olika rollerna i det här\r\nsammanhanget -- samhällets roll och den enskildes\r\nroll. Det framgår av betänkandet och av\r\nreservationerna att det skiljer sig något här. Enligt\r\nvår mening i centern är det ytterst den enskildes\r\nansvar att påverka sin hälsa och sin totala miljö.\r\nMan har faktiskt stora möjligheter i det avseendet.\r\nLikväl måste vi konstatera att det finns stora\r\nskillnader i kunskaper, i möjligheter att ta till sig\r\ninformation på det här området, vilket motiverar\r\natt samhället aktivt och på bred bas engagerar sig\r\ngenom att identifiera behov, bygga upp kunskap via\r\nforskning osv. samt genom att påverka den enskilde\r\nindividen genom information och rådgivning. Där\r\nfinns alltså en klar uppgift för samhället.</pre><pre>Jag har svårt att se detta i propositionen. De\r\nerfarenheter som vi har fått under 1980-talet och\r\ndet som vi har läst i rapporter från olika aktuella\r\nkongresser i de stora morgontidningarna visar på\r\nökande klyftor under 1980-talet mellan arbetare\r\noch tjänstemän, framför allt högre tjänstemän,\r\nmellan kvinnor och män. Framför allt är det\r\narbetarkvinnor -- om vi skall hålla oss till\r\nsocioekonomiska klasserna -- som har råkat mest\r\nilla ut. Vi vet både av erfarenhet och efter att ha\r\ntagit del av olika rapporter att det i stor\r\nutsträckning är denna kategori som på grund av sin\r\narbetsmiljö och monotona arbeten har fått problem\r\ni axlar, hals och rörelseorgan i mycket högre grad\r\nän andra. Det är mycket väl dokumenterat.</pre><pre>Jag tycker att det är riktigt att som en övergripande\r\ninriktning ha att försöka nå en bättre jämlikhet när\r\ndet gäller hälsan hos det svenska folket. Detta står,\r\nsom vi ser det, inte i någon motsats till\r\nuppfattningen att den enskilde kan och bör ta ett\r\nstörre ansvar för sin livsföring och sin hälsa.</pre><pre>Det är insikten i dessa förhållanden som delvis\r\nmotiverar den satsning som vi var med om\r\nhäromåret, nämligen beslutet om pengar till\r\narbetslivsfonden. Vi tror att det även den vägen\r\nmåste vidtas åtgärder för att lösa problem.</pre><pre>Däremot är vi mycket tveksamma till att inrätta en\r\nny myndighet, folkhälsoinstitut. Det skulle vara ett\r\nav de bästa medlen för att förstärka folkhälsan och\r\nfå en jämlikare fördelning, påstås det. Jag tror i\r\nstället att en satsning på primärvården inom\r\nsjukvården är det led där man bäst, tidigast och\r\nmed bästa helhetssyn kommer till rätta med\r\nfolkhälsoproblemen, även ur det klassperspektiv\r\nsom jag beskrev. Om man kan få förstärkta resurser\r\ntill primärvården genom införandet av hus- eller\r\nfamiljeläkarsystem så att det blir kontinuitet i\r\nvården och förtroende mellan individen och den\r\negna läkaren byggs upp, så tror jag att mycket är\r\nvunnet när det gäller att spåra tidiga symtom på\r\nohälsa. Vi bör därför satsa på primärvården, alltså\r\nen etablerad institution inom folkhälsoarbetet.</pre><pre>Vi stöder propositionen när det gäller satsningen på\r\ni första hand förebyggande åtgärder och likaså när\r\ndet gäller inriktningen mot de unga. Det är där vi\r\nverkligen kan förebygga framtida ohälsa.</pre><pre>Mycket kort om de problem som bör åtgärdas:\r\nkost, alkohol, tobak och arbetsmiljö.</pre><pre>Kosten: Vi tycker att kosten hittills, även i\r\npropositionen och i utskottsbetänkandet, har fått\r\nen underordnad roll i det här sammanhanget. Jag\r\nläste en folkhälsorapport från socialstyrelsen, där\r\nman påpekade erfarenheter från Japan. I Japan\r\nhade man under de senaste decennierna på ett\r\nmarkant sätt förbättrat status på folkhälsan. Där\r\ntror man sig se ett mycket klart samband med de\r\njapanska kostvanorna visavi kosten hos européerna\r\noch amerikanerna.</pre><pre>Det är ont om lärare på det här området. Ämnet\r\nges liten tid i skolan. Vi bör lyfta fram kostens\r\nbetydelse för folkhälsan på ett brett sätt, i alla led\r\noch i mycket större utsträckning än vad vi har gjort\r\ntidigare.</pre><pre>Alkoholen: Såvitt vi vet kan snarast ett ytterligare\r\nklartlagt markerat samband mellan den totala\r\nkonsumtionen och alkoholskadorna i samhället\r\npåvisas. Vi ser det inte som en politisk\r\nförstahandsupggift att börja ifrågasätta sådana\r\nklara samband. De är tillräckligt vederhäftiga för\r\natt vi skall kunna ha det som en utgångspunkt för\r\ninriktningen i alkoholpolitiken. Den totala\r\nalkoholkonsumtionen gick ju ner efter de krafttag\r\nsom togs i och med 1977 års alkoholpolitiska beslut.\r\nDet har gått ganska lång tid sedan dess. Vi vet nu\r\natt under senare delen av 1980-talet har den totala\r\nkonsumtionen börjat krypa uppåt igen. Därför\r\nmenar vi från centern -- det är markerat i\r\nbetänkandet -- att det återigen behövs någon typ av\r\nkrafttag från myndigheterna, ytterst regeringen\r\nsom har ansvaret på det här området. Vi tycker att\r\nvi inte kan spåra några sådana krafttag i\r\npropositionen.</pre><pre>I den allmänna debatten om alkoholfrågorna är\r\ninriktningen nästan den motsatta. Jag vet inte om\r\ndet beror på inflytandet på senare år av Ny\r\ndemokrati, Ian och Bert, vars stora slagnummer är\r\njust en liberalisering, en ökad tillgänglighet och en\r\navveckling av de regler som följer med en restriktiv\r\nalkoholpolitik. Jag vet som sagt inte om det är detta\r\nsom påverkar även i normala sammanhang mera\r\nansvarsfulla alkoholdebattörer. Men jag tror att i\r\ndet opinionsläge som vi nu har är det viktigt att de\r\nledande politikerna står emot sådana trender.</pre><pre>Vi markerar detta i en reservation från centern\r\ntillsammans med folkpartiet. Det gör vi på många\r\ngoda grunder. Vi bör alltså behålla den restriktiva\r\nalkoholpolitiken.</pre><pre>Vi kan konstatera att 70 % av gärningsmännen\r\noch 40 % av offren i samband med våldshandlingar\r\när alkoholpåverkade och att 50 % av fallen när det\r\ngäller den totala misshandeln har direkt samband\r\nmed alkoholen. Vi ser skäl att bibehålla den politik\r\nsom ändå har lett till att vi i Sverige har kunnat hålla\r\nen internationellt sett låg total alkoholkonsumtion\r\noch därmed fått färre alkoholskador än vad en\r\nannan politik skulle ha inneburit.</pre><pre>För två år sedan var man på statsministernivå\r\nmycket oroad för det gatuvåld och det samband\r\nmellan unga och alkohol som då kunde konstateras.\r\nMan kunde t.o.m. tänka sig ytterligare\r\nrestriktioner, exempelvis kunde man tänka sig att\r\nhöja utskänkningsåldern. Det var vad Ingvar\r\nCarlsson gav uttryck för då.</pre><pre>I dag är andra statsråd ganska oklara när det gäller\r\nbesked. T.o.m. justitieministern -- jag förmodar\r\nunder intrycket av den aktuella trenden --\r\nopinionen -- vill gå den motsatta vägen och därmed\r\ngå en del motionärer till mötes och sänka\r\nutskänkningsåldern och lätta på andra\r\nrestriktioner. Där har socialministern en uppgift i\r\ndebatten i kväll att ge besked om regeringen\r\nverkligen en gång för alla står fast vid den\r\nrestriktiva traditionella svenska alkoholpolitiken\r\näven i fortsättningen eller om man tänker luckra\r\nupp på de områden som här har påpekats.</pre><pre>Jag vill också gärna markera att vi vid en närmare\r\nrelation till EG, vilket jag är en anhängare av, ändå\r\nbör försöka bibehålla den nuvarande svenska\r\nalkoholpolitiken. Vi tycker att man aktivt, vi menar\r\nverkligen aktivt, bör använda prisinstrumentet i\r\nalkoholpolitiken. Därför har vi föreslagit att man i\r\når skall höja alkoholskatten med 10 % från den 1\r\njuli i år. Det står i betänkandet att man står fast vid\r\ndetta som ett aktivt medel. Ändå har priserna realt\r\nsjunkit jämfört med priserna för andra\r\nkonsumentprisvaror under de senaste åren. Jag\r\nmåste rimligen i detta sammanhang tolka ordet\r\naktivt som en anpassning uppåt, inte nedåt.</pre><pre>Det finns två motstående trender när det gäller\r\nalkohol och tobak. Jag har beskrivit vad som är\r\naktuellt för närvarande i fråga om alkohol.\r\nBeträffande tobak råder det motsatta förhållandet.\r\nDär är det allmänt accepterat att man via olika\r\nrestriktioner skall få fler rökfria miljöer och den\r\nvägen försöka minska skadeverkningarna från\r\ntobaken. Vi från centern hälsar denna utveckling\r\noch den enighet som råder i fråga om inriktningen\r\nmed glädje. Vi står bakom de skrivningar som finns\r\ni det avseendet.</pre><pre>Jag nämnde våra tvivel om ett nytt\r\nfolkhälsoinstitut. Enligt vår mening är detta icke\r\nnoggrant berett. Vi tror att den kunskap och\r\nkompetens som de befintliga institutionerna har,\r\nnärmare bestämt socialstyrelsen, är tillräcklig för\r\natt dessa skall kunna hantera de här frågorna även\r\ni fortsättningen. Vi betonar den lokala nivåns\r\nbetydelse, inte minst primärvårdens betydelse inom\r\nsjukvården. Vi menar att CAN skall kunna behålla\r\nsin roll som en fristående kraft inom\r\nfolkhälsoarbetet även i fortsättningen.</pre><pre>Herr talman! Med dessa synpunkter på\r\nbetänkandet yrkar jag bifall till reservartionerna 3,\r\n5 och 30. Jag instämmer naturligtvis i vad som\r\nframförts i de övriga reservationer som är fogade\r\ntill betänkandet.</pre><pre></pre><pre>Anf. 126 BARBRO WESTERHOLM (fp)\r\nreplik:</pre><pre>Herr talman! Också vi i folkpartiet liberalerna\r\ntycker naturligtvis att en satsning på primärvård\r\noch husläkarsystem är en viktig del av\r\nfolkhälsoarbetet, men detta arbete behöver en\r\n''back-up'' i form av ett folkhälsoinstitut, insatser\r\nfrån de samhällsmedicinska enheterna och av andra\r\nforskningsinstitutioner. Denna ''back-up'' består\r\njust i en kartläggning av risker och deras orsaker\r\nute i samhället och av forskning om metoder för att\r\nföra ut hälsoupplysning till individerna i samhället,\r\nså att de tar till sig informationen.</pre><pre>Det svenska folket vet att det är farligt att röka och\r\nändå är det en tredjedel som röker. Vi måste få mer\r\nkunskap om hur man förändrar attityder och\r\nbeteenden. Det är sådana uppgifter som ett\r\nfolkhälsoinstitut skall ta sig an. Detta finns inte\r\nutvecklat i propositionen, men däremot i vår\r\nmotion, som ju organisationskommittén skall\r\nbeakta i sitt fortsatta arbete.</pre><pre>Anf. 127 GÖRAN ENGSTRÖM (c) replik:</pre><pre>Herr talman! Jag tror att vi är överens i stora drag.\r\nI ett praktiskt inriktat folkhälsoarbete betyder\r\nråden från husläkaren, som man känner och har\r\nförtroende för, om sambandet mellan tobak och\r\nhälsa egentligen mera än råd som kommer från en\r\nny myndighet.</pre><pre>Jag vill också påminna om att socialstyrelsen har\r\nutvecklat enheter på detta område, inte minst efter\r\nden senaste omorganisationen som inte ligger så\r\nlångt tillbaka i tiden.</pre><pre>Vi anser att den kunskap och kompetens som finns\r\npå central nivå icke föranleder en omorganisation.\r\nDet är det praktiska, lokala samarbetet och\r\nförtroendet mellan den enskilde och hans husläkare\r\nsom kan få en avgörande betydelse.</pre><pre>Anf. 128 BARBRO WESTERHOLM (fp)\r\nreplik:</pre><pre>Herr talman! Vi är helt överens om primärvården.\r\nNär det gäller folkhälsoinstitut är socialstyrelsen på\r\nväg att bygga upp någonting åt det hållet. Det\r\ninstitut som vi förordar kommer att innehålla en hel\r\ndel av forskningsuppgifter som knappast hör\r\nhemma inom en tillsynsmyndighet och som bättre\r\nhandhas ute på en institution där man kan samla en\r\nkritisk skara av forskare.</pre><pre>Anf. 129 GUDRUN SCHYMAN (v):</pre><pre>Herr talman! Det var med ganska blandade känslor\r\nsom jag tog del av den här propositionen. Dessa\r\nkänslor berodde mycket på att propositionen i stora\r\nstycken är ett hastverk. Det är många som delar\r\ndenna uppfattning. Man kan ha olika\r\nutgångspunkter för detta ställningstagande, men\r\ndet har i alla fall gått hastigt och lustigt -- jag vet\r\ninte om det egentligen var så lustigt --, vilket gör att\r\ndet finns endel saker som man kan ta fasta på och\r\nhoppas att de skall leda till någonting bra, samtidigt\r\nsom det finns andra saker som i sitt ursprungliga\r\nskick kunde ha lett till någonting ganska dåligt.</pre><pre>Det finns stora vinster att göra på den samordning\r\nsom har föreslagits. Samtidigt var förslagen sådana\r\natt man i stället kunde ha förväntat sig en splittring\r\nav det hela. Hur detta kommer att utvecklas i\r\npraktiken framöver vet vi ju inte ännu. Dessutom\r\nvar det väldigt svårt att utläsa av propositionen\r\nvilket resultatet blir, och vi fick inte heller någon\r\nstörre klarhet efter det att ett antal av de aktörer\r\nsom var berörda hade kallats in till socialutskottet.</pre><pre>Det är naturligtvis bra att vi i våra synpunkter, som\r\nvi från olika partier har haft när det gäller\r\nutformningen av det kommande institutet och som\r\nvi har lämnat över till organisationskommittén, har\r\nkunnat enats om att skicka med några goda råd på\r\nvägen. Det är bl.a. viktigt att CAN -- en fråga som\r\nflera andra har varit inne på -- hanteras med större\r\nvarsamhet än vad som var fallet från början och att\r\nCAN behåller sin folkrörelseförankring.</pre><pre>Det gäller att också ta hand om och väl förvalta det\r\narbete som man inom socialstyrelsen har uträttat på\r\nfolkhälosinstitutet, som på det här sättet flyttar sin\r\nverksamhet.</pre><pre>Det finns också en del andra saker som vi i utskottet\r\nhar varit överens om, t.ex. Systembolagets fortsatta\r\nroll som informatör.</pre><pre>Det är några av de påpekanden som vi vill att\r\nriksdagen skall ge regeringen till känna. Vi hoppas\r\nnaturligtivs att regeringen är lyhörd för våra\r\npåpekanden. Så är inte alltid fallet, men i det här\r\nfallet hoppas vi att regeringen har ett lyhört öra.</pre><pre>Det centrala i hur man ser på folkhälsoarbetet är\r\njust frågan om vilka livsvillkor som vi lever under\r\noch att de ser så olika ut.</pre><pre>Sedan propositionen avlämnades till riksdagen och\r\nbehandlades av socialutskottet har det kommit\r\nflera andra rapporter som visar hur angeläget det\r\när att ta med jämlikhetstemat när man diskuterar\r\nfolkhälsan. Detta vill jag gärna understryka, också\r\nav det skälet att det finns andra partiers företrädare\r\nsom i debatten har understrukit motsatsen,\r\nnämligen att jämlikhetsfrågan inte skall ha en så\r\ncentral plats i denna diskussion, utan diskussionen i\r\nstörre utstäckning skall handla om varje människas\r\nfria val och hennes möjlighet att påverka sitt liv\r\ngenom det fria valet.</pre><pre>Moderaterna talar om att det hela skall ske i den\r\nlilla världen. Folkpartiet talar om att\r\njämlikhetstermerna i detta betänkande är dåligt\r\nformulerade och att de har en alltför framskjuten\r\nplats. Centerpartiet menar att det är den enskilde\r\nsom har det yttersta ansvaret, men att arbetslivet\r\noch de sociala omständigheterna naturligtvis\r\npåverkar livsvillkoren.</pre><pre>De artiklar och rapporter från både Sundsvall och\r\nLO-kongressen som vi under de senaste dagarna\r\nhar kunnat ta del av i massmedia visar att\r\nsambanden -- för några veckor sedan kom också en\r\nrapport om barns hälsa -- mellan arbete,\r\nbostadsförhållanden och klasstillhörighet är\r\nentydiga. Man kan klart och tydligt se att klyftorna\r\ni samhället har ökat trots en god tillväxt under hela\r\n80-talet med stora vinster att fördela. Detta går att\r\navläsa väldigt tydligt just på hälsan.</pre><pre>Därför är det bra att man i målen och riktlinjerna\r\nför folkhälsoarbetet lyfter fram\r\njämlikhetssträvandena. Jag tror ju inte att man\r\ngenom ett folkhälsoinstitut kan komma till rätta\r\nmed dessa frågor. Det visar sig också i rapporterna\r\natt uppväxtvillkoren visserligen är centrala, men att\r\narbetslivet är det som betyder mest.</pre><pre>I en motion till denna proposition föreslår vi\r\ninsatser inom företagshälsovården. Eftersom man\r\ninom företagshälsovården befinner sig på\r\narbetslivets område, kan man verkligen nå stora\r\ngrupper och göra stora insatser. Det är arbetslivet i\r\nstort som är den centrala frågan. Det handlar då om\r\narbetstider, om att försöka ta bort monotona\r\narbetsuppgifter och stressiga arbeten och om lönen.\r\nDet finns en mycket stark korrelation mellan låg\r\nutbildning, låg lön och dålig hälsa. Om man skall\r\nkunna komma till rätta med dessa frågor måste\r\ninsatser göras på arbetslivets område och inte i ett\r\nsärskilda folkhälsoinstiut.</pre><pre>Ett folkhälsoinstitut kan nog naturligtvis vara bra\r\nför att sprida information, ta hand om bl.a.\r\nuppgifter, forskning, data och för att bedriva det\r\nlokala arbete som man talar om att man vill\r\nbedriva. De centrala insatserna måste dock ske\r\ninom arbetslivets eget område. Det handlar om att\r\nförändra arbetslivet och få till stånd det goda\r\narbetet, som så många talar om, men som\r\nförutsätter en helt annan arbetsorganisation och en\r\nkortare arbetstid, framför allt för dem -- varav\r\nmajoriteten är kvinnor -- som har monotona\r\narbeten. För dessa arbetstagare skulle en\r\nförkortning av arbetstiderna verkligen innebära en\r\nlättnad i vardagen.</pre><pre>Det finns mycket inom arbetslivet som skulle\r\nbehöva genomgå en organisatorisk förändring,\r\nnågot som skulle ge de stora vinsterna och\r\nbesparingarna för folkhälsan.</pre><pre>Dessa frågor behandlas inte av socialutskottet. Vi i\r\nvänsterpartiet har tagit upp dem i motioner som\r\nbl.a. rör arbetsmiljö och liknande, men dessa\r\nfrågor hör till ett annat utskott. Jag önskar att det\r\nfanns en större helhetssyn och att de välvilliga\r\nuttalanden som nu görs i detta betänkande också\r\nfick en anklang och en motsvarighet i de av\r\narbetsmarknadsutskottets betänkanden som\r\nhandlar om att förbättra arbetsmiljön. Som vanligt\r\nsaknar jag sambandet att det som sägs i\r\nsocialutskottet följs upp i andra fackutskott, inte\r\nminst av skatteutskottet och finansutskottet när det\r\ngäller att få fram de pengar som skall finansiera\r\ndetta.</pre><pre>Det här var mina allmänna reflektioner.</pre><pre>När det sedan gäller diskussionen om alkohol och\r\ntobak, om att å ena sidan sätta gränser och å andra\r\nsidan ge information tror jag inte att det är\r\nnödvändigt med ett antingen -- eller, utan det skulle\r\nmycket väl kunna vara ett både -- och.</pre><pre>I diskussionen om internationalisering och\r\nharmoniseringen till EG är vi i utskottet överens\r\nom att detta kommer att innebära problem. Den\r\nallmänna uppfattningen är att Sverige på något sätt\r\nskall hålla fanan högt. Man vill fortsätta att bedriva\r\nen restriktiv alkoholpolitik, samtidigt som jag tror\r\natt var och en av oss innerst inne är medveten om\r\natt det inte kommer att bli möjligt. Vi kommer att\r\nbli tvungna att anpassa vår alkoholbeskattning till\r\nden som råder inom EG när det blir öppna gränser.\r\nI annat fall måste vi införa gränskontroller på ett\r\nsätt som kommer att strida emot den öppna\r\nmarknadens princip. Det är bättre att säga detta\r\nrent ut och jag vidhåller min uppfattning i en\r\nreservation.</pre><pre>Beträffande frågan om tobak är det väldigt svagt att\r\nvarken regeringen eller utskottsmajoriteten vågar\r\nsäga ifrån och förbjuda tobaksreklam. Jag tycker\r\nockså att det är mycket fegt att inte våga diskutera\r\nåldersgränserna för inköp av tobak.</pre><pre>I den sexpartimotion som en grupp kvinnor har\r\nskrivit under tar vi upp bl.a. den frågan. I den säger\r\nvi att åldersgränsen skall vara 18 år. Det kan\r\nmöjligen vara att ta i. Om man säger 16 år skulle\r\nman i varje fall klara av detta när det gäller\r\nhögstadiet. Jag tror att det skulle vara en stor fördel\r\nför dem som arbetar för att få bort rökningen och\r\ntobaken från skolan, åtminstone ända upp t.o.m.\r\nhögstadiet.</pre><pre>Jag tycker att det är en flathet när det gäller viljan\r\natt med höjda skatter på alkohol och tobak se till\r\natt man håller sig till de begränsningar som man\r\nannars i svepande ordalag säger att man skulle vilja\r\nuppnå.</pre><pre>Herr talman! Med det anförda vill jag yrka bifall till\r\nett antal reservationer där vänsterpartiet finns med,\r\nnämligen reservation 3 som handlar om höjda\r\nskatter, reservation 30 som handlar om\r\nnödvändigheten av en tobaksproposition vilken har\r\nlyst med sin frånvaro, reservation 33 som handlar\r\nom förbud mot tobaksreklam, reservation 36 som\r\nhandlar om åldersgränser för inköp av tobak och till\r\nreservation 9 som handlar om lokalisering av det\r\nkommande folkhälsoinstitutet. Vi står naturligtvis\r\nbakom även de reservationer som vi inte yrkar\r\nbifall till.</pre><pre>Anf. 130 BARBRO WESTERHOLM (fp)\r\nreplik:</pre><pre>Herr talman! Jag tycker att Gudrun Schyman\r\nbegränsar sig väldigt när hon talar om\r\nfolkhälsoarbetet på arbetsplatser. Ungdomar tar\r\nfaktiskt efter sina föräldrars rök- och alkoholvanor.\r\nEn satsning på föräldrautbildning och mycket annat\r\ntror jag är väl så viktigt.</pre><pre>Anf. 131 ANITA STENBERG (mp):</pre><pre>Herr talman! Folkhälsopolitiken är en av\r\nmiljöpartiets hjärtefrågor. Vi kommer att diskutera\r\nmånga hjärtefrågor här under de närmaste\r\ndagarna. De gäller energin, Öresundsbron, miljön\r\noch folkhälsan. Om vi inte kan övertyga människor\r\nom att vi i västvärlden behöver en ny livsstil, en\r\nlivsstil som innebär att man tar hänsyn till den\r\nglobala folkhälsopolitiken, lär västvärlden inte\r\nkunna överleva i sitt Törnrosaslott så många\r\ngenerationer till. Kanske måste vi t.o.m. räkna i\r\ndecennier i stället för mansåldrar.</pre><pre>Vår sjukvårdspolitik orkar inte längre med att\r\nekonomiskt bära de överflödskrämpor som vi i vårt\r\noförstånd skaffar oss. Vi gräver vår grav med våra\r\ntänder genom att äta fel och för mycket. Vi rör oss\r\nför litet och åker bil för mycket. På så sätt blir vi för\r\nfeta och får för liten muskelmassa. Dessutom\r\nskadas vi och naturen av bilavgaserna. I vår jakt på\r\nmer pengar jäktar vi oss fram till en för tidig död\r\nvia magsår och hjärtinfarkt, och då har vi ändå inte\r\nhunnit njuta av inre frid, ett stillsamt familjeliv och\r\nbokläsning vid brasans sken.</pre><pre>Dålig luft inne och ute ger oss sjukdomar i de övre\r\nluftvägarna och astma. Kemikalier och legeringar\r\nger oss eksem, liksom sjuka hus gör oss allergiska.\r\nFör mycket sötsaker ger oss karies, en sjukdom som\r\nmycket kraftigt minskade under krigsåren då det\r\nvar sockerransonering. Vi mår inte ens väl av att må\r\nväl, och då har vi ändå inte tagit hänsyn till den\r\nfattiga tredje världen och dess\r\növerlevnadsbekymmer.</pre><pre>Nej, i vår statushets skapas ångest, som vi behöver\r\ndroger för att dämpa. Och så uppstår vårt alkohol-\r\noch tobaksberoende, vårt lugnande-piller-ätande\r\noch narkotikabehov.</pre><pre>I miljöpartiets prylfattigare samhälle med kortare\r\narbetstid för alla, mer närservice, mindre\r\nbilberoende och mer nätverksrika bostadsområden\r\nskulle drogerna inte efterfrågas så mycket som i\r\ndag.</pre><pre>Folkhälsan måste alltså förbättras, och därför, herr\r\ntalman, yrkar jag bifall till reservation 3, med\r\nanledning av motionerna So87 och So91, om höjda\r\nalkohol- och tobaksskatter. Både alkohol- och\r\ntobakskonsumtionen måste minskas, och då kan\r\nman ha glädje av att prisnivån är en\r\ninköpshämmande faktor.</pre><pre>Miljöpartiet stöder som parti sexpartimotionen\r\nSo87, yrkandena 3 och 4, som innebär en avgift på\r\n2,5 öre per cigarett till information om tobakens\r\nskadeverkningar. Vi stöder i reservation 3 So91\r\nyrkandena 6 och 10, där man kräver en höjning av\r\nalkohol- och tobaksskatten från den 1 juli 1991.</pre><pre>Dessutom yrkar jag bifall till reservationerna 31 om\r\nrökfria miljöer, 33 om tobaksreklam, 42 om\r\nalternativmedicinska frågor samt 10 om\r\nplaceringen av folkhälsoinstitutet.</pre><pre>För övrigt ställer vi oss bakom alla reservationer i\r\ndetta betänkande där miljöpartiet finns med.</pre><pre>Gösta Lyngå kommer att tala om reservation 26\r\nsom handlar om maskrosvin.</pre><pre>Jag vill slutligen bara säga några ord om den effekt\r\nsom tobaksreklamförbud har. Det är inte likgiltigt\r\nom man har tobaksreklamförbud eller inte. Det\r\nfinns en rapport från Nya Zeeland i vilken man\r\ngjort en omfattande genomgång av vilken effekt\r\ntobaksreklamhindrande åtgärder har haft på\r\ntobakskonsumtionen i 33 olika länder under åren\r\n1970--1986.</pre><pre>--  Tobaksreklamförbud och kontroll åtföljs av\r\nminskad tobakskonsumtion. I länder där man inte\r\nhar haft sådan kontroll ökar konsumtionen.</pre><pre>--  I de länder där ett totalt reklamförbud\r\ngenomförts av hälsopolitiska skäl är nedgången i\r\ntobakskonsumtionen i genomsnitt fyra gånger\r\nsnabbare än i de länder där man genomfört mera\r\npartiella förbud.</pre><pre>--  Den årliga tobakskonsumtionen för både vuxna\r\noch tonåringar minskar successivt med största\r\neffekten i de länder som har totalt\r\ntobaksreklamförbud.</pre><pre>--  De näst snabbaste minskningarna i\r\ntobaksanvändningen har skett i de länder där\r\ntobaksreklam bara är tillåten i några få media.</pre><pre>--  Minskningen är än mer långsam när\r\ntobaksreklamen och marknadsföringen är tillåten\r\ngenom olika former av media men inte i radio och\r\ntelevision.</pre><pre>--  I de länder där tobaksreklam är tillåten i alla\r\nmedia har tobakskonsumtionen ökat.</pre><pre>--  Fram till 1986 var nivån på\r\nreklamrestriktionerna och tobakskonsumtionen\r\nmatematiskt korrelerad.</pre><pre>I denna översiktsanalys fann man att ju större\r\nkontroll regeringen hade över tobakens\r\nmarknadsföring, desto större minskning hade man\r\ni tobaksbruk hos vuxna och tonåringar. I en mer\r\ndetaljerad analys av 15 länder visade man att\r\nförbud för marknadsföring av tobak är associerad\r\nmed en lägre tobakskonsumtion och att förbud mot\r\nmarknadsföring av tobak visar största effekten när\r\ndessa åtgärder utgör en del av ett mer omfattande\r\nhälsopolitiskt program med syfte att minska\r\ntobakskonsumtionen.</pre><pre>En konsekvens av dessa senare resultat blir också\r\natt ökade informationsinsatser från samhällets sida\r\nblir mindre verkningsfulla om man avstår från att\r\ninföra reklamförbud. De nordiska länderna Island,\r\nNorge och Finland var tre av de länder som mest\r\ngenomgripande analyserades då dessa genomförde\r\ntobaksreklamförbud 1972, 1975 resp. 1978.\r\nTobakskonsumtionen i samtliga dessa tre länder\r\nhar successivt minskat sedan man infört\r\nreklamförbud. Samtidigt har inkomsten för\r\nindivider i dessa länder fortsatt att växa i reala\r\ntermer. Både i Norge och i Finland har det varit i de\r\nlägre åldrarna, 15--24 år, som rökningen har\r\nminskat mest efter det att tobaksreklamförbud\r\ninförts. Detta kan tas som en indikation på att\r\nreklamförbud är särskilt effektivt för att hindra\r\nyngre människor att börja röka.</pre><pre>Bästa kammarledamöter, stöd reservation 33!</pre><pre></pre><pre>Anf. 132 RINALDO KARLSSON (s):</pre><pre>Herr talman! Jag vill börja med att yrka bifall till\r\nsocialutskottets hemställan i betänkande 23 vad\r\navser vissa folkhälsofrågor.</pre><pre>Den socialdemokratiska regeringen har i\r\nproposition nr 175, som utskottet har behandlat,\r\ntagit ett samlat och bra grepp på en rad\r\nfolkhälsofrågor.</pre><pre>Utskottet tillstyrker riktlinjerna för\r\nfolkhälsopolitiken. Det lokala deltagandet och\r\nengagemanget i folkhälsoarbetet skall öka, liksom\r\näven kunskapsspridningen och samarbetet över\r\nsektorsgränserna. Ökad jämlikhet skall vara ett\r\növerordnat mål vid de prioriteringar som måste\r\ngöras även på detta område. I första hand skall de\r\nsämst ställdas situation förbättras. Fortfarande\r\nfinns det nämligen stora klasskillnader när det\r\ngäller hälsan. Detta trots att hälsan har fortsatt att\r\nförbättras i vårt land under de senaste åren. Bl.a.\r\nhar medellivslängden fortsatt att öka. Mellan 1980\r\noch 1990 har den ökat med ca två år -- för män från\r\n72,8 till 74,8 och för kvinnor från 78,8 till 80,4 år.</pre><pre>Det finns alltfort stora skillnader i sjuklighet och\r\ndödlighet dels mellan olika åldrar, dels mellan\r\nkönen. Skillnader finns också mellan olika\r\nsocialgrupper, mellan olika delar av vårt land och\r\nmellan infödda svenskar och invandrare. Vi kan\r\ninte acceptera dessa skillnader. Hälsan är alltså\r\nfortfarande en klassfråga i vårt land. Men den är\r\nockså en könsfråga, en fråga om jämställdhet.\r\nKvinnor i arbetarklassen har den sämsta hälsan.\r\nHälsan är också starkt knuten till det arbete man\r\nhar.</pre><pre>Alla dessa faktorer har redovisats och belysts i\r\nmånga rapporter utgivna av socialstyrelsen. LO har\r\ni en rapport i serien LO-medlemmar i välfärden\r\nockså presenterat klara och tydliga fakta om\r\nfolkhälsoläget i vårt land. I en alldeles färsk rapport\r\nsom i dagarna presenterats vid den internationella\r\nkonferensen, ''Folkhälsa 90'', i Sundsvall visar\r\nprofessor Christer Hogstedt på att Sverige i och för\r\nsig har tätplatsen i världen när det gäller folkhälsa,\r\nmen att den tätplatsen också har en allvarlig\r\nbaksida, nämligen att klasskillnaderna i hälsa ökar\r\nkraftigt. Hogstedt drar precis samma slutsats som\r\npresenterats i propositionen, nämligen att om alla\r\nsvenskar fick samma goda hälsa som de\r\nvälbeställda, skulle vi få en dramatiskt förbättrad\r\nsituation av det allmänna folkhälsoläget i landet.</pre><pre>I riktlinjerna, vilka också utskottet ställt sig bakom,\r\nunderstryks vikten av att folkhälsoarbetet under\r\nkommande år i större utsträckning bygger på det\r\nlokala deltagandet och engagemanget. Ett\r\nkunskapsmaterial skall tas fram, sammanställas och\r\nspridas. Samarbete över sektorsgränserna betonas.\r\nHälsopolitiska mål samt beskrivning av\r\nhälsoeffekter skall utarbetas för de myndigheter\r\nsom skall ha ansvar för dessa frågor. Barns och\r\nungdomars samt utsatta kvinnors hälsosituation\r\nskall särskilt uppmärksammas. Ökad jämlikhet\r\nskall vara ett övergripande mål vid prioriteringar i\r\nfolkhälsoarbetet. En av de viktigaste slutsatserna i\r\nChrister Hogstedts rapport är att förebyggande\r\ninsatser för ohälsa bland barn och ungdomar måste\r\nges högsta prioritet. Uppväxtåren är av avgörande\r\nbetydelse för den framtida hälsan. Folkpartiet vill i\r\nsin motion inte prioritera de grupper som har den\r\nsämsta hälsan. Jag yrkar avslag på reservation 1.</pre><pre>För att samordna och driva på det hälsofrämjande\r\noch sjukdomsförebyggande arbetet på central nivå\r\nföreslås att ett folkhälsoinstitut inrättas som en\r\nsjälvständig myndighet redan den 1 januari 1992.\r\nSamspelet mellan berörda centrala och lokala\r\nmyndigheter samt organisationer blir en viktig\r\nuppgift för institutet. Institutet skall i sitt arbete\r\nsärskilt ägna sig åt att nå de utsatta grupperna i\r\nsamhället och minska hälsans ojämlika fördelning.\r\nArbetet skall ske i programform, ett mycket\r\nlämpligt arbetssätt för att stimulera samarbete\r\nmellan olika sektorer och samhällsnivåer. Jag vill\r\ngärna understryka det som sägs i propositionen om\r\natt arbetet börjar med program för utsatta kvinnor,\r\nbarn och ungdomar, för alkohol, tobak och\r\nförebyggande av skador. Utskottets majoritet anser\r\natt förslaget är bra. Den uppfattningen delas\r\ntydligen inte av moderaterna och centerpartiet. Jag\r\nyrkar därför avslag på deras reservation 5.</pre><pre>När det gäller alkoholfrågorna skall en\r\nkraftsamling göras för att få ner konsumtionen.\r\nAlkohol- och drogprogram skall bli\r\nfolkhälsoinstitutets mest omfattande program.</pre><pre>Närmare en halv miljon människor dricker i dag så\r\nmycket alkohol att problem uppstår med hälsa,\r\nfamiljeliv och arbete. Genom information,\r\nupplysning och olika lokala folkhälsoprogram skall\r\nvi underlätta för människor att skaffa sig bättre\r\nlevnadsvanor, inte minst när det gäller alkoholen.</pre><pre>Inför ett svenskt närmande till EG skall grunderna\r\nför den svenska alkoholpolitiken bestämt hävdas.\r\nDessa grunder lades fast genom riksdagsbeslut\r\nredan 1977, och de gäller alltjämt. Även om vi har\r\nen jämförelsevis mycket låg alkoholkonsumtion i\r\nvårt land skall en allmänt restriktiv alkoholpolitik\r\nfortsättningsvis föras. Den totala\r\nalkoholkonsumtionen skall begränsas framför allt\r\nmed de traditionella styrmetoderna -- en aktiv\r\nprispolitik, försäljning av alkohol under\r\nkontrollerade former och en omfattande\r\nopinionsbildning.</pre><pre>När det gäller inköpsrestriktioner och\r\nåldersgränser för servering och inköp av alkohol\r\ngörs inga förändringar. Däremot bör tillsynen av\r\nutskänkningsställena skärpas, vilket också föreslås\r\ni propositionen. Insatser bör också koncentreras på\r\ninformation och opinionsbildning.</pre><pre>Beträffande tobaksfrågor återkommer regeringen\r\nsenare i en särskild proposition med en ny lag. Det\r\nsom skall ingå i lagen är bestämmelser om rökfria\r\nmiljöer i skolor och på arbetsplatser. När det gäller\r\nfrågan om förbud för reklam för tobak bör detta\r\nenligt vår mening samordnas med EG. Genom ett\r\nsärskilt tobaksprogram som folkhälsoinstitutet\r\nskall ta fram, skall en ökad satsning ske på\r\ninformation om tobakens skadeverkningar.</pre><pre>Herr talman! Med det anförda yrkar jag än en gång\r\nbifall till utskottets hemställan och avslag på\r\nsamtliga reservationer.</pre><pre>Anf. 133 STEN SVENSSON (m) replik:</pre><pre>Herr talman! Jag ställde en mycket konkret fråga\r\ntill Rinaldo Karlsson beträffande det uttalande som\r\nförre civilministern, nuvarande gruppledaren för\r\nsocialdemokraterna i socialutskottet har fällt om att\r\nhan skall se till att man plockar bort s.k. fjantregler.\r\nJag ville veta av Rinaldo Karlsson varför inte detta\r\nåterspeglas i betänkandet.</pre><pre>Jag tvingas därför konstatera att allt tal från\r\nledande socialdemokrater om att det är dags att\r\nliberalisera den unikt hårda alkoholpolitiken i\r\nSverige inte är annat än tomma löften.\r\nSocialdemokraterna vill tydligen inte lämna sin\r\nrestriktiva verklighetsfrämmande alkoholpolitik.\r\nDärför är vi moderater ensamma om våra\r\nreservationer där vi föreslår en rad åtgärder för att\r\nanpassa politiken till vad som gäller i praktiskt taget\r\nhela övriga Europa, nämligen att antalet\r\nutskänkningstillstånd skall öka, att det skall vara\r\nmöjligt att servera alkohol på lokal dygnet runt, att\r\nmattvånget på restauranger skall bort så att vi kan\r\nfå lokala pubar och barer, att kylskåp på hotellrum\r\nskall få innehålla alkoholhaltiga drycker, att\r\nalkohol skall få serveras på teatrar och dessutom\r\nhar vi föreslagit att Systembolaget skall få rätt till\r\nsamma öppettider som gäller för andra affärer,\r\nvilket gör det möjligt för Systembolaget att ha\r\nöppet såväl på lördagar som på söndagar.</pre><pre>När journalisterna på Svenska Dagbladet och\r\nAftonbladet frågade Bo Holmberg om han kunde\r\nprecisera vad han menade, kom han med ett\r\nkonkret exempel, nämligen detta med minibarer på\r\nhotell. Det är ett yrkande som finns i en motion som\r\nvi har reserverat oss till förmån för. Inte ens det\r\nexempel som nämndes i det offentliga uttalandet\r\nkunde socialdemokraterna i utskottet följa upp.</pre><pre>Vad beror det på, Rinaldo Karlsson, att man säger\r\nen sak offentligt till allmänheten via ett\r\ntidningsuttalande och sedan gör man någonting\r\nannat när man justerar betänkandet i utskottet?</pre><pre>Anf. 134 BARBRO WESTERHOLM (fp)\r\nreplik:</pre><pre>Herr talman! Rinaldo Karlsson tycks inte riktigt ha\r\nförstått vad det är vi menar. Vi vill inte begränsa\r\nfolkhälsoarbetet till att bara inriktas på att vara en\r\nklassfråga. Vi vill motverka ohälsa varhelst den\r\nförekommer. Vi har alltså ett bredare grepp på\r\nämnet. Vi inbegriper även små grupper som kan\r\nkomma till skada på grund av levnadsvillkor eller\r\nlivsstilar.</pre><pre>Anf. 135 RINALDO KARLSSON (s) replik:</pre><pre>Herr talman! När det gäller det Sten Svensson\r\nkallar för struntsaker i alkoholpolitiken, t.ex.\r\nminibarer och liknande, kan jag förstå att man kan\r\nse det på det sättet om man plockar sönder hela\r\nalkoholpolitiken i bitar. Men vi måste se\r\nalkoholpolitiken som en helhet, och vi menar vad\r\nvi säger. Om vi har sagt att vi skall sänka\r\nalkoholkonsumtionen med 25 % till år 2000 kan vi\r\ninte göra som moderaterna och samtidigt säga att\r\nminibarer skall finnas, att man kan dricka på\r\nteatrar, att man skall låta Systembolaget ha öppet\r\npå lördagar och söndagar och att man skall sänka\r\nåldern för inköp på Systembolaget osv. Vad är det\r\nför alkoholpolitik? Hur skall man uppnå en sådan\r\nsänkning? Det förstår vi inte.</pre><pre>En majoritet i socialutskottet står ändå bakom de\r\nhär. Socialdemokraterna har en klar linje i den här\r\nfrågan.</pre><pre>Folkpartiet säger att man inte vill prioritera i första\r\nhand de som är mest utsatta. I riktlinjerna framhålls\r\natt det är ytterst bara den enskilda människan som\r\nkan ta ansvar för sin egen hälsa. Samhällets roll är\r\natt skapa goda livsbetingelser för medborgarna och\r\ndärmed erbjuda möjligheter att välja levnadsvanor\r\nsom främjar god hälsa. Det är klart att det är upp\r\ntill var och en hur man far fram med sitt liv. Men vi\r\nmåste ändå ge människor goda förutsättningar.</pre><pre>Vi vet att det finns grupper i det här samhället som\r\nfar mer illa än andra. Vi har sagt att bl.a. arbetande\r\nkvinnor gör det. Är det då orimligt att vi prioriterar\r\nden gruppen i första hand. Ni vill bortse från att\r\ndetta är en typ av klassfråga. Rapporter både från\r\nLO och från den här konferensen i Sundsvall slår\r\nfast att det finns en skillnad mellan fattiga och rika,\r\noch vi slår vakt om de sämst ställda i samhället. Det\r\nhar vi alltid gjort.</pre><pre>Anf. 136 STEN SVENSSON (m) replik:</pre><pre>Herr talman! Jag har ett tidningsurklipp här från\r\nden 19 maj. Jag vill ånyo citera vad förre\r\ncivilministern, vice ordförande i socialutskottet\r\nsäger: ''Vi skall inte hålla på med fjantregleringar,\r\ndet kan inte försvaras. En del av\r\nalkoholförordningarna är rent ut sagt barnsliga,\r\nsäger Bo Holmberg.''</pre><pre>Som ett exempel på en barnslig regel nämner Bo\r\nHolmberg förbudet mot att sälja sprit i minibarer\r\npå hotellrum. Då frågar man sig om det som\r\nRinaldo Karlsson nyss sade i det föregående\r\nreplikskiftet innebär att Rinaldo Karlsson tar\r\navstånd från Bo Holmberg, eller är det så att Bo\r\nHolmberg inte menade allvar när han gjorde detta\r\noffentliga uttalande för tidningen. Människor som\r\nläser det här få ju intrycket att socialdemokraterna\r\nnu är beredda att gå in för avregleringar och\r\nförenkligar för att anpassa sig till Europa.</pre><pre>Anf. 137 BARBRO WESTERHOLM (fp)\r\nreplik:</pre><pre>Herr talman! Jag tycker fortfarande att\r\nsocialdemokraterna begränsar sig till att göra de\r\nhär till en klassfråga. Det finns andra grupper, t.ex.\r\nbarn i trafiken, som det är oerhört angeläget att vi\r\nockså satsar på. Det är sådana ting som vi vill satsa\r\npå för att få ett bredare grepp på ämnet. Jag kan\r\nta ett annat exempel där man måste åstadkomma\r\nattitydförändringar. Unga människor är räddare för\r\natt bli tagna av polisen för fortkörning, än för att\r\nskada sig själva. Det finns mängder av sådana\r\ninsatser som vi behöver göra på olika områden och\r\ninte bara nita fast det vid att vara en klassfråga.</pre><pre>Anf. 138 RINALDO KARLSSON (s) replik:</pre><pre>Herr talman! Jag skulle egentligen vara glad om\r\ndet inte uttrycktes så många åsikter i tidningarna,\r\nmen det är fråga om människors frihet att göra\r\nprecis som de tycker.</pre><pre>Även jag kan förstå att man säger att detta är\r\nfjantregler. Om man plockar sönder\r\nalkoholpolitiken i små bitar, till att gälla t.ex.\r\nminibarer, tycker också jag att det kan se litet\r\nfjantigt ut.</pre><pre>\r\nMen vi måste se politiken i en helhet och se de\r\nsignaler vi sänder. Signaler är ganska viktiga i det\r\nhär landet, det vet vi; Volvo lägger miljontals\r\nkronor på att signalerna i bilarna skall låta på ett\r\nsätt som folk tycker om. Då är det viktigt att vi\r\nsänder ut signaler som människor faktiskt tror på.\r\nOm vi säger att det är fritt med minibarer och\r\nliknande, var någonstans skall vi då dra gränsen?\r\nSkall man få ha minibarer på Sheraton, eller skall\r\nman få ha det i hytterna på campingplatserna i\r\nBureå? Det är fråga om olika klasser också här. Var\r\nskall vi dra gränserna?</pre><pre>I dag tycker många människor att vi egentligen\r\nborde strama åt det hela. Skall vi då säga att vi inte\r\nskall strama åt utan i stället lätta på reglerna och att\r\nfolk då skall börja dricka mycket mindre? Jag\r\nbegriper inte hur det skulle gå till. Jag umgås\r\nalldeles för mycket i verkligheten för att förstå det.</pre><pre></pre><pre>Anf. 139 Statsrådet BENGT LINDQVIST\r\n(s):</pre><pre>Herr talman! Som har framgått av debatten hittills\r\när alkoholpolitiken en mycket väsentlig del av den\r\nfolkhälsoproposition som regeringen har lagt fram,\r\noch följaktligen är det också en betydande del av\r\ndet betänkande som socialutskottet presenterar här\r\ni kväll.</pre><pre>Regeringens förslag i alkoholfrågan, som i sina\r\nhuvudlinjer vunnit brett stöd här i riksdagen,\r\ninnebär att vi håller fast vid en restriktiv\r\nalkoholpolitik, vilket är svensk tradition och vilket\r\nsammanfattades och bekräftades senast i 1977 års\r\nriksdagsbeslut.</pre><pre>Den restriktiva alkoholpolitikens huvudsakliga\r\nbeståndsdelar är som bekant en prisnivå som\r\ndämpar konsumtionen, en begränsad tillgänglighet\r\ni olika avseenden, aktiva informations- och\r\nopinionsbildande insatser och stöd till forskning för\r\nkunskapsuppbyggnad inom området och till\r\nfolkrörelser och alternativa miljöer för unga\r\nmänniskor.</pre><pre>En viktig förutsättning för alkoholpolitiken är\r\nockså, som slogs fast i 1977 års beslut, att denna\r\npolitik har en bred folklig förankring. Därför är\r\nockså en ständig debatt och en ständig\r\nopinionsbildning kring de fakta och rön som\r\nkommer fram i alkoholfrågan en mycket viktig\r\nbeståndsdel.</pre><pre>Varför har vi nu en restriktiv alkoholpolitik? Skälet\r\när väldigt enkelt. Alkoholen, drickandet, skapar\r\nsvåra både sociala och medicinska problem i vårt\r\nsamhälle för den som dricker, för make eller maka,\r\nför barn och för andra i omgivningen.\r\nAlkoholskadorna är mycket omfattande, även om\r\nvi i Sverige har mindre av detta än vad man har i\r\nmånga andra länder, där konsumtionen är högre.\r\nDärmed blir alkoholproblemet det kanske största\r\nfolkhälsoproblemet i vårt land.</pre><pre>Som en röd tråd genom alkoholpolitiken löper\r\nskyddet av unga människor. Även detta bygger på\r\nden kunskap vi har om hur situationen faktiskt ser\r\nut. Det gäller att unga människor får sin debut i\r\nalkoholsammanhang så sent som möjligt, och det\r\ngäller för oss att försöka hålla nere ungdomarnas\r\nkonsumtion. Detta utgör en viktig del av den totala\r\nalkoholpolitiken.</pre><pre>Av denna anledning har vi de åldersgränser i\r\nalkoholsammanhang som vi nu har. Dessa kan\r\nförsvaras utifrån den verklighet vi upplever runt\r\nomkring oss. Man kan inte diskutera frågan om\r\nåldersgränser när det gäller inköp och servering av\r\nalkohol utan att ta hänsyn till den mycket allvarliga\r\nverklighet som finns och den problematik som finns\r\ni ungdomsgrupperna.</pre><pre>Sambandet mellan drickande, bråk, grova\r\nvåldsbrott, trafikolyckor och andra olyckor talar\r\nsitt mycket tydliga språk, och detta är en verklighet\r\nsom vi i regering och riksdag måste ta ansvar för.</pre><pre>Herr talman! Under 80-talet har riksdagen i tillägg\r\ntill 1977 års alkoholpolitiska beslut lagt ytterligare\r\nen viktig faktor. Ambitionen skall nu vara att\r\nminska alkoholkonsumtionen med 25 % mellan\r\nåren 1980 och 2000. Den stora frågan för oss alla är\r\nju nu hur vi skall bära oss åt för att åstadkomma\r\ndenna minskning av alkoholkonsumtionen. Detta\r\nskall då ske samtidigt som vi nu går in i\r\nförhandlingar med den europeiska gemenskapen\r\nom medlemskap. Regeringens slutsats i detta\r\nsammanhang blir att vi vill slå vakt om den\r\nrestriktiva alkoholpolitik som vi har och se till att\r\nden verkar fullt ut. Vi anser inte att det finns\r\nförutsättningar för att nu trappa upp de\r\nrestriktioner som gäller. Vi måste då alltså fundera\r\növer vilka åtgärder som återstår att göra för att nå\r\nmålet. Vi finner att det som nu bör göras är en\r\nkraftfull satsning på förebyggande insatser,\r\nforskning och kunskapsuppbyggnad,\r\nkunskapsspridning, information och påverkan så\r\natt människor själva har klart för sig vilka risker de\r\ntar i samband med alkoholförtäring.</pre><pre>Verksamheten inom folkhälsoinstitutet skall ju\r\nbestå av flera olika program. Det alkoholpolitiska\r\nprogrammet kommer att vara det största och\r\ndominerande programmet när folkhälsoinstitutet\r\nstartar sin verksamhet. Det kommer naturligvis att\r\ninta en mycket central roll även i fortsättningen.</pre><pre>Nya resurser tillförs detta alkoholpolitiska program\r\nför att det skall kunna bli den kraftfulla satsning\r\nsom är nödvändig om vi -- utifrån det läge vi just nu\r\nhar -- skall kunna minska alkoholkonsumtionen på\r\nett påtagligt sätt.</pre><pre>Vår uttalade avsikt är också att i de kommande EG-\r\nförhandlingarna försvara den restriktiva svenska\r\nalkoholpolitiken som en viktig del av vårt\r\nfolkhälsoarbete. Även detta har riksdagen\r\nmarkerat väldigt tydligt i socialutskottets\r\nbetänkande.</pre><pre>Avslutningsvis vill jag säga att det är\r\nutomordentligt glädjande att det finns en bred\r\nenighet om den restriktiva alkoholpolitiken och\r\ndess fortbestånd. Moderaterna skiljer ut sig -- som\r\nvanligt höll jag på att säga -- genom en extremt\r\nliberal linje i detta sammanhang. Det återstår\r\nverkligen för moderaterna att visa hur man kan leva\r\nupp till målet om en reduktion av\r\nalkoholkonsumtionen fram till år 2000.</pre><pre>Jag vill dessutom säga att jag inte riktigt förstod\r\nSten Svenssons resonemang. Han påstod att en\r\nliberalare alkoholpolitik -- och jag tror att han även\r\nsade drogpolitik -- skulle leda till en minskad\r\nkonsumtion. Det vore intressant att höra Sten\r\nSvensson precisera vad moderaterna egentligen\r\navser på den punkten.</pre><pre>Jag finner också att folkpartiet, centern och\r\nmoderaterna är oeniga om medlen. Folkpartiet och\r\nvi är överens om att folkhälsoinstitutet skall spela\r\nen viktig roll. Det är de andra båda partierna inte\r\növerens med oss om. De tre partierna är inbördes\r\noense.</pre><pre>Jag vill slutligen, herr talman, uttrycka\r\nförhoppningen att den enighet om den restriktiva\r\nalkoholpolitiken och dess fortlevnad som nu finns\r\nhär i kammaren kommer att bestå även efter valet.\r\nOavsett vilka konstellationer som uppstår som ett\r\nresultat av valet hoppas jag att de partier som i dag\r\nstår för denna linje kommer att stå för den även\r\nefter den 15 september.</pre><pre>Anf. 140 STEN SVENSSON (m) replik:</pre><pre>Herr talman! Jag vill först konstatera att statsrådet\r\nhär har redovisat en mycket restriktiv linje. Detta\r\när analogt med det konstaterande som jag gjorde i\r\nmin förra replik till Rinaldo Karlsson. Jag vill gärna\r\nfråga om man inte samråder inom regeringen och\r\ndet socialdemokratiska partiet innan man går ut\r\nmed olika uttalanden. Jag gav förut exempel på\r\ncivilministerns uttalande nyss. Vi har också hört\r\nsocialminister Ingela Thalén och andra uttala sig om\r\nåldersgränser, och uttalandena har gått i olika\r\nriktningar och skapat förvirring.</pre><pre>Kan man i fortsättningen fästa något avseende vid\r\ndenna typ av uttalanden i massmedia? Vi kan ju nu\r\nkonstatera dessa stora skillnader i förhållande till\r\ndet som vi nyss hörde från talarstolen.</pre><pre>Jag vill till statsrådet säga att vi inte skall nöja oss\r\nmed att med en lång rad restriktioner -- som av\r\nmånga kanske inte upplevs som meningsfulla --\r\npåverka beteendet. Det viktigaste är ju att påverka\r\nattityderna och att grundlägga detta i hem och\r\nskola. Det kan ske genom en fostran av barn och\r\nungdom och en aktiv upplysning och information.\r\nJag har i mitt anförande redovisat hur vi moderater\r\nser på detta.</pre><pre>Det är väsentligt att lägga grunden till ett personligt\r\nansvarstagande. Det är tråkigt när det i vårt land\r\nbreder ut sig ett tankemönster som går ut på att\r\nnågon annan alltid skall överta ansvaret i och med\r\natt skatten är betald. Vi måste alla känna ansvar\r\noch ge hjälp och stöd. Vi måste alla innan det är för\r\nsent säga ifrån när människor är på väg in i\r\nmissbruk.</pre><pre>I detta sammanhang spelar alltså familjen en\r\nmycket central roll. Det gäller med andra ord att\r\ngrundlägga sådana värderingar att man påverkar\r\nmänniskors attityder. Det är sedan för sent att med\r\nolika restriktioner påverka själva beteendet.\r\nBeteendet bara ändrar sig; man går förbi.</pre><pre>Detta märkte vi tydligt när vi i televisionen såg en\r\nintervju med anledning av att man stängde\r\nSystembolaget dagen före valborgsmässoafton.\r\nIntervjuaren frågde: Vad säger du om att Systemet\r\när stängt i dag? Svaret blev: Jag köpte ut i går.</pre><pre>Det är ett exempel på hur man ändrar beteendet,\r\nmedan attityden finns kvar.</pre><pre>Anf. 141 GÖRAN ENGSTRÖM (c) replik:</pre><pre>Herr talman! Jag ställde frågan till ministern\r\ntidigare i mitt anförande om vi verkligen kunde få\r\nett auktoritativt besked om den restriktiva linjen --\r\noch då menade jag de generella linjerna, man kan\r\nsäkert förändra detaljerna -- skulle stå kvar. Jag\r\nville ha ett besked från regeringen mot bakgrund av\r\nde olika uttalanden från ministrar som kommit\r\nunder den senaste tiden.</pre><pre>Jag tycker att det besked vi fått är tillfredsställande\r\noch går i linje med centerpartiets uppfattning på\r\ndetta område.</pre><pre>Men en fråga finns kvar, ett frågetecken hängande\r\ni luften, både efter Rinaldo Karlssons inlägg och\r\nBengt Lindqvists anförande. Gäller det som står i\r\nbetänkandet om att man skall använda priset som\r\nett aktivt medel i alkoholpolitiken? Är detta medel\r\ni dag totalt underordnat Rehnbergsavtalen? Är\r\nbekämpandet av inflationen överordnat också\r\nfolkhälsan?</pre><pre>Alkoholpriset har ju relativt sänkts de senaste åren.\r\nOch det kommer väl att finnas en Rehnbergnivå\r\nockså 1992 och 1993.</pre><pre>Kan vi få någon indikation på om man tänker\r\nanvända en aktiv prispolitik inom alkoholpolitiken\r\nde närmaste åren, eller finns det ett outtalat\r\naccepterande från regeringens sida av en real\r\nprissänkning? Jag tycker detta är centralt. Låter\r\nman prisnivån sjunka under alltför lång tid, tvingas\r\nman enligt min mening förr eller senare till en\r\nkraftig justering uppåt. Jag tycker detta är sämre.</pre><pre>Anf. 142 Statsrådet BENGT LINDQVIST (s)\r\nreplik:</pre><pre>Herr talman! Först ett par ord om\r\nklassperspektivet i folkhälsofrågorna. Det är ett\r\novedersägligt faktum att det finns ett sådant.\r\nHälsan är sämre hos människor som har mindre\r\nresurser av olika slag, befinner sig i utsatta\r\nsituationer, har fått en dålig start i livet, har tunga\r\noch monotona jobb eller vilka faktorer vi nu tar.\r\nDärmed blir det en oerhört viktig folkhälsouppgift\r\natt försöka rucka på den situationen och förbättra\r\nderas hälsa.</pre><pre>Jag hoppas verkligen att Barbro Westerholm delar\r\nuppfattningen att detta är ett viktigt\r\nfolkhälsoproblem.</pre><pre>Jag kan villigt erkänna att inte alla\r\nfolkhälsoproblem i vårt land har ett\r\nklassperspektiv. Det har vi heller aldrig påstått.\r\nMen klassperspektivet är mycket tydligt i de\r\nhälsoanalyser olika forskningsinstitutioner och vår\r\nfolkhälsogrupp gör.</pre><pre>Herr talman! Flera talare har varit inne på CAN.\r\nJag ville gärna säga att jag inte har några\r\nsvårigheter att ställa upp på det förtydligande\r\nutskottet gjort på denna punkt.</pre><pre>När det gäller prisfrågan talas det i 1977 års beslut\r\nom att upprätthålla prisnivån. Man relaterar\r\nprisnivån till konsumentprisindex. Gör man en\r\njämförelse mellan prisnivån och\r\nkonsumentprisindex finner man att vi ligger ganska\r\nhyggligt till. Det har inte skett någon förlust så att\r\nalkoholpriserna skulle ha halkat efter, utan vi ligger\r\ni nivå.</pre><pre>En annan aspekt är den kamp vi nu för om att hålla\r\ninflationen nere. Det är dessa båda faktorer som\r\ngör att regeringen inte velat föreslå några\r\nprishöjningar nu. Men vi har i propositionen\r\nmycket tydligt markerat att prisinstrumentet som\r\nsådant för oss har samma betydelse som en gång\r\nslogs fast i 1977 års beslut.</pre><pre>Till sist några ord om folkhälsoinstitutet som tanke\r\noch institution. Jag menar att det finns mycket\r\nstarka motiv för att nu skapa en resurs, ett\r\nkraftcentrum för folkhälsofrågor i vårt land.</pre><pre>För det första är det just en fråga om samordning,\r\natt på ett ställe samlat få bearbeta de olika\r\nfolkhälsoproblem som finns. Jag tror att de olika\r\ndelarna av folkhälsoproblemen kan befrukta\r\nvarandra.</pre><pre>För det andra menar vi att det är en viktig tanke att\r\nskilja just den typen av arbete som blir\r\nverksamhetsinriktad, operativ verksamhet, från\r\nden uttalade roll som nu socialstyrelsen skall ha att\r\nvara tillsynsmyndighet och följa upp och utvärdera.</pre><pre>För det tredje vill jag inte gå med på att detta är\r\nnågot hastverk. Däremot upptäcktes under\r\narbetets gång att det på flera olika viktiga\r\nfolkhälsoområden fanns viktiga ställningstaganden\r\natt göra och utvecklingsuppgifter. Jag kan nämna\r\nalkohol, tobak, allergifrågorna och kostfrågorna.\r\nVi fann tillfället att skapa detta centrum. Det är\r\nsedan vår avsikt att det skall få växa och utvecklas\r\noch att behovet av insatser skall få forma institutet.\r\nJag tror att det möjligen är en något djärv tanke,\r\nmen den är spännande och riktig i det läge som\r\nråder. Tanken är att institutet skall tillföras\r\nväsentligt mera resurser under de närmaste åren,\r\nnär institutets verksamhet grundas.</pre><pre>Anf. 143 KARIN FALKMER (m):</pre><pre>Herr talman! Läkare och cancerforskare världen\r\növer för en gemensam kamp mot tobaksskador och\r\ntobaksbruk. Det är lätt att förstå att de som i sin\r\ndagliga gärning får praktisk erfarenhet och\r\nsakkunskap på området engagerar sig. I mötet med\r\npatienterna tvingas de erfara hur tobaken årligen\r\norsakar sjukdomar i hjärtats kranskärl,\r\nhjärtinfarkt, lungcancer, kronisk bronkit,\r\nlungemfysem, luftrörskatarr, cancer i munhåla och\r\nsvalg, osv.</pre><pre>Tobaken orsakar 10 000--12 000 dödsfall i Sverige\r\nårligen. Det finns ingen bättre metod att förbättra\r\nfolkhälsan och minska cancerfrekvensen än att\r\nmotverka tobaksbruket.</pre><pre>I EG-programmet ''Europe against cancer'', där\r\ncancerforskaren Jerzy Einhorn är svensk\r\nrepresentant, har utarbetats ett omfattande\r\nprogram för att begränsa tobaksbruket och därmed\r\nminska tobaksskadorna.</pre><pre>Viktigast och mest angeläget är att förhindra att\r\nbarn och ungdomar börjar röka. Forskningen visar\r\natt det särskilt är barn och ungdomar som är\r\npåverkbara av tobaksreklam. De ca 30 000 nya\r\ntobakskonsumenter som tillkommer varje år i\r\nSverige är alla unga tonåringar.</pre><pre>Flera länder har redan förbjudit tobaksreklam.\r\nFörutom Norge, Finland, Canada, Nya Zeeland\r\noch Jugoslavien har tre länder inom EG -- Italien,\r\nPortugal och Frankrike -- redan fattat beslut om\r\nreklamförbud.</pre><pre>Inom EG har man fattat ett principbeslut om\r\nreklamförbud i etermedia, och EGs målsättning i\r\nreklamfrågan är helt klar.</pre><pre>Erfarenheterna från Norge visar att det är just i\r\nungdomsgruppen som ett reklamförbud är\r\nverksamt. I Norge har andelen unga rökare i åldern\r\n13--15 år minskat med 40 % sedan man införde\r\nreklamförbud för tobak.</pre><pre>I syfte att effektivare förhindra en rökdebut hos\r\nbarn och ungdomar bör vi även i Sverige sätta en\r\n18-årsgräns för inköp av tobak. Denna regel är\r\ninförd i flera länder, och ett liknande lagförslag\r\nplaneras inom EG. Vidare är det angeläget att\r\nbegränsa de skadliga beståndsdelarna i tobaken. Vi\r\nbör ställa samma krav i Sverige som man gör inom\r\nEG på sänkning av tjärhalten till 15 mg 1993 och till\r\n12 mg 1998.</pre><pre>Dessa åtgärder för att minska tobaksbruket, vilka\r\nföreslås bli genomförda inom EG, återfinns i den\r\nsexpartimotion med Elisabeth Fleetwood som\r\nförsta namn som Barbro Westerholm m.fl. har\r\nnämnt i sina anföranden i kväll. Den motionen står\r\näven jag bakom.</pre><pre>Elsabeth Fleetwood är när denna debatt avhålls i\r\nkammaren förhindrad att själv delta i debatten,\r\neftersom hon under två dagar är engagerad i\r\ncancerfondens huvudmannamöte och styrelsemöte\r\ni Sollentuna, där bl.a. rökningen och tobaken\r\ndiskuteras.</pre><pre>För oss båda gäller att vi vid eventuella voteringar\r\nkommer att stödja de reservationer till betänkandet\r\nsom följer upp sexpartimotionen.</pre><pre></pre><pre>Anf. 144 GÖSTA LYNGÅ (mp):</pre><pre>Herr talman! För att undvika varje form av\r\nmissuppfattning vill jag påpeka att jag själv, liksom\r\nmiljöpartiet de gröna, står bakom de restriktiva\r\nalkoholpolitiska målsättningar som bl.a\r\nvärldshälsoorganisationen har uttryckt.</pre><pre>Det jag skall tala om är maskrosvin. Om någon\r\nledamot tror att en alkoholist går ut om våren och\r\nplockar blommor för att sex till åtta månader senare\r\ntillfredsställa sitt heta begär, har den ledamoten fel.\r\nDet rör sig här om en traditionell tillverkning och\r\nberedning av ett vin. Det kan enligt lagen göras\r\nfullständigt legalt. Men genom sin brist på kunskap\r\nhar först skatteutskottet för ett antal år sedan och\r\nnu socialutskottet upprepat den stämpel av\r\nillegalitet som jag finner mycket beklaglig.</pre><pre>Poängen är att man huvudsakligen skall använda\r\nfruktriner, t.ex. av apelsiner eller citroner. Detta är\r\nenligt lagen fullständigt tillåtet. Maskrosorna är en\r\nsmaksättning. Det ger drycken en angenäm,\r\nsherry-liknande smak.</pre><pre>Jag uppmanar kammarens ledamöter att rätta till\r\nmissförhållandet genom att stödja reservation nr 26\r\nvid morgondagens votering, till vilken jag yrkar\r\nbifall, så att vi kan rätta till detta olyckliga\r\nmissförhållande.</pre><pre>Anf. 145 PER STENMARCK (m):</pre><pre>Herr talman! Låt mig inleda med att konstatera att\r\nBengt Lindqvist inte hade något svar på Sten\r\nSvenssons fråga om vad socialdemokraterna\r\negentligen anser i de frågor vi här diskuterar. Svaret\r\nvar väl närmast att det egentligen helt beror på vem\r\ndet är som för tillfället uttalar sig.</pre><pre>En av juridikens hörnpelare är att den lagstiftning\r\nsom reglerar människor och samhällen är\r\nkonsekvent och logisk. Det är dessutom viktigt att\r\nlagstiftningen har förståelse och acceptans hos ett\r\nfolkflertal. Om det inte är på detta sätt, undergrävs\r\nrespekten för lagarna med allvarliga resultat som\r\nföljd.</pre><pre>Ett av de grövre exemplen på inkonsekvens i den\r\nsvenska lagstiftningen är regeln som säger att man\r\ninte får inhandla alkoholhaltiga drycker på\r\nSystembolaget om man inte har fyllt 20 år. Dvs., vi\r\nundantar vissa myndiga medborgare den rätt som\r\nandra myndiga medborgare har.</pre><pre>Vi har sedan en längre tid en myndighetsålder i vårt\r\nland på 18 år. Att bli myndig betyder att man får ta\r\nansvar för sig själv och för sina handlingar. Den som\r\när man är enligt lagen mogen att med vapen\r\nförsvara sitt land. Alla får från denna ålder delta i\r\nden svenska demokratin. Teoretiskt kan en 18-\r\nåring inte bara bli ledamot av kommunfullmäktige,\r\nlandstinget eller riksdagen utan t.o.m. bli Sveriges\r\nstatsminister. Jag är medveten om att det nog får\r\nanses som en rent teoretisk möjlighet, men ändock,\r\nsådan är den lagenliga möjligheten.</pre><pre>Andra saker man får göra som myndig vid 18 års\r\nålder är att dricka alkohol på lokal, som det heter,\r\nköra bil och gifta sig. Däremot får man vid detta\r\ntillfälle inte bjuda sina bröllopsgäster på ett glas\r\nchampagne, åtminstone inte om man själv har köpt\r\nden. I lagens anda får man inte ens ta emot\r\nbröllopschampagnen av sina föräldrar för att\r\nservera den till sina gäster och kanske själv ta sig ett\r\nglas. Det är nämligen langning och därmed\r\nstraffbart.</pre><pre>Herr talman! Detta är och förblir absurt! Enligt\r\nåldersgränsförsvararna är 20-årsåldern till för att\r\nskydda ungdomar från ett hejdlöst supande. Men är\r\ndet då inte också viktigt att vi skyddar dessa 18- 19-\r\nåringar mot annat som är farligt, t.ex. den fara som\r\nbilkörning kan innebära? Varför skall 18- eller 19-\r\nåringar anses mogna att försvara vår demokrati?\r\nMåste inte dessa ungdomar skyddas också mot\r\ndetta?</pre><pre>Ingen i denna kammare vill nog höja\r\nmyndighetsåldern till 20 eller 21 år. Det enda\r\nlogiska blir då att sänka åldersgränsen för inköp på\r\nSystembolaget till 18 år. Tror sig försvararna av 20-\r\nårsgränsen att vi löser några alkoholpolitiska\r\nproblem genom att omyndigförklara myndiga\r\nungdomar? I så fall anser jag att detta är\r\nutomordentligt beklagligt. Det liknar nästan\r\nsjälvbedrägeri, något som bara gör det än svårare\r\natt lösa de verkliga problem som förosakats av\r\nalkohol, och dessa problem är onekligen väldigt\r\nmånga.</pre><pre>Herr talman! Moderata samlingspartiet har länge\r\noch mycket bestämt hävdat att de åtgärder som är\r\nnödvändiga för dels det preventiva arbetet, dels\r\narbetet med de 10 % som konsumerar 50 % av\r\nalkohol måste intensifieras.</pre><pre>Vi är alla bekymrade över att det finns människor\r\ni vårt land som är missbrukare av alkohol. Men vi\r\nvarken minskar eller ökar denna grupp genom -- för\r\natt citera utskottets vice ordförande Bo\r\nHolmberg -- ''tramsregler''. Och 18-årsgränsen är\r\njust sådant Holmbergst ''trams''.</pre><pre>Låt mig avsluta med att fråga vad den regering som\r\nBengt Lindqvist tillhör egentligen anser. Jag vet\r\nvad Bengt Lindqvist anser, och jag respekterar\r\nnaturligtvis hans åsikt. Jag vet vad Laila Freivalds\r\nanser -- det är någonting annat. Jag vet vad Margot\r\nWallström anser, det är tvärtemot vad Laila\r\nFreivalds anser men liktydligt med Bengt\r\nLindqvists åsikt. Jag vet vad Ingela Thalén anser.\r\nHon håller med Laila Freivalds men inte med Bengt\r\nLindqvist.</pre><pre>Ingvar Carlsson uttryckte sig svävande i en intervju\r\ni TV4. Han föreföll närmast att förespråka en sorts\r\ntredje väg. Men frågan är: Vad anser regeringen?</pre><pre>Jag ber, herr talman, utöver det yrkande som Sten\r\nSvensson tidigare framfört i denna debatt att också\r\nfå yrka bifall till reservation 21 som är fogad till\r\ndetta betänkande.</pre><pre>Anf. 146 STEN ANDERSSON i Malmö (m):</pre><pre>Herr talman! Låt mig först få göra en allmän\r\ndeklaration. Vi har i dag och under tidigare dagar\r\nmer eller mindre blivit manade av talmännen att\r\ninskränka våra debattider för att riksmötet skall\r\nkunna avslutas som man har bestämt. Men jag\r\nnoterar att de som debatterar på förmiddagen icke\r\nett ögonblick bryr sig om detta. I det fallet är, herr\r\ntalman, solidaritet med övriga ledamöter i den här\r\nriksdagen ett totalt okänt begrepp.</pre><pre>Låt mig sedan yrka bifall till reservation 21 av Per\r\nStenmarck. Jag skall inte ta mina tio minuter i\r\nanspråk även om jag, efter att ha lyssnat på\r\ndebatten i TV i kväll, finner anledning att göra vissa\r\nkommentarer.</pre><pre>Man skryter om den låga svenska totala\r\nalkoholkonsumtionen. Om man går utanför den\r\nhär kammaren får man att detta inte är sant. Ändå,\r\ni debatt efter debatt, år efter år, för man fram siffror\r\nsom inte ett ögonblick stämmer med verkligheten.\r\nDet är förvånansvärt att vi, som ändå är valda\r\nledamöter av svenska folket, inte vill inse att det i\r\nden här frågan finns en verklighet i riksdagen och\r\nen verklighet utanför.</pre><pre>Vi har i Sverige i dag ett stort problem med\r\nhembränningen. Och hembränningen beror på att\r\nalkoholpriserna är så höga. Det finns ingen annan\r\nkoppling. Ju mer man ökar alkoholpriserna, desto\r\nmer ökar hembränningen. Två plus två, herr\r\ntalman, blir fortfarande fyra. Det skulle vara en nåd\r\natt stilla bedja om att riksdagen någon gång kunde\r\nnotera detta faktum.</pre><pre>Till sist, herr talman! Jag skall inte kopiera Per\r\nStenmarcks i och för sig eminenta och pedagogiska\r\nanförande, men det finns vissa saker som är\r\nomöjliga att förklara för folk. Per Stenmarck sade\r\natt ingen blir kallad till häkte eller hotad av polis\r\nom han gifter sig eller skaffar sig barn när han fyller\r\n18 år. Man kan bli vald till riksdagen och man kan\r\nt.o.m. , teoretiskt, bli vald till statsminister vid 18\r\nårs ålder. Jag tror säkert, herr talman, att något\r\nparti snart kommer att lansera en\r\nungdomskandidat, som kommer in i riksdagen\r\nstrax efter det att han eller hon har fyllt 18 år. Om\r\ndetta händer, och nu tänker jag provocera, tänker\r\njag bjuda den här personen på ett glas vin på mitt\r\nrum. Frågan är om jag inte redan då tangerar lagens\r\nråmärke. Det kan i och för sig vara tveksamt. Om\r\nden här personen däremot sade att han hade\r\nmycket att göra i utskottet och ville jag skulle köpa\r\nen flaska vin till honom på Systembolaget och jag\r\ngjorde det, skulle jag plötsligt vara häktningsbar\r\nenligt den svenska lagstiftningen. Gå ut och fråga\r\ndem som drabbas av era bestämmelser. Är de som\r\när 18 men inte 20 år tillfrågade?</pre><pre>Jag skall sluta med att ge det mest horribla\r\nexemplet. Den person som har fyllt 18 eller 19 år\r\nkan i dag gå in på en restaurang och beställa\r\nalkohol. Han kan bli serverad av en servitris eller\r\nservitör som inte har fyllt 18 år. Denna person, som\r\nalltså skall avgöra om en restauranggäst är\r\nkompetent att inhandla alkoholdrycker, är själv\r\ninte kompetent att inköpa en flaska lättvin på\r\nSystembolaget. Inkonsekvensen står som spön i\r\nbacken!</pre><pre>Anf. 147 KURT OVE JOHANSSON (s):</pre><pre>Herr talman! Jag vill understryka det som har sagts\r\nav flera talare här under kvällens lopp, att en viktig\r\ndel av folkhälsoarbetet är att ytterligare få ner\r\nkonsumtionen av alkohol. Om detta är vi\r\nnaturligtvis fullständigt överens. Däremot har vi\r\nlitet delade meningar om hur vi bäst skall kunna nå\r\nde uppsatta målen.</pre><pre>Många som besöker vårt land har svårt att förstå\r\nsvensk alkoholpolitik. Framför allt gäller det våra\r\nlagar och regelverk på alkoholområdet. Jag förstår\r\natt de tycker att det är svårt att förstå. Även för\r\nsvenskarna själva är reglerna många gånger\r\nobegripliga. Läser man socialutskottets\r\nbetänkande, framför allt vissa motioner i\r\nanslutning därtill, blir förvirringen än större. Det\r\nfinns ledamöter som ropar på mera restriktioner,\r\npersoner som i andra sammanhang ondgör sig över\r\nKrångelsverige och som säger att vi har för många\r\nlagar och förordningar. Det finns liberaler som vill\r\nslå vakt om gällande monopolordning inom\r\nalkoholhandeln men som åker land och rike runt\r\noch talar om monopol som det fördärvligaste som\r\nfinns. Det finns också de som talar om solidaritet\r\nmen som i andra sammanhang aldrig tar ordet i sin\r\nmun. Sverige är inte bara unikt utan också\r\nfantastiskt!</pre><pre>Lennart Brunander har i en motion en formulering\r\nsom jag gärna vill instämma i. Han framhåller att\r\nförutsättningen för att vi skall kunna sänka en\r\ninternationellt sett redan låg alkoholkonsumtion är\r\ndels att alkoholpolitiska åtgärder möts av sympati\r\noch acceptans hos allmänheten, dels att man öppet\r\ntalar om alkoholkonsumtionen och\r\nmissbruksrisken.</pre><pre>Detta är helt riktigt enligt min uppfattning.</pre><pre>Jag tror att en stor majoritet av svenska folket\r\ntycker att lagstiftningen och regelverket på\r\nalkoholområdet är inkonsekventa och ibland\r\nfullkomligt obegripliga. Man kan t.ex. inte få en\r\nstarköl hur gammal man än är på en restaurang en\r\nminut före kl. 12.00 till en bit mat. När man är 20\r\når fyllda kan man köpa öl och brännvin ett par\r\ntimmar före kl. 12.00 på Systemet. Man kan fråga\r\nsig om sådana regler innebär att de som har\r\nproblem med alkohol får det svårare att komma åt\r\nsin flaska, eller menar man att de som går på\r\nrestaurang strax före kl. 12.00 för att få sig en bit\r\nmat utgör alkoholproblemet i Sverige. Vilka är det\r\nsom regelverket egentligen vill skydda i detta fall?\r\nJo, såvitt jag förstår är det inte de som har problem\r\nmed alkoholen.</pre><pre>I Sverige blir man myndig vid fyllda 18 år. Då får\r\nman gifta sig, som redan sagts, man får ta lån i\r\nbank, man får bestämma över sin livssituation, man\r\nfår rösta och kandidera i politiska val. Det finns\r\ninget hinder att bli statsminister. Men när man är\r\nmyndig men under 20 år blir det direkt nobben på\r\nSystembolaget. Då har man inte längre samhällets\r\nförtroende att köpa ens en starköl även om man\r\nskulle vilja göra det. Men efter kl. 12.00 kan man gå\r\npå krogen och beställa in öl och snaps. Vari ligger\r\nkonsekvensen i detta?</pre><pre>Herr talman! Förr eller senare måste vi i Sveriges\r\nriksdag inse att inkonsekvenser i lagstiftningen på\r\nalkoholområdet och regler som saknar förståelse\r\nhos den breda allmänheten inte är något effektivt\r\nsätt att minska konsumtionen av alkohol.</pre><pre>Vi bör enligt min mening snarast se över\r\nregelverket på alkoholområdet. Låt oss satsa ännu\r\nmera på information om alkoholens faror och pröva\r\nmånga olika vägar att förebygga missbruk.\r\nFörbudsmentalitet och regleringsiver behöver vi\r\ninte mera av på detta område.</pre><pre>Herr talman! Jag yrkar bifall till reservation 21 till\r\nutskottets betänkande, som innebär att\r\nåldersgränsen för inköp på Systembolaget sänks\r\nfrån 20 till 18 år.</pre><pre>Överläggningen var härmed avslutad.</pre><pre>(Beslut skulle fattas den 12 juni.)</pre><pre>11 § Översyn av postverket, m.m.</pre><pre>Föredrogs</pre><pre>trafikutskottets betänkande</pre><pre>1990/91:TU29 Översyn av postverket samt mål och\r\nriktlinjer för verksamheten åren 1992--1994, m.m.\r\n(förs. 1990/91:14 och prop. 1990/91:87 delvis).</pre><pre>Anf. 148 STEN ANDERSSON i Malmö (m):</pre><pre>Herr talman! Med tanke på kammarens knappa tid\r\nvill jag inte ta upp någon debatt om detta\r\nbetänkande angående postverkets mål och\r\ninriktning.</pre><pre>Jag kommer inte heller att yrka bifall till någon av\r\nde moderata reservationerna. Däremot står vi\r\nmoderater självfallet i praktiken bakom de\r\nreservationer som vi har avgivit med anledning av\r\ndetta betänkande.</pre><pre>Anf. 149 INGRID HASSELSTRÖM NYVALL\r\n(fp):</pre><pre>Herr talman! När man vill driva med svensk\r\nbyråkrati brukar man säga att i stället för att fatta\r\nbeslut tillsätts det en utredning. Så elak och ironisk\r\nvill jag inte vara, för jag tycker att vårt\r\nutredningsväsende ofta är ett viktigt och mycket\r\nvärdefullt inslag i den demokratiska processen.</pre><pre>Att en utredning pågår leder dock ofta till att\r\ndebatten tystnar och att ställningstaganden skjuts\r\nupp.</pre><pre>Jag misstänker att så blir fallet även med de flesta\r\nspörsmål i detta betänkande. Vi i folkpartiet\r\nliberalerna har dock inte motsatt oss att den\r\nföreslagna översynen sker och att den skall\r\ngenomföras skyndsamt. Utvecklingen inom\r\npostområdet går snabbt.</pre><pre>Det finns emellertid även här och nu många\r\nintressanta frågor kring posten, t.ex.: Är den\r\nkonkurrenssituation som posten alltmer utsätts för\r\nbra för postens kunder?</pre><pre>Det skall bli intressant att se utvecklingen i de\r\nstörre städerna, där City Mail nu arbetar sig in på\r\nföretagsmarknaden. Finns det någon som vill göra\r\nmotsvarande i glesbygden, kanske bygga upp en\r\nservice som omfattar såväl post, bank, varuhandel,\r\ntidningsutbärning som vissa sociala tjänster?</pre><pre>Hur påverkar signalerna från EG postens fortsatta\r\nutveckling och konkurrenssituation? Är posten\r\nsjälv ett hinder för förändringar? Eller är det\r\nkommunikationsministern som enligt uppgift inte\r\ngillar att trafiksäkerhetsverket använder City Mail?</pre><pre>När kommer bankgirot att få ta över mer av den\r\nstatliga penningströmmen, och hur mycket skulle\r\ndet betyda för postens inkomster?</pre><pre>Blir det något av med det banksamarbete som\r\nskulle kunna rädda service i glesbygden på både\r\nbank- och postområdet?</pre><pre>Är ''övernattbefordran'' av brev det viktigaste\r\nservicemålet, när ''överminutenbefordran'' med\r\ntelefax slår igenom mer och mer?</pre><pre>Denna och många andra frågor får riksdagen ta\r\nställning till när postens treårsplan för 1992--1994\r\npresenteras liksom när den departementala\r\növersynen läggs fram. Treårsplanen bör som\r\nutskottet påpekar redovisas i så god tid att inte en\r\ndel av perioden förunnit innan beslut fattas.</pre><pre>I allt detta får inte heller de sociala och\r\nregionalpolitiska målen överges. De är viktiga för\r\natt alla skall få del av den tillgång som en väl\r\nfungerande postorganisation utgör.</pre><pre>Herr talman! Det är alltid intressant att ta upp olika\r\npostfrågor, men med hänsyn till kammarens\r\ntidsläge och min egen förkylning slutar jag nu med\r\natt yrka bifall till reservation 1 och med att uttrycka\r\nfolkpartiets stöd till reservationerna 5, 8 och 13.</pre><pre>Innan jag lämnar talarstolen vill jag rikta ett tack\r\ntill Margit Sandéhn, trots att hon tyvärr inte är här i\r\ndag, för gott postsamarbete i utskottet och i post-\r\noch teleutredningen. Jag vill önska henne allt gott\r\nför de kommande åren, inte minst en väl\r\nfungerande postgång, för det är ett område som\r\nhon säkerligen fortsätter att följa med intresse!</pre><pre></pre><pre>Anf. 150 HUGO ANDERSSON (c):</pre><pre>Herr talman! I denna sena timme nöjer jag mig\r\nmed att yrka bifall till reservation 2, som handlar\r\nom inriktningen av översynen på fortsatt\r\nheltäckande postservice.</pre><pre>Vi i centern har i denna reservation understrukit\r\nvikten av att man vid denna översyn särskilt skall se\r\npå glesbygdsområdena och på skärgårdsområdena\r\nsamt att man försöker att om möjligt utöka den\r\nservice som posten i dag tillhandahåller.</pre><pre>Vi tar också upp samverkan mellan posten och\r\nandra företag, myndigheter m.m., som har berörts\r\ntidigare här i kväll. Strävan är att ge framför allt\r\nglesbygdsbor en bättre allmän service.</pre><pre>Jag vill också konstatera att vi naturligtvis står\r\nbakom det som vi har sagt i reservation 14, som\r\nhandlar om ett kulturporto. Enligt vår uppfattning\r\när ett införande av ett kulturporto ett bra sätt att\r\nunderlätta för människor som har långt till ett\r\nbibliotek att kunna läsa god litteratur. Jag kommer\r\nemellertid inte att yrka bifall till den, utan jag nöjer\r\nmig med att yrka bifall till reservation 2.</pre><pre>Anf. 151 VIOLA CLAESSON (v):</pre><pre>Herr talman! Regeringen har föreslagit att\r\nriksdagen skall godkänna att postverkets nästa\r\ntreårsplan skall gälla åren 1992--1994. Regeringen\r\nanser att trafikutskottet och riksdagen skall säga ja\r\ntill planen utan att vi har fått se den. Det vägrar jag\r\natt göra. Men alla övriga ledamöter i utskottet\r\nanser tydligen att det är rimligt att fatta in blanco-\r\nbeslut i kammaren.</pre><pre>Jag ber att få yrka bifall till reservation 15. I den\r\ntalas det klarspråk om att det är uteslutet att\r\nriksdagen skall acceptera en treårsplan som vi inte\r\nens har fått se. Majoriteten nöjer sig med en\r\nbrasklapp på s. 21 om att regeringens agerande inte\r\när tillfredsställande.</pre><pre>Jag hade tänkt ställa frågor till Margit Sandéhn\r\neftersom hon sitter i postverkets styrelse, om hon\r\nhar tagit del av treårsplanen som skall börja gälla\r\nredan 1992. Jag antar att hon redan har sagt jag till\r\nden planen. Jag hade önskat att Margit Sandéhn\r\nhade redogjort för planen innan riksdagen fattar\r\nbeslut. Vi kanske får höra Ove Karlsson säga något\r\nom detta i stället. Då får vi åtminstone en liten\r\ninblick i vad Ulf Dahlsten och regeringen har på\r\ngång när det gäller posten och dess verksamhet.</pre><pre>Det är minst sagt turbulens i postverksamheten i\r\nlandet. På arenan uppträder nu privata intressen\r\nsom vill plocka russinen ur kakan. Det är bara\r\nstorstäderna som är ekonomiskt intressanta för\r\nCity Mail. Glesbygden är inte ''lönsam''.\r\nLycksökare utnyttjar de nyliberala EG-signalerna.\r\nCity Mail har anmälts för brott mot postverkets\r\nförfattningsenliga ensamrätt till brevbefordran.\r\nMen City Mail litar på att EG kommer att avveckla\r\npostverkens monopol. Regeringen och\r\ntrafikutskottet vill vänta till dess att EG har fattat\r\nbeslut.</pre><pre>Det är märkligt att trafikutskottet i Sverige inte\r\nlängre vågar ha en uppfattning om hur\r\npostverksamheten bör fungera i vårt eget land. Är\r\nni på väg att upphäva alla tidigare utfästelser om en\r\nbra postservice i hela landet? Jag skulle alltså ha\r\nvelat ha en debatt om detta. Men vi hamnar alltså i\r\ndenna situation gång på gång att folk går upp i\r\ntalarstolen och bara yrkar bifall för att minska\r\ntaletiden i kammaren. Jag beklagar detta. Jag\r\ntycker att dettta är litet av ett upplösningstillstånd.</pre><pre>Jag skulle också vilja ha svar av Margit Sandéhn på\r\nhur servicen utanför tätorterna skall uppfattas.\r\nSkall socialdemokraterna och de borgerliga\r\npartierna i framtiden se denna som en belastning\r\nför staten i stället för som en självklar rättighet för\r\nmedborgarna som bor i glesbygd att få postservice\r\ndär?</pre><pre>Åter till turbulensen. I går meddelades i\r\nnyhetssändningarna att postverket misstänks för\r\n''kartellbildning'' med sina utländska\r\nmotsvarigheter och att EG uppmanats att pröva\r\nsamarbetet. Är det förbjudet för statliga verk att\r\nsamarbeta över gränserna? Får i så fall inte heller\r\nSJ samarbeta internationellt? Det vore intressant\r\natt få höra från någon om det finns närmare\r\ninformation i denna fråga.</pre><pre>Herr talman! Jag ber att få yrka bifall också till\r\nreservation nr 3 om fortsatt heltäckande\r\npostservice. Självfallet stöder vi i vänsterpartiet\r\näven alla övriga reservationer där våra namn finns\r\nmed, t.ex. när det gäller frågan om kulturporto,\r\nsom nämndes nyss, och postgirots framtid, om\r\nfortsatt ensamrätt för postens brevbefordran och\r\nden reservation där vi motsätter oss en bolagisering\r\nav posten.</pre><pre>Anf. 152 ROY OTTOSSON (mp):</pre><pre>Herr talman! Postens verksamhet står oss alla nära\r\npå olika sätt. Det är därför med oro som jag tvingas\r\nkonstatera att förutsättningarna för posten nu är på\r\nväg att förändras till det sämre. Minskat underlag\r\nför postkontoren och ökad konkurrens hotar\r\npostens möjligheter att fullfölja sina sociala och\r\nregionala åtaganden. Jag måste också konstatera\r\natt post- och teleutredningen inte har lyckats\r\npresentera någon långsiktig lösning på dessa\r\nproblem. Det finns därför god grund till att förutse\r\natt vi inom en snar framtid kommer att tvingas se\r\növer hur statens regionalpolitiska och sociala\r\nansvar på postområdet skall utformas.</pre><pre>Vi i miljöpartiet de gröna anser att postens sociala\r\noch regionalpolitiska åtaganden inte kan anses vara\r\ntärande på och en belastning för folkhushållet. De\r\när tvärtom viktiga för en god samhällsekonomi.\r\nLevande bygder i landets alla delar måste i sig ses\r\nsom en värdefull resursförvaltning.\r\nLantbrevbäringen kan utvecklas på många håll.\r\nDen kan även kombineras med annan service.\r\nPostkontoren kan ytterligare samordnas eller\r\nkombineras med annan service, t.ex. med\r\nbankservice. På så sätt kan servicen bibehållas på\r\nen hög nivå.</pre><pre>Vi anser också att brevmonopolet tills vidare bör\r\nbestå. Detta är en viktig grund för att upprätthålla\r\ndet regionalpolitiska och sociala ansvaret.</pre><pre>Herr talman! Miljöpartiet står naturligtvis bakom\r\nde reservationer där mitt namn finns med, men jag\r\nvill särskilt yrka bifall till reservation 4.</pre><pre>Anf. 153 OVE KARLSSON (s):</pre><pre>Herr talman! I trafikutskottets betänkande\r\nbehandlas riksdagens revisorers förslag om postens\r\nkoncernverksamhet och förslagen i proposition\r\n1990/91:87 om näringspolitik för tillväxt.</pre><pre>I propositionen föreslås bl.a. riksdagen skall\r\ngodkänna förslagen om en översyn av\r\nförutsättningarna och formerna för postverkets\r\nverksamhet. Det beräknas att denna översyn skall\r\nkunna redovisas under våren 1992. Det krävs en\r\nstrukturomvandling för att vi i framtiden skall\r\nkunna möta bl.a. ändrade efterfrågemönster.\r\nDärför är en väl fungerande postverksamhet en\r\nväsentlig del av Sveriges infrastruktur, och detta är\r\nockså utskottets mening.</pre><pre>Herr talman! Till utskottets betänkande finns 15\r\nreservationer fogade. Reservationerna 1, 2, 3, och\r\n4 gäller inriktningen av översynen på fortsatt\r\nheltäckande postservice. Här finns egentligen inte\r\nmycket som skiljer utskottsmajoriteten från\r\nreservanterna. Vi vill alla ha en väl fungerande\r\npostservice och att man skall ta sociala och\r\nregionala hänsyn.</pre><pre>Inom posten pågår ett projekt, NÄT 92, som syftar\r\ntill att ge förslag till hur lönsamhetsmålen skall\r\nkunna uppnås med en rikstäckande postservice.\r\nProjektet skall vara avslutat i september 1991 och\r\nkommer då att ge underlag för överväganden om\r\nkontorsnätets utformning och dimensionering.</pre><pre>Mot bakgrund av detta och regeringens krav på\r\npostservice yrkar jag avslag på reservationerna 1--\r\n7.</pre><pre>Reservationerna 8, 9 och 10 handlar om översynen\r\npå frågan om fortsatt ensamrätt för posten till\r\nbrevbefordran. Efter det att utskottet har justerat\r\nbetänkandet har City Mail kommit i gång med sin\r\nverksamhet. Men då posten har brevmonopol får\r\ninte sådan verksamhet förekomma. Därför riskerar\r\nCity Mail åtal då dess verksamhet är olaglig.</pre><pre>I reservation 11 av vänsterpartiet tar man upp\r\nbolagiseringen av postverket och motsätter sig en\r\nsådan. Det här är en fråga som kommer att\r\nbehandlas i den översyn som man håller på med\r\ninom kommunikationsdepartementet.\r\nUtskottsmajoriteten anser att det är viktigt att den\r\nhär översynen görs skyndsamt. Med hänsyn till\r\nutskottsmajoritetens skrivning när det gäller dessa\r\nreservationer yrkar jag avslag på reservationerna\r\n8--11.</pre><pre>I reservation 12 anser man att befordringsavgifter\r\nför normalbrev under 500 gr även i fortsättningen\r\nskall bestämmas av regeringen. När det gäller\r\nenstaka försändelser innebär inte förslagen någon\r\nförändring av enhetsportoprincipen.\r\nUtskottsmajoriteten tillstyrker regeringens förslag\r\noch yrkar avslag på reservation 12.</pre><pre>I reservation 13 som tar upp försäljningen av\r\nPostens Diligenstrafik anses att man borde bjuda ut\r\nden till försäljning på öppna marknaden. Postens\r\nDiligenstrafik och Swebus AB bedriver i viss mån\r\nkonkurrerande verksamhet, och det är inte\r\nmeningsfullt. Denna fråga har aktualiserats av\r\nriksdagens revisorer. En nära samordning av\r\nPostens Diligenstrafik och Swebus bör stärka\r\nförutsättningarna för att de skall kunna vara\r\nkonkurrenskraftiga och ombesörja en god\r\nkollektivtrafik åt huvudmännen. Ansvaret för att\r\ndet verkligen blir så ligger ju på\r\ntrafikhuvudmännen. Det måste ligga i deras eget\r\nintresse. Det är ingenting som statsmakterna kan\r\nsätta som villkor vid en överlåtelse. Jag yrkar avslag\r\npå reservation 13.</pre><pre>Utskottet tog initiativ till att post- och\r\nteleutredningen fick i uppdrag att även överväga\r\nfrågan om införande av särskilt kulturporto. Frågan\r\ndiskuterades mycket ingående i utredningen, men\r\nman ansåg att posten själv bör få avgöra om det är\r\nmotiverat med särskilda porton eller rabattsystem\r\nför enstaka böcker och andra kategorier av\r\nförsändelser. Posten införde i februari i år s.k.\r\nbokpost. Detta säljs på posten och i bokhandeln\r\ngenom samarbete med Svenska\r\nBokhandlareföreningen och kostar 18 kr. för påse\r\noch porto.</pre><pre>Utskottet finner inte anledning att ta annan\r\nställning än post- och teleutredningen. Jag vill\r\ndärför yrka avslag på reservation 14.</pre><pre>Den sista reservationen tar upp framläggandet av\r\npostens nästa treårsplan. Man anser att\r\ntreårsplanen för 1992--1994 måste behandlas och\r\nbeslutas av riksdagen före den 1 januari 1992. För\r\natt planen skall bli mer aktuell föreslår posten att\r\nnästa treårsplan skall fastställas så nära\r\nplaneringsperioden som möjligt, och detta förslag\r\nställer sig regeringen bakom. Posten skall före den\r\n1 september 1991 till regeringen lämna ett förslag\r\ntill treårsplan för åren 1992--1994. Utskottet anser\r\natt det är otillfredsställande att riksdagen inte\r\nkommer att kunna ta ställning till treårsplanen\r\nförrän en del av treårsplanen börjat löpa.</pre><pre>Vad utskottet anfört bör riksdagen som sin mening\r\nge regeringen till känna. Jag yrkar därför avslag på\r\nreservation 15.</pre><pre>Jag ber än en gång att få yrka avslag på samtliga\r\nreservationer och bifall till utskottets hemställan på\r\nsamtliga punkter.</pre><pre>Herr talman! Innan jag lämnar talarstolen vill jag,\r\neftersom detta förmodligen är min sista debatt här\r\ni riksdagen, framföra ett tack. Inte minst vill jag\r\ntacka utskottskamraterna för det goda kamratskap\r\nsom har funnits i utskottet under åren.</pre><pre>Överläggningen var härmed avslutad.</pre><pre>(Beslut skulle fattas den 12 juni.)</pre><pre>12 § Beslut om fortsatt ärendebehandling den\r\n12 juni</pre><pre>Kammaren beslöt att ärendebehandlingen skulle\r\nfortsättas den 12 juni.</pre><pre>13 § Bordläggning</pre><pre>Anmäldes och bordlades</pre><pre>Konstitutionsutskottets betänkande</pre><pre>1990/91:KU49 Viss fråga om traktamente till\r\nriksdagens ledamöter</pre><pre>Finansutskottets betänkande</pre><pre>1990/91:FiU30 Den ekonomiska politiken</pre><pre>14 § Kammaren åtskildes kl. 0.02.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 4 (delvis),</pre><pre>av förste vice talmannen därefter t.o.m. anf. 26\r\n(delvis),</pre><pre>av andre vice talmannen därefter t.o.m. beslutet\r\nom uppskjuten votering kl. 15.29,</pre><pre>av tredje vice talmannen därefter t.o.m. 8 § anf. 73\r\n(delvis),</pre><pre>av talmannen därefter t.o.m. ajourneringen kl.\r\n17.54,</pre><pre>av förste vice talmannen därefter t.o.m. anf. 109\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}