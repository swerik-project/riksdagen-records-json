{"dokumentstatus":{"dokument":{"hangar_id":"2349274","dok_id":"GH098","rm":"1993/94","beteckning":"8","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"8","slutnummer":"0","datum":"1993-10-15 00:00:00","systemdatum":"2005-10-27 13:35:54","publicerad":"1993-10-15 00:00:00","titel":"Riksdagens snabbprotokoll 1993/94:8 Fredagen den 15 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{7E78F73D-DB32-4DFE-9603-B9420ECC05DB}","dokument_url_text":"http://data.riksdagen.se/dokument/GH098/text","dokument_url_html":"http://data.riksdagen.se/dokument/GH098","dokumentstatus_url_xml":"http://data.riksdagen.se/dokumentstatus/GH098","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:8</div>\r\n<div class=\"sidhuvud_datum\">Fredagen den 15 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Meddelande om kammarens sammanträden\r\nonsdagen den 20 oktober och torsdagen den 21\r\noktober</pre><pre>Anf. 1  TREDJE VICE TALMANNEN:</pre><pre>Jag får påminna om att kammarsammanträdet\r\nonsdagen den 20 oktober kl. 12.00 inleds med\r\ndebatt i samband med bordläggningen av\r\npropositionen om inriktningen av den ekonomiska\r\npolitiken. Därefter följer arbetsplenum.</pre><pre>Jag får vidare meddela att miljöminister Olof\r\nJohansson torsdagen den 21 oktober efter muntliga\r\nfrågor lämnar information från regeringen om\r\naktuella nordiska samarbetsfrågor.</pre><pre>2 §  Anmälan om ny vice ordförande i\r\nfinansutskottet</pre><pre>Tredje vice talmannen anmälde att finansutskottet\r\nfr.o.m. den 12 oktober utsett Göran Persson (s) till\r\nny vice ordförande efter Hans Gustafsson (s).</pre><pre>3 §  Avsägelser</pre><pre>Tredje vice talmannen meddelade att Bert Karlsson\r\n(nyd) avsagt sig uppdraget att vara suppleant i\r\nkulturutskottet.</pre><pre>Kammaren biföll denna avsägelse.</pre><pre>Tredje vice talmannen meddelade att Stefan\r\nKihlberg (nyd) avsagt sig uppdraget att vara\r\nsuppleant i näringsutskottet.</pre><pre>Kammaren biföll denna avsägelse.</pre><pre>4 §  Anmälan om kompletteringsval till\r\nkulturutskottet och näringsutskottet</pre><pre>Tredje vice talmannen meddelade att Ny\r\ndemokratis riksdagsgrupp på grund av uppkomna\r\nvakanser anmält Simon Liliedahl som suppleant i\r\nkulturutskottet efter Bert Karlsson och Bo G\r\nJenevall (nyd) som suppleant i näringsutskottet\r\nefter Stefan Kihlberg.</pre><pre>Tredje vice talmannen förklarade valda till</pre><pre>suppleant i kulturutskottet</pre><pre>Simon Liliedahl (nyd)</pre><pre>suppleant i näringsutskottet</pre><pre>Bo G Jenevall (nyd)</pre><pre>5 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:7 och 12 till skatteutskottet</pre><pre>1993/94:17 till justitieutskottet</pre><pre>1993/94:34 till utrikesutskottet</pre><pre>1993/94:35 till finansutskottet</pre><pre>1993/94:36 till socialutskottet</pre><pre>1993/94:37 till socialförsäkringsutskottet</pre><pre>1993/94:39 till trafikutskottet</pre><pre>1993/94:41 till näringsutskottet</pre><pre>1993/94:42 till trafikutskottet</pre><pre>1993/94:44 till justitieutskottet</pre><pre>1993/94:58 till socialutskottet</pre><pre>1993/94:59 till socialförsäkringsutskottet</pre><pre>1993/94:69 och 70 till trafikutskottet</pre><pre>6 §  Allmänpolitisk debatt</pre><pre>(forts. från prot. 7)</pre><pre>EG-frågor</pre><pre>Anf. 2  MATS HELLSTRÖM (s):</pre><pre>Herr talman! I tisdags föll det sista hindret för\r\nMaastrichtavtalet genom den tyska\r\nFörfattningsdomstolens utslag. Det finns de som nu\r\nvill dödförklara Maastrichtavtalet redan på\r\nfödelsedagen i den svenska debatten. Det kan vi\r\nläsa om i tidningarna. Men det finns också de som\r\nsäger att de nu bara är att köra vidare och att gå på\r\ni ullstrumporna.</pre><pre>I verkligheten handlar det dock, tror jag, om\r\nnågonting annat. Jag tror att det har varit en lång\r\noch nyttig läroväg när det gäller frågan om\r\ninflytande och folklig förankring -- det som ju skall\r\nvara kärnan i det politiska samarbete som unionen\r\nskall syfta till. Jag tror alltså att det har varit en\r\nnyttig väg från Maastricht 1991 till Karlsruhe 1993.</pre><pre>Vidare tror jag för min del att det på många sätt\r\nkanske är ett mognare EG som vi nu förhandlar\r\nmed. De förhandlingarna kommer fr.o.m. nu att\r\ndrivas i full skala. Också unionsfrågorna kommer ju\r\nnu att tas upp.</pre><pre>Hittills har man, som vi vet, inte hunnit med så\r\nmycket i förhandlingarna. Det har handlat om s.k.\r\nsladdfrågor kring de fyra friheterna -- det som inte\r\nfanns med i EES-avtalet. Det har gällt bl.a.\r\njaktfrågor, och nu är man en god bit på väg i\r\nEuratomfrågan som är en viktig fråga.</pre><pre>Annars återstår de stora och viktiga frågorna:\r\nmiljö, hälsa, säkerhet, regionalpolitik,\r\njordbrukspolitik, alkoholpolitik, skatter och\r\nbudgetfrågor. Jag har sagt det tidigare men vill\r\nupprepa det igen, nämligen att regeringens\r\ntidtabell är för stressad. Den förhandlare som för\r\nsig själv sätter snäva tidsgränser riskerar att komma\r\ni underläge i förhandlingarna inför motparten som\r\ninte har lika bråttom. Risken finns då att det går ut\r\növer förhandlingsresultatets kvalitet.</pre><pre>Dessutom: Med en snabb förhandling och de\r\nketchupeffekter som regeringen brukar tala om blir\r\ndet svårt att klara den nödvändiga s.k. politiska\r\npedagogiken i den dialog med svenska folket som\r\nmåste till också under förhandlingarna. Det kan\r\nkomma att behövas kompromisser, det är jag\r\növertygad om, i den förhandlingen som i alla andra.\r\nKommer de kompromisserna ''oväntat'', sista\r\nnatten, uppfattas de lätt som svårförklarliga\r\nförluster för Sverige, även om de i själva verket kan\r\nvara rimliga och vettiga. Också kompromisser\r\nbehöver förberedas i en dialog mellan regeringen\r\nvia riksdagen och den svenska opinionen. Detta\r\nkräver ordentligt med tid -- mera tid, tror jag, än\r\nvad regeringen förutsätter.</pre><pre>Det är viktigt, herr talman, att vi som är EG-\r\nförespråkare inte bygger vår argumentering på\r\nrädsla -- dvs. att vi inte tränger in medborgarna i\r\nSverige i ett hörn och säger att de måste med. I\r\nstället måste vi tala för möjligheterna för\r\nmedborgarna i Sverige, för individen, att påverka,\r\nvara delaktig och delta i utformandet av ett\r\ngränslöst samarbete.</pre><pre>Där måste jag tyvärr säga att Moderata\r\nsamlingspartiets affischkampanj är direkt\r\nfördummande. Över huvud taget är Moderaternas\r\nagerande nu det största hotet mot ett svenskt EG-\r\nmedlemskap. Hellre inne än ute, säger\r\nModeraterna. Nej, hellre ute i det gränslösa\r\nEuropa än att bli fast inne hos det konservativa\r\nModerata samlingspartiet!</pre><pre>Moderaterna gör nu en konfrontation i samband\r\nmed datumet för EG-omröstningen. Jag tror att\r\nden här konfrontationen är ett desperat försök att\r\nundvika ett val som uteslutande handlar om den\r\nmoderatledda regeringens egna misslyckanden. Jag\r\ntycker att det är mycket olyckligt att man på detta\r\nsätt, i stället för att inbjuda till verkliga diskussioner\r\nmed partierna om villkoren för hur\r\nfolkomröstningen bör föras, i det här skedet går ut\r\ni den typen av tämligen aggressiv polemik.</pre><pre>Moderaternas försök att skylla det nyliberala\r\nsystemskiftet på EG-anpassningen har skett i både\r\nregeringssammanhang och i kommunala\r\nsammanhang, lokalt och centralt. Det har skapat\r\nden s.k. Bildteffekten i EG-opinionen. När\r\nModeraterna går ut i EG-frågan, sjunker ja-sidans\r\nopinionssiffror. Det är inte underligt om svenska\r\nfolket är tveksamt till Moderaternas Europa.</pre><pre>I det programförslag som man nyligen presenterat\r\nvill Moderaterna göra EG starkt för kapitalet och\r\nsvagt för medborgarna. EG skall bry sig om\r\nmarknaden men inte om människorna.\r\nModeraternas vision om ett Systemskiftessverige i\r\nett Nattväktareuropa kan inte vinna många\r\nanhängare.</pre><pre>Vi socialdemokrater har på vår partikongress och i\r\nriksdagsgruppen lagt fram våra krav på hur vi vill\r\natt vi skall medverka i Europa. Det gäller då inte\r\nminst frågan om hur vi på den stora marknad som\r\nnu blir verklighet skall kunna se till att de anställda\r\noch konsumenterna, medborgarna, kan få ta del av\r\nmarknadens frukter utan att hårt utsättas för den\r\nstrukturomvandling som också är en del av\r\nmarknaden. Det har varit så nationellt, och det\r\nkommer att vara så i ett europeiskt sammanhang,\r\natt politiken i hög grad handlar om att kunna\r\nhantera marknaden så att människorna,\r\nmedborgarna -- de anställda och de arbetande\r\nkonsumenterna -- kan få ut dess frukter och fördela\r\nresultatet av marknadens arbete på ett rättvis sätt.\r\nDet är politikens uppgifter, inte att skapa en\r\nnattväktarstat!</pre><pre>Anf. 3  CHRISTER WINDÉN (nyd):</pre><pre>Herr talman! Många har sagt, och alla tycks vara\r\neniga om detta, att Sveriges ansökan om\r\nmedlemskap i den europeiska gemenskapen är den\r\nstörsta politiska frågan för oss sedan andra\r\nvärldskriget. Ingen annan fråga kan få sådan\r\nbetydelse för Sveriges långsiktiga utveckling. Av\r\ndet skälet borde EG, enligt min uppfattning,\r\ndiskuteras livligare ute i stugorna i stället för att den\r\nfrågan, som det nu är, alltför ofta drunknar i det\r\nallmänna reklambruset.</pre><pre>Jag tycker att den offentliga debatten i medierna\r\nalldeles för ofta handlar om fel frågor. T.ex.\r\nspenderar politiker tid på att försöka förklara att de\r\nsvenska alkoholmonopolen inte är\r\ndiskriminerande. Det är klart att de är -- alla\r\nmonopol är diskriminerande per definition. Det\r\nvore mycket bättre att hävda att det är en svensk\r\nangelägenhet, rätt upp och ner, utan hymlande och\r\nkonstrande. Samma sak gäller snuset och en del\r\nandra liknande frågor. Ute i Europa undrar man\r\nvad vi i Sverige sysslar med.</pre><pre>Inte sjutton skall väl snus och alkoholmonopol\r\navgöra Sveriges långsiktiga utveckling i ett\r\neuropeiskt sammanhang.</pre><pre>Av en opinionsundersökning gjord av TEMO\r\nframgår att listan över det som av människorna i\r\nSverige upplevs som de största hoten toppas av\r\nfrågor som gäller allemansrätten, välfärden, den\r\nsvenska naturen osv. Men det här är ju frågor som\r\ninte ingår i förhandlingarna!</pre><pre>Jag tar detta som en intäkt för att informationen\r\ninte har trängt fram. Jag har under sommaren och\r\nhösten deltagit i många informationsträffar om EG.\r\nJag är övertygad om att alla de andra\r\nriksdagspartiernas representanter också har gjort\r\ndet. En sak har slagit mig -- och jag tror att det är\r\nså med er också: Generellt anser svenska folket att\r\nman har fått alldeles för litet, eller över huvud taget\r\ningen, information. Den broschyr som skickats ut\r\ntill hushållen -- det är den broschyr som jag här har\r\ni min hand -- har passerat utan någon som helst\r\nuppmärksamhet. De flesta som jag har ställt frågor\r\ntill har inte ens sett den. Broschyren är bra så till\r\nvida att den är neutral till sin uppläggning.\r\nDessutom är den inte propagandistisk. Men den är\r\nalldeles för trist. Det är ingen som ser den.</pre><pre>De flesta anser inte heller att de får tillräcklig\r\ninformation genom pressen. Det som skrivs är\r\nhuvudsakligen till för den intellektuella eliten. Ofta\r\nskrivs det på ett språk som av gräsrötterna\r\nuppfattas som fikonspråk. I etermedierna\r\nförekommer endast nyheter, som antingen är för\r\ntunga eller också bara gäller rent spektakulära\r\nfrågor.</pre><pre>Herr talman! Jag anser alltså att det som behövs är\r\nen informationskampanj som uppmärksammas och\r\nsom folk förstår.</pre><pre>Direktreklam till hushållen är kanske bra. Men då\r\nmåste den utformas annorlunda, så att den får\r\nuppmärksamhet. Jag har ett exempel på sådan\r\nreklam från Byggnadsarbetareförbundet. Det är en\r\noerhört stark broschyr i den bemärkelsen att den\r\nsyns. Dessutom är den gjord som en intressant och\r\nskojfrisk tecknad serie. Jag tror att sådant har\r\nstörre genomslagskraft än en torr ledardebatt i\r\nSvenska Dagbladet.</pre><pre>Men det är inte säkert att direktreklam är det allra\r\nbästa sättet. I stället skulle man kanske försöka\r\nanvända informationspengarna till att utnyttja\r\netermedierna. Man kunde försöka engagera\r\nattraktiva artister eller kända politiker i t.ex.\r\nfrågesportprogram. Framför allt måste det vara\r\nroligt och spännande, så att folk bryr sig och vill\r\ntitta på programmen. På annat sätt når vi inte alla\r\ndem som sitter och äter popcorn och tittar på\r\nfotboll i TV. Framför allt måste det hela upplevas\r\nsom neutralt. Det får inte vara fråga om\r\npropaganda från det ena eller det andra hållet. Det\r\ntror jag är väldigt viktigt.</pre><pre>Detta är bara en idé. Det finns mängd saker att\r\ngöra. Men jag anser att det är nu som något måste\r\ngöras. Det tar ju tid att vända opinionen.</pre><pre>Herr talman! Jag vill även beröra folkomröstningen\r\noch tidpunkten för denna. Som vi i Ny demokrati\r\nser saken finns det egentligen bara ett enda starkt\r\nskäl för att lägga folkomröstningen på valdagen. Då\r\nblir nämligen valdeltagandet garanterat högt. Detta\r\ngynnar ja-sidan, eftersom det traditionellt är lättare\r\natt engagera nej-sägarna. Det har vi sett i t.ex.\r\nkärnkraftsfrågan och frågan om Öresundsbron.</pre><pre>Däremot finns det flera skäl som talar emot\r\nnämnda tidpunkt. Ett skäl är att det måste föreligga\r\nett förhandlingsresultat som man har haft rimlig tid\r\npå sig att bedöma och diskutera. Men med den\r\ninformation som kommer från Bryssel är det högst\r\ntveksamt om detta är möjligt med tanke på den\r\nnuvarande takten.</pre><pre>Ett annat skäl är att EG-frågan är så stor och så\r\nviktig att den inte bör blandas in i den kortsiktiga\r\npolitiska debatten. EG är ju en principiell\r\nförändring som under lång tid framåt kommer att\r\npåverka oss. Jag ansluter mig därför till\r\nuppfattningen att EG-frågan inte skall kollras bort\r\nbland kortsiktiga ekonomiska problem i Sverige.\r\nEG-frågan har mycket större betydelse och måste\r\ndärför behandlas på motsvarande sätt.</pre><pre>Däremot har jag litet förståelse för att vissa\r\npolitiker inte vill lägga folkomröstningen på\r\nvaldagen, därför att de då tvingas ta ställning i den\r\nhär känsliga frågan.</pre><pre>Anf. 4  BENGT HURTIG (v):</pre><pre>Herr talman! Häromdagen kom en pensionerad\r\nskogsarbetare fram till mig på gatan och ville tala\r\nom den europeiska unionen. Han berättade att han\r\nunder två års tid hade gått på alla studiecirklar som\r\nfanns i hans hemstad för att bli klar över vad\r\nEG/EU-projektet går ut på och varför det drivs. Nu\r\nvet jag, sade han, det blir ett nej till medlemskap.\r\nDet är klart att det är bra med samarbete mellan\r\nländer. Men detta med att försöka bygga en union\r\nav detta slag går aldrig. Och vart tar demokratin\r\nvägen? Hans åsikt delas i dag av många i Europa.</pre><pre>Det material som den här ganska vanlige Svensson\r\nsakta men säkert gnagt sig igenom har varit det\r\nstudiematerial som till allra största delen\r\nproducerats av unionsanhängare. Den alltmer\r\nstärkta nej-opinionen är, menar jag, ett resultat av\r\nde studier som staten stimulerat och delvis\r\nfinansierat och som i huvudsak ja-sidan producerat.</pre><pre>När man sedan går ut och angriper nej-opinionen\r\noch beskyller den för okunnighet, vulgaritet och\r\nfrämlingsrädsla eller säger att nej-opinionen bara\r\nser till snuset, ripjakten och Systembolaget känner\r\nsig dessa opinionsbildare som min samtalspartner\r\nkränkta. De blir ännu mer övertygade om att de har\r\nrätt, och de känner oro för att\r\nfolkomröstningsresultatet inte följs.</pre><pre>Det är alltså bra att vi nu får en debatt om hur\r\nfolkomröstningen skall gå till. I vårt parti har vi\r\nlänge varit klara över vår linje: Endast två\r\nalternativ skall förekomma, dvs. ja eller nej till\r\nmedlemskap. Riksdagspartierna skall försäkra att\r\nomröstningsresultatet skall följas. Omröstningen\r\nskall hållas skild från riksdagsvalet 1994. Jag ser\r\nfram emot fler besked på denna punkt. Om vi inte\r\nfår klara besked på dessa punkter hamnar vi kanske\r\nändå i en situation där det blir en beslutande\r\nfolkomröstning.</pre><pre>Under sommaren och hösten har det faktiskt\r\ninträffat händelser som enligt min mening stärker\r\nvåra argument för att Sveriges alliansfrihet syftande\r\ntill neutralitet i krig fortfarande måste vara en\r\ncentral säkerhetspolitisk strategi.</pre><pre>I Ryssland framträder nu militären på scenen igen.\r\nFlera östeuropeiska stater, Baltikum och Finland\r\nsöker militära förbindelser och stöd västerut på\r\ngrund av oron för sin östlige granne. I Ryssland\r\nväxer oviljan mot att NATO utvidgas ända ut mot\r\nOSS-staternas västgräns.</pre><pre>Om Sverige i detta läge börjar förbereda sig för ett\r\ninträde i den västeuropeiska unionen bidrar vi\r\nsannolikt till att ökad osäkerhet skapas i Norden\r\noch dess närområde.</pre><pre>Det som står i EG:s avi om Sverige är att EG bör\r\nsöka bindande försäkringar om att Sverige är berett\r\natt uppfylla sin förpliktelser på det försvarspolitiska\r\nområdet. Då är det den europeiska unionens\r\nförsvarspolitik som avses.</pre><pre>Det är detta som vi ofta får frågor om när vi\r\nsamtalar med våra vänner ute i EG-parlamenten.\r\nDet händer att vi som goda européer uppmanas att\r\nfara hem och övertyga riksdagen om att den skall\r\növerge sin säkerhetspolitiska doktrin.</pre><pre>I regeringsförklaringen undviker man i år, liksom i\r\nfjol, att nämna ordet neutralitet. På den vägen är\r\ndet. Utrikesministerns artikel i DN den 1 oktober\r\nmåste ses som ett försök att bereda mark för ett\r\nsvenskt medlemskap i den västeuropeiska unionen.\r\nAnalytikerna i utrikesministerns närhet inser säkert\r\nsvårigheten att förena unionsmedlemskapet med\r\nalliansfrihetens princip.</pre><pre>Fortfarande är alliansfriheten ett av våra skäl att\r\nsäga nej till unionen. Det är fullständigt\r\noacceptabelt att inte i grunden reda ut denna fråga\r\ninnan folkomröstningen. Bara känslan av att\r\nlandets politiker försöker att lägga locket på om\r\nförsvarspolitikens roll i unionen väcker misstankar\r\nom att det är falska förespeglingar på gång igen. Vi\r\nvet hur det var 1990. Då hette det att det aldrig\r\nskulle bli något försvarssamarbete när vi sökte\r\nmedlemskap.</pre><pre>När det gäller de långsiktiga säkerhetsproblemen,\r\nsom har sin grund i nord--syd-konflikten, har\r\nknappast läget förändrats. Den europeiska\r\nunionens politik fortsätter som tidigare.</pre><pre>I FN fortsätter man att ha attityden att frågan om\r\nden nya ekonomiska världsordningen skall bort\r\nfrån FN:s agenda, och man uttalar sitt stöd för att\r\nFN skall omformas enligt Världsbankens modell.\r\nDet skulle naturligtvis kraftigt stärka de rika\r\nländernas makt i EG.</pre><pre>Jag förstår att den socialdemokratiska kongressen\r\nhar våndor på den här punkten. Enligt uppgifter i\r\npressen säger man också att Sverige skall föra sin\r\negen utrikespolitik i EG. Men hur skall det gå till?\r\nNi kunde lika gärna ha begärt att Sverige skall föra\r\nsin egen handelspolitik eller jordbrukspolitik. Det\r\när en av hörnstenarna i Maastrichtfördraget att man\r\nskall ha en gemensam utrikespolitik.</pre><pre>Jag skall också säga ett par ord om EMU-projektet,\r\nsom nu utdöms av många radikala humanister i den\r\neuropeiska debatten och som karakteriseras som\r\nett försök att grundlagsfästa monetarismen. I\r\naugusti föll det verktyg i bitar som skulle användas\r\nför att skapa EMU. Likväl skall tidsschemat och\r\nprinciperna följas. I januari 1994 skall den andra\r\nfasen inledas och konvergenspolitiken\r\nintensifieras. Om man inte lyckas nå tillräcklig\r\nkonvergens och fatta ett beslut om låsningen av\r\nvalutorna på en regeringskonferens senast den 31\r\ndecember 1996 skall den tredje fasen ändå inledas\r\nden 1 januari 1999 och ecun upprättas som\r\nsjävständig valuta.</pre><pre>Det vore, herr talman, alldeles orimligt att ansluta\r\nsig till dessa principer när man inte ens vet om detta\r\nmed enhetlig valuta någonsin kommer att fungera.</pre><pre>Anf. 5  Statsrådet ULF DINKELSPIEL (m):</pre><pre>Herr talman! Den tyska Författningsdomstolen gav\r\ni tisdags sitt klartecken till Tysklands ratificering av\r\nMaastrichtfördraget. Därmed är detta fördrag\r\ngodkänt av alla de tolv EG-länderna efter en -- det\r\nskall genast sägas -- lång, mödosam och, tror jag, i\r\ngrunden nyttig process. Med detta har också en\r\nviktig milstolpe passerats.</pre><pre>Det europeiska samarbetet fördjupas på en rad\r\nområden som även för svensk del är av stor\r\nbetydelse. Med godkännandet av\r\nMaastrichtfördraget ligger vägen också öppen för\r\nvåra egna förhandlingar på dessa områden.\r\nFördjupning och utvidgning går hand i hand.</pre><pre>Jag menar att utslaget från den tyska\r\nFörfattningsdomstolen ger ett starkt och välgrundat\r\nstöd för den europeiska unionen som ett samarbete\r\nmellan fria och självständiga stater. Det är stater\r\nsom inser att det rent nationella\r\nhandlingsutrymmet på allt fler områden avsevärt\r\nhar minskat och att många av de stora frågorna bara\r\nkan lösas i bred samverkan.</pre><pre>Detta gäller inte minst unionens förmåga och\r\nmöjligheter att verka för sin ursprungliga idé, att\r\nstärka fred och stabilitet. Den gemensamma\r\nutrikes- och säkerhetspolitiken ger unionen\r\nmöjlighet till detta. En uppenbar lärdom från\r\ndagens europeiska konflikter är att vi behöver mer\r\nsamarbete, inte mindre, för att effektivt kunna\r\nsäkra fred och stabilitet. Om detta råder bred\r\nenighet.</pre><pre>Inte minst intressant är Författningsdomstolens\r\nslutsats att det är de nationella parlamenten som är\r\nsuveräna när det gäller att besluta om viktiga\r\nområden som skall omfattas av samarbetet och i\r\nvilken takt detta samarbete skall utvecklas.</pre><pre>En central del i utslaget är också uppfattningen att\r\nEG visserligen genom unionsfördraget blir den\r\neuropeiska unionen EU, men att unionen inte är en\r\nförbundsstat utan ett statsförbund. Det är\r\nmedlemsstaterna som tillsammans bildar denna\r\nsammanslutning. Deras olika identiteter\r\nrespekteras.</pre><pre>Detta är helt i linje med vad vi från regeringens sida\r\nhela tiden har hävdat i EG-debatten. Det är\r\nglädjande att vi nu har fått ett väl underbyggt\r\njuridiskt stöd för den uppfattningen också från EG-\r\nhåll.</pre><pre>Herr talman! Jag kan med tillfredsställelse\r\nkonstatera att medlemskapsförhandlingarna nu har\r\ntagit ordentlig fart. Vi kan spåra en genuin politisk\r\nvilja från EG-ländernas sida, inte minst från det\r\nbelgiska ordförandeskapet, att snarast få med\r\nkandidatländerna från EFTA-kretsen.</pre><pre>Låt mig redogöra för vad som hittills har skett i\r\nförhandlingarna. Efter en trög start har tempot\r\nökat påtagligt, och förhandlingsarbetet bedrivs nu\r\npå en mycket bred front. Sverige har lagt fram\r\npositionspapper om samtliga förhandlingsfrågor\r\nsom täcks av Romfördraget och enhetsakten.</pre><pre>EES-avtalet har underlättat arbetet. Det har lagt en\r\nvärdefull grund till mer än hälften av de sakfrågor\r\nsom nu förhandlas. Detta avtal kan med stor\r\nsannolikhet träda i kraft vid årsskiftet.</pre><pre>Till dags dato har 11 av sammanlagt 29 kapitel i\r\nmedlemskapsförhandlingarna kunnat prickas av\r\nsom i princip oproblematiska. Ytterligare ett antal\r\nområden är på det hela taget oproblematiska, men\r\ndet finns vissa mycket klart avgränsade\r\nreservationer.</pre><pre>Nästa ministermöte äger sannolikt rum i början av\r\nnovember. Vi hoppas att flera av de då återstående\r\nförhandlingsfrågorna skall kunna lösas eller i varje\r\nfall föras avsevärt framåt. Detta gäller\r\nfrihandelsavtalet med de baltiska länderna. Det\r\ngäller tekopolitiken, hälsa, miljö och säkerhet,\r\nveterinära frågor och växtskyddsfrågor samt\r\nsnuset. Vidare bör förhandlingarna om fisket,\r\njordbrukspolitiken och regionalpolitiken då ha\r\nkommit ett stycke framåt. Möjligen kan vi då också\r\nskönja en lösning av frågan om alkoholmonopolet.</pre><pre>Maastrichtfördragets godkännande banar också\r\nvägen för våra egna förhandlingar om medlemskap\r\ni den europeiska unionen, och förhandlingarna\r\nkommer inom kort att utvidgas även till dessa\r\nområden. Därefter skulle endast budgetfrågorna\r\noch vår medverkan i gemenskapens institutioner\r\nkvarstå.</pre><pre>Såväl regeringen som EG-länderna har en klar\r\nmålsättning, nämligen att Sverige skall kunna bli\r\nmedlem i gemenskapen den 1 januari 1995. Med\r\ndetta gemensamma mål i sikte strävar vi nu på båda\r\nsidor efter att hålla takten uppe i förhandlingarna.\r\nRegeringen ser fortfarande goda möjligheter att\r\navsluta förhandlingarna i början av nästa år.\r\nTidsplanen är dock, och det förtjänar att\r\nunderstrykas, underordnad vår strävan att\r\nåstadkomma bästa möjliga resultat för Sverige. När\r\nförhandlingsresultatet föreligger kommer detta att\r\nföreläggas riksdagen och svenska folket i\r\nfolkomröstning för godkännande.</pre><pre>Mats Hellström ägnade sig i sitt anförande nästan\r\nuteslutande åt att diskutera tidsplanen. Jag vet inte\r\nvarför Mats Hellström har denna fixering just vid\r\ntidsplanen. Speglar den osäkerhet och oro som\r\nkommer fram där socialdemokraternas\r\nobeslutsamhet i hela EG-frågan? Jag frågar mig: I\r\nett läge där Sverige, EG och de andra EFTA-\r\nländerna har uppställt ett gemensamt mål,\r\nnämligen den 1 januri 1995, för ett medlemskap för\r\nkandidatländerna, skall vi då dra oss tillbaka, ta\r\nsemester, hålla oss tillbaka i förhandlingarna eller\r\nskall vi spela med, delta och aktivt driva på de här\r\nförhandlingarna?</pre><pre>Mats Hellströms diskussion kan bara tolkas som ett\r\nutslag av obeslutsamhet. När han inte med ett ord\r\nberör sakfrågorna, när han ägnar tidtabellen\r\nmassor av uppmärksamhet och när han gör utfall\r\nmot statsministern och mitt eget parti och dessutom\r\nbehandlar tidtabellen med negativa förtecken, kan\r\njag inte undgå att misstänka att Mats Hellström\r\nskyller sitt eget partis misslyckande på andra\r\npartier. Att som socialdemokraterna inte ta\r\nställning har också sitt pris. Det är ett pris i form av\r\nminskande stöd. Jag skall ärligt säga att det oroar\r\nmig, för det riskerar att reducera en nationell\r\nödesfråga till en höger--vänster-fråga.</pre><pre>Herr talman! Mot detta vill jag ställa att\r\nförhandlingarna med EG sker under stor\r\npartipolitisk enighet. Alla riksdagspartier utom\r\nVänsterpartiet står bakom de svenska\r\nförhandlingspositionerna. Regeringen ser det som\r\nen styrka att Sverige uppträder enigt i\r\nförhandlingarna. Vi har därför lagt ned ett stort\r\narbete på att löpande stämma av\r\nförhandlingspunkterna med alla partier i riksdagen.\r\nRiksdagens EG-delegation spelar givetvis här en\r\ncentral roll.</pre><pre>Enigheten i förhandlingarna är viktig, men det\r\nräcker inte. Ett svenskt medlemskap kan bara\r\nförverkligas om svenska folket ställer sig bakom det\r\nframförhandlade avtalet i den kommande\r\nfolkomröstningen. För detta krävs engagemang,\r\noch det redan nu under förhandlingsfasen.</pre><pre>Regeringen har som ett av de mest angelägna målen\r\nunder denna mandatperiod ställt upp att fullt ut\r\nföra in Sverige i det europeiska samarbetet genom\r\nmedlemskap i EG/EU. Det verkar vi för med all\r\nkraft. Men det fordras ett engagemang på en\r\nmycket bredare front för att säkra ett ja i den\r\nkommande folkomröstningen.</pre><pre>Förhandlingsresultatet är självfallet viktigt. Därför\r\nlägger vi också ned stor möda på det. Men\r\nsakfrågorna står i fokus.</pre><pre>Herr talman! Det är inte överraskande att\r\nuppmärksamheten i Sverige i första hand inriktas\r\npå de problem som är förenade med en anpassning\r\ntill gemenskapens nuvarande regelverk. De\r\npågående medlemskapsförhandlingarna syftar till\r\natt lösa dessa frågor. Därmed kommer\r\nförhandlingsfrågorna i fokus. Men vad händer om\r\nSverige inte blir medlem, om Sverige hamnar vid\r\nsidan om? Hur skall vi då säkra jobben? Hur skall vi\r\ndå klara välfärden? Hur skall vi då möta de växande\r\nmiljöhoten? Hur skall vi då stoppa knarket? Hur\r\nskall vi då hantera de växande flyktingströmmarna?\r\nHur skall vi då säkra vårt inflytande i Europa? Hur\r\nskall vi då värna om vår egen säkerhet och\r\nmedverka i arbetet på att göra Europa till ett tryggt\r\nhem för framtida generationer?</pre><pre>Ett EG-nej har också sitt pris, skrev Aftonbladet\r\nhäromdagen och konstaterade att utanförskapet\r\ninte betyder att vi slipper undan några problem,\r\nmen att vi däremot avsäger oss möjligheten till\r\ninflytande, att utanförskapet, tvärt emot vad som\r\noftast sägs, innebär en ännu större anpassning till\r\nomvärlden än ett medlemskap. Jag instämmer\r\ngärna i detta.</pre><pre>Sverige står inför ett vägval. I ett förändrat Europa\r\nkan vi inte ensamma stå kvar vid det gamla. Det\r\nalternativet existerar helt enkelt inte. Vi har att\r\nvälja mellan att vara med och forma vår egen och\r\nEuropas framtid eller att ställa oss vid sidan om de\r\navgörande besluten och ändå ofrånkomligen\r\npåverkas av dem. I denna ödesfråga krävs\r\nengagemang -- nu.</pre><pre>Anf. 6  MATS HELLSTRÖM (s) replik:</pre><pre>Herr talman! Jag tror att man lyssnar på det man\r\nvill lyssna på och inte på annat. Europaministern\r\nlyssnade tydligen inte på att jag talade både om hur\r\nvi som EG-förespråkare bör tala, vilken typ av\r\nargumentering vi bör ha och inte ha, och om vad\r\nvår partikongress och vår riksdagsgrupp har tagit\r\nfram för att visa vilket socialdemokratins bidrag i\r\ndet nya Europa bör vara.</pre><pre>Det är något som inte stämmer med regeringens\r\nuppläggning. Det är skälet till att jag återkommer\r\näven till frågan om tidtabellen. Det framgår av det\r\nEuropaministern säger att om tidtabellen skall\r\nhålla skall man vara färdig med förhandlingarna\r\nungefär i februari. Då är det verkligen mycket hög\r\ntid för regeringen -- om man vill ha ett samarbete\r\nmed partierna i riksdagen -- att inbjuda partierna i\r\nriksdagen till en diskussion om hur\r\nfolkomröstningskampanjen skall föras; villkoren\r\nför den, tidpunkten för den och formerna för den.\r\nSkall man följa Europaministerns tidtabell är det\r\nganska bråttom med de frågorna.</pre><pre>Jag tycker att det är litet märkligt att det enda vi har\r\nfått se är att Europaministerns parti gått ut i någon\r\nsorts kampanj med en kontroversiell uppläggning\r\nav folkomröstningsfrågan, i stället för att vi som\r\npartier i riksdagen får någon form av inbjudan av\r\nregeringen att diskutera de här frågorna. Jag är\r\növertygad om att folkomröstningskampanjen, vare\r\nsig dess resultat blir ja eller nej, skall föras på ett\r\nsådant sätt att medborgarna efteråt skall kunna\r\nsäga sig att man hade något verkligt att ta ställnig\r\ntill, att man kunde ta ställning utifrån en bra grund.\r\nPartierna i riksdagen behöver samarbeta kring de\r\nfrågorna. Det samarbetet väntar vi fortfarande på.\r\nDet är ganska bråttom, om Europaministerns\r\ntidtabell är realistisk.</pre><pre>Anf. 7  Statsrådet ULF DINKELSPIEL (m):</pre><pre>Herr talman! För det första: Mats Hellströn talade\r\ni sitt anförande om hur man borde argumentera i\r\nEG-frågan. Om Mats Hellströms anförande var ett\r\nexempel på hur han tänker argumentera i dessa\r\nfrågor, tror jag att chansen för ett ja i\r\nfolkomröstningen är mycket liten.</pre><pre>För det andra angående förhandlingarna och\r\nfolkomröstningen: Nu står sakfrågorna i fokus. Vi\r\nvet inte när förhandlingarna kan avslutas. Det\r\nviktiga är att uppnå ett bra förhandlingsresultat.\r\nNär förhandlingarna närmar sig ett slut, kan vi\r\nbättre överblicka när folkomröstningen skall hållas.</pre><pre>Herr talman! Med detta vill jag också ha sagt att\r\ntidpunkten för folkomröstningen först kan avgöras\r\nnär förhandlingarna har avslutats. Ett taktiserande\r\ndessförinnan kring dessa frågor motverkar nog bara\r\nsitt syfte. När förhandlingarna närmar sig sitt slut\r\navser regeringen och statsministern att inbjuda de\r\növriga partiledarna till diskussioner. Då skall\r\nformerna för folkomröstningen och tidpunkten\r\nfastställas och de frågor som skall ställas\r\nformuleras. Var sak har sin tid. Folkomröstningen\r\noch tidpunkten för denna kan fastställas först när\r\nförhandlingarna har avslutats.</pre><pre>Herr talman! Intill dess avser vi på samma sätt som\r\nhittills att mycket nära samarbeta med alla i\r\nriksdagen företrädda partier och med riksdagens\r\nEG-delegationer i syfte att så långt det någonsin är\r\nmöjligt hålla alla informerade om hur\r\nförhandlingarna utvecklas, om var vi står och om\r\nvilka kompromisser som finns i sikte. Inte minst\r\ninriktas ansträngningarna på att med största\r\nmöjliga öppenhet löpande informera svenska folket\r\nom hur förhandlingsarbetet utvecklas -- allt detta\r\nmed sikte på att så långt det någonsin är möjligt\r\nförankra det kommande förhandlingsresultatet i\r\nden svenska folkopinionen.</pre><pre>Anf. 8  MATS HELLSTRÖM (s) replik:</pre><pre>Herr talman! Innebörden av det som\r\nEuropaministern nu säger är att han tar avstånd\r\nfrån det utspel som hans parti har gjort när det\r\ngäller datum för folkomröstningen och på vilket\r\nsätt som denna skall ske. Det tycker jag är bra. Det\r\nvore också bra om Europaministern på\r\nmotsvarande sätt i sitt parti motarbetar och tar\r\navstånd från andra inslag i den moderata\r\nkampanjen kring EG, som verkligen kan skada\r\nmöjligheterna att få en ordentlig uppslutning och\r\nen bred förankring hos det svenska folket kring\r\ndeltagande i den europeiska unionen, som är ett\r\nsyfte som jag tror att vi båda vill uppnå.</pre><pre>Anf. 9  Statsrådet ULF DINKELSPIEL (m):</pre><pre>Herr talman! Jag vet helt enkelt inte vad Mats\r\nHellström syftar på i sin senare fråga. Jag utgår\r\nifrån att han återkommer till denna. Inte minst\r\nGöran Lennmarker kommer här säkert att få\r\ntillfälle att svara på den frågan.</pre><pre>När det gäller tidpunkten för folkomröstningen tar\r\njag inte avstånd från några uttalanden i debatten\r\nsom har gjorts av Moderata samlingspartiet eller av\r\nnågot annat parti. Det är regeringens uppfattning\r\natt tidpunkten för folkomröstningen kan fastställas\r\nförst när förhandlingarna närmar sig sitt slutskede.\r\nDet är det besked som regeringen för dagen kan\r\nlämna i den här frågan, och det är det enda besked\r\nsom med säkerhet kan lämnas. Att fastställa\r\ntidpunkten för folkomröstningen innan\r\nförhandlingarna har avslutats vore som att spänna\r\nvagnen för hästen.</pre><pre>Anf. 10  BENGT HURTIG (v) replik:</pre><pre>Herr talman! Också jag håller med om att beslutet\r\ni den tyska Författningsdomstolen är ett fall framåt,\r\nenligt den preliminära bedömning som man kan\r\ngöra. Kampen för ett demokratiskt samarbete i\r\nEuropa kommer att gå vidare. Ett nej vid den\r\nsvenska folkomröstningen kan i det sammanhaget\r\nbli ett fall framåt.</pre><pre>Principerna för folkomröstningen kan ju diskuteras\r\nutan att man diskuterar tidpunkten. Principerna\r\nmåste enligt vår mening vara ett ja eller ett nej till\r\nmedlemskap. Folkomröstningen skall ske när\r\nförhandlingsresultatet är klart. Partierna måste\r\ngarantera att folkomröstningsresultatet följs.\r\nTidpunkten får naturligtvis bestämmas senare.</pre><pre>Jag vill ställa en fråga till Ulf Dinkelspiel angående\r\nEMU, som ni på ja-sidan tydligen oreserverat\r\nstöder. I debattartiklar och inlägg säger man att\r\nSverige har ett starkt egenintresse att bli medlem i\r\nEMU, samtidigt som den internationella kritiken\r\nmot detta projekt är förödande.</pre><pre>Låt oss tänka oss följande situation. Kanadensisk,\r\namerikansk och brasiliansk skogsindustri gör en\r\nexportoffensiv till Europa, som på några månader\r\nknäcker svensk skogsindustri. Därmed förlorar vi\r\nexportintäkter i storleksordningen 50--60\r\nmiljarder. I det läget kan inte den svenska kronan\r\ndevalveras, eftersom hela Europa har en\r\ngemensam valuta. Då är frågan: Har\r\nEuropaunionen sådana regionalpolitiska eller\r\nindustripolitiska resurser att de kan sättas in för att\r\nman skall kunna finna nya industriella lösningar för\r\nnorra Europa, särskilt för Sverige och Finland?\r\nBedömer utrikeshandelsministern det som\r\nrealistiskt att lita till sådana resurser?</pre><pre>Anf. 11  Statsrådet ULF DINKELSPIEL\r\n(m):</pre><pre>Herr talman! När det gäller frågan om vad som\r\nhänder om svensk skogsindustris konkurrenskraft\r\nförsämras, vill jag säga att om försämringen är\r\nkonjunkturellt betingad skall den inte mötas med\r\ndevalveringar. Är försämringen däremot\r\nstrukturellt betingad är det självklart att en\r\nväxelkursjustering skulle kunna aktualiseras som\r\nett medel. Men hela politiken måste inriktas på att\r\nundvika framtida växelkursjusteringar och på att\r\nåstadkomma en sådan konvergens, en sådan\r\nlikformighet att det blir en bättre valutastabilitet. I\r\navvaktan på detta kan ingen valutaunion skapas.\r\nDet är min bestämda uppfattning.</pre><pre>Såvitt jag har uppfattat situationen är alla partier\r\neniga om att folkomröstningen skall vara\r\navgörande. Det innebär att ett ja -- det må vara med\r\n50,1 % övervikt -- är ett ja till medlemskap. Det\r\ninnebär också att ett nej -- det må vara med 50,1 %\r\növervikt -- är ett nej till medlemskap.</pre><pre>Anf. 12  BENGT HURTIG (v) replik:</pre><pre>Herr talman! Den fråga som jag ställde hängde ju\r\nihop med strukturella förändringar, som förutsätter\r\natt man centralt i Europa har sådan resurser och en\r\nsådan beredskap att man kan gå in med stöd vid en\r\nindustriell kris i Sverige. På den frågan svarade inte\r\nUlf Dinkelspiel.</pre><pre>Jag tackar naturligtvis för svaret på min fråga om\r\nfolkomröstningen. Jag skulle vilja ha ett besked om\r\nhuruvida det skall vara enbart två alternativ -- ett\r\nklart ja eller ett klart nej -- eller om man kan\r\nförvänta sig fler alternativ på ja-sidan.</pre><pre>Anf. 13  Statsrådet ULF DINKELSPIEL\r\n(m):</pre><pre>Herr talman! Det vore enligt min mening fel att\r\ndiskutera enskilda frågor när regeringen har\r\nförutskickat att den, då man har nått slutskedet i\r\nförhandlingarna, kommer att ta initiativ till\r\npartiöverläggningar kring formerna, innehållet och\r\ntidpunkten för folkomröstningen. Det vore att\r\nföregripa en diskussion som skall föras över en bred\r\nfront mellan alla i riksdagen ingående partier.</pre><pre>Anf. 14  CHRISTER WINDÉN (nyd)\r\nreplik:</pre><pre>Herr talman! Jag noterade med intresse att\r\nstatsrådet Dinkelspiel delar min uppfattning om att\r\ndet finns ett behov av information till svenska\r\nfolket.</pre><pre>Statsrådet sade också att en del av de frågor som i\r\ndag oroar folk väldigt mycket inte längre kommer\r\natt ha någon bärighet när EES-avtalet träder i kraft,\r\neftersom dessa frågor då redan är så att säga i drift,\r\nom statsrådet förstår vad jag menar. Jag undrar då:\r\nDelar statsrådet min syn på att det är nödvändigt\r\natt få ut information till den stora övervägande\r\ndelen av befolkningen som inte läser ledarsidorna,\r\nsom inte tar del av svårförståeliga debatter och som\r\nockså kanske i stor utsträckning inte är intresserad\r\nav den tråkiga direktreklam i brevlådan som\r\ndruknar i det allmänna bruset? I så fall skulle jag\r\nvilja höra en kort redogörelse om vad\r\nEuropaministern avser att göra.</pre><pre>Om vi i vårt parti med den kraft och de männsikor\r\nsom finns hos oss på ett konstruktivt sätt kan kan\r\nbidra till att nå människor med information, ställer\r\nvi väldigt gärna upp.</pre><pre>Vidare skulle jag vilja höra vad Moderaternas\r\nuppfattning är när det gäller vid vilken tidpunkt\r\nsom det måste föreligga ett färdigt\r\nförhandlingsresultat för att en folkomröstning skall\r\nkunna äga rum i samband med valdagen. Vilken är\r\nEuropaministerns uppfattning?</pre><pre>Anf. 15  Statsrådet ULF DINKELSPIEL\r\n(m):</pre><pre>Herr talman! Jag har i grunden samma uppfattning\r\nsom Christer Windén när det gäller informationen.\r\nDet kommer att behövas mycket information på en\r\nbred front från många informationsgivare för att\r\nman skall kunna möta det stora behovet. Överallt\r\ndär jag talar om EG-frågorna möter jag en mycket\r\nstor osäkerhet. Den kanske vanligaste\r\nkommentaren är: Jag vill veta mera. Så långt det är\r\nmöjligt skall vi försöka tillmötesgå de önskemål om\r\ninformation som finns.</pre><pre>Sekretariatet för Europainformation bedriver en\r\nbred informationsverksamhet. Broschyren är bara\r\nen utgångspunkt för detta. Den anvisar olika\r\ninformationsvägar. Det finns en databank som alla\r\nfolkbibliotek i Sverige är uppknutna till, och där\r\nkan man söka svar på ett stort antal frågor. Det\r\nfinns en telefonsluss, dit man kan ringa och ställa\r\nolika frågor kring EG. Det utges en rad faktablad\r\noch faktaskrifter. Inför EES-avtalets\r\nikraftträdande förbereder sekretariatet -- såvitt jag\r\nhar förstått -- ytterligare information om avtalet.\r\nJag tror också att själva avtalets tillämpning i sig\r\nkommer att öka kunskaperna om och förståelsen\r\nför EG.</pre><pre>Jag tar gärna emot konkreta, praktiska synpunkter\r\npå hur informationsverksamheten kan förbättras.\r\nDet som möjligen görs bra kan säkert göras bättre,\r\noch det vill jag på alla sätt medverka till.</pre><pre>När det gäller hur lång tid som bör förflyta mellan\r\nförhandlingarnas avslutande och tidpunkten för\r\nfolkomröstningen, är detta naturligtvis svårt att\r\nexakt precisera. Enligt min uppfattning krävs det\r\n4--6 månader för att man på erforderligt sätt skall\r\nkunna förbereda opinionen. Enligt mitt sätt att se\r\när detta ett minimum.</pre><pre>Anf. 16  CHRISTER WINDÉN (nyd)\r\nreplik:</pre><pre>Herr talman! Jag vill bara kort framföra mitt tack\r\ntill Europaministern. Jag avser att återkomma i\r\nandra sammanhang med att erbjuda konkreta\r\nförslag och tjänster.</pre><pre>Anf. 17  GÖRAN LENNMARKER (m):</pre><pre>Herr talman! Avgörandets tid i EG-frågan närmar\r\nsig. När Maastrichtavtalet är ratificerat, EES trätt i\r\nkraft och avtalet om medlemskap är\r\nfärdigförhandlat kan debatten inför\r\nfolkomröstningen börja på allvar.</pre><pre>Svenska folket skall då bestämma sig för att rösta ja\r\neller nej till medlemskap. Det handlar om att väga\r\ndetaljer mot helheten. Det handlar också om att\r\nväga ett medlemskap mot ett utanförskap.</pre><pre>När nu samtliga medlemsländer har godkänt\r\nMaastrichtavtalet och när förhandlingarna avslutas\r\ni vinter får ja-alternativet tydligare konturer.</pre><pre>Det är däremot svårt att se hur någon skall kunna\r\nrösta nej om man inte vet vad ett nej innebär.</pre><pre>Det mesta av EG-kritiken hittills har riktats mot\r\nEG som sådant och främst mot den inre\r\nmarknadens fyra friheter, dvs. EG-kritiken har helt\r\noch hållet koncentrerat sig på det som redan finns i\r\nEG och inte på det som ligger i EU.</pre><pre>Jag kan inte tänka mig att mer än en liten minoritet\r\ni Sverige på allvar skulle kunna rösta för att Sverige\r\ninte bara skulle isolera sig från den europeiska\r\nmarknaden utan också från hela övriga Norden.\r\nAtt återinföra gränshinder i Torneälven, i Öresund\r\neller mot Norge kan knappast vara en väg mot\r\nframtiden. Det är ju vad det faktiskt skulle\r\ninnebära om man med ett nej-alternativ skulle\r\nbryta upp EES-avtalet och gå ut ur detta. Sverige\r\nskulle mäla sig ur både Europa och Norden.</pre><pre>Men en nej-röst kommer sannolikt att innebära\r\nnågot helt annat, nämligen en permanent EES-\r\nlösning. Då blir faktiskt huvuddelen av den\r\nhittillsvarande nej-argumenteringen irrelevant.\r\nNej till EG skall plötsligt byta ståndpunkt, överge\r\n99 % av sina tidigare argument och börja\r\nargumentera för en EES-linje. Det blir ett ganska\r\nintressant positionsbyte i svensk debatt.</pre><pre>Jag tror att det här på ett alldeles avgörande sätt\r\nkommer att påverka EG-debatten. Jag har svårt att\r\ntänka mig att nej-sidan på allvar kan hävda att vi\r\nskall vara med i den inre marknaden genom någon\r\nform av permanent EES-lösning men att vi inte\r\nskall ha full medbestämmanderätt. Det blir något\r\noriginellt för en nej-sida som tidigare har attackerat\r\nbristen på medinflytande att senare förespråka en\r\nsådan lösning i det långa loppet.</pre><pre>Om Sverige hade blivit medlem i EG tillsammans\r\nmed Danmark och Storbritannien 1973 skulle vi ha\r\nvarit EG:s rikaste medlemsland. Nu, 20 år senare,\r\nligger vi strax under EG:s genomsnitt. Vi ligger på\r\nåttonde plats bland dagens medlemsländer, eller på\r\ntionde plats om EG får 16 medlemmar.</pre><pre>Att Sverige har halkat efter beror framför allt på en\r\nfelaktig inhemsk politik. Men ingen kan säga att\r\nvårt utanförskap de gångna 20 åren har varit till\r\nnågon hjälp för Sverige, tvärtom.</pre><pre>Ett medlemskap i den europeiska unionen skulle ge\r\nstora fördelar för Sverige. Vi kan ha svårt att förstå\r\noch beräkna de vinster som ökad konkurrens och\r\nökat samarbete ger. Det är svårt eller oftast\r\nomöjligt att beräkna i kronor.</pre><pre>Ett sätt att belysa det här kan vara att fundera över\r\nhur det skulle ha sett ut om Sverige hade varit med\r\ni en europeisk union om målen redan hade varit\r\ngenomförda.</pre><pre>Tänk om vi hade varit med i slutet på 80-talet, när\r\nsvenska företag och andra investerade enorma\r\nbelopp utomlands, därför att Sverige föreföll att för\r\nevigt stå utanför EG. Många miljarder,\r\nförmodligen tiotals, skulle då ha investerats i\r\nSverige i stället för i andra länder, i den\r\növerinvestering som skedde utanför landet.</pre><pre>Tänk om vi under de senaste åren hade haft en\r\ngemensam, stabil europeisk valuta i stället för fasta\r\neller flytande växelkurser. Vinsten för det svenska\r\nfolkhushållet skulle uppgå till många tiotals\r\nmiljarder med en sådan ordning.</pre><pre>Tänk om vi hade haft EG:s konkurrenslagar, så att\r\nvi hade haft konkurrens i Sverige av danska,\r\nbrittiska, tyska och andra europeiska banker under\r\nden oansvariga utlåningens tid. Det hade sannolikt\r\nsparat tiotals miljarder i bankstöd och ett par\r\nprocent i lägre ränta för småföretag och hushåll på\r\ngrund av ett minskat räntegap.</pre><pre>Tänk om det hade funnits en gemensam utrikes-\r\noch säkerhetspolitik när de jugoslaviska krigen\r\nplanerades och påbörjades. En kraftfull europeisk\r\nutrikes- och säkerhetspolitik skulle möjligen ha\r\nkunnat förhindra denna enorma tragedi. Förutom\r\nde humanitära vinsterna skulle också det svenska\r\nfolkhushållet ha sparat många miljarder.</pre><pre>Tänk om vi hade haft ett kraftfullt europeiskt\r\npolissamarbete, som kunnat stoppa mycket av den\r\nknarkhandel, den organiserade brottslighet och\r\nterrorism som opererar över nationsgränserna.</pre><pre>Ja, så här kan man gå igenom vårt nära förflutna\r\noch se vilka fördelar en europeisk union skulle ha\r\ngett oss.</pre><pre>Herr talman! Låt mig avslutningsvis något beröra\r\nde frågor som Mats Hellström tog upp.</pre><pre>Först gällde det tidpunkten för folkomröstningen.\r\nModerata samlingspartiet har fört fram att det vore\r\nönskvärt att kunna lägga folkomröstningen\r\nparallellt med valdagen. Men detta beror\r\nnaturligtvis på när förhandlingsresultatet är klart.\r\nDessutom skall det vara överläggningar med\r\npartierna, som vi på sedvanligt, traditionellt sätt\r\nbrukar ha i Sverige. Vi försöker ju besluta om\r\nprocedurfrågorna i enighet. Det handlar inte alls\r\nom något ultimatum, utan Moderata\r\nsamlingspartiet har helt enkelt svarat på frågan när\r\nvi tycker att det vore lämpligt att ha\r\nfolkomröstningen.</pre><pre>Sedan gällde det Europakampanjen. Ja, Mats\r\nHellström, se det gärna som en spark i ändan på\r\nSocialdemokraterna. Se till att ni kommer loss i\r\nEuropafrågan! Jag träffade en företrädare för de\r\ndanska metallarbetarna, som var mycket bekymrad\r\növer svensk socialdemokratis passivitet. Skall man\r\nvinna folkomröstningen måste man faktiskt ta en\r\nfight.</pre><pre>Om jag inte minns fel hade Socialdemokraterna en\r\ngång en Europakampanj med en röd,\r\nsocialdemokratisk ros. Inte gick vi från\r\nModeraterna då ut och sade att det var förfärligt att\r\nni hade en sådan kampanj. Den kampanjen\r\növerensstämde inte med de moderata idealen, men\r\ndet är klart att den inte gjorde det, eftersom det var\r\nsocialdemokrater som förde den.</pre><pre>Vi kommer att ha olika nyanser i Europafrågan, nu\r\noch förmodligen också för all framtid, men det\r\nhindrar inte att vi båda har ett ansvar för att se till\r\natt vi övertygar våra egna opinioner.</pre><pre>Anf. 18  BENGT HURTIG (v) replik:</pre><pre>Herr talman! Den här typen av\r\nskrämselargumentation för vad som händer om\r\nman inte blir medlem i unionen bedrevs i Norge\r\n1972. Som vi vet röstade norrmännen nej, och de\r\nkommer sannolikt att rösta nej den här gången\r\nockså.</pre><pre>Vi kan ju jämföra Sveriges och Norges ekonomi i\r\ndag. Norge är starkt beroende av sin oljeexport,\r\noch man är beroende av sin fiskeexport, inte minst\r\ntill Europa. Det här är alltså inte några väldigt\r\nenkla problem.</pre><pre>Jag skulle ännu en gång vilja ställa ett par frågor till\r\nLennmarker. Moderata ministrar är nu ute och\r\nsäger att neutraliteten är borta och passé, och andra\r\nvill diskutera hur vi skall ställa oss till WEU. Det\r\nmåste väl ändå vara så att riksdagens beslut, som\r\nsäger att vi skall ha alliansfrihet i fred syftande till\r\nneutralitet i krig i vårt närområde, ligger fast?</pre><pre>Dessutom undrar jag: Är det inte ett alldeles\r\noavvisligt krav att vi innan folkomröstningen äger\r\nrum så långt som möjligt skall klargöra för svenska\r\nfolket vad ett medlemskap betyder för ett\r\neventuellt försvarssamarbete?</pre><pre>Anf. 19  GÖRAN LENNMARKER (m)\r\nreplik:</pre><pre>Herr talman! Bengt Hurtig vet väl att den svenska\r\nriksdagen har uttalat sig för att vi skall vara med och\r\nutarbeta en fast europeisk säkerhetsordning. Det är\r\nnågot som verkligen behövs i Europa för att\r\nförhindra den typ av krig som vi har sett i det forna\r\nJugoslavien och för att förhindra framtida\r\nkonflikter. Då gäller det att vi också i Sverige\r\nbedriver en diskussion om hur denna framtida\r\neuropeiska säkerhetsordning skall se ut. Det\r\nbehövs många inlägg och många diskussioner kring\r\ndetta. Framför allt behöver vi också reflektera över\r\nden debatt som förs ute i Europa.</pre><pre>Men under tiden som denna debatt äger rum står\r\nvi kvar vid den ståndpunkt som riksdagen har slagit\r\nfast. Det är alldeles självklart. Vi kan inte överge\r\nen bra position som vi traditionellt historiskt har\r\nintagit, innan vi har något bättre att sätta i dess\r\nställe.</pre><pre>Om jag vore Bengt Hurtig skulle jag ägna mer tid\r\nåt att något resonera kring nej-alternativet. I den\r\ndebatt som förts hittills har nej-sidan hela tiden\r\nklankat på EG i stället för att själva föra fram sitt\r\nalternativ. Efter Bengt Hurtigs replik vet jag\r\nfortfarande inte vari nej-alternativet består. Är det\r\nett EES-alternativ som nej-sidan kommer att\r\nfightas för, eller kommer man att vilja bryta sig ur\r\nett nordiskt och europeiskt samarbete? Det vore\r\nintressant att få svar på den frågan.</pre><pre>Anf. 20  BENGT HURTIG (v) replik:</pre><pre>Herr talman! Det är självklart att om vi får ett nej\r\ni folkomröstningen, ligger frihandelsavtalet -- eller\r\neventuellt ESS-avtalet -- kvar. Vi kommer att\r\nfungera med de avtalen. EES-avtalet ger oss en klar\r\nmöjlighet att gå ur, om det skulle köra ihop sig.</pre><pre>Sedan får vi naturligtvis också bedöma vad som\r\nhänder i Norge. Det är ju också en av våra stora\r\nhandelspartner.</pre><pre>EES-avtalet kommer självfallet sedan att få prövas\r\nsteg för steg. När problemen uppstår får vi se vad\r\nvi kan göra åt dem. Om problemen hopar sig får vi\r\nta itu med någon typ av omförhandlingar av EES-\r\navtalet. Men problemen får lösas först när de\r\nuppträder. Vi vet inte heller vilka länder som i så\r\nfall kommer att stå i EES-positionen.</pre><pre></pre><pre>Det är bra att Göran Lennmarker slår fast att det\r\när riksdagens hållning beträffande villkoren inför\r\nförhandlingarna som gäller i fråga om\r\nförsvarspolitiken. Men vore det ändå inte bra om\r\nman kunde köra debatten om vad ett fullt\r\nmedlemskap innebär för ett eventuellt\r\nförsvarspolitiskt samarbete i Europa ordentligt i\r\nbotten?</pre><pre>Anf. 21  GÖRAN LENNMARKER (m)\r\nreplik:</pre><pre>Herr talman! Jag är något besviken över Bengt\r\nHurtigs svar vad gäller nej-alternativet. Om vi skall\r\nha tydliga ja- och nej-alternativ åligger det faktiskt\r\näven nej-sidan att definiera vad nej-alternativet\r\nbestår i. Den som överväger att ta en nej-sedel i sin\r\nhand för att lägga den i urnan måste faktiskt veta\r\nvad nej-alternativet innebär.</pre><pre>Under alla de debatter som jag deltagit i runt om i\r\nSverige flyr nej-sidans anhängare detta. Det kan\r\njag försäkra. Man vill inte tala om vad nej-\r\nalternativet innebär. Innebär det att vi skall\r\nåterinföra gränshinder vid Torneälven, mot Norge,\r\nDanmark och övriga Europa? Eller innebär det att\r\nhuvuddelen av den tidigare argumenteringen i\r\npraktiken skall överges, en argumentering som\r\nframför allt har varit en hård attack mot innehållet\r\ni EES-avtalet, nämligen den inre marknaden och de\r\nfyra friheterna? Jag tror att vi kommer att få se en\r\nmycket stor förändring i Europa-debatten på den\r\nhär punkten, när väl nej-sidans alternativ klargörs.</pre><pre>Det pågår en fantastiskt livig och intressant\r\nsäkerhetspolitisk debatt i Europa. Det är framför\r\nallt de nya demokratierna i Central- och Östeuropa\r\nsom driver den. Vad som kommer ut av detta vet\r\ningen, inte heller EG. Det finns skilda\r\nuppfattningar inom EG:s medlemsländer -- kanske\r\nockså i Sverige -- och Europa och USA har i viss\r\nutsträckning skilda uppfattningar. Det gör att vi får\r\nleva med den här säkerhetspolitiska debatten under\r\nett antal år framöver, tills läget klarnar.\r\nUtvecklingen i Ryssland är som bekant inte alldeles\r\noväsentlig i det här sammanhanget.</pre><pre>Anf. 22  MATS HELLSTRÖM (s) replik:</pre><pre>Herr talman! Det är inte särskilt seriöst av Göran\r\nLennmarker att hävda att socialdemokratin skulle\r\nvara passiv i EG-frågan.</pre><pre>Inom arbetarrörelsen har vi ett stort och unikt\r\nfolkbildningsarbete som pågår. Vi\r\nsocialdemokrater är inte rädda för att debattera. Vi\r\nhar valt en uppläggning som kanske är litet\r\nokonventionell. Den innebär att vi har en öppen\r\ndiskussion inom partiet, med ja- och nej-\r\nkommittéer. Jag tror att den typen av debatt är av\r\nvärde för slutresultatet, vilket resultatet än blir. Vi\r\ntror nämligen att svenska folket är för klokt för att\r\nlåta sig skrämmas till ett EG-medlemskap, och vi är\r\ninte rädda för en diskussion kring argumenten i vårt\r\nparti. Det borde andra partier kunna ha respekt för.\r\nDen uppläggning som socialdemokraterna har valt\r\nkan leda till, som jag bedömer det, ett grundat\r\nresultat i folkomröstningen.</pre><pre>Både i vår riksdagsgrupp och under vår\r\npartikongress nyligen har vi dessutom i mycket stor\r\nenighet tagit fram de frågor som vi anser skall vara\r\nsocialdemokratins bidrag i det nya Europa. Det\r\nfinns angivet i den skrift som vi i januari lade fram\r\nsåsom underlag för diskussionerna med regeringen\r\nom bl.a. förhandlingsuppläggningen. Vi tar där upp\r\nsocialdemokratins speciella bidrag. I mitt\r\nhuvudanförande berörde jag delvis det. Det finns\r\nockså många andra frågor som berörs, exempelvis\r\nden sociala dimensionen, miljöfrågorna,\r\ngenerositeten och människor utanför Europa, osv.</pre><pre>Jag konstaterar att det finns en mycket tydlig\r\nskillnad mellan vårt programförslag och det\r\nprogramförslag som Moderata samlingspartiet nu\r\ndiskuterar, som är nattväktaren Europa. Det må\r\ndet vara. Det är Moderaternas ideologi. Förslaget\r\nhandlar om de bestående löneskillnadernas\r\nEuropa. Jag respekterar moderaternas ideologi.\r\nMen låt oss när programmet är utformat debattera\r\nde mycket olika europeiska visioner som\r\nModeraterna och Socialdemokraterna har.</pre><pre>Anf. 23  GÖRAN LENNMARKER (m)\r\nreplik:</pre><pre>Herr talman! Oron för den bristande\r\nsocialdemokratiska aktiviteten, som jag redovisade\r\ni talarstolen, härstammar från ett referat av en\r\nföreträdare för det danska Metall. Företrädaren\r\nvar utifrån sin utgångspunkt mycket bekymrad över\r\ndetta.</pre><pre>Det finns en del kvar att göra från\r\nsocialdemokratiskt håll, om vi tolkar\r\nopinionsundersökningar rätt. Jag är ingen expert\r\npå hur socialdemokraterna skall föra sin interna\r\nkampanj. Det tror jag att Mats Hellström är bättre\r\nskickad än jag att göra, så jag tänker inte ge några\r\ngoda råd i den delen.</pre><pre>Det är däremot viktigt att alla partier skall föra\r\nfram sina egna kampanjer, frejdigt och klart. Av\r\nnaturliga skäl kommer vi inte att vara eniga i EG-\r\nfrågan i alla delar. Vi har dock stora gemensamma\r\nåsikter i det fundamentala om medlemskapet och\r\nom mycket av det som medlemskapet grundas på.\r\nMen det finns nyanser eftersom vi är skilda partier.\r\nDet skall inte beklagas utan tas vara på. Vi har alla\r\nett ansvar att föra kampanjen, var och en på sin\r\nkant och gentemot det svenska folket.</pre><pre>Jag har en del synpunkter på det\r\nsocialdemokratiska programmet när det gäller de\r\nolika programmens innehåll - konstigt vore det väl\r\nannars. Men jag beklagar inte att socialdemokratin\r\nger ut ett sådant program, tvärtom välkomnar jag\r\ndet.</pre><pre>Anf. 24  MATS HELLSTRÖM (s) replik:</pre><pre>Herr talman! Det var intressant att höra att\r\nmoderaterna bekymrar sig för det danska Metall.\r\nOm moderaterna och regeringen bekymrade sig\r\nlika mycket för Svenska Metallarbetareförbundet\r\noch dess medlemmar och den svenska\r\nfackföreningensrörelsens situation, skulle kanske\r\nEG-debatten i Sverige se litet annorlunda ut.</pre><pre>En av de frågor som gör många inom den svenska\r\nfackföreningsrörelsen mest oroliga är det\r\ngeneralangrepp som man valt att göra mot den\r\nsvenska fackföreningsrörelsen. Det gäller hur\r\nSverige skall klara av ett EG-medlemskap, om den\r\nsvenska arbetsrätten rustas ned. Det vet Göran\r\nLennmarker också. Inom stora delar av\r\nfackföreningsrörelsen är man övertygad om att det\r\nmed den svenska arbetsrätten väl går att hantera de\r\nfrågor som kan uppkomma på den inre marknaden.\r\nMen rustas arbetsrätten ned kan svenska anställda\r\noch fackföreningar komma i reella svårigheter när\r\ndet gäller att väl kunna utvecklas på den inre\r\nmarknaden.</pre><pre>Herr talman! I detta sena skede av försöken att\r\nrusta ned arbetsrätten uppmanar jag moderaterna\r\natt lägga de här förslagen ordentligt på hyllan. Det\r\när det bästa ni kan göra för ett ja i en svensk\r\nmedlemskapsomröstning.</pre><pre>Anf. 25  GÖRAN LENNMARKER (m)\r\nreplik:</pre><pre>Herr talman! Vi skall väl först säga att frågan om\r\narbetsrätten är en svensk fråga, inte en EG-fråga.\r\nVi avgör detta i denna riksdag, inte på något annat\r\nplan. Däremot handlar det om, Mats Hellström, att\r\nsvenska metallare, och alla som vill in på den\r\nsvenska arbetsmarknaden, är intresserade av att\r\ndet skapas nya jobb. De är intresserade av att det\r\nförs en sådan politik, att det kan bli en kraftfull\r\nökning av framför allt småföretagen, de nya\r\nföretagen, där de nya jobben med nödvändighet\r\nmåste komma att ligga.</pre><pre>Återigen vill jag säga att detta som vi diskuterar är\r\nen inhemsk fråga. Det har inte med EG-\r\nmedlemskapet att göra. Det går att gå båda\r\nvägarna. Arbetsrätten kan upprustas på det sätt\r\nsom regeringen resonerar eller på det sätt som Mats\r\nHellström föreslår, utan att EG har med frågan att\r\ngöra. Detta är viktigt att markera i denna debatt.</pre><pre>Anf. 26  HADAR CARS (fp):</pre><pre>Herr talman! Det är verkligen roligt att\r\nförhandlingarna om svenskt medlemskap i det\r\neuropeiska förbundet nu är i full gång och börjar ge\r\nsynbara resultat.</pre><pre>Jag är nämligen helt övertygad om att mycket av\r\nden oro många i Sverige känner inför svensk\r\nmedverkan i ett Europaförbund kommer att\r\nförsvinna efter hand som resultatet av\r\nförhandlingarna kommer på bordet.</pre><pre>Då går det inte längre för nej-sidan att så oro och\r\ntvivel med hjälp av glidande formuleringar,\r\nhalvsanningar och rena lögner.</pre><pre>Tänk bara på vad som sades om vad\r\nEuroatomfördraget skulle tvinga Sverige till.\r\nFördraget, sade nej-sidan, skulle hindra oss i\r\nSverige från att själva bestämma om vi skall\r\navveckla kärnkraften eller utveckla den.</pre><pre>Det kan de inte säga längre! När förhandlingarna\r\npå den här punkten realiter nu är klara, vet vi att\r\ninga andra än vi själva bestämmer om den svenska\r\nkärnkraftens framtid. Vi utvecklar eller avvecklar\r\nprecis som vi själva vill!</pre><pre>Och tänk vilket nummer nej-sidan gjorde av\r\nkärnkraftsavfallet. Som medlem i EG, sade man,\r\nskall vi tvingas ta emot kärnkraftsavfall från andra\r\nEG-länder. EG kunde bestämma att göra Sverige\r\ntill lager för radioaktivt avfall från hela Europa!</pre><pre>Det var lögn när det sades, men det dög som\r\nargument för att skrämma upp många svenskar. Nu\r\nvet vi att Sverige inte har någon som helst\r\nskyldighet att ta emot andra länders atomsopor. Vi\r\nstädar efter oss. De andra får städa efter sig. Det\r\nhar vi nu svart på vitt på!</pre><pre>Jag är övertygad om att vi får se samma sak på\r\nandra områden efter hand som förhandlingarna gör\r\nframsteg. Svenska snusare kommer att ha sin prilla\r\nkvar, och vi som ibland vill ha något starkare än\r\npilsner får ställa våra steg till Systemet, precis som\r\nvi alltid gjort. Den svenska allemansrätten och\r\noffentlighetsprincipen kommer inte att rubbas av\r\nvårt inträde i ett europeiskt förbund. Däremot\r\nkommer vi sannolikt att få mera resurser än nu för\r\natt föra en aktiv regionalpolitik.</pre><pre>Men viktigare än svaret på dessa frågor -- hur\r\nviktiga de än är -- är ändå skälen för att vi behöver\r\noch vill vara med i Europaförbundet. Det är de\r\nskälen vi nu måste lyfta fram.</pre><pre>För mig handlar det då främst om några få, men\r\ngrundläggande, saker. En sådan är om Sveriges\r\nsäkerhet som nation, våra möjligheter att möta hot\r\nfrån omvärlden och trygga vår egen och kommande\r\ngenerationers fred, blir större om vi samverkar nära\r\nmed andra demokratier i Europa eller om vi\r\nisolerar oss. För egen del och på goda grunder är\r\njag helt övertygad om att min och andra svenskars\r\nsäkerhet ökar genom svensk samverkan med andra\r\ndemokratier.</pre><pre>En annan fråga gäller vårt välstånd. Kan vi försvara\r\ndet på en öppen marknad i konkurrens med länder\r\ndär arbetslönerna är en bråkdel av vad de är i\r\nSverige? Kan vi höja vår utbildningsnivå, öka våra\r\nkunskaper och ligga i täten när det gäller forskning\r\noch utveckling? Klarar vi det behöver det inte gå\r\nnågon nöd på oss. Men gör vi det bäst på vår egen\r\nkant, eller gör vi det bättre i nära samverkan med\r\nvälutvecklade demokratier i vår närhet?</pre><pre>Blir vi starkare som nation om vi ställs utanför det\r\nnätverk av kontakter och samarbete som nu, och\r\ndet i snabb takt, växer fram mellan forskare,\r\nföretagare och vanligt folk i Europa -- eller bör vi\r\ndelta fullt ut i denna process? För mig är svaret\r\nsjälvklart: Vi måste, och vi vill, vara med!</pre><pre>Vilket ansvar har vi för Europas framtid? Skall vi\r\nvara med i arbetet att trygga demokratin och bygga\r\nupp fungerande ekonomier i Östeuropa -- eller\r\nskall vi lämna den uppgiften åt länderna i det\r\neuropeiska förbundet? Och bör vi vara med i\r\narbetet på att röja undan de enorma miljöskadorna\r\ni öst och komma till rätta med de\r\ngränsöverskridande hoten mot miljön i Europa och\r\ni världen? Självfallet bör vi vara med!</pre><pre>Det är av dessa och liknande skäl, och inte av svaret\r\npå frågan hur det blir med snuset, som jag säger ja\r\ntill svenskt medlemskap i det europeiska\r\nförbundet. Det är också det budskapet Folkpartiet\r\nliberalerna liksom jag själv vill föra ut till svenska\r\nfolket.</pre><pre>Herr talman! Den tyska författningsdomstolens\r\nbesked om Maastrichtfördraget var en viktig\r\nmilstolpe i den europeiska integrationsprocessen.\r\nDomstolens besked öppnar dörren så att fördraget\r\nnu kan träda i kraft. Men det drar också upp\r\ngränser för hur långt integrationen kan drivas.\r\nSärskilt viktigt är att författningsdomstolen\r\nunderstryker nödvändigheten av att stärka den\r\ndemokratiska kontrollen inom det europeiska\r\nförbundet och den roll som de nationella\r\nparlamenten spelar i det sammanhanget.</pre><pre>En stark demokratisk förankring av den europeiska\r\nbeslutsprocessen är något som vi i Sverige\r\nhelhjärtat ställer oss bakom. Det är därför\r\nvärdefullt att det inom riksdagen redan under\r\nförhandlingsskedet förs en fortlöpande dialog på\r\nbred bas. Här spelar riksdagens EG-delegation en\r\nviktig roll som samtalspartner och rådgivare till\r\nregeringen.</pre><pre>Delegationen ser som sin uppgift att inte bara hålla\r\nsig informerad om gången i\r\nmedlemsförhandlingarna utan också -- och det är\r\nviktigt -- att som folkvalda företrädare för sina\r\npartier ge regeringen sin syn på hur\r\nförhandlingarna bör drivas och vilka resultat som i\r\nförsta hand bör eftersträvas. Min uppfattning är att\r\nregeringen lyssnar noga på delegationen och att den\r\ndärigenom har ett reellt inflytande.</pre><pre>Delegationen söker också skaffa sig ett brett\r\nunderlag för sina överväganden och har bl.a.\r\ngenom resor i Sverige försökt informera sig om vad\r\nman i olika delar av landet anser vara särskilt\r\nväsentligt.</pre><pre>Delegationen har vidare i olika former utvecklat ett\r\ngott samarbete med Europaparlamentet och\r\netablerat kontakter med Europautskott i flertalet\r\neuropeiska förbundsländer. Vi gör detta därför att\r\nvi vet att parlamenten i de länderna i slutomgången\r\nkommer att vara avgörande för Sveriges\r\nmöjligheter att bli medlem. Alla måste ge sitt\r\ngodkännande. Skulle något enda av dem säga nej\r\nhjälper det inte hur bra det än går i den svenska\r\nfolkomröstningen.</pre><pre>Anf. 27  BENGT HURTIG (v) replik:</pre><pre>Herr talman! Det är bra att man gör framsteg när\r\ndet gäller förhandlingarna om kärnkraften och\r\nEuratom. Huvudlinjen är tydligen att de delar av\r\nfördraget som ännu inte tillämpas i andra länder i\r\nEuropa inte heller skall tillämpas i Sverige. Men om\r\nman skulle besluta att tillämpa dem i andra länder\r\nskall de också tillämpas i Sverige.</pre><pre>Det är inte bara nej-sidan som har känt oro för\r\nkärnkraftsavfallet. I en stor cirkelledarutbildning i\r\nmitt hemlän bjöd man in Ivo Dubois, som var\r\nambassadör för EG i Sverige, för att få veta hur han\r\nsåg på de här frågorna. Han sade: Ni är duktiga och\r\nanser att ni har löst avfallsfrågan, och ni har stora\r\nvidder -- varför skulle ni inte kunna ta emot\r\nkärnkraftsavfall?</pre><pre>Det var hans attityd. Det är bra att man har nått\r\nresultat och kanske klarar detta, men folk tar\r\nnaturligtvis intryck av attityden inom EG.</pre><pre>Jag skulle vilja ställa en fråga till Hadar Cars, som\r\njag känner som en person som månar om\r\nyttrandefrihet, tryckfrihet och demokrati.\r\nFortfarande är överläggningarna och\r\nomröstningsresultaten i ministerrådet i huvudsak\r\nhemliga. Förhandlingarna är sekretessbelagda om\r\nnågot land begär det. Hur skall vi då i allmänna val\r\ni Sverige kunna ta ställning till vilka politiska\r\nställningstaganden ministrar i ministerrådet har\r\ngjort, om vi inte kan få full klarhet i hur de har\r\nröstat i samtliga frågor? Det är en demokratisk\r\nfråga.</pre><pre>Det sägs att vi -- Sverige, riksdagen och\r\nregeringen -- skall få inflytande i EG. Men i\r\nkommissionen, centralbanksstyrelsen och\r\ndomstolen sitter internationella tjänstemän, som\r\nskall vara oberoende av regeringar och parlament.\r\nVad menar man då med att vi får inflytande?</pre><pre>Anf. 28  HADAR CARS (fp) replik:</pre><pre>Herr talman! Det är helt uppenbart mycket\r\nolyckligt att man i ministerrådet i det europeiska\r\nförbundet ännu inte har kunnat fatta beslut av\r\ninnebörden att allt vad man där bestämmer också\r\nblir offentligt. Jag är starkt kritisk mot förbundet på\r\nden punkten.</pre><pre>Jag är däremot positiv till att utvecklingen går åt\r\nrätt håll, att de ändå har tagit steg i rätt riktning.\r\nMan jag vill gärna se att de tar snabbare steg åt\r\nsamma håll. Jag vet att vi, den dag Sverige är\r\nmedlem, i hög grad kommer att medverka till att så\r\nsker.</pre><pre>Bengt Hurtig skall nu lyssna på mig när det gäller\r\nEuratom. Det är viktigt att vi klarar ut det här en\r\ngång för alla. Det är nu, enligt vad jag förstår av\r\nförhandlingarna, fullständigt klart att Sverige som\r\nnation själv bestämmer helt om och när vi skall\r\navveckla kärnkraften, eller för den delen om vi vill\r\nbygga ut den. Ingen annan än vi själva fattar de\r\nbesluten.</pre><pre>Det är också fullständigt klart att ingen annan kan\r\ntvinga oss att ta emot atomavfall från något annat\r\nland. Vi bestämmer själva över vårt avfall, och vi\r\nkan sätta helt stopp för import av avfall från andra\r\nländer.</pre><pre>Den lögnpropaganda som Nej till EG har bedrivit\r\npå det här området bör nu vara slut. Om den\r\nfortsätter är det ett brott mot de demokratiska\r\nspelreglerna; man skall inte fara med falskt\r\nvittnesbörd, inte mot sin nästa och inte mot någon\r\nannan.</pre><pre>Anf. 29  BENGT HURTIG (v) replik:</pre><pre>Herr talman! Jag säger att det är bra om vi har fått\r\nett klart förhandlingsresultat på den här punkten,\r\nmen jag pekar också på de attityder som kan finnas\r\ninom EG.</pre><pre>Men är nu Hadar Cars beredd att kräva att svenska\r\nministrars uppfattningar och röstningar i\r\nministerrådet skall kunna vara offentliga i Sverige?</pre><pre>Anf. 30  HADAR CARS (fp) replik:</pre><pre>Herr talman! Ja, definitivt, absolut. Det skulle vara\r\nen skandal om svenska ministrar som deltar i\r\nministerrådets överläggningar -- vilket jag hoppas\r\nskall ske ganska snart -- inte talar om hur de har\r\nställt sig och röstat. Därigenom får vi också god\r\nanledning att tro att även andras röstningar\r\nkommer att bli offentliga. Jag vill gärna se att de\r\nbidrar till detta, inte bara för sin egen del, utan\r\nockså för hela ministerrådets del.</pre><pre>Det skall självfallet inte vara så att de beslut som en\r\nförsamling fattar om lagar och regler -- det är det\r\nsom ministerrådet gör -- som skall tillämpas inom\r\ndet europeiska förbundet skall vara hemliga. Det är\r\norimligt.</pre><pre>Anf. 31  CHRISTER WINDÉN (nyd)\r\nreplik:</pre><pre>Herr talman! Sista delen av Hadar Cars anförande\r\nhandlade om EG-delegationen och dess uppgifter.\r\nDet var intressant att höra. Jag skulle vilja fråga\r\nHadar Cars, som är ordförande i delegationen -- det\r\njobbet anser jag för övrigt att han sköter med stor\r\nackuratess: Anser Hadar Cars att det är möjligt att\r\nEG-delegationen även kan fungera som ett slags\r\ninformationsgivare till allmänheten? Finns det\r\nnågon möjlighet för delegationen att hjälpa till och\r\nsprida kunskaper i faktafrågor som gäller EG\r\nungefär på det sätt som skedde i mitt replikskifte\r\nmed Europaministern?</pre><pre>Anf. 32  HADAR CARS (fp):</pre><pre>Herr talman! Delegationens huvuduppgift är att\r\nvara samrådsorgan med regeringen. Det är en\r\nuppgift som vi försöker sköta så gott vi kan. Det har\r\nvi gjort -- inte utan viss framgång, tycker jag.</pre><pre>Delegationen har också gjort resor i Sverige,\r\nbesökt länsstyrelser och bett dem ordna breda\r\nkontaktytor för samråd mellan å ena sidan\r\npersoner, organisationer och intressegrupper i\r\nlänen och å andra sidan de företrädare för EG-\r\ndelegationen som har besökt länsstyrelsen. Det har\r\nockså fungerat mycket bra. Vi har fått många goda\r\nsynpunkter, och vi har genom de besöken fått\r\nlyssna på den oro och de förhoppningar som finns\r\nute i landet. Min tanke -- jag är säker på att den\r\ndelas av presidiet och andra i EG-delegationen -- är\r\natt vi när förhandlingarna är färdiga skall\r\nåtervända, redovisa vad som har uppnåtts vid\r\nförhandlingarna och föra en diskussion och ett\r\nsamtal med dem som vi har mött tidigare.</pre><pre>Sedan är det en annan sak att nästan alla som ingår\r\ni delegationen -- och det gäller också Christer\r\nWindén -- tillhör de aktiva debattörerna i EG-\r\nfrågorna, och de debatterna för vi då på olika plan,\r\nkanske inte i första hand som medlemmar av\r\ndelegationen utan som våra partiers företrädare i\r\nEuropafrågorna. På det sättet kanske vi gör den\r\nallra största insatsen för att föra ut information om\r\nde mycket viktiga förhandlingar som Sverige nu för\r\noch om hur betydelsefullt det är för Sverige att bli\r\nmedlem av det europeiska förbundet.</pre><pre>Anf. 33  Statsrådet ULF DINKELSPIEL\r\n(m):</pre><pre>Herr talman! Tre kommentarer med anledning av\r\ndet föregående replikskiftet.</pre><pre>För det första: Jag vill bekräfta att det resultat vi\r\nhar nått i förhandlingarna rörande Euratom gör det\r\nkristallklart att Sverige ensamt bestämmer om en\r\neventuell framtida avveckling av kärnkraften, att\r\nSverige ensamt bestämmer hur vi vill hantera\r\nkärnavfall -- det må vara svenskt eller inte -- och att\r\nSverige ensamt bestämmer, om vi vill ta emot\r\nutländskt kärnavfall eller inte. Det är Sverige\r\nsuveränt som kan säga nej till detta.</pre><pre>För det andra: Ministerrådet är EG:s högsta\r\nbeslutande organ, Bengt Hurtig, och där sitter inga\r\nanonyma internationella tjänstemän -- där sitter\r\nfolkvalda representanter för de olika\r\nmedlemsländerna. Vilka ställningstaganden de har\r\ngjort bör -- det skulle jag gärna se -- offentliggöras\r\ntill alla delar. Det kommer vi från regeringens sida\r\natt verka för, och jag hoppas att vi skall komma\r\ndithän.</pre><pre>För det tredje: I avvaktan på detta kan jag försäkra\r\natt den nuvarande regeringen i alla frågor där beslut\r\nhar fattats i EG:s ministerråd kommer att offentligt\r\nredovisa hur regeringen och Sverige har ställt sig på\r\nvarje enskild punkt.</pre><pre>Anf. 34  PÄR GRANSTEDT (c):</pre><pre>Herr talman! När man ser ut över Europa i dag ser\r\nman ett antal gengångaraktiga likheter med\r\nsituationen i Europa efter första världskriget och\r\nföre andra världskriget. Vi ser ett Ryssland i djup\r\nkris. Vi ser en Balkanhalvö som sönderslits av krig.\r\nVi ser ett Västeuropa plågat av arbetslöshet och\r\nekonomiska problem och med skrämmande prov\r\npå en växande rasism och växande motsättningar\r\nmellan extremistiska grupper.</pre><pre>Det här är en bild som manar till eftertanke och\r\nsom är ägnad att skapa en hel del förstämning. Men\r\ndet finns samtidigt en väldigt viktig skillnad. Det är\r\natt i Europa i dag finns det också instrument för att\r\nta tag i de stora gemensamma problemen --\r\nekonomiska problem, ekologiska problem, sociala\r\nproblem. Det viktigaste instrumentet för detta är\r\nfaktiskt EG.</pre><pre>Man kan ha olika uppfattningar om hur väl EG\r\nhittills har förmått att ta sig an de här problemen.\r\nMen det är ändå en väsentlig skillnad jämfört med\r\nden situation som Europa har varit i vid tidigare\r\ntillfällen: Nu finns det fasta, etablerade\r\nsamarbetsformer. Om EG skall kunna spela den\r\nhär rollen kräver det att viljan och engagemanget i\r\nsociala frågor och miljöfrågor ökar, och det krävs\r\natt EG tar ett allt vidare alleuropeiskt ansvar och\r\näven själv utvecklas i alleuropeisk riktning.</pre><pre>Det är klart att EG kommer att spela den här\r\navgörande rollen för hur Europas stora problem\r\nlöses oavsett om Sverige är med eller inte. Men om\r\nSverige vill vara med och ta ett ansvar för Europas\r\nutveckling och om Sverige vill ha ett inflytande över\r\navgöranden som kommer att bestämma mycket av\r\nvår egen framtid måste vi naturligtvis vara\r\nmedlemmar i EG.</pre><pre>Men det är naturligtvis också så att ett svenskt\r\nmedlemskap i den europeiska unionen måste\r\nbaseras på att vi känner att det också ger oss ett\r\nutrymme för att ta vara på väsentliga nationella\r\nintressen. Det är viktigt att ett medlemskap innebär\r\nförbättringar och inte försämringar på viktiga\r\npolitikområden. Det är därför de nu pågående\r\nförhandlingarna är så viktiga. De kommer att\r\nklargöra vilket utrymme vi har att fortsätta att föra\r\nen progressiv nationell politik när det gäller\r\nmiljöfrågor, när det gäller regionalpolitik, när det\r\ngäller sociala frågor, osv.</pre><pre>Ibland klagas det på att Sverige har för långa\r\nkravlistor, att vi har för mycket önskemål om olika\r\nspeciella uppgörelser i samband med ett\r\nmedlemskap. Jag tror att de som klagar på det är\r\nfel ute. Det är nämligen viktigt, inte bara för\r\nSverige utan för hela EG att visa att det går att vara\r\nmedlem i den europeiska unionen och samtidigt\r\nföra en politik på hemmaplan som innebär\r\nförbättringar på vissa områden.</pre><pre>Det arbete som vi nu lägger ned på att klarlägga\r\ndetta är viktigt för oss och för hela det europeiska\r\nsamarbetet -- det är nämligen viktigt för det folkliga\r\naccepterandet av den europeiska unionen. Skall\r\nEG/EU kunna spela den centrala rollen för\r\nEuropas framtid måste det också samtidigt ha ett\r\nordentligt folkligt stöd. Vi i Sverige erbjuder ett\r\nsådant test genom den folkomröstning som skall\r\navgöra om vi går med i den europeiska unionen\r\neller inte. Ett ja innebär en förstärkning av hela\r\nEuropatanken och en folklig acceptans av att EG är\r\nett bra sätt att samarbeta på.</pre><pre>Ett svenskt nej kommer däremot att skada hela\r\nEuropasamarbetet. Därför är dessa förhandlingar\r\nviktiga både för vårt land och för\r\nEuropasamarbetet i dess helhet.</pre><pre>Hittills har vi mest ägnat oss åt frågor som är av\r\nbetydelse för den inre marknadens sätt att fungera.\r\nSnart kommer vi att ta oss an de frågor som också\r\nhar att göra med unionssamarbetet. Det är viktigt\r\natt Sverige bibehåller möjligheten att framöver ta\r\nställning till om vi skall ha en gemensam valuta eller\r\ninte. Jag vill välkomna den debattartikel som\r\nfinansministern och den blivande statssekreteraren\r\nskrev i det ämnet.</pre><pre>Vi kommer också att diskutera det utrikes- och\r\nsäkerhetspolitiska samarbetet. Det är viktigt att vi\r\ni Sverige är mycket tydliga i frågan om att vi skall\r\nbibehålla vår alliansfrihet som syftar till att vi skall\r\nkunna vara neutrala i händelse av krig i vårt\r\nnärområde. Jag vill gärna få bekräftat från\r\nregeringens företrädare att det kommer att bli vår\r\nlinje i de diskussionerna.</pre><pre>Anf. 35  CHRISTER WINDÉN (nyd)\r\nreplik:</pre><pre>Herr talman! Pär Granstedt talar entusiastiskt om\r\nett framtida Europa. Det tycker jag är bra. Jag\r\ndelar den uppfattningen.</pre><pre>Pär Granstedt är också ordförande i EG-\r\nkonsekvensutredningens referensgrupp. Där talar\r\nman om alternativ till EG. Man talar om ett s.k.\r\nnollalternativ. Ett nollalternativ skulle innebära att\r\nman återgår till den situation som rådde innan EES-\r\navtalet trädde i kraft. Skall jag tolka detta som att\r\nnoll för Pär Granstedt och Centern innebär att man\r\nskall riva upp EES-avtalet i den mån man inte\r\nskulle få ett ja i folkomröstningen om ett\r\nmedlemskap i den europeiska unionen?</pre><pre>Anf. 36  PÄR GRANSTEDT (c) replik:</pre><pre>Herr talman! Såvitt jag förstår har vi tre\r\nframtidsalternativ när det gäller vår roll visavi det\r\neuropeiska integrationsarbetet.</pre><pre>Det första alternativet är fullt medlemskap. Det är\r\nhelt klart att vår ambition i den förhandlingsprocess\r\nsom nu pågår är att nå dit.</pre><pre>Det andra alternativet är att vi avstår från\r\nmedlemskap men har kvar en EES-lösning. Det\r\ninnebär att vi får de flesta av de materiella\r\nfördelarna som ett EG-medlemskap kan ge. Men\r\ndet innebär också ett mycket starkt ensidigt\r\nberoendeförhållande till EG utan att vi är med när\r\nbesluten fattas.</pre><pre>Det tredje alternativet är det som naturligtvis ger\r\noss den största självständigheten. Det är att vi\r\nockså lämnar EES-samarbetet. Men vi kan räkna\r\nmed att det innebär stora ekonomiska\r\npåfrestningar och att vi på många områden isolerar\r\noss från ett Europasamarbete.</pre><pre>Detta är de tre alternativ som finns. Jag tycker att\r\ndet är viktigt att i utredningsarbetet ordentligt\r\nklarlägga vilka konsekvenser dessa tre alternativ\r\nför med sig. Det är också viktigt att man från\r\nnejsidan så småningom klargör vilket alternativ\r\nsom man egentligen står för. Såvitt jag förstår har\r\norganisationen Nej till EG slagit fast att man inte\r\nbara är motståndare till EG-medlemskap utan\r\nockså till EES. Mycket av argumentationen mot\r\nEG är egentligen en argumentation mot den inre\r\nmarknaden, alltså även mot EES-avtalet. Det har\r\nsagts tidigare i debatten.</pre><pre>Vi måste alltså räkna med att ett politiskt alternativ\r\när att vi ställer oss helt utanför. Det är ett mycket\r\nolyckligt alternativ. Men det är ett politiskt\r\nalternativ, och det måste klarläggas vilka\r\nkonsekvenser det får.</pre><pre>Anf. 37  CHRISTER WINDÉN (nyd)\r\nreplik:</pre><pre>Herr talman! Pär Granstedt pratar länge och\r\nmycket, men han svarar inte på min fråga.</pre><pre>Jag säger att ett nollalternativ är ett alternativ som\r\ninte innebär någon förändring. Säger man upp\r\nEES-avtalet eller går med i EG är det en\r\nförändring.</pre><pre>Min fråga var ganska enkel och direkt. Jag ställer\r\nden igen: Är det Pär Granstedts och Centerns\r\nuppfattning att vi skall säga upp EES-avtalet om det\r\nblir ett nej i folkomröstningen om EG?</pre><pre>Anf. 38  PÄR GRANSTEDT (c) replik:</pre><pre>Herr talman! Vår strävan är att vi skall få ett sådant\r\nförhandlingsresultat att Sverige kan gå med i EG\r\nsom fullvärdig medlem.</pre><pre>Centern har inte tagit ställning till vad som skall\r\ngöras om det blir nej i folkomröstningen, om EES-\r\navtalet då skall bibehållas eller om det skall sägas\r\nupp. Det blir en debatt som vi får föra då.</pre><pre>Jag har pekat på de problem som bägge dessa\r\nalternativ för med sig. Om vi har kvar EES-\r\nlösningen blir det ett ensidigt beroendeförhållande.\r\nOm vi också säger upp EES-avtalet innebär det\r\nekonomiska problem och isolering.</pre><pre>Anf. 39  BENGT HURTIG (v) replik:</pre><pre>Herr talman! Pär Granstedt talade om vikten av ett\r\nmedlemskap.</pre><pre>När vi lyssnar på våra vänner i EG hör vi att\r\nmodlösheten och problemen är mycket större där\r\nän här hemma. De anser själva att de har\r\nmisslyckats när det gäller arbetslösheten,\r\nJugoslavien och växelkursmekanismen som skulle\r\nleda till EMU-projektet.</pre><pre>I New Statesman skriver två brittiska ekonomer att\r\nden europeiska växelkursmekanismen i själva\r\nverket var en massarbetslöshetsmekanism,\r\neftersom den lade allt tryck på de svagaste\r\nekonomierna i Europa.</pre><pre>EG har också hela GATT-problematiken framför\r\nsig. Men hoppet står till att man igen skall kunna\r\nväcka entusiasmen, genom att man får in de fyra\r\nländerna som medlemmar. Det är den realistiska\r\nbeskrivning som man ger.</pre><pre>I Le Monde diplomatique skrev man i en ledare i\r\nseptembernumret: ''Dessa uteslutande\r\nmonetaristiska kriterier som -- -- -- ska göra det\r\nmöjligt att överlåta makten över den gemensamma\r\nvalutan till en centralbank oberoende av varje\r\npolitisk myndighet och demokratisk påverkan. Det\r\när en mycket tydlig försmak av medborgarnas\r\nframtida belägenhet, utlämnade till bankdirektörer\r\nsom inte är redovisningsskyldiga inför någon.''</pre><pre>Le Monde diplomatique är ju inte vilket organ som\r\nhelst.</pre><pre>I Sverige säger vi att vi måste gå med i EG för att\r\nfå vara med och bestämma. På vilket sätt får vi som\r\nkollektiv -- ordet vi måste ju avse ett kollektiv, t.ex.\r\nriksdagen, regeringen eller landet -- makt i\r\nkommissionen, centralbanksstyrelsen och\r\ndomstolen?</pre><pre>I dessa sammanhang talas det oupphörligen om\r\ndetta vi som får makt. Men människor som läser\r\nMaastrichtavtalet finner att så inte är fallet. Det är\r\nde högt uppsatta byråkraterna och tjänstemännen\r\nsom fattar beslut och har ansvar för beredningar.\r\nMan borde förresten dela ut Maastrichtavtalet till\r\nsvenska folket i stället för att försöka sila materialet\r\noch tala om vad det handlar om.</pre><pre>Anf. 40  PÄR GRANSTEDT (c) replik:</pre><pre>Herr talman! Det är naturligtvis riktigt att EG i viss\r\nmening befinner sig i en kris. Man ser att man har\r\nstora svårigheter och är inte alltid på det klara med\r\nhur de skall angripas.</pre><pre>Det är viktigt att man samtidigt som man ser de här\r\nproblemen försöker tänka sig Europa utan EG. Om\r\nman helt enkelt lyfter bort den organisationen och\r\nEuropas stater i stället för sin politik i öppen\r\nrivalitet mot varandra blir det inte mycket kvar av\r\nskillnaden mellan dagens situation och den vi hade\r\ni mellankrigstiden.</pre><pre>Trots EG:s svagheter och brister är det ändå EG\r\nsom inger hopp om att det skall gå att lösa de\r\nproblem som Europa i dag har, genom samarbete\r\noch samverkan -- inte genom konflikter och strider\r\nmellan länder och folk.</pre><pre>Vi kan naturligtvis välja att stå utanför detta om vi\r\nanser att priset är för högt. Men ett Europa utan det\r\nsamarbete som EG kan erbjuda vore ett Europa\r\nsom hotades av mycket stora faror.</pre><pre>När det gäller inflytande är det naturligtvis så att\r\nEG precis som Sverige dels har folkvalda, politiska\r\norgan, dels har administrativa organ. Precis som i\r\nSverige är det direkta folkliga inflytandet starkast\r\ni de politiska organen. I EG handlar det om EG-\r\nparlamentet och ministerrådet. Däremot är\r\ninflytandet inte lika direkt i de administrativa\r\norganen. Det gäller också Sverige. Vi har inte ett\r\nfolkligt val av generaldirektörer i de centrala\r\nämbetsverken, men vi har en folklig kontroll över\r\nhur de fungerar genom de politiska organen. Det\r\nhar man också i EG där ministerrådet och\r\nEuropaparlamentet utövar kontroll över hur de\r\nadministrativa organen fungerar. Det finns ingen\r\nprincipiell skillnad.</pre><pre>Bengt Hurtig kan ha starka invändningar mot hur\r\npolitiken förs i EG. Men jag tror att Bengt Hurtig\r\nockså har starka invändningar mot hur politiken\r\nförs i Sverige. Anser Bengt Hurtig också att vi bör\r\ngå ur Sverige? Ur hans synpunkt är säkert inte\r\nheller den svenska politiken idealisk i alla\r\navseenden.</pre><pre>Anf. 41  BENGT HURTIG (v) replik:</pre><pre>Herr talman! Nej, det anser jag inte. Här har folk\r\ntrots allt att ta hänsyn till helheten i politiken i\r\nallmänna val. Vi har inte lyft över den mängd beslut\r\nsom fattas i Sveriges riksdag till våra myndigheter.</pre><pre>Vi kan ta regionalpolitiken som exempel. Den\r\nyttersta övervakaren och slutinstansen i\r\nregionalpolitiska frågor som rör statsstöd kommer\r\natt vara EG-domstolen. Jurister kommer alltså\r\nytterst att avgöra vilken typ av regionalpolitik man\r\nkan föra i Sverige. I dag är det Sveriges riksdag.</pre><pre>På det här sättet kan man gå igenom fråga efter\r\nfråga. Det samlade intrycket är att vi lyfter över en\r\nrad problem ifrån politikens fält till juridikens. Ja-\r\nsidan skulle nog tjäna på att tala om att det förhåller\r\nsig på det sättet.</pre><pre>Det går naturligtivs inte att tänka bort EG. Sådana\r\nintellektuella övningar är tämligen meningslösa.\r\nDäremot kan vi ju fundera på hur ett samarbete i\r\nEuropa skall kunna utvecklas samtidigt som\r\ndemokratin faktiskt stärks och parlamenten i\r\nEuropa får ett avgörande inflytande över\r\nutvecklingen.</pre><pre>Anf. 42  PÄR GRANSTEDT (c) replik:</pre><pre>Herr talman! Även i Sverige, Bengt Hurtig, måste\r\nfaktiskt de politiska besluten fattas inom ramen för\r\nde lagar som gäller. Det kan förekomma även i\r\nSverige att politiska beslut ogiltigförklaras genom\r\nen lagprövning eller att politiska beslut inte\r\ntillämpas på det sätt som vi kanske trodde när vi\r\nfattade dem därför att det finns lagar som måste\r\nföljas.</pre><pre>Om man tycker att domstolarnas och de\r\nadministrativa organens sätt att tolka lagarna är\r\nfelaktiga, kan vi inte överpröva detta från politiska\r\ninstanser. Vi måste i stället ändra lagarna. Det\r\nfungerar precis på samma sätt i EG. Om man från\r\npolitiskt håll anser att EG-domstolen tolkar EG:s\r\nlagstiftning på ett sätt som man inte gillar, får man\r\nändra lagarna genom politiska beslut. Det är också\r\nmöjligt i EG. Det finns ingen stor principiell\r\nskillnad mellan EG:s och nationen Sveriges sätt att\r\nfungera. Lagar råder i bägge fallen.</pre><pre>Skillnaden är naturligtvis att EG utgör ett\r\ninternationellt samarbete, vilket innebär att det\r\ninte bara är Sverige som bestämmer. I den\r\nsamhällsanalys som Vänsterpartiet gjorde i det\r\nförflutna fanns en insikt om att Sverige inte\r\nbestämmer ensamt, inte ens på de områden där vi\r\nkanske har en formell beslutanderätt. Sverige är de\r\nfacto en del i ett internationellt samspel, där vi\r\nunder alla omständigheter tvingas ta hänsyn till den\r\ninternationella utvecklingen.</pre><pre>Skillnaden är att om vi står utanför blir våra\r\nmöjligheter att påverka den internationella\r\nutvecklingen mycket, mycket mindre än om vi är\r\nmed. Det kan mycket väl visa sig att svenska folkets\r\ninflytande över sitt eget öde blir större om vi finns\r\nmed och påverkar den här internationella\r\nutvecklingen än om vi står utanför och för en\r\nständig anpassningspolitik.</pre><pre>Anf. 43  Statsrådet ULF DINKELSPIEL\r\n(m):</pre><pre>Herr talman! Pär Granstedt sökte en bekräftelse\r\nfrån regeringens sida på att den militära\r\nalliansfriheten som syftar till att Sverige skall kunna\r\nhålla sig neutralt i händelse av krig i vårt närområde\r\nutgör en grundval för våra förhandlingar med EG.\r\nMitt svar är: ja.</pre><pre>I mitt öppningsanförande inför EG:s ministerråd\r\nden 1 februari slog jag fast att den svenska militära\r\nalliansfriheten alltjämt består, och sedan\r\nutvecklades vår syn på detta. Det\r\nöppningsanförandet utgör självfallet fortfarande\r\nutgångspunkten för våra förhandlingar med EG.</pre><pre>Anf. 44  PÄR GRANSTEDT (c) replik:</pre><pre>Herr talman! Jag uppskattar den markering som\r\nstatsrådet Dinkelspiel gjorde här. Ibland\r\nförekommer nämligen ovanan i debatten att man\r\nsäger att den svenska neutralitetspolitiken inte\r\nlängre är aktuell men att alliansfriheten består.\r\nSedan slutar man där utan att också påpeka att\r\nsyftet med alliansfriheten faktiskt är att vi skall\r\nkunna vara neutrala i händelse av ett krig i vårt\r\nnärområde. Det här kan ibland leda till\r\nmissförstånd där man tror att vi har genomfört\r\nsäkerhetspolitiska förändringar som är mycket\r\nstörre än vad de är.</pre><pre>När vi förr i tiden talade om neutralitetspolitik\r\nbetydde det aldrig att vi var neutrala i fredstid. Det\r\nbetydde hela tiden: alliansfrihet i fred syftande till\r\nneutralitet i krig. När vi i dag talar om alliansfrihet\r\när det i grunden samma sak; en alliansfrihet i fred\r\nför att vi skall kunna vara neutrala i händelse av\r\nkrig.</pre><pre>Jag tror att det är angeläget inte minst i de\r\nkontakter som vi har med våra -- förhoppningsvis --\r\nblivande samarbetspartner i den europeiska\r\nunionen att inte skapa osäkerhet om detta. Det\r\nskall vara helt entydigt att fundamentet i den\r\nsvenska säkerhetspolitiken -- alliansfrihet i fred\r\nmed inriktning på att vi skall kunna vara neutrala i\r\nkrig -- består och inte har förändrats.</pre><pre>Anf. 45  Statsrådet ULF DINKELSPIEL\r\n(m):</pre><pre>Herr talman! Jag delar nog Pär Granstedts\r\nsynpunkt att det är viktigt att det inte råder någon\r\noklarhet om den svenska uppfattningen. Därför har\r\nvi så tydligt redovisat den i vårt grundläggande\r\ndokument i förhandlingarna, nämligen det\r\nanförande jag höll den 1 februari.</pre><pre>Den militära alliansfriheten består alltjämt. Det\r\ngör den i den värld som håller på att utvecklas. Det\r\när självklart att de säkerhetspolitiska\r\nförutsättningarna förändras, men så som läget är i\r\ndag är utgångspunkten den som angavs i anförandet\r\nden 1 februari -- och ingen annan.</pre><pre>Anf. 46  HOLGER GUSTAFSSON (kds):</pre><pre>Herr talman! Den europeiska politiken måste\r\neffektiviseras och koncentreras kring frågor om\r\nekonomisk utveckling och en säkerhetspolitik som\r\ntryggar fred och samexistens.</pre><pre>Det är med kritiska ögon vi följer den passivitet\r\nsom råder, inom några av EG:s medlemsländer,\r\nbeträffande ratificeringen av EES-avtalet. Politisk\r\ntaktik och långbänkar möter Sverige på tröskeln till\r\nden Europagemenskap som vi önskar engagera oss\r\ni.</pre><pre>Det hittills största steget mot ett närmare\r\nsamarbete mellan EG- och EFTA-länderna, EES-\r\navtalet, borde ha ratificerats för sex månader sedan\r\nav alla EG:s medlemsländer. Detta kan inte\r\nuppfattas som vare sig välkomnande eller effektivt\r\nhandlat. Utan starka motiv har man dragit\r\ngodkännandet i långbänk.</pre><pre>De nu pågående medlemskapsförhandlingarna\r\nkommer att bli ett mått på den flexibilitet och\r\nprogressivitet som medlemsländerna och\r\nkommissionen förmår frambringa och tillämpa,\r\nbåde på de politiska och på de marknadsmässiga\r\nområdena.</pre><pre>Kommer subsidiaritetsprincipen att lyftas fram som\r\nen politisk ambition och bli den ledstjärna som har\r\nuttalats av ledamöter i ministerrådet? Rimligen bör\r\ndenna princip ge ökade förutsättningar för de nya\r\nmedlemmarna till lokala politiska och\r\nmarknadsmässiga ambitioner, utan att hamna i\r\nmånadslånga förhandlingar med kommissionen\r\nkring harmonisering av teknikaliteter.</pre><pre>Låt mig ge några exempel på problem inom olika\r\nförhandlingsområden som borde kunna lösas med\r\nen flexibilitet och subsidiaritet som mål.</pre><pre>Sverige kräver produktionsstöd till det arktiska\r\njordbruksområdet i Norrland. Samtidigt blir det\r\nsvenska jordbruket väl rationaliserat när Sverige\r\nblir medlem i EG. I stället för ett nykonstruerat\r\narktiskt stöd till Sverige borde Sverige kunna få en\r\npermanent ''rabatt'' på avgiften till EG:s budget\r\noch tillåtelse att fritt disponera dessa pengar för\r\njordbruket i lågproducerande områden i Sverige.\r\nDetta skulle effektivt bidra till färre regleringar och\r\nbyråkrati för både EG och Sverige.</pre><pre>Vidare bör EG:s medlemsländer bibringas den\r\ninsikten att om Sverige skall kunna bli medlem i\r\ngemenskapen måste problemet med de svenska\r\nalkoholmonopolen lösas på ett för den svenska\r\nopinionen positivt sätt. Det är ett faktum att över\r\n15 % av svenska folket arbetar aktivt i\r\norganisationer som av hälsomässiga skäl slår vakt\r\nom vår alkoholpolitik och därmed\r\nalkoholmonopolen. Detta går inte att förhandla\r\nbort om vi skall nå ett ja i folkomröstningen.</pre><pre>\r\nHerr talman! Den snabba tekniska och ekonomiska\r\nutvecklingen i världen ger inte utrymme för\r\nEuropas länder att föra en inre kamp om\r\ndetaljlagstiftning, institutionell byråkrati och\r\nekonomiska beräkningsmodeller för att nå\r\nmillimeterrättvisa i alla avseenden. Situationen\r\nkräver att de aktiva och självständiga\r\nnationalstaterna får en effektiv organisation för\r\nsamverkan mellan länderna -- EG/EU -- där\r\nutvecklingsfrågor och avreglering kan ges ett stort\r\nutrymme på dagordningen.</pre><pre>Om den europeiska gemenskapen skall kunna\r\nutvecklas till en zon av ekonomisk tillväxt och\r\nutveckling i global konkurrens med USA, Japan\r\noch ASEAN-länderna, måste organisationen\r\neffektiviseras och inriktas på övergripande\r\nstrukturella mål för forskning och utveckling, ökad\r\nsysselsättning och social välfärdsutveckling.</pre><pre>Hela Europa är nu inne i en djup och allvarlig\r\nlågkonjunktur. Trots att den inre marknaden sakta\r\nhar börjat verka kan man inte se någon påtaglig\r\nekonomisk återhämtning. Uppenbarligen har den\r\ntekniska utvecklingen halkat efter och försämrat\r\nproduktionsvillkoren och därmed\r\nkonkurrenskraften för Europa.</pre><pre>Vårt välstånd har hittills byggt på frihandel och en\r\nnationell ekonomisk politik. Till detta måste nu\r\nockså komma gemensamma ansträngningar på det\r\nekonomisk-politiska området över\r\nnationsgränserna. Den mycket starka\r\ninternationaliseringstrenden kräver ett samarbete\r\nmellan länderna i väl etablerade förhållanden.</pre><pre>I framtiden kommer vi att möta en rad globala\r\nproblem som kräver samverkan för ett resolut\r\nhandlande. Låt mig nämna några av dessa\r\nområden:</pre><pre>-- Arbetslösheten inom Europa.</pre><pre>-- Migrationsproblemen i samband med\r\nbefolkningsexplosionen i u-länderna.</pre><pre>-- Den ekonomiska klyftan mellan rika och fattiga\r\nländer som leder till flyktingströmmar både syd-\r\nnord och öst-väst i förhållande till Västeuropa.</pre><pre>-- De globala miljöproblemen som leder till ökad\r\nohälsa.</pre><pre>Vi är många européer som ser problemen, och\r\nförväntningarna på bra lösningar är mycket stora.\r\nTill detta engagemang och arbete är vi svenskar\r\ninbjudna att delta med största kraft.</pre><pre>Det är med beklagan jag konstaterar att\r\nmedlemsländerna för närvarande är mer\r\nintresserade av vad vi har med oss till detta\r\nsamarbete än vad vi kan uträtta i ett sådant\r\nsamarbete.</pre><pre>Herr talman! Svenska folket kommer inte att\r\nacceptera en stor klump med\r\nförhandlingskompromisser i elfte timmen. Vi\r\nbehöver förhandlingsframgångar nu -- för att känna\r\nvärmen söderifrån till Norden denna höst.</pre><pre>Anf. 47  BENGT HURTIG (v) replik:</pre><pre>Herr talman! Holger Gustafsson pratade vackert\r\nom EG:s mission för de fattiga folken och mot\r\nkrigen. Det är bra. Men det finns andra\r\nuppfattningar i världen om EG:s attityd. EG\r\nbeskylls för stormaktsfasoner på sina håll.</pre><pre>När EG skickade nödhjälp till Röda korset att\r\nanvändas i Jugoslavien fanns inte EG:s symbol med\r\nde 12 stjärnorna med på paketen. Röda korset\r\nuppgav i en dansk tidning i våras att EG krävde att\r\nför att denna hjälp skulle få distribueras i\r\nJugoslavien EG:s symbol måste finnas med på\r\npaketen. Kravet från EG var inte förhandlingsbart.\r\nDetta väckte en viss bestörtning inom Röda korset.\r\nMan tyckte att det fanns en viss unionschauvinism\r\ni hjälpen till de fattiga och förtryckta.</pre><pre>Har Holger Gustafsson någon synpunkt på det\r\nkravet från EG till Röda korset?</pre><pre>Anf. 48  HOLGER GUSTAFSSON (kds)\r\nreplik:</pre><pre>Herr talman! Jag kan bara tolka det så att Bengt\r\nHurtig har samma bekymmer som jag. Jag tycker\r\natt EG:s och medlemsländernas agerande i olika\r\nsituationer bör effektiviseras och förbättras. Det\r\ngäller säkert i fråga om nödhjälp.</pre><pre>Jag kan förstå att det uppstår kontroverser i en\r\nsituation där gemenskapen behöver känna en viss\r\nidentitet i hjälpverksamheten. Jag är inte beredd\r\natt säga att den nämnda handlingen var den bästa\r\ntänkbara. EG och den blivande unionen behöver\r\nutvecklas. Jag menar att det i dag går åt alldeles för\r\nmycket kraft åt det inre arbetet där man strider om\r\nsmå saker, när det egentligen finns världsproblem\r\natt engagera sig i. Detta lyser också igenom i de\r\npågående medlemskapsförhandlingarna. Jag\r\ntycker att detaljfrågorna har fått alltför stort\r\nutrymme.</pre><pre>Anf. 49  BERIT LÖFSTEDT (s):</pre><pre>Herr talman! EG-debatten här i riksdagen är för\r\ndet mesta rätt lugn och sansad. Dagens\r\növerläggningar är inget undantag från den linjen.\r\nRegeringens vilja att nå samförstånd med\r\noppositionen -- åtminstone med oss\r\nsocialdemokrater, de andra partierna får tala för sig\r\nsjälva -- tycks också större på detta område än på\r\nandra områden. Hittills har vi lyckats komma\r\növerens om de förhandlingspositioner som har\r\npresenterats för EG. Arbetet i EG-delegationen\r\nfungerar bra dels inom riksdagen, dels mellan\r\nregeringen och EG-delegationen.</pre><pre>Men folkets oro och osäkerhet i EG-frågan är stor.\r\nMånga är negativa, och många är osäkra. Då måste\r\nman ställa sig frågan vad det kan bero på.\r\nSjälvfallet har osäkerheten en rad förklaringar.\r\nMen en anledning för många är säkert att\r\nregeringen använder sig av dubbla budskap.</pre><pre>Om man t.ex. frågar statsrådet Dinkelspiel vad han\r\nanser om svensk arbetsrätt och kollektivavtalsrätt,\r\nom han ställer upp på det sociala protokollet i\r\nMaastrichtfördraget, om han tänker slåss i\r\nförhandlingarna för den nordiska modellen på\r\narbetsmarknaden, då får man alldeles säkert ett\r\nobetingat ja till svar. Den svenska modellen är bra.\r\nDen skall vi kämpa för. Så står det ju i princip också\r\ni statsrådet Dinkelspiels inledningsanförande från\r\nKöpenhamn den 1 februari i år.</pre><pre>Det dubbla budskapet uppstår när regeringen på\r\nhemmaplan river i olika arbetsrättsliga regler. Det\r\när faktiskt inte mer än rimligt och logiskt att\r\nmänniskor undrar hur helhjärtat regeringen\r\negentligen engagerar sig i den sociala dimensionen\r\ni förhandlingarna med EG, när den samtidigt är i\r\nfärd med att avrusta den sociala dimension på\r\nhemmaplan.</pre><pre></pre><pre>För övrigt är det inte bara svenska folket som nås\r\nav dubbla budskap på detta område. Det gör förstås\r\nockså motparten i EG-länderna. Egentligen tvivlar\r\njag inte alls på att statsrådet Dinkelspiel gör sitt\r\nallra bästa för att klara hem kollektivavtalsfrågorna\r\nnär han träffar kommissionärer och\r\nministerkolleger. Men de måste ju gå hem och\r\nundra om den svenska regeringen egentligen menar\r\nvad den säger och fäster så stor vikt vid dessa\r\nfrågor, när den strävar i motsatt riktning där\r\nhemma i Sverige och försöker försvaga de\r\nanställdas och fackens inflytande.</pre><pre>Herr talman! Den svenska ekonomin har sedan\r\nlänge i hög grad varit sammanflätad med andra\r\nländers. Vi är utomordentligt beroende av en stor\r\nutrikeshandel. En omfattande export och import\r\nhar utgjort och utgör en stor del av grundvalen för\r\nvår välfärd. De allra flesta människor tror jag hyllar\r\nfrihandelns och de öppna gränsernas princip i en\r\nrad avseenden.</pre><pre>Vi har i Sverige en lång tradition av frihandel och\r\nstort handelsutbyte. Ändå har\r\ninternationaliseringen av näringsliv och ekonomi\r\nfått helt andra dimensioner under de senaste 20--25\r\nåren. Svenska företags investeringar i utlandet\r\nökar. På motsvarande sätt etablerar utländska\r\nföretag dotterbolag och filialer i vårt land.\r\nKapitalet rör sig fritt och ofta utan kontroll över\r\ngränserna. Valutor och aktietillgångar kan vid\r\nvilken tidpunkt som helst på dygnet flyttas över\r\ngränserna.</pre><pre>Många av de stora och viktiga besluten som angår\r\nmänniskor i vårt land fattas utanför landets gränser.\r\nFrån de anställdas håll, från fackens håll, finns\r\noftast inget som helst inflytande på dessa frågor.\r\nSamtidigt som kapitalet tillåts röra sig fritt över\r\ngränserna tvingas de fackliga organisationerna göra\r\nhalt vid nationsgränserna. Stora multinationella\r\nföretag befinner sig helt utanför nationalstatens\r\nkontroll.</pre><pre>Obalansen mellan kapital och människor går inte\r\natt åtgärda genom valutaregleringar och liknande.\r\nDen tiden är förbi. I stället måste arbetstagarna få\r\nmöjligheter att utöva sitt inflytande på samma\r\ninternationella arena.</pre><pre>Jag vill säga att internationaliseringen i sig varken\r\när något oönskat eller ont. Inte heller är den i någon\r\nsärskild omfattning beroende av att EG finns.\r\nNäringslivets och arbetsmarknadens\r\ninternationalisering kan vara både spännande och\r\nutmanande. Det beror alldeles på under vilka\r\nvillkor den utvecklas. Vi socialdemokrater menar\r\natt den bör utvecklas i balans mellan arbetsgivare\r\noch anställda, mellan fack och företagsledningar.</pre><pre>En tid på världen bildades nationella, fackliga\r\norganisationer för att komma till rätta med den\r\nsociala dumpningen inom vårt land. Nu är det dags\r\natt skapa regler som gör att arbetstagare inte utsätts\r\nför social dumpning på den internationella arenan.</pre><pre>Svensk och nordisk arbetsrätt har kommit att bli en\r\ngarant för stabilitet och balans på\r\narbetsmarknaden. Om Sverige blir medlem i EG\r\nmåste vi se till att kollektivavtalet får fortsätta att\r\nvara det främsta verktyget för att reglera\r\nförhållandena på arbetsmarknaden. Regeringen får\r\ninte sväva på målet när det gäller att hävda att\r\ndirektiv på arbetsmarknadens och arbetsrättens\r\nområde skall få omsättas i nationella regler med\r\nhjälp av kollektivavtal. Regeringen får med andra\r\nord inte sväva på målet i frågan om att införliva\r\nMaastrichtfördragets sociala protokoll i\r\nförhandlingar och överenskommelser.</pre><pre>Svenska kollektivavtal måste gälla för allt arbete\r\nsom utförs i Sverige. Det är detta lex Britannia står\r\nför. Det är genom lex Britannia som social\r\ndumpning kan förhindras. Fackföreningsrörelsen\r\när byggd på solidaritetens grund. Det är därför\r\nfacken också vid svenskt EG-medlemskap måste få\r\nrätt till internationella sympatiåtgärder.</pre><pre>Att ge sig på arbetsrätten är inte någon EG-\r\nanpassning. Jag skulle vilja uppmana\r\nEuropaministern att gå hem och förklara för sina\r\nkolleger i regeringen att det är kontraproduktivt\r\nhär hemma i Sverige att ge sig på svensk arbetsrätt.\r\nVi är många socialdemokrater som anser att ett\r\nEG-medlemskap skulle vara bra för Sverige. Vi är\r\nengagerade för det. Vi anser att den sociala\r\ndimensionen måste utvecklas just av det skälet.</pre><pre>Anf. 50  BENGT HURTIG (v) replik:</pre><pre>Herr talman! Vad jag förstår har\r\nsocialdemokraterna i Riksbanksutredningen\r\nreserverat sig mot förslaget att den svenska\r\nriksbanken skall göras självständig och att\r\nantiinflationslinjen för denna riksbank skall göras\r\noåterkallelig. Jag förstår inte hur ni får det att gå\r\nihop med Maastrichtfördraget. Enligt det skulle det\r\nvara en skyldighet för Sverige att vidta dessa\r\nåtgärder under anpassningen till den tredje\r\nslutfasen, då Europa skall ha en enda valuta.</pre><pre>Jag har en annan fråga med anledning av ett\r\nprotokollsutdrag från den socialdemokratiska\r\npartikongressen. Där föreslog Anders Ygeman att\r\nSverige skall förbehålla sig rätten att föra en\r\nsjälvständig utrikespolitik i EG. Partistyrelsens\r\nföredragande Mats Hellström yrkade bifall till\r\ndetta, och kongressen biföll partistyrelsens\r\nutlåtande. Hur tänker ni driva den frågan i\r\nförhandlingarna med EG?</pre><pre>Min tredje fråga gäller s.k. atypiska jobb, som i\r\nväxande omfattning förekommer i Europa. Jag\r\nhåller med om mycket av det Berit Löfstedt sade\r\nom arbetsrätten. Dessa människor arbetar ofta\r\nutan rätt till sjukersättning, pensioner,\r\nvidareutbildning, föräldraförsäkring och skydd mot\r\nuppsägning. Ofta jobbar de deltid. Man har infört\r\nen omfattande flexibilitet i t.ex. Belgien. Man kan\r\nha folk anställda på förmidagen. Sedan kan de\r\nkomma tillbaka på eftermiddagen. Arbetsgivaren\r\nslipper t.o.m. ifrån ansvar för lagstadgade raster.\r\nNär företagare kommer till Sverige och vill utnyttja\r\ndetta, säger man att svenska kollektivavtal skall\r\ngälla. Men för sådana jobb har vi inga\r\nkollektivavtal. Måste vi inte skapa någon sorts\r\nkollektivavtal i Sverige för pigor, hembiträden och\r\nvad det kan vara frågan om?</pre><pre>Anf. 51  BERIT LÖFSTEDT (s) replik:</pre><pre>Herr talman! Jag vet inte vad Bengt Hurtig sysslar\r\nmed. Han slår runt alldeles. Möjligen blev Bengt\r\nHurtig sur för att jag talade om frågor som han\r\nrimligen borde ställa upp på.</pre><pre>Arbetsrätten utvecklas i EG-länderna. Det sociala\r\nprotokollet till Maastrichtfördraget utgör en\r\ngrundval för att arbeta vidare på olika\r\nskyddsområden med olika inslag, både när det\r\ngäller att befrämja sysselsättning och att jobb skall\r\nutföras under vettiga förhållanden.</pre><pre>Jag vet inte varför jag skulle hålla någon\r\nkärleksförklaring till atypiska jobb här.\r\nKollektivavtal är ett utomordentligt sätt att reglera\r\narbetsmarknaden. Jag vet inte av att jag har\r\nförsvurit mig till piginstrumentet. Det är för övrigt\r\nen nationell, svensk uppfinning sedan i somras,\r\ndetta med pigor. Jag begriper inte varför jag skulle\r\nge mig in i den debatten.</pre><pre>Det är en svensk fråga i vilket tempo utvecklingen\r\ngår och när man blir färdig att komma med i en\r\nekonomisk och monetär union.</pre><pre>Bengt Hurtig talar om självständig utrikespolitik.\r\nVi har alltid från svensk sida varit ganska\r\nsjälvständiga i FN. Jag föreställer mig att vi kan\r\nvara initiativrika och självständiga i EG. Det är vad\r\nett utvecklat europeiskt samarbete behöver,\r\nsjälvständiga, initiativrika nationer.</pre><pre>Anf. 52  BENGT HURTIG (v) replik:</pre><pre>Herr talman! Jag fick inte riktigt klart för mig vilka\r\nkollektivavtal som gäller för de atypiska jobben,\r\nnär dessa människor, inom ramen för kapitalets\r\nrörelsefrihet, eventuellt kommer hit.</pre><pre>När det gäller detta med självständig utrikespolitik\r\nvill jag säga följande. Inför Riokonferensen\r\nbegärde Danmark att få driva frågan om\r\nradioaktiva produkters rörlighet över gränser. Det\r\nfick man inte. Danmark fick begära att något annat\r\nav de nordiska länderna skulle ta upp det. Det finns\r\nen rad exempel på att man, när man har överlåtit\r\nutrikespolitiska frågor till unionen, måste följa\r\nunionen. Lojaliteten också i utrikespolitiska frågor\r\när central i Maastrichtavtalet.</pre><pre>Anf. 53  BERIT LÖFSTEDT (s) replik:</pre><pre>Herr talman! Jag återkommer till den senaste av\r\nBengt Hurtigs frågor. Från svensk sida har vi varit\r\nutomordentligt framgångsrika i FN-samarbetet\r\ndärför att vi har varit pådrivande, initiativrika och\r\nkonstruktiva. Jag har svårt att förstå varför vi inte\r\nskulle kunna spela samma roll i ett samarbete inom\r\nEG eller EU. Varför skulle vi inte i denna mindre\r\nkrets orka med att vara konstruktiva när det gäller\r\ngemensam säkerhet eller andra områden i\r\npolitiken? Jag har stor tilltro till svenska\r\nmöjligheter att vara konstruktiv i detta\r\nsammanhang.</pre><pre>När det sedan gäller kollektivavtal för atypiska\r\njobb vill jag säga att atypiska jobb är ett stort\r\nproblem, som man i många EG-länder bekymrar\r\nsig över och funderar över lösningar på. Man\r\nundersöker hur man kan utbilda kvinnor så att de\r\nfår bättre möjligheter att vara kvar på\r\narbetsmarknaden. Man jobbar med stimulanser\r\nsom skall göra att lågutbildade får en bättre\r\nsituation på arbetsmarknaden, man har bekymmer\r\nom långtidsarbetslösa osv.</pre><pre>I Sverige har vi inte varit vana vid atypiska jobb\r\nsom t.ex. hembiträden, men Bengt Hurtig är\r\nvälkommen att organisera dem och skaffa\r\nkollektivavtal för dem.</pre><pre>Andre vice talmannen anmälde att Bengt Hurtig\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 54  HOLGER GUSTAFSSON (kds)\r\nreplik:</pre><pre>Herr talman! Berit Löfstedt säger att regeringens\r\nEuropapolitik inte är trovärdig därför att man på\r\nhemmaplan samtidigt försämrar de ekonomiska\r\ntrygghetssystemen. När Sveriges ekonomi började\r\nbli bekymmersam i slutet av 80-talet konstaterade\r\nden socialdemokratiska regeringen att det nog var\r\nklokt att söka medlemskap i EG. Jag tycker att det\r\nvar en klok bedömning och ett bra sätt att möta de\r\nproblem som dök upp i ekonomin och dem som\r\nman kunde förutse.</pre><pre>Också våra ekonomiska trygghetssystem har varit\r\nhotade och börjat blöda. Regeringen har tagit sig\r\nan uppgiften att försöka säkra de systemen för oss\r\noch för kommande generationer. Att detta skulle\r\nvara något annat än ett klokt beteende, som rimmar\r\nväl med den socialdemokratiska regeringens\r\nförfarande att ansöka om medlemskap i EG, kan\r\njag inte förstå. En klok politik för att på\r\nhemmaplan säkra olika ekonomiska system kan\r\nmycket väl sammanfalla med en god EG-politik.</pre><pre>Anf. 55  BERIT LÖFSTEDT (s) replik:</pre><pre>Herr talman! Jag vill till Holger Gustafsson säga att\r\njag talade om arbetsrätten. Jag nämnde inte lagen\r\nom anställningsskydd, som tillhör\r\narbetsrättsområdet, men jag talade om skydd mot\r\nsocial dumpning. Det är fråga om minimiregler,\r\nsom gör att man inte konkurrerar med undermåliga\r\narbetsmiljöer och dåliga löner.</pre><pre>Det handlade inte om de sociala\r\ntrygghetssystemen. Dessa kan vi diskutera på annat\r\nsätt och i annat sammanhang. Vi har synpunkter på\r\narbetsmarknadsförsäkringar och på\r\nsocialförsäkringsområdet, men det var inte det som\r\njag talade om, utan om svenska arbetstagares\r\nmöjligheter att hävda sina grundläggande\r\nrättigheter och också om de anställdas möjligheter\r\natt i stora koncerner ha något inflytande över sin\r\ntillvaro, över sina anställningar och arbetsvillkor.</pre><pre>Anf. 56  HOLGER GUSTAFSSON (kds)\r\nreplik:</pre><pre>Herr talman! Jag vill bara ställa en kort fråga\r\ntillbaka till Berit Löfstedt: I vilket avseende är detta\r\nområde hotat i de pågående förhandlingarna med\r\nEG?</pre><pre>Anf. 57  BERIT LÖFSTEDT (s) replik:</pre><pre>Herr talman! Det är möjligt att jag uttryckte mig\r\noklart i mitt anförande, men jag skall försöka reda\r\nut detta en gång till.</pre><pre>Jag menade att man ger ett dubbelt budskap till\r\nsvenska folket, som undrar om man sysslar med\r\nEG-anpassning när man ger sig på lagen om\r\nanställningsskydd och ifrågasätter lex Britannia.\r\nJag hör också folk påstå att det är en EG-\r\nanpassning. Jag är fullt klar över att det inte är fråga\r\nom en EG-anpassning, men detta hotar själva\r\ntilltron till förhandlingen. Många människor får för\r\nsig att det här nog är något som vi har importerat\r\nfrån andra länder.</pre><pre>Det är naturligtvis också en svårighet om man inte\r\när aktiv och ordentligt tar till vara möjligheten att\r\nimplementera direktiven vad gäller kollektivavtal.\r\nDå blir det en EG-fråga.</pre><pre>Anf. 58  Statsrådet ULF DINKELSPIEL\r\n(m):</pre><pre>Herr talman! Med anledning av det som Berit\r\nLöfstedt sade i sitt inlägg vill jag framhålla att det i\r\nvårt förhållande till EG inte kan råda minsta tvivel\r\ntill att börja med om att Sverige fullt ut sluter upp\r\nbakom EG:s sociala stadga. Jag ser inga som helst\r\nproblem i förhandlingarna på den punkten.</pre><pre>När det så gäller kollektivavtalens ställning i\r\nSverige delar jag Berit Löfstedts uppfattning om\r\nvikten av att vi skall få deras ställning bekräftad. Vi\r\neftersträvar detta i förhandlingarna. Vi har inte\r\nännu nått det resultatet, men det är ett svenskt\r\nförhandlingsmål.</pre><pre>Att vi sedan på hemmaplan har olika åsikter i fråga\r\nom hur socialpolitiken eller arbetsrätten skall\r\nutformas är väl inte överraskande. Vi har mycket\r\nolika syn på hur vi bäst skall skapa riktiga jobb här\r\ni Sverige och hur vi bäst skall främja den\r\nekonomiska utvecklingen. Men Berit Löfstedt vill\r\nväl inte att EG skall bli en tvångströja på oss, så att\r\nvi inte fritt skall få debattera detta och att vi inte\r\nskall ha frihet att själva utforma vår politik på dessa\r\nområden, givetvis med iakttagande av de\r\nminimiregler som EG har lagt fast.</pre><pre>Till slut: Berit Löfstedt säger rakt ut att vårt\r\nagerande på hemmaplan -- och det måste gälla hela\r\nden politik och den diskussion som förs på\r\nhemmaplan i dessa frågor -- skulle försvaga vår\r\nförhandlingsposition utåt och att vi därigenom\r\nskulle få sämre möjligheter att få igenom våra\r\nförhandlingskrav. Låt verkligheten tala, Berit\r\nLöfstedt! Jag försäkrar att vi driver frågan om\r\nkollektivavtalens ställning med stor kraft. Låt oss se\r\nvad som händer den dag när förhandlingsresultatet\r\nligger på vårt bord.</pre><pre>Anf. 59  BERIT LÖFSTEDT (s) replik:</pre><pre>Herr talman! Jag vill för det första säga att\r\nstatsrådet Dinkelspiel sade precis det som jag\r\nönskade mig och förväntade mig när det gällde att\r\nbetyga nödvändigheten av att vi följer samma linje\r\nnär det gäller att hävda kollektivavtalen. Jag sade\r\nockså i mitt inledningsanförande att jag aldrig har\r\ntvivlat på att Ulf Dinkelspiel faktiskt tänker slåss\r\nför detta. Jag respekterar verkligen Ulf\r\nDinkelspiels förhandlingsskicklighet och vilja att,\r\nenkelt uttryckt, få hyfs på denna problematik.</pre><pre>Men det som jag ständigt konfronteras med på\r\nmöten är följande fråga: Hur kan det förhållandet\r\natt regeringen är så angelägen om att driva igenom\r\ndessa frågor i det internationella sammanhanget\r\nrimma med att man i andra sammanhang är så\r\ntydlig när det gäller att försvaga arbetsrätten i dag?\r\nJag talar nu inte om det som Ulf Dinkelspiel och\r\nhans departement säger, men om andra\r\ndepartement.</pre><pre>Det blir litet bekymmersamt att, när man skall\r\nförsöka att engagerat förklara nödvändigheten av\r\natt vi nu skall arbeta för att bli medlemmar i EG,\r\nsamtidigt möta denna tvetydighet. Det har inget\r\nmed någon EG-tvångströja att göra, men jag\r\nönskar verkligen att EG kommer därhän att det blir\r\nutomordentligt goda nivåer på det sociala skyddet.\r\nDet är ännu inte genomfört, men jag önskar\r\nverkligen att man skall kunna nå så långt i det\r\navseendet.</pre><pre>Anf. 60  Statsrådet ULF DINKELSPIEL\r\n(m):</pre><pre>Herr talman! För det första vill jag uttrycka min\r\nuppskattning av Berit Löfstedts andra inlägg, som\r\ngjorde helt klart att hon inte vill ifrågasätta vår\r\nvilja -- möjligen vår förmåga -- att nå resultat när\r\ndet gäller vad också jag anser vara viktiga punkter\r\npå socialpolitikens och arbetsrättens områden.</pre><pre>För det andra vill jag bara konstatera att Berit\r\nLöfstedt uppenbarligen vill förmena den svenska\r\nriksdagen och de politiska partierna att öppet, inom\r\nde ramar som våra internationella förpliktelser\r\nsätter, diskutera utformningen av socialpolitiken,\r\narbetsrätten och liknande.</pre><pre>Jag tror faktiskt att det är en styrka att vi kan visa\r\natt även om vi i delar är bundna -- på\r\nsocialpolitikens område är det i allt väsentligt fråga\r\nom minimiregler -- så finns det ett mycket stort\r\nutrymme, på socialpolitikens och arbetsrättens\r\nområde praktiskt taget obegränsat utrymme, för att\r\nutforma politiken efter våra nationella värderingar.</pre><pre>Sedan har vi olika uppfattningar, och det tillhör\r\ndemokratins väsen, om hur politiken skall utformas\r\npå de här områdena. Jag tror att vi skall slå vakt om\r\noch vara varsamma om just den handlingsfriheten.</pre><pre>Anf. 61  BERIT LÖFSTEDT (s) replik:</pre><pre>Herr talman! Här skall inte förmenas någon\r\nnågonting. Riksdagen är en alldeles fri debattarena\r\noch skall självfallet vara det.</pre><pre>Men jag ville bara berätta om det jag möter. Jag\r\nmöter utomordentligt många mycket oroliga\r\narbetstagare som inte förstår signalerna, som inte\r\nfattar att angreppet på arbetsrätten här hemma kan\r\nrimma med försvaret för kollektivavtalen i\r\ninternationella sammanhang. Man tror inte riktigt\r\npå det, och det var det jag ville hälsa.</pre><pre>Anf. 62  Statsrådet ULF DINKELSPIEL\r\n(m):</pre><pre>Herr talman! Då kanske Berit Löfstedt och jag kan\r\nenas om att vi gemensamt skall göra allt för att\r\nupplysa om att de frågorna inte har ett skvatt med\r\nEG att göra. Det är en fråga om nationella\r\nvärderingar.</pre><pre>Andre vice talmannen anmälde att Berit Löfstedt\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 63  CARL G NILSSON (m):</pre><pre>Herr talman! Jag vill något beröra\r\njordbrukspolitiken i EG-sammanhang, och jag vill\r\ngöra det ur två tidsperspektiv.</pre><pre>För det första: Hur skall vi kunna hantera\r\njordbrukspolitiken den närmaste tiden för att\r\nåstadkomma och bevara ett starkt och\r\nkonkurrenskraftigt jordbruk inför ett EG-inträde?</pre><pre>För det andra: Hur skall vi agera som fullvärdiga\r\nmedlemmar inom EG?</pre><pre>Visst anser vi att det finns brister i EG:s nuvarande\r\njordbrukspolitik och att vi som medlemmar -- och\r\nendast som medlemmar -- kan påverka EG:s\r\njordbrukspolitik.</pre><pre>1990 års jordbrukspolitiska beslut togs i en tid när\r\nGATT-förhandlarna var mycket optimistiska.\r\nSedan dess har det som bekant gått litet ner och litet\r\nupp. Strävan efter ett normalt varuutbyte länder\r\nemellan gällde och gäller också livsmedel. Därför\r\nsyftar GATT till att minska stöd och subventioner\r\nockså för jordbruket. Sverige tillmötesgick på ett\r\nunikt sätt dessa GATT-krav genom den\r\nlivsmedelspolitiska reformen 1990.</pre><pre>Sverige förhandlar nu om ett medlemskap i EG.\r\nMålet är att vi skall vara fullvärdiga medlemmar av\r\nGemenskaperna och omfattas av deras\r\ngemensamma politik. Det första och hittills kanske\r\nviktigaste området där EG har gemensam politik är\r\njust jordbrukspolitiken. Även EG:s\r\njordbrukspolitik har modifierats för att underlätta\r\nen överenskommelse i GATT, men förändringen är\r\ninte lika långtgående som den vi har gjort i Sverige.</pre><pre>Effekten av den skillnaden i förändringsarbete är\r\natt för svenskt jordbruk och för svensk\r\nlivsmedelsindustri har konkurrensläget kraftigt\r\nförsämrats gentemot de viktigaste konkurrenterna.\r\nProducentpriserna inom jordbruket i Sverige är\r\nlägre än inom EG. Även partipriserna på livsmedel\r\när betydligt lägre här. Ett kilo smör t.ex. kostar i\r\npartiledet ca 23 kr. i Sverige mot i Danmark\r\nmotsvarande ca 30 kr.</pre><pre>Detta ger dock ingen konkurrensfördel för vår\r\nsvenska näring, eftersom livsmedel från EG med\r\nhjälp av subsidier säljs till samma priser i Sverige\r\nsom de svenska varorna. Svenska livsmedel\r\ndäremot möts av ett gränsskydd när de skall\r\nexporteras till EG som medför att de inte heller blir\r\nbilligare i EG.</pre><pre>Situationen är orimlig och ur många synpunkter\r\nolycklig. Svenska jordbruksföretag riskerar att slås\r\nut på grund av det här. I många fall tror jag att det\r\nredan har skett. Företagen som riskerar att slås ut\r\när i många fall konkurrensdugliga gentemot EG:s\r\njordbruksföretag och konkurrensdugliga med EG:s\r\njordbrukspolitik.</pre><pre>I en del fall rör det sig om jordbruksföretag i\r\nslättbygder, men ofta är det här fråga om företag i\r\nskogs- och mellanbygd. De sistnämnda företagen\r\nriskerar vid en utslagning att för lång tid framöver\r\nupphöra med jordbruksdriften, och vi kan lätt inse\r\nvilka konsekvenser det får både för landskapsbild\r\noch för boendet på landsbygden.</pre><pre>Jordbruket är en näring med långa\r\nplaneringsperioder och med långsiktiga\r\ninvesteringar. Det tar t.ex. tre år från betäckning av\r\nen ko till dess att den nya kalven kan börja\r\nproducera mjölk. Det är på grund av den här\r\nlångsiktigheten i verksamheten som det är så viktigt\r\natt den svenska jordbrukspolitiken snarast anpassas\r\ntill EG:s.</pre><pre>När ett medlemskap blivit verklighet, får Sverige\r\nmöjlighet att på allvar påverka de delar av EG:s\r\npolitik som vi vill förändra. Enligt min mening bör\r\nden gemensamma jordbrukspolitiken förändras i\r\nriktning mot ökad avreglering och minskat stöd. En\r\nsådan förändring skall naturligtvis äga rum i hela\r\nGemenskapen.</pre><pre>Stora delar av 1990 års beslut var enligt min mening\r\nbåde riktiga och viktiga. Det gäller inte bara\r\navregleringen utan också de delar som innebär att\r\nstaten skall kunna köpa tjänster av jordbruket,\r\nt.ex. landskapsvård och livsmedelsberedskap.</pre><pre>För att dynamiken i näringen skall bibehållas krävs\r\ndet färre politiska ingrepp och fler\r\nmarknadslösningar. I det ligger ingen motsättning\r\nmot statlig betalning för sådana tjänster som jag\r\nnämnde nyss och ingen motsättning heller mot att\r\nstöd till jordbruksföretag skall kunna betalas ut i de\r\ndelar av Gemenskapen där\r\nproduktionsförhållandena är extremt ogynnsamma\r\noch där det kan anses vara av värde att en\r\njordbruksdrift upprätthålles.</pre><pre>Jag vill, herr talman, upprepa mina två budskap:\r\nEndast som medlemmar i EG kan vi -- och skall vi --\r\npåverka och förbättra den gemensamma\r\njordbrukspolitiken. Innan dess måste svenskt\r\njordbruk få likvärdiga förutsättningar som de\r\nnärmaste konkurrenterna.</pre><pre>Anf. 64  Jordbruksminister KARL ERIK\r\nOLSSON (c):</pre><pre>Herr talman! EG betyder olika saker för olika\r\nmänniskor. Även översättningarna av EG/EU är\r\nolika. Jag måste säga att jag känner rätt stark\r\nsympati för den översättning som Hadar Cars\r\nanvände tidigare i debatten, Europeiska förbundet.</pre><pre>För mig symboliserar EG tanken på ett fredligt\r\nEuropa, där nationer samarbetar med varandra i\r\nstället för att motarbeta varandra. Det är\r\nnödvändigt att Sverige aktivt deltar i detta\r\nfredsprojekt. Ett utanförskap leder inte till några\r\nfördelar för Sverige. Sverige skall tillsammans med\r\növriga europeiska länder vara med och forma ett\r\nframtida fredligt Europa.</pre><pre>Ett svenskt medlemskap i EG innebär betydande\r\nfördelar för Sverige, inte minst för den svenska\r\nlandsbygden, för det svenska jordbruket och för det\r\nsvenska fisket. Dessa näringar är i dag utestängda\r\nfrån den stora gemensamma marknad som EG\r\nutgör, jordbruket genom EG:s höga gränsskydd,\r\nsom varken näringen eller staten kan forcera, fisket\r\npå grund av de stora skillnader som gäller i tull vid\r\nimport till EG jämfört med import till Sverige från\r\nEG.</pre><pre>Regeringen har lämnat förhandlingspositioner till\r\nEG, förankrade även hos Socialdemokraterna. Det\r\när en styrka i förhandlingarna att vi står eniga inom\r\nlandet. För att nå ett gott resultat i förhandlingarna\r\nbehöver vi enighet. Oenighet skulle bara gynna vår\r\nförhandlingsmotpart.</pre><pre>Våra positioner är seriöst utformade, i princip utan\r\nprutmån. Det vi begär är rimliga villkor för svenskt\r\njordbruk och svenskt fiske. Målet för\r\nförhandlingarna är att resultatet skall bli så bra att\r\nvi kan rekommendera ett ja i kommande\r\nfolkomröstning.</pre><pre>Vi förväntar oss svar från kommissionen vad gäller\r\nalla våra förhandlingspositioner i slutet av oktober.\r\nDet innebär att vi kan slutföra förhandlingarna på\r\nutsatt tid. Naturligtvis är resultatet viktigare än\r\ntidtabellen.</pre><pre>Jag vill betona att vi inte bara passivt skall gå med\r\ni EG, utan vi skall vara med och bygga ett nytt\r\nEuropa. Vi skall använda medlemskapet. Enligt\r\nmin uppfattning skall vi på jordbruksområdet\r\nanvända ett medlemskap till att förbättra EG:s\r\nmiljöregler, skärpa djurskyddet i EG, införa\r\nmiljöavgifter i alla EG-länder för att stimulera\r\nanvändningen av t.ex. miljövänliga biobränslen och\r\ntill att förenkla den krångliga jordbrukspolitiken i\r\nEG. Onödiga regler måste naturligtvis bort.</pre><pre>De pågående förhandlingarna inom GATT\r\npåverkar också Sverige och vår jordbrukspolitik.\r\nEtt positivt resultat av förhandlingarna inom\r\nUruguayrundan är nödvändigt för att hjälpa i gång\r\nvärldsekonomin. Svenskt jordbruk kan utan rädsla\r\nvara för en GATT-lösning, bl.a. på grund av den\r\nändring av jordbrukspolitiken som riksdagen\r\nenades om 1990.</pre><pre>En uppgörelse inom den pågående rundan kommer\r\ninte att vara en slutpunkt för arbetet inom GATT.\r\nArbetet med att stärka frihandeln måste tvärtom\r\nfortsätta. I framtida diskussioner måste skyddet för\r\nmiljön också tas upp. En ökad frihandel får inte\r\ninnebära att miljön hänsynslöst förstörs i jakten på\r\nbilligare produktion.</pre><pre>Jag känner viss förvåning över dem som fortfarande\r\nmumlar i buskarna om att vi inte skulle anpassa\r\n1990 års livsmedelspolitiska beslut med anledning\r\nav ansökan om medlemskap i EG. 1990 års beslut\r\nom jordbruket och 1990 års beslut om att söka\r\nmedlemskap i EG fattades båda i denna kammare\r\nmed några månaders mellanrum. Jag lade ned stor\r\nomsorg på att få majoritet bakom det\r\nlivsmedelspolitiska beslutet. Det finns också en\r\nbetydande majoritet bakom beslutet att söka\r\nmedlemskap i EG. Det vore rimligt att majoriteten\r\nblir lika stor när dessa båda beslut skall\r\nsammanjämkas.</pre><pre>Målet är att svenskt jordbruk skall vara starkt och\r\nkonkurrenskraftigt vid inträdet i EG. Det gäller i\r\nhög grad också för livsmedelsindustrin. Vad gäller\r\nprimärproduktionen har regeringen lämnat förslag\r\nsom har behandlats av riksdagen. Ytterligare en\r\nproposition har avlämnats, och den kommer att\r\nbehandlas i kammaren under hösten. Därefter ser\r\ninte regeringen behov av fler justeringar i 1990 års\r\nbeslut.</pre><pre>Svensk livsmedelsindustri måste skärpa sig för att\r\nbli konkurrenskraftig. Regering och riksdag kan\r\ninte lagstifta fram konkurrenskraft; det måste\r\nföretagen klara själva. Det vore farligt om\r\nlivsmedelsföretagen slår sig till ro efter\r\nvalutakursförändringarna. Det behövs fortfarande\r\nrationaliseringar. Man kan inte räkna med att de\r\nnuvarande prisdifferenserna kommer att bestå för\r\nevigt.</pre><pre>Det finns ett uttalat intresse för kvalitetsmat bland\r\nkonsumenterna. Därmed ökar också intresset för\r\nett bättre och tydligare system för märkning av\r\nlivsmedel med ursprungsland. För att tillgodose\r\ndetta berättigade krav har jag under våren samlat\r\nföreträdare för konsumenter, handel, grossister och\r\nproducenter till en hearing om märkning. Jag har\r\nnu goda förhoppningar om att ett frivilligt system\r\nför märkning av svenska kött- och charkprodukter\r\nskall kunna växa fram.</pre><pre>Socialdemokraterna är slarviga i den\r\njordbrukspolitiska debatten. Det är illavarslande\r\nom socialdemokraterna inte förstår eller inte vill\r\nförstå EG:s politik.</pre><pre>Vad gäller den svenska politiken kallar\r\nsocialdemokraterna ofta prisregleringsavgifter för\r\nmiljöavgifter och påstår dessutom att beslutet att ta\r\nbort prisregleringsavgifterna är en ny idé. Det är fel.\r\nEnligt 1990 års beslut skulle\r\nprisregleringsavgifterna avvecklas när de inte\r\nlängre behövdes. Det är också det som har skett.</pre><pre>Socialdemokraterna räknade fel i diskussionerna\r\nom positioner i EG-förhandlingarna, och det\r\nverkar som om man fortfarande vidhåller sina fel.\r\nDess bättre kom vi ändå överens om positionerna,\r\noch det glädjer mig mycket.</pre><pre>Socialdemokraterna har yxat till en besparing på en\r\nmiljard på jordbruksområdet utan att specificera\r\nhur det skall ske. I riksdagens miljödebatt i förrgår\r\npåstod jordbruksutskottets ordförande Margareta\r\nWinberg att stödet till jordbruket ökat under min\r\nperiod som jordbruksminister. Det är också fel.\r\nStödet har i stället sänkts år från år. Direktbidragen\r\nhar minskat med en miljard mellan 1991/92 och\r\n1993/94, och ytterligare neddragningar är redan\r\naviserade. Gränsskyddet har sänkts både på\r\nvegetabilie- och animalieområdet.</pre><pre>Jag tror att socialdemokratin kan bättre. Jag är\r\nockså medveten om att jordbrukspolitik inte längre\r\nstår så högt på dagordningen hos detta\r\noppositionsparti.</pre><pre>Herr talman! Det måste finnas ett nationellt ansvar\r\nför jordbruket, de areella näringarna och\r\nlandsbygden. Vi har ett ansvar för naturresurser\r\noch miljö och för en uthållig användning och vård\r\nav dessa resurser. De areella näringarnas bruk är\r\navgörande för den biologiska mångfalden. Jord-\r\noch skogsbruk producerar miljövänliga råvaror till\r\nlivsmedel, energi och industri. Jordbruket har\r\nmöjlighet att bli ett slutled i kretsloppet för det\r\nbiologiska avfallet.</pre><pre>Vi har också ett ansvar för att bevara\r\nkulturlandskapet, som skapats av våra förfäder,\r\näven om hela produktionspotentialen inte behövs\r\nvid varje tillfälle. Landsbygdens tillgångar som\r\nrekreationsbas får ökad betydelse både för dem\r\nsom bor där, för andra svenskar och för européer.\r\nVi når även dessa mål bäst genom ett medlemskap\r\ni EG.</pre><pre>Anf. 65  CHRISTER WINDÉN (nyd)\r\nreplik:</pre><pre>Herr talman! Jordbruksministern pratar om de\r\nareella näringarna men nämner inte fisket, som\r\nockså hör dit. Jag har en konkret fråga just när det\r\ngäller fisket.</pre><pre>Enligt EES-avtalet skall svenskar betala 10 % i\r\ntullavgift för att kunna leverera till EG-marknaden.\r\nOmvänt är siffran 0. Jag har i pressen sett mycket\r\nom att det är troligt att detta förhållande inte\r\nkommer att förändras när ett avtal med EG ligger\r\npå bordet. Jag vill gärna att jordbruksministern\r\nbemöter det.</pre><pre>Jag har också en fråga vad beträffar fri rörlighet för\r\nmänniskor som reser med sällskapsdjur -- jag\r\ntänker på hundar. Möjligheten att ta med sig sin\r\nhund eller katt när man rör sig fritt inom EG:s\r\nområde är oerhört viktig för många människor.\r\nFrågan diskuterades i riksdagen förra året. Nu ser\r\njag i pressen att Svenska veterinärmedicinska\r\nanstalten för inte så länge sedan kom med en\r\nrapport där man föreslår att fri rörlighet för hundar\r\noch katter skall accepteras under förutsättningen\r\natt vissa regler när det gäller vaccinationer, intyg att\r\nvaccinationerna har gjorts samt godtagbar\r\nidentifikation följs.</pre><pre>Har jordbruksministern för avsikt att komma med\r\nen proposition i detta ärende? Jag tror nämligen att\r\nfrågan kan ha rätt stor betydelse för den allmänna\r\nopinionen när det gäller EG.</pre><pre>Anf. 66  Jordbruksminister KARL ERIK\r\nOLSSON (c):</pre><pre>Herr talman! Tullen på export av fiskprodukter till\r\nEG är i dag mellan 10 och 20 %. Vi har inte krävt\r\nnågra övergångsåtgärder på några områden, vilket\r\nChrister Windén säkert känner till. Vi vill gå direkt\r\nin i EG:s jordbruks- och fiskeripolitik. Det innebär\r\nockså att vi kräver att tullarna skall försvinna vid ett\r\nmedlemskap.</pre><pre>De problem som möjligen finns på EG-sidan är att\r\ndet fortfarande finns övergångsregler på\r\nfiskeområdet för de senast tillkomna länderna\r\nSpanien och Portugal. Vi har emellertid under\r\nförhandlingarna fått mycket positiva signaler om\r\nmöjligheten att bli av med dessa tullar. Det finns ett\r\nklart svenskt ställningstagande för att de skall\r\nförsvinna.</pre><pre>Frågan om möjligheten att resa med hundar och\r\nkatter tillhör de mest debatterade\r\njordbrukspolitiska frågorna i denna kammare\r\nunder senare år. Den är kopplad till det förhållande\r\natt vi i 175 år har varit fria från rabiessmitta i\r\nSverige. Vi vill inte ha in den.</pre><pre>Nu finns det möjlighet att vaccinera. Så vitt jag vet\r\när det ganska enkelt. Problemet att säkert kunna\r\nidentifiera en vaccinerad hund kvarstår emellertid.\r\nDet är dessutom svårt att veta att vaccineringen har\r\nfungerat. Det kvarstår en del ytterligare arbete att\r\ngöra där innan man kan vara alldeles säker. Men så\r\nfort man kan garantera en lösning som är lika säker\r\nsom ett förbud för fri transport, är jag naturligtvis\r\nberedd att ta initiativ för att förenkla detta. Det är\r\nav stor betydelse för många människor.</pre><pre>Anf. 67  CHRISTER WINDÉN (nyd)\r\nreplik:</pre><pre>Herr talman! Jag tackar jordbruksministern för det\r\nlugnande beskedet beträffandet fisket.</pre><pre>När det gäller hundar har jag den absoluta\r\nuppfattningen att den rapport som är skriven och\r\nlämnad från Veterinärmedicinska Anstalten ger\r\nförsäkringar av just den typ som\r\njordbruksministern efterlyser. Om han ansluter sig\r\ntill den tolkning som de gör, kan jag alltså förvänta\r\natt det kommer en proposition i ärendet inom kort.</pre><pre>Anf. 68  Jordbruksminister KARL ERIK\r\nOLSSON (c):</pre><pre>Herr talman! För att undanröja eventuella\r\nmissförstånd vill jag säga att denna rapport är\r\nmycket positiv och den pekar på de möjligheter\r\nsom finns. Men enligt den expertis som vi har\r\ntillgång till vågar man inte dra dessa slutsatser, i alla\r\nfall inte ännu.</pre><pre>Anf. 69  MATS HELLSTRÖM (s) replik:</pre><pre>Herr talman! Jordbruksministern söker tydligen\r\nstrid med socialdemokraterna om\r\njordbrukspolitiken och EG. Det må så vara, men\r\njag vet inte riktigt skälet. Det är möjligen så -- det\r\nbrukar det ju vara i alla fall -- att\r\njordbruksministern får hårda angrepp på sig från\r\nLRF. Det gällde mig också. Jag läser ju Land och\r\nATL, så jag förstår hur jordbruksministern har det.\r\nDet kanske är därför som han vill upprätta en andra\r\nfront. Jag tar gärna polemik i de här frågorna om\r\njordbruksministern vill det.</pre><pre>I somras hade vi långa kritiska överläggningar där\r\nvi, med jämkningar på bägge sidor, sedan blev\r\növerens om de positioner Sverige lagt in. Vår kritik\r\ndå gällde att regeringen ville förespegla opinionen\r\natt det är gratis att kräva stora kvoter, det kostar\r\negentligen ingenting för skattebetalarna. Den\r\nkritiken kvarstår i de frågor som inte gäller\r\npositionerna. Det är riktigt. Ur detta kom det fram\r\ntredubbla budskap. Det har talats mycket om\r\ndubbla budskap här.</pre><pre>Det blev ett budskap till bönderna om att\r\nregeringen står på böndernas sida. Det skall bli\r\nstora kvoter och stora möjligheter att öka\r\nproduktionen när vi kommer med i EG. Det syntes\r\nockså direkt att många mjölkbönder kraftigt\r\nutvidgade sin produktion för att ta vara på dessa\r\nstora kvoter. Där gick signalen fram: Det blir bra\r\ndetta med stora kvoter. Ni får goda möjligheter att\r\nöka produktionen.</pre><pre>I den offentliga debatten sade regeringen till\r\nskattebetalarna att den inte skulle följa upp detta\r\nmed skattepengar. Det får bli vad det blir.</pre><pre>Till EG har man gett det tredje budskapet. Det är\r\nlitet detsamma som till skattebetalarna. Det\r\ninnebär att här skall marknaden få råda. Dessa\r\nkvoter kommer kanske inte att förverkligas. Det är\r\ningenting som EG heller skall behöva betala.</pre><pre>De som till sist kommer i kläm med en sådan\r\nuppläggning är ju Sveriges bönder. Det blir de som\r\nkan känna sig lurade av den uppläggningen. Vi\r\nvarnade för detta. Vi har nyligen bekräftat våra\r\nsiffror på den punkten till regeringen. De är\r\nkorrekta, och vi står för dem.</pre><pre>Anf. 70  Jordbruksminister KARL ERIK\r\nOLSSON (c):</pre><pre>Herr talman! Jag söker inte strid med\r\nsocialdemokraterna om jordbrukspolitiken i EG.\r\nJag vill möjligen korrigera en del uppgifter från\r\nsocialdemokratiskt håll i den svenska debatten.</pre><pre>Jag underströk tvärtom två gånger i mitt inlägg den\r\nstora tillfredsställelse som jag känner över att vi har\r\nnått samförstånd om positionerna. Jag anser att det\r\när mycket viktigt att vi bevarar detta under\r\nkommande debatter. I Mats Hellströms replik här\r\nligger det en antydan om att vi ändå, trots detta,\r\nskulle ha begärt för stora kvoter.</pre><pre>När man umgås i Bryssel med företrädare för\r\nkommissionen, och även när man träffar\r\nrepresentanter för andra kandidatländer, är det\r\nuppenbart att alla har den uppfattningen att det är\r\nmycket seriösa positioner som vi har lämnat in. Det\r\nkan vi ju glädjas åt gemensamt, eftersom vi båda\r\nstår bakom dem.</pre><pre>När det sedan gäller frågan om den svenska\r\nskattebetalaren tycker jag illa om att\r\nsocialdemokraterna antyder att vi driver en politik\r\nsom kan innebära kostnader på kanske ytterligare\r\n5--10 miljarder. De siffrorna har nämnts och nämns\r\ni debatten. Det var därför jag illustrerade vad vi har\r\ngjort. Vi har nämligen sänkt kostnaderna under de\r\nhär åren, och vi har aviserat ytterligare sänkningar.</pre><pre>Jag är säker på att en annan signal skulle vara\r\nmycket positiv i de tidningar som Mats Hellström\r\nrefererade till, men jag känner ett ansvar inför det\r\nsvenska folket för att fullfölja den politik som vi\r\nfaktiskt var eniga om 1990.</pre><pre>Anf. 71  MATS HELLSTRÖM (s) replik:</pre><pre>Herr talman! Det är utmärkt om vi kan vara sams\r\nom att fullfölja den politik vi var eniga om 1990. På\r\nden punkten har jag inget som helst skäl att\r\npolemisera med Karl Erik Olsson. Detta blir ett\r\nsvar på de angrepp som jordbruksministern nu\r\ngjorde.</pre><pre>Vi hade diskussioner. Regeringen backade, och vi\r\ngjorde kompromisser. Vi stod bakom de positioner\r\nsom sedan har lämnats in. De är naturligtvis\r\nseriösa. Men om man hade följt den uppläggning\r\nsom regeringen flaggade för och även\r\noffentliggjorde -- det var ju det som\r\njordbruksministern refererade till i sitt första\r\ninlägg -- råkar man ut för svenska budgetkostnader\r\ni den storleken.</pre><pre>EG:s jordbrukspolitik får mer och mer betalas även\r\ndirekt över nationella budgetar. Det behöver\r\nkanske sägas flera gånger om. Det är inget konstigt\r\noch inget marginellt. Det sker på stora viktiga\r\nområden -- just sådana områden som svenskt\r\njordbruksstöd kommer att handla om. Det kan man\r\ninte, och det ska man inte, mörka i diskussionen om\r\nvad detta kommer att kosta.</pre><pre>Anf. 72  Jordbruksminister KARL ERIK\r\nOLSSON (c):</pre><pre>Herr talman! Vi skall inte gå in på några detaljer i\r\nden här debatten. Det var en debatt som vi förde i\r\nett tidigare skede. I stort sett har vi följt den\r\nuppläggning vi hade från början med vissa\r\njämkningar.</pre><pre>Det är sant att EG:s jordbrukspolitik kommer att\r\nförändras. Vi kan se möjligheter till förändringar\r\nefter 1995. Det kan sannolikt bli 1997 eller något i\r\nden stilen. Det är riktigt att det i många länder finns\r\nen nationell jordbrukspolitik som kostar ganska\r\nmycket pengar för den nationella budgeten. Jag vill\r\ninte heller motsäga att detta kan öka i framtiden.</pre><pre>Jag anser däremot att det är grovt felaktigt att\r\nantyda att den nuvarande svenska regeringen skulle\r\nha en ambition att blåsa upp de nationella\r\nbudgetkostnader både innan och efter ett EG-\r\nmedlemskap. Det finns inga indikationer på det.\r\nDet är en sned debatt från socialdemokraternas\r\nsida.</pre><pre>Andre vice talmannen anmälde att Mats Hellström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 73  BENGT HURTIG (v) replik:</pre><pre>Herr talman! Jordbruksministern sade ingenting\r\nom Norrlandsjordbruket. Det är ett starkt\r\nkonsumentintresse att den nivå på\r\nlivsmedelsproduktionen som finns i Norrland i dag\r\nkan bibehållas. Därför finns det ett stöd som är\r\nproduktionsinriktat och som försöker stimulera\r\nbönderna att upprätthålla konsumtionen.</pre><pre>Detta är ju på tvärs mot den typ av stöd som finns\r\nute i Europa. Där måste stödet utformas så att inte\r\nen överproduktion uppstår. I det här området har\r\nvi alltså en underproduktion. Det är i stort sett bara\r\nmjölken som man klarar.</pre><pre>Jag tror att det finns ett starkt intresse hos\r\nkonsumenterna att bibehålla konsumtionen av\r\nlivsmedel som kommer från någorlunda nära håll\r\noch som håller en bra kvalitet. Därför vill jag fråga\r\nvilka möjligheter jordbruksministern bedömer att\r\ndet finns för att bibehålla produktionsinriktningen\r\npå det stödet, dvs. att vi skall ha kvar ett stöd som\r\nockså riktar in sig på kilo, liter osv. och inte bara på\r\nareal och per nötkreatur.</pre><pre>Anf. 74  Jordbruksminister KARL ERIK\r\nOLSSON (c):</pre><pre>Herr talman! Jag tycker att det är värdefullt att vi\r\nfrån svensk sida har haft fullständig enighet i\r\nsträvan att upprätthålla stödet till\r\nNorrlandsjordbruket i ett EG-sammanhang. Vi för\r\nnu diskussioner om hur detta skall kunna utformas.</pre><pre>Jag har under sommaren och hösten lagt ner ganska\r\nstort arbete på att informera ledande företrädare\r\nför EG om det norrländska jordbruket. Jag kan\r\nnotera att de visar ett mycket stort intresse för hur\r\ndet norrländska jordbruket fungerar och hur man\r\nskall kunna utforma stödet i framtiden.</pre><pre>Det är uppenbart att det kan vara svårt men inte\r\nomöjligt att enligt gällande acquis finna ett stöd\r\nsom har tillräcklig nivå. På något sätt måste man\r\nkanske komplettera regelverket. Men jag utesluter\r\ninte möjligheten att finna en lösning utan att ändra\r\nregelverket särskilt mycket.</pre><pre>Sedan är debatten om prisstöd aktuell. Prisstöd\r\nfinns ju i Sverige eftersom vi behöver stimulera just\r\nproduktionen. Det finns även med ett krav om\r\ndetta i våra positioner. Jag tror att det skall bli\r\nmöjligt att få någon typ av produktionsanknutet\r\nstöd som man accepterar utan att vilja sänka.\r\nDiskussionerna pågår här och är konstruktiva. Jag\r\nser fram mot en lösning som är till gagn för det\r\nnorrländska jordbruket i framtiden.</pre><pre>Anf. 75  BENGT HURTIG (v) replik:</pre><pre>Herr talman! Jag får tacka för det svaret. Jag\r\nkonstaterar också att jordbruksministern säger att\r\ndetta är svårt att förena med gällande acquis på\r\nområdet. Det har en rätt så stor betydelse före\r\nfolkomröstningen att veta vilken typ av produktion\r\nsom kommer att kunna bedrivas i Norrland i\r\nfortsättningen vid ett eventuellt medlemskap.</pre><pre>Anf. 76  Jordbruksminister KARL ERIK\r\nOLSSON (c):</pre><pre>Herr talman! När det gäller vilket slags produktion\r\nsom skall bedrivas vet vi att mjölkproduktionen är\r\nhelt dominerande. Det är därför som det också är\r\nfastlagt i de andra positionerna att\r\nmjölkproduktionen är viktig för Sverige som\r\nhelhet.</pre><pre>Jag gjorde ett besök i de norra områdena\r\ntillsammans med kommissionär Steichen, som har\r\nansvar för jordbruksfrågorna. När han såg hur pass\r\nliten produktion och hur pass få mjölkkor som finns\r\ndär, och när vi räknade litet på vad detta kan handla\r\nom i pengar, uttryckte han en mycket positiv syn på\r\nmöjligheten att på något sätt lösa problemet. Jag\r\ntycker att det kan vara värt att notera i detta läge.</pre><pre>Anf. 77  CHARLOTTE CEDERSCHIÖLD\r\n(m):</pre><pre>Herr talman! Rösträtten är grunden för den\r\ndemokratiska utvecklingen. Den förutsätter\r\ninstitutionella rättigheter för att människor skall\r\ngöra sin stämma hörd. Den snabba\r\ninternationaliseringen leder till att många viktiga\r\nfrågor inte längre kan lösas effektivt utan ett\r\npolitiskt samarbete över nationella gränser.</pre><pre>Vi står inför ett val om svenskar skall få rösträtt i\r\ndet europeiska förbundet och om svenskar skall\r\nkunna påverka de politiska beslut som direkt\r\nkommer att beröra oss. De europeiska politiska\r\nbesluten blir en del av vår vardag oavsett om vi\r\nsäger ja eller nej. Det gäller att uppnå ett så starkt\r\nsvenskt inflytande som möjligt över de europeiska\r\noch internationella politiska besluten.</pre><pre>Inom EG förbereds nu massiva åtgärdsprogram för\r\natt öka antalet jobb och stärka Europas\r\nkonkurrenskraft. Den frågan, samt de\r\ninstitutionella förändringarna, står nu i centrum för\r\ndagens europadebatt.</pre><pre>Ur denna aspekt var inte minst Mr Majors\r\neuropaartikel om åtgärder för nya jobb i Europa i\r\nseptembernumret av Economist en vitaminspruta.\r\nEuropa skall leverera, för att använda Göran\r\nLennmarkers målande formulering.</pre><pre>Vi måste tillsammans sträva efter de bästa lösningar\r\nvi kan finna för att nå fram till medlemskap så att\r\nSverige får vara med när nästa tillväxtperiod drar i\r\ngång i EG. Vi har missat tillräckligt många tåg,\r\nvilket Göran Lennmarker väl konkretiserade i sitt\r\nanförande.</pre><pre>Det är inför detta perspektiv det känns angeläget\r\natt varna för att Sverige skall hamna i en process där\r\nman slänger ut barnet med badvattnet. Problemet i\r\nsvensk politik för närvarande är att åstadkomma\r\nbred majoritet för långsiktiga lösningar.</pre><pre>Partier har svårt att fatta långsiktiga beslut. Man\r\nnödgas i alltför stor utsträckning för att det skall\r\nvara hälsosamt för nationens framtida utveckling\r\natt anpassa sina beslut till kortsiktiga intressen. Det\r\när visserligen politikens och systemets villkor. Men\r\nvi måste göra vad vi kan för att priset inte skall bli\r\nför högt, inte minst för alla dem som har svårt att\r\nse de globala sammanhangen.</pre><pre>Det har tidigare fattats felaktiga beslut när det\r\ngäller Sveriges förhållande till Europa. De har ofta\r\nvarit grundade på partipolitiska hänsyn. Det får\r\ninte hända igen. I så fall blir de ekonomiska\r\nkonsekvenserna långsiktigt förödande.</pre><pre>Professor Assar Lindbeck talade om fördjupad kris\r\noch kommande katastrofer om inte de rätta\r\nåtgärderna vidtas. En av dem är det nödvändiga\r\nmedlemskapet i EG. Att nöja sig med att stanna\r\nkvar i EES, det ekonomiska förhållande som nu\r\ndiskuteras som övergångsform för flera av de\r\nexkommunistiska länderna, är en alldeles för låg\r\nambitionsnivå för denna kammare.</pre><pre>Det är glädjade att insikten om medlemskapets\r\nbetydelse finns här. Men det gäller också att hjälpas\r\nåt att sprida den bland medborgarna. Det finns\r\nanledning att inte dra ut på det arbetet.</pre><pre>Vi måste numera alltid tänka i två dimensioner,\r\nutifrån svensk synpunkt men också utifrån\r\neuropeisk synpunkt. Det kan visst framföras skäl\r\nför att förlägga folkomröstningen till senare\r\ntidpunkt än valet, inte minst med hänsyn till att\r\nopinionsbildning tar tid. Men det finns också tunga\r\nkonstitutionella, ekonomiska och demokratiska\r\nskäl att avhålla EG-valet på den ordinarie\r\nvaldagen.</pre><pre>Den svenska debatten är fortfarande litet\r\ngammaldags och endimensionell. Vi har fler\r\nfaktorer att ta hänsyn till, inte minst\r\nkonsekvenserna för Sverige av förseningar. Det\r\nfinns ett antal dokument från betydande EG-\r\nkännare som visar just på problemen med en\r\nfördröjning. En sådan skulle kunna riskera att de\r\nländer som är oroade för den skandinaviska\r\nutvidgningen av EG får nya möjligheter att skjuta\r\nin svårigheter för Sverige.</pre><pre>Det skulle förvåna mig om något ansvarsfullt\r\nsvenskt parti med önskemål att bevara svenskt\r\nvälstånd skulle vilja betala det framtida politiska\r\npriset för att ha förhindrat Sveriges möjligheter att\r\nbli medlem i EG när nu sista vagnen med\r\nvästeuropeiska länder passerar. Den här frågan är\r\nalldeles för viktig och allvarlig för Sverige för att vi\r\nskall riskera misslyckande på grund av traditionell\r\nhemmablindhet.</pre><pre>Politiker måste våga tänka långsiktigt, ta ställning,\r\nvisa och gå före. Det politiska uppdraget är inte\r\nenbart att artikulera medborgarnas uppfattningar\r\noch att sjunga i intressekörer. De nya politiska\r\nuppdragen kommer att kräva mer samarbete, mer\r\nkunskap och mer mod. Kan man inte uppbåda det\r\nriskerar man att bli sittande med Svarte Petter.</pre><pre>Faktum är att debatten om institutionella\r\nförändringar är mycket aktuell i EG. Det belgiska\r\nordförandeskapet har kommit med en teknisk\r\nframskrivning av nuvarande institutionella regler\r\nsom säkert kommer att mötas av nytänkande från\r\nkommissionen.</pre><pre>Ur svensk synpunkt är det angeläget att vi deltar i\r\nregeringskonferensen 1996. Det finns all anledning\r\nför Sverige att visa att vi håller fast vid det datum\r\nför svenskt medlemskap som EG:s regeringschefer\r\nhar lagt fast, den 1 januari 1995. Det vore fel av oss\r\natt öppna för tidsödande diskussioner om detaljer,\r\nvilka kan leda till helt andra konsekvenser än vi\r\nförutsatt, och det på helt andra områden än där\r\ndiskussionen om eventuella tekniska detaljer\r\nbefinner sig.</pre><pre>Det grekiska ordförandeskapet ligger inte\r\nnästgårds. Det är svårt att förutsäga vad det\r\nkommer att innehålla. Men man kan vara säker på\r\natt det ur svensk synpunkt är klokt att bidra till\r\nlinjen att utvidgning och institutionella\r\nförändringar skall följas åt. Det gör vi inte genom\r\natt glömma att det finns en värld utanför den där vi\r\njust sitter.</pre><pre>Vi har ett viktigt uppdrag att informera den svenska\r\nallmänheten. Internationalismens effekter är fakta\r\nsom snarast måste föras ut tillsammans med bilden\r\nav den gemensamma humanistiska grund som\r\nEuropa står på. Det är en bild som försvagades\r\nunder de år när det geografiska närområdet inte\r\nstod i politikens centrum.</pre><pre>Vi har ingen tid att förlora, sade Ingvar Carlsson\r\nnär han nyligen talade om\r\narbetsmarknadssituationen utifrån ett europiskt\r\nperspektiv. Att dra ut på den folkliga förankringen\r\när inte riskfritt. Politiker måste våga visa vägen och\r\ninte vänta på att alla medborgare vill ta till sig all\r\nEG-information. Den europeiska\r\nintegrationsprocessen är ett faktum. Det är bara\r\nvår roll i den som vi avgör genom vårt handlande.</pre><pre>Anf. 78  Statsrådet ULF DINKELSPIEL\r\n(m):</pre><pre>Herr talman! När debatten nu närmar sig sitt slut\r\nskulle jag gärna vilja göra ytterligare fyra\r\nreflexioner.</pre><pre>För det första: Det finns olika uppfattningar om hur\r\npolitiken på olika områden skall utformas här på\r\nhemmaplan. Det tycker jag är naturligt. Det tillhör\r\nvår demokrati.</pre><pre></pre><pre>Jag tycker att det är viktigt att vi alla visar att EG\r\ni det avseendet på intet sätt är en tvångströja. EG\r\nskapar förutsättningar för en vital nationell politik.</pre><pre>För det andra: Det finns olika uppfattningar om de\r\nnationella procedurerna och om när den\r\nkommande folkomröstningen skall hållas. Inte\r\nheller detta överraskar mig. Men låt mig säga att\r\ndet är min och regeringens uppfattning att\r\ntidpunkten för folkomröstningen skall fastställas\r\nförst när medlemskapsförhandlingarna närmar sig\r\nsitt slut och vi kan överblicka läget.</pre><pre>För det tredje: Det finns, och det är ett\r\ndominerande intryck från debatten, trots dessa\r\nmeningsskiljaktigheter, en grundläggande och\r\nmycket bred enighet -- med ett helt förutsebart\r\nundantag, nämligen Vänsterpartiet -- kring\r\nuppläggningen och genomförandet av de svenska\r\nförhandlingarna. Det är en styrka i\r\nförhandlingarna, och den styrkan avser vi från\r\nregeringens sida att med all kraft slå vakt om. Jag\r\nvill här inte minst uttala min erkänsla för de\r\nuppskattande ord som Berit Löfstedt i den här\r\ndelen riktade till oss.</pre><pre>För det fjärde: Informationsfrågan slutligen är\r\nviktig. Det har framhållits, inte minst av Christer\r\nWindén i debatten här, och den uppfattningen delar\r\njag.</pre><pre>Det sägs ibland att rädslan för det okända, ett EG-\r\nmedlemskap, får många människor att intuitivt\r\nsäga nej snarare än ja. Jag vill vända på detta\r\ngenom att säga att det i stället är utanförskapet --\r\natt avstå från det fördjupade samarbetet kring\r\nEG/EU -- som innebär ett steg ut i det okända.\r\nDetta måste också sättas i fokus i vår strävan att\r\ninformera om effekterna av att gå med i respektive\r\natt stå utanför EG/EU.</pre><pre>Anf. 79  MATS HELLSTRÖM (s) replik:</pre><pre>Herr talman! Jag vill kommentera den första delen\r\nav Ulf Dinkelspiels inlägg nyss. Mycket av det som\r\nhan i övrigt sade om behovet av samarbete, samling\r\nosv. är utmärkt.</pre><pre>Jag tror dock att det på en punkt finns ett\r\ngrundläggande missförstånd. Ulf Dinkelspiel\r\nmenar när det gäller de nationella frågorna -- det\r\nframgår såväl av hans replik till Berit Löfstedt som\r\nav inlägget nyss, att om vi är oense om t.ex.\r\narbetsrätten är det en sak för sig, som inte har med\r\nEG att göra. Det kan handla om missförstånd. Folk\r\nkan tro att dessa saker har med varandra att göra,\r\nmen det har de inte.</pre><pre>Men på just den punkt som har diskuterats här i dag\r\nhar dessa saker i högsta grad med varandra att göra,\r\nockså reellt. När den inre marknaden förverkligas\r\nvälkomnar vi självfallet utländska arbetstagare hit\r\ntill Sverige. Det gör också fackföreningsrörelsen --\r\nom det blir på lika villkor, om det blir med svenska\r\navtal och om det då blir möjligt att hålla svenska\r\navtal här i landet t.ex.</pre><pre>Det är ju genom en nedrustning av den svenska\r\narbetsrätten i Sverige som man kan riskera en\r\nurholkning just beträffande möjligheten att\r\nvälkomna utländska arbetstagare hit till Sverige på\r\nlika villkor. I stället kan det bli på just ojämlika\r\nvillkor, och det kan förorsaka precis den typ av\r\nproblem med den inre marknaden som\r\nfackföreningsrörelsen önskar undvika.</pre><pre>Det finns alltså även en reell koppling mellan delar\r\nav arbetsrätten -- det gäller förstås inte hela\r\narbetsrätten. Vi vet att såväl LO som TCO har fört\r\nfram detta till regeringen. Det gäller alltså vad vi\r\ngör här hemma och vad som sker i EG. Jag tycker\r\natt regeringen borde tänka på detta, och jag hoppas\r\natt regeringen inte går till konfrontation i de\r\navseendena.</pre><pre>Anf. 80  Statsrådet ULF DINKELSPIEL\r\n(m):</pre><pre>Herr talman! Jag vill inte genom att gå i polemik i\r\nden här frågan förta det grundläggande intrycket av\r\nen bred enighet i debatten.</pre><pre>Mats Hellström är liksom jag, det vet jag,\r\nmedveten om att diskussioner pågår om\r\nutformningen av ett direktiv rörande utländska\r\nentreprenader som gäller just den här typen av\r\nfrågor. Dessutom har vi vår nationella lagstiftning.</pre><pre>Jag kan försäkra, Mats Hellström, att de lagar och\r\nbestämmelser som utfärdas här -- vare sig det blir\r\nefter Mats Hellströms skön eller det blir efter vårt\r\nskön -- kommer vi i Sverige, som är en rättsstat --\r\ndet vågar jag säga -- att utforma på ett sådant sätt\r\natt de står i full överensstämmelse med EG:s regler.</pre><pre>Utbildnings- och skolfrågor</pre><pre>Anf. 81  EWA HEDKVIST PETERSEN (s):</pre><pre>Herr talman! Vi socialdemokrater vill skapa en\r\nskola för alla. Vi vill att alla barn och ungdomar\r\nskall få en bra skolgång som ger dem goda\r\nkunskaper, lust och förmåga till fortsatt lärande,\r\nfostran till ansvarstagande samt hänsyn till\r\nmedmänniskor och vår gemensamma miljö.</pre><pre>Skolan skall vara en sammanhållande kraft i\r\nsamhället. Den skall motverka främlingskap och\r\nminska spänningar mellan människor. Därför\r\nmåste vår gemensamma grundskola försvaras.</pre><pre>Socialdemokraterna vill inte medverka till en\r\nklasskola som sorterar elever efter social bakgrund\r\neller begåvning.</pre><pre>Tyvärr ser vi en sådan utveckling nu. Den\r\nborgerliga regeringen uppmuntrar stelbenta\r\nskolpengssystem, och man favoriserar privata\r\nskolor. Och inte nog med det: Resurserna skall tas\r\nfrån de kommunala skolorna, som redan bågnar\r\nunder stora besparingar.</pre><pre>Konsekvensen är att många barn i den svenska\r\nskolan har fått betydligt sämre skolgång. Det visar\r\ninte minst den utfrågning som utbildningsutskottet\r\nhade förra veckan. De elever som har fått\r\nvidkännas de största försämringarna är de som\r\nsedan tidigare har det svårt. De kan klara\r\nskolgången bra om de får stöd, men nu minskar\r\nstödet. Så iskallt fungerar segregationen! Så bryter\r\nman ner den rätt till likvärdighet som vi i riksdagen\r\nlänge har varit ense om!</pre><pre>Vi socialdemokrater anser inte att vi har råd med\r\nfrikostiga enhetsbidrag till privatskolor. Barn är\r\nolika. Men de är lika mycket värda och kräver\r\ndärför olika mycket av resurser. Vi säger nej till\r\nskolpengssystem som fördjupar klyftor mellan\r\nelever och som äventyrar målet om en skola för\r\nalla.</pre><pre>Jag vill därför fråga skolministern: Hur har\r\nskolministern tänkt upprätthålla den likvärdiga\r\nutbildningen nu när den hotas?</pre><pre>Herr talman! Regeringen har nu lagt fram förslag\r\nom läroplan och betyg för de olika skolformerna.\r\nVi socialdemokrater ställer upp på delar av\r\nförslagen. Men vi har också allvarlig kritik och tar\r\navstånd på flera punkter, t.ex. när det gäller\r\nbetygen i grundskolan. Vi beklagar djupt att\r\nregeringen nu har frångått traditionen att ha en\r\nbred förankring för grundläggande skolbeslut. I\r\nstället hastar man fram besluten. Det verkar som\r\nom man vill förändra allt innan vi går till nästa val --\r\nkosta vad det kosta vill!</pre><pre>Vi socialdemokrater vill dock än en gång -- på\r\nallvar -- framhålla hur viktigt det är för den svenska\r\nskolan att de politiska partierna i utskottet kan enas\r\nom huvuddragen i en ny läroplan och ett nytt\r\nbetygssystem. Målsättningen måste vara att ett\r\nläroplansbeslut kan stå sig i 10--15 år, över\r\nregeringsskiften.</pre><pre>Mot den här bakgrunden förstår vi inte varför\r\nutskottsmajoriteten inte ville tillstyrka vårt förslag\r\nom att skicka ut proposition och motioner om\r\nbetygen i grundskolan på remiss. Det betygsförslag\r\nsom vi nu skall hantera är ju till sina huvuddrag helt\r\nnytt och har i denna form inte gått ut på remiss till\r\nalla kunniga ute på fältet. Hur kan det skada att få\r\nin ytterligare synpunkter inför utskottets vidare\r\narbete? Den frågan ställer jag till de borgerliga\r\nutskottsrepresentanterna.</pre><pre>Herr talman! Regeringen har lagt fram förslag om\r\nett helt nytt betygssystem för grundskolan.\r\nSkolorna skall själva få bestämma när de skall börja\r\nsätta betyg på barnen. Men betyg från femman vill\r\nman att det skall vara. Skolministern och\r\nregeringen öppnar dörrarna på vid gavel när det\r\ngäller att sätta betyg redan i första klass i\r\ngrundskolan.</pre><pre>Vi socialdemokrater anser att betyg är en nationell\r\nangelägenhet, och vi vill inte att betyg skall sättas\r\nföre årskurs 8. Vi vill i stället betona\r\nutvecklingssamtalens betydelse i skolan. Vi vill\r\nalltså utveckla kvartssamtalen till en verklig\r\nkontaktform mellan hem och skola. Vi tror att det\r\nbästa sättet för lärare och föräldrar är att prata sig\r\nfram och att på det sättet utveckla barnens skolgång\r\ni ömsesidigt förtroende. Vi vill inte att betyg sätts\r\nredan i ettan. Men vill de borgerliga kompromissa\r\nmed oss om betygsstarten kan vi så att säga gå ner\r\ntill sjuan, som Betygsberedningen över\r\nblockgränserna enades om och som man fick starkt\r\nstöd för hos remissopinionen.</pre><pre>Vi vet genom forskningen att barn inte är mogna att\r\nförstå vad betyg står för och vad som mäts. Först i\r\ntonåren kommer denna mognad. Små barn tar ett\r\ndåligt betyg som ett underkännande av dem själva\r\nsom personer. Dåliga betyg kan knäcka\r\nsjälvkänslan, och det vill vi inte utsätta barn för.</pre><pre>Vi måste här i riksdagen ta vårt ansvar och besluta\r\nnär det är lämpligt att börja sätta betyg.\r\nLärarförbunden har enat sig om att säga nej till\r\nlokalt beslutade betyg. De vill ha en nationell\r\nbetygsstart tidigast i sjuan. Deras motivering är att\r\nbetyg styr undervisningen och att lokalt beslutade\r\nbetyg skulle äventyra den likvärdiga utbildningen.\r\nOckså Hem och skola förordar betygsstart tidigast\r\ni sjuan.</pre><pre>Skolministerns betygssystem är en kraftig\r\ntillbakagång till gamla hårda skoltider och har\r\nstarka ideologiska moderata drag. Regeringen har\r\ningenting lärt av modern skolforskning om barns\r\nmognad och inlärning, och man vägrar att lyssna till\r\nremissopinioner.</pre><pre>Till sist måste jag, herr talman, därför fråga: Är\r\nverkligen riksdagsmajoriteten beredd att driva\r\nigenom ett nytt betygssystem mot oppositionens,\r\nlärarnas, föräldrarnas och elevernas vilja? Är\r\nCentern, som tidigare stått för en framsynt\r\nskolpolitik, och Folkpartiet med sin förankring i\r\nlärarleden beredda att helt ignorera dessa starka\r\nåsiktsyttringar? Var finns lyhördheten?</pre><pre>Anf. 82  Statsrådet BEATRICE ASK (m):</pre><pre>Herr talman! På riksdagens bord ligger många\r\nviktiga frågor den här hösten. Regeringens\r\npropositioner om nya läroplaner och betyg tillhör\r\nde allra viktigaste. För första gången finns nu\r\nmöjlighet att skapa en helhet av målen och ramarna\r\nför skolväsendets olika delar.</pre><pre>Det är en utmaning. De nya läroplanerna skall\r\nskapa den skola som skall förbereda barn och\r\nungdomar för vuxenlivet i början av nästa sekel och\r\nge vuxna de kompletteringar som behövs.</pre><pre>Det förberedelsearbete som är gjort har engagerat\r\nmånga människor under lång tid. Avvägningarna\r\nav vad som är viktigt att kunna, vilka värderingar\r\nsom skall prägla skolornas arbete, vem som skall ha\r\nansvar för vad osv. är svåra. Inte desto mindre är\r\nde nödvändiga. Skolan kan och skall åstadkomma\r\nmycket, men skolan klarar inte allt.</pre><pre>Regeringen har spänt sin båge. Vi siktar högt.\r\nSverige måste höja sin kompetens på alla nivåer.\r\nRedan i regeringsförklaringen 1991 angav vi att vi\r\nvill skapa Europas bästa skola. Våra barn,\r\nungdomar och vuxna skall få den bästa utbildning\r\nsom vi kan åstadkomma.</pre><pre>Jag är naturligtvis medveten om skolornas vardag.\r\nÄven skolorna märker den ekonomiska krisen. Det\r\när inte den ökade valfriheten som är problemet,\r\nEwa Hedkvist Petersen. Det förändrade ansvaret\r\nför skolan har också sina barnsjukdomar. Men när\r\njag träffar elever, lärare och föräldrar när jag\r\nbesöker skolor runt om i landet är det ändå viljan\r\natt förbättra, kreativiteten och de många goda\r\nexemplen som är det bestående intrycket.</pre><pre>Av just den anledningen är det min övertygelse att\r\nriksdagen med regeringens förslag som grund kan\r\nskapa förutsättningar för de visioner och den\r\nframtidstro som krävs för att skolan skall utvecklas,\r\nförnyas och nå ännu bättre resultat.</pre><pre>Läroplansförslagen bygger vidare på tre viktiga\r\nidéer.</pre><pre>För det första: Decentraliseringen och det nya\r\nstyrsystemet för skolväsendet som riksdagen fattat\r\nbeslut om skall fullföljas. I de förslag vi nu lagt fram\r\ntar vi konsekvenserna av tanken på målstyrning,\r\ndvs. att staten skall ange målen, inte vägarna att nå\r\ndem.</pre><pre>För det andra: Genom större utrymme för elevers\r\noch föräldrars val vill vi öka intresset och\r\nmotivationen för arbetet i skolan och skapa\r\nförutsättningar för ett fruktbart samarbete mellan\r\nhem och skola. Att eleverna måste få ett större\r\ninflytande och ansvar för de egna studierna är\r\nviktigt. Det handlar om att bejaka barns och\r\nungdomars egna och naturliga intresse att söka\r\nkunskap.</pre><pre>För det tredje: Våra förslag bygger på respekt för\r\nframför allt lärarnas erfarenheter och kompetens\r\nsamt insikten om de variationer i mognad,\r\nerfarenhet och förutsättningar som eleverna har.</pre><pre>Barn är inte födda med en inbyggd klocka som\r\ntickar fram jämnlånga inlärningsminuter åt dem.\r\nDeras erfarenheter är personliga och vitt skilda,\r\nliksom deras intressen. Vill vi försäkra oss om att\r\nalla elever skall få en rimlig och nödvändig del av\r\nden kunskapsmassa vi vet att det moderna\r\nsamhället förutsätter, måste vi bygga en skola som\r\nger ökat utrymme för variationer, flexibilitet och\r\nindividuella hänsyn.</pre><pre>Statens uppgift är att klart och tydligt ange vad som\r\när ett minimikrav för skolan att uppnå och vart den\r\nbör sträva. Det behövs också fasta tillfällen för att\r\nstämma av att skolorna verkligen når dessa nivåer.\r\nI kursplaner för varje ämne skall målen anges och\r\nen nationell avstämning i förhållande till\r\nkursplanernas mål skall göras det femte och nionde\r\nåret. När det gäller de mest grundläggande\r\nkunskaperna att läsa, skriva och räkna vill vi att\r\nskolorna skall stämma av elevernas kunskaper\r\nredan i andra klass.</pre><pre>Det finns tre viktiga perspektiv som återkommer i\r\nförslagen. Det är det internationella perspektivet,\r\ndet är det etiska perspektivet och det är\r\nmiljöperspektivet. Konkreta exempel på hur dessa\r\nföljs upp är förstärkningen av språkprogrammen,\r\nett tydligt ansvar för rektor att förebygga och\r\ningripa mot mobbning och att miljöfrågorna\r\nåterkommer i flera av skolans ämnen. För\r\ngymnasieskolans del innebär öppningen för\r\nutvecklandet av en mer kursutformad skola inom\r\nprogrammens ram att nya vägar öppnas för\r\notraditionella utbildningskombinationer. Jag vill\r\nredan nu understryka att regeringens förslag\r\nhandlar om att ta bort hinder för en sådan\r\nutveckling, inte att tvinga gymnasieskolorna att\r\norganisera om sina utbildningar. Förslaget bygger\r\npå önskemål och synpunkter från skolor och\r\nkommuner som redan skaffat sig erfarenheter av\r\nden nya gymnasieskolan och som nu vill gå vidare.</pre><pre>Det är naturligtvis med tillfredsställelse jag har följt\r\ndet positiva mottagande som regeringens förslag\r\nhar fått. Visserligen finns många synpunkter på\r\ndetaljer. Inte minst varje ämnesföreträdare och\r\nintressegrupp har sina specialfrågor att bevaka.\r\nMen huvuddragen i den skolpolitik som regeringen\r\nför är något som vinner stor uppslutning.</pre><pre>Besluten om att elever och föräldrar skall få välja\r\nskola och att fristående och offentliga skolor skall\r\nåtnjuta likvärdigt stöd är en stor framgång. Vår\r\nsträvan att ge skolorna i samarbete med föräldrarna\r\nökat utrymme för profilering när det gäller ämnen\r\noch arbetsformer välkomnas. Att elever och\r\nföräldrar skall få ordentliga besked om hur eleven\r\nlyckas i sina studier har varit ett allmänt önskemål\r\nlänge. Dess värre tvingas jag konstatera att det är\r\njust på de här områdena som socialdemokraterna\r\nhar de största invändningarna.</pre><pre>Skolpengen skall avskaffas, hette det från den\r\nsocialdemokratiska kongressen. De fristående\r\nskolorna behövs inte, var budskapet i en rapport\r\nfrån den socialdemokratiska riksdagsgruppen i\r\naugusti. Riktigt vad som menas är väl inte helt\r\nklart, för socialdemokraterna slinter i den här\r\nfrågan än hit, än dit, ungefär som ''prästens lilla\r\nkråka'' i visan. Men i dag finns alla möjligheter att\r\nge ett klart besked. Vill ni avskaffa rätten och\r\nmöjligheten att välja skola, offentlig eller\r\nfristående? Törs ni här i dag säga att de över 200\r\nfristående skolor som arbetar runt om i landet är\r\nonödiga, att de inte behövs?</pre><pre>I den socialdemokratiska rapporten heter det\r\nockså: ''Nu finns utrymme för ett pedagogiskt\r\nnytänkande och ett experimenterande inom\r\ngrundskolan som rymmer alla progressiva\r\npedagogiska riktningar.'' Det betyder att\r\nsocialdemokraterna anser att allt nytänkande som\r\nkan behövas redan är möjligt att genomföra i den\r\nnuvarande grundskolan. Skall man tolka det som\r\natt socialdemokraterna säger nej till utökade\r\nmöjligheter att göra lokala prioriteringar och\r\nbedömningar? Vi, dvs. regeringen, vill i vart fall\r\nöka utrymmet för lokala prioriteringar och\r\nbedömningar, för vi vet att behoven är olika och att\r\ndet finns mer än en lösning som är bra.</pre><pre>Till sist -- betygen. Få politiska frågor tycks kunna\r\nskapa sådana debatter och föda så många olika\r\nvarianter som just betygen. Otaliga är de\r\nutredningar och beredningar som penetrerat\r\nfrågan. Från regeringens sida är det tre saker som\r\nhar varit viktiga. För det första måste elever och\r\nföräldrar få tydlig information om hur skolan\r\nbedömer elevens studieresultat. För det andra\r\nbehövs sådan information tidigare än i dag. För det\r\ntredje måste avslutningsbetyg kunna användas vid\r\nurval till fortsatta studier och då måste de vara\r\njämförbara, dvs. det krävs ett nationellt system.</pre><pre>Vi har lagt fram ett sådant förslag. Från årskurs 5\r\nskall skolan skriftligen ge information till elever och\r\nföräldrar. Hur informationen utformas överlåter vi\r\ntill skolorna att avgöra, men vi anser det naturligt\r\natt informationen mot slutet av skoltiden\r\nförbereder eleverna för betygssättning enligt den\r\nnationella modellen.</pre><pre>Herr talman! Sverige har en lång\r\nutbildningstradition. Att alla barn skall ges goda\r\nkunskaper och färdigheter är vi överens om. Frågan\r\ngäller hur den ambitionen skall klaras av. Men det\r\nfinns faktiskt inget facit som anger ett enda korrekt\r\nsvar, giltigt för varje elev och giltigt för den dryga\r\nmiljon barn och ungdomar som i morse och nästa\r\nalla andra morgnar promenerar i väg till sin skola.\r\nSvaren är många. Dem kan man bara finna ute i\r\nskolor och i klassrum. Vår uppgift i riksdag och\r\nregering är att ge elever, lärare och föräldrar\r\nmöjlighet att söka dem.</pre><pre>Anf. 83  EWA HEDKVIST PETERSEN (s)\r\nreplik:</pre><pre>Herr talman! Skolministern avslutade med att säga\r\natt svaren finns ute i klassrummen. Så är det när det\r\ngäller betygen. Vi har fått ett svar till riksdagens\r\npartier. Nu ligger ärendet här i riksdagen.</pre><pre>Vi har fått ett svar från klassrummen vad gäller\r\nbetyg, från lärare, elever och föräldrar. De säger att\r\nde inte vill ha det betygsförslag som regeringen har\r\nlagt fram. De säger att de inte vill ha ett lokalt\r\nbeslut om betygssystem. De säger att de inte vill att\r\ndet skall öppnas dörrar för att sätta betyg från\r\nårskurs 1. De är rädda att alla barn då inte får den\r\nlikvärdiga utbildning som de har rätt till enligt\r\nskollagen. Jag tycker att vi skall lyssna på dem som\r\nfinns i klassrummen. Jag vill påminna om frågan jag\r\nställde till utskottets majoritet och hoppas få svar\r\nsenare.</pre><pre>Det är inte heller bara oppositionen och skolans\r\nfolk som reagerar mot betygssystemet. Man\r\nreagerar också på t.ex. DN:s ledarsida mot hur\r\ndetta hanteras. Där står så här: Den kritik som\r\nsocialdemokraterna riktar mot regeringens\r\nhantering av betygsfrågan är däremot berättigad.\r\nNär det stod klart att betygsberedningens\r\nparlamentariskt förankrade kompromissförslag\r\ninte var användbart borde regeringen ha tagit mer\r\ntid för såväl diskussioner med oppositionen som för\r\nen remissbehandling.</pre><pre>Det finns alltså en bred kritik mot det förslag som\r\nföreligger och mot att det inte är förankrat innan\r\ndet läggs fram, vilket vi har som svensk tradition.\r\nJag tycker att det nu måste vara en uppgift för\r\nutskottet att hitta ett betygssystem som vi kan\r\npresentera för skolans folk och som vi vet kommer\r\natt fungera bra. Då kan vi inte öppna dörrarna för\r\nbetyg redan från ettan, t.o.m. i 16 ämnen, vilket är\r\nteoretiskt möjligt. I regeringens proposition finns\r\nförslag till timplaner med 13--14 ämnen redan från\r\nettan. Det är ingen orimlighet att vi öppnar för\r\nväldigt mycket betyg redan från ettan. Det vill inte\r\nföräldrar och barn ha. Detta måste vi lyssna på.\r\nFinns det inte någon lyhördhet hos regeringen? Vill\r\nni inte lyssna och medverka till att vi får fram ett\r\nbättre beslut?</pre><pre>Med valfriheten är det på det sättet att\r\nsocialdemokraterna har infört rätten att välja\r\nskola. Vi kommer inte att avskaffa den. Men vi\r\nsäger att man inte skall favorisera privata skolor.\r\nMan skall inte använda skolpengssystem som gör\r\natt barn som behöver stöd inte får det stöd de skall\r\nha. Men så är situationen i dag. Riksdagens\r\nutbildningsutskotts utfrågning visade att de barn\r\nsom far illa i skolan i dag är de som behöver stöd\r\nmen inte får det. Det kan vi inte stillatigande åse.\r\nJag vill än en gång fråga skolministern: Hur skall\r\nskolministern upprätthålla den likvärdiga\r\nutbildningen i landet? Jag fick inget svar.</pre><pre>Anf. 84  Statsrådet BEATRICE ASK (m):</pre><pre>Herr talman! Först om betygen. Vi har fått svaren\r\npå vad elever, föräldrar och lärare tycker, säger\r\nsocialdemokraterna. Jag ifrågasätter faktiskt det.\r\nDet finns många synpunkter, vi fick många\r\nsynpunkter i den mycket breda remissomgång som\r\ngjordes. Men jag kan inte tro att de som svarat\r\nsocialdemokraterna är emot att faktiskt få sin vilja\r\nigenom. Regeringens förslag handlar om att vi låter\r\nelever, lärare och föräldrar bestämma hur de vill att\r\ninformationen skall utformas och när de vill börja\r\ngöra det. Men vi säger att det skall vara skriftlig\r\ninformation från det femte året. Det förslaget\r\nbygger på att vi har tilltro till och respekt för det\r\nkunnande och den kompetens samt det ansvar för\r\nbarnen som människor i skolorna har. Det är inte\r\nnödvändigt för riksdagen att förbjuda saker som\r\nman tycker är fel.</pre><pre>Vill man inte ha betyg tidigare än i årskurs 9\r\nbehöver man inte det enligt regeringens förslag. Så\r\nenkelt är det. Men vill man ha betyg tidigare finns\r\nden möjligheten. Jag tycker att det är viktigt att ha\r\nden flexibiliteten. Skälet är att betygen, eller\r\nframför allt information av olika slag och också de\r\nutvecklingssamtal som socialdemokraterna vill ha,\r\nutgör en pedagogisk modell, en metod, ett sätt att\r\nförsöka göra föräldrarna delaktiga i det skolan\r\nsysslar med. Det innebär en återkoppling till\r\neleven. Vi tror att det är viktigt att lämna utrymme\r\nför det lokala kunnande som finns.</pre><pre>Rätten att välja skola har Socialdemokraterna\r\ninfört, säger Ewa Hedkvist Petersen. Det är möjligt\r\natt ni har infört rätten -- det står för övrigt inskrivet\r\ni internationella konventioner. Problemet under\r\nsocialdemokratiskt maktinnehav har emellertid\r\nvarit att möjligheten har varit starkt beskuren för\r\nhuvuddelen av landets föräldrar. Man har helt\r\nenkelt inte haft råd, därför att bidragssystemen lekt\r\nsvälta räv med fristående skolor. Av den\r\nanledningen har den här regeringen tagit initiativ --\r\noch beslut har fattats av riksdagen -- som gör det\r\nmöjligt för fristående skolor att få rimliga\r\nekonomiska villkor. Vi tycker att det är viktigt att\r\nrätten och möjligheten hänger ihop.</pre><pre>Hur skall vi åstadkomma den likvärdiga\r\nutbildningen? frågar Ewa Hedkvist Petersen. Jag\r\nvar inne på det i mitt inledningsanförande. Jag är\r\nalldeles övertygad om att vi bara kan uppnå\r\nlikvärdig utbildning om vi bestämmer oss för vad vi\r\nvill att eleverna skall lära sig och ger möjlighet för\r\nlärare, föräldrar och andra att avgöra vad som krävs\r\nför att nå dit. Det är en väldig skillnad mellan ett\r\nflyktingbarn från Somalia som kommit till Sverige\r\noch börjar på årskurs 3 i den svenska skolan och ett\r\nbarn från en lycklig familj, där barnet fått mycket\r\nstöd av föräldrar och andra under hela\r\nuppväxttiden. Det säger sig självt att dessa barn\r\nbehöver olika typer av stöd, hjälp och inspiration\r\nför att nå samma resultat, dvs. den likvärdiga\r\nutbildningen. Det är detta vårt förslag bygger på.</pre><pre>Anf. 85  EWA HEDKVIST PETERSEN (s)\r\nreplik:</pre><pre>Herr talman! Skolministern börjar med att säga att\r\nhon ifrågasätter de yttringar som jag kom med i\r\nanledning av betygsförslaget. Lärarförbundet har\r\nfaktiskt för en gångs skull samfällt -- det betonar\r\nman -- enat sig och sagt att man inte vill ha\r\nregeringens betygssystem. Man vill ha ett\r\nbetygssystem där betyg ges från årskurs 7. Det\r\nanser man främjar skolans arbete. Det tycker jag\r\natt vi skall beakta. Hem och skola har samma åsikt.\r\nVi måste lyssna på dem som finns i skolan. Det rör\r\nsig om miljontals människor i vårt land.</pre><pre>Problemet är bara, det förstår vi, att skolministern\r\nsjälv vill ha betyg tidigare i skolan. Det har hon sagt\r\ni de debatter som vi nu har haft under ett års tid.\r\nNu har man hittat lösningen: skolorna skall få\r\nbestämma själva. Alltså öppnar vi för att om\r\nskolorna själva vill skall de få sätta betyg redan från\r\nettan. Då slipper skolministern att stå för det, då\r\nskall man besluta det lokalt. Lärarförbunden säger\r\natt det inte fungerar i skolan. Det kan man inte\r\nförklara för elever och föräldrar. Det ligger väldigt\r\nmycket i det, tycker jag.</pre><pre>Man kan inte ens utläsa i propositionen vem som\r\nskall besluta om det skall ges betyg. Vem är skolan?\r\nSkolministern sade ''man''. Är det rektorn, någon\r\nannan i skolan, läraren i klassen? Vem är det som\r\nskall besluta? Det finns en stor osäkerhet här. Ett\r\nsådant förslag kan vi inte lämna ifrån oss i\r\nriksdagen. Lärare, föräldrar och barn i Sverige skall\r\nveta när betyg börjar sättas och på vilka grunder.</pre><pre>Skolministern och hennes parti vill naturligtvis\r\nfrämja de privata skolorna, därför att de utgör en\r\nspjutspets i privatiseringsstrategin. Det har t.o.m.\r\nstatsministern vidimerat vid ett uttalande. Han\r\nsade att det här kunde ses som ett\r\nigångsättningsbidrag därför att det var så stort. Han\r\nkunde acceptera det.</pre><pre>Vi ser i dag att de förändringar som regeringen gör\r\nhotar likvärdigheten i skolan. Jag är inte nöjd med\r\nskolministerns svar.</pre><pre>Vi fick höra från kommun efter kommun vid\r\nutfrågningen att barn som behöver stöd inte får det.\r\nRektorskollegiet i Stockholm har sagt att gränsen\r\nsnart är nådd för vad de svaga eleverna klarar av.\r\nDå måste regeringen, anser vi, gå in med åtgärder.\r\nDå kan man inte bara säga att alla skall få välja\r\nskola när vi får skolpengssystem. Regeringen måste\r\nnu ta itu med den mycket svåra situation som vi har,\r\ndå likvärdigheten hotas även om den är inskriven i\r\nskollagen.</pre><pre>Anf. 86  Statsrådet BEATRICE ASK (m):</pre><pre>Herr talman! Om skolorna och kommunerna bryter\r\nmot skollagen och andra förordningar som säger att\r\nbarn med behov av särskilt stöd skall få det, då\r\nmåste Skolverket självklart ingripa. Det är alldeles\r\norimligt annars.</pre><pre>Det är fel att som socialdemokraterna påstå att de\r\nekonomiska svårigheterna i många skolor beror på\r\natt vi har ett stöd som också innebär bidrag till\r\nfristående skolor. Många kommuner har inte ens\r\nnågon friskola, det finns inga elever som går i\r\nfriskolor, men de har ändå väldigt stora bekymmer.\r\nNär man lyssnar på Ewa Hedkvist Petersen börjar\r\nman undra om ni vill riva upp decentraliseringen\r\noch det generella statsbidraget till kommunerna --\r\nden slutsatsen drar man -- och öronmärka,\r\nspecialdestinera pengar igen. Är det detta ni vill?\r\nVi vill inte det. Vi har alldeles nyss gått över till att\r\nge kommunerna förtroendet att själva göra sina\r\nprioriteringar med hänsyn till de lagar och regler\r\nsom gäller. Jag tycker att de skall ha rimlig tid på\r\nsig att leva upp till det.</pre><pre>Ena minuten säger Ewa Hedkvist Petersen att\r\nelever, föräldrar, lärare och andra inte vill ha betyg\r\ntidigare. Om det vore så, kan inte regeringens\r\nförslag vara något problem för socialdemokraterna,\r\nför då blir det inga betyg, eller hur? Då ges\r\nmöjligen skriftliga omdömen, vilket vi har sagt att\r\nvi skulle vilja ha.</pre><pre>I grunden för den socialdemokratiska oppositionen\r\nligger misstanken att ni inte har stöd bland elever\r\noch föräldrar för er inställning i betygsfrågan. Vi\r\nvet från mängder av undersökningar att det är så.\r\nMan vill ha tydligare information. Jag tycker att det\r\när viktigt att skolorna i samverkan med föräldrarna\r\nfår hitta former för att tydliggöra den\r\ninformationen. Vi talar inte från regeringens sida\r\nom betyg ens i årskurs 5, utan vi talar om tydligare\r\ninformation och skriftlig sådan som ett\r\nkomplement till de kvartssamtal som förs. För\r\növrigt tycker jag att det är bra att\r\nsocialdemokraterna i sitt förslag sagt att man bör\r\nutveckla dessa samtal -- utvecklingssamtal behövs.\r\nMen dessa samtal är icke i stället för utan en del av\r\ninformationen till hemmen. Den skriftliga\r\ninformationen behövs också.</pre><pre>Andre vice talmannen anmälde att Ewa Hedkvist\r\nPetersen anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 87  CHRISTER LINDBLOM (fp):</pre><pre>Herr talman! Skoldebatten i Sverige är i dag mer\r\nlevande än på länge. Listan på diskussionspunkter\r\nkan göras oändligt lång, alltifrån övergripande\r\nfrågor om hur skolan skall styras till detaljer om\r\nkursplaner och enskilda ämnens status. Det är\r\nstimulerande att arbeta med skolpolitik, därför att\r\nalla människor har någonting att säga om skolan.\r\nMan har gått där själv, man har barn som går där\r\noch av den anledningen har man erfarenheter.</pre><pre>Under de senaste åren har förändringstakten varit\r\nexceptionellt hög inom skolområdet. När gamla\r\ninvanda system förändras uppstår med självklarhet\r\noro. Kommunaliseringen av lärartjänsterna gjordes\r\npå ett mycket tvivelaktigt sätt. Besparingarna inom\r\nkommunerna har ökat stressen på elever och\r\npersonal i skolan. Många i skolan önskar sig kanske\r\nlitet lugn och ro, och det kan vara förståeligt. Till\r\ndem vill jag säga att kontinuerlig utveckling och\r\nomprövning alltid är och måste vara en naturlig del\r\nav skolans vardag. Graden av förändringar kan\r\nnaturligtvis växla över tiden.</pre><pre>Jag vill i det här inlägget främst uppehålla mig vid\r\nbarnens, ungdomarnas och föräldrarnas inflytande\r\ni skolan. Det är mycket nedslående besked som\r\nSkolverket lämnar i sin nationella utvärdering om\r\njust inflytandet. Att detta minskar med ökande\r\nålder konfirmerar tidigare iakttagelser, bl.a. av\r\nRiksdagens revisorers rapport om gymnasieskolan.\r\nSjälvklart borde det vara tvärtom. Man kan fråga\r\nsig vad det beror på att inflytandet minskar. Det\r\nfinns säkert många förklaringar. En kan vara alltför\r\nlitet av pedagogisk utveckling, något som OECD\r\nobserverade i sin rapport häromåret. Det\r\ncentralstyrda, detaljreglerade system som nu har\r\nbörjat brytas upp är en annan.</pre><pre>Vår uppgift som politiker är att undanröja hinder\r\noch i görligaste mån skapa förutsättningar för\r\nprofessionalitet och utveckling i skolan. Jag tror att\r\nmånga lärare har känt sig fångade i den myriad av\r\nparagrafer som i detalj styrt deras yrkesliv. Detta\r\nhar i sin tur drabbat eleverna i form av katedral\r\nundervisning och bristande inflytande. Att öka\r\nelevernas inflytande över sina studier och sin\r\nskolmiljö är fundamentalt för en positiv utveckling\r\nav svensk skola.</pre><pre>Ordens makt över tanken är stor. Tillåt mig därför\r\nen semantisk fundering: begreppet ''lärare''\r\nbetecknar någon som lär någon annan. Läraren är\r\nsubjekt, eleven är objekt. Det är så som det\r\nbristande inflytandet kan beskrivas. En modern\r\nlärare fungerar naturligtvis inte på det sättet, utan\r\nmera som en guide i elevens kunskapssökande. Vi\r\nskulle kanske försöka hitta en annan benämning för\r\nläraryrket. Det står öppet för uppslag från\r\nkammarens ledamöter.</pre><pre>Så långt klassrummet. Jag vill då säga något om\r\nbarns och föräldrars inflytande i skolans\r\nstyrprocess. Decentraliseringsprocessen får inte\r\ngöra halt på kommunal skolstyrelse/nämnd-nivå.\r\nFolkpartiet har länge pläderat för att varje skola\r\nskall ha sin egen styrelse där föräldrarna har\r\nmajoritet. Jag hade för en månad sedan själv\r\ntillfälle att studera hur ett sådant system fungerar i\r\nNya Zeeland. Visserligen har man där ett helt annat\r\nstyrsystem. Skolorna lyder direkt under\r\nministeriet. Man har skolpeng som\r\nresurstilldelningsprincip, men man har styrelser där\r\nmajoriteten utses genom direkta val bland skolans\r\nföräldrar. Det visar sig fungera mycket bra.\r\nEngagerade föräldrar arbetar sida vid sida med\r\nrektor och lärare för att skapa en så bra skola som\r\nmöjligt.</pre><pre>I Sverige kan riksdagen självfallet inte\r\nkommendera kommunerna att inrätta sådana\r\nstyrelser. Gällande lagstiftning lägger dessutom en\r\ndel hinder i vägen för att överföra hela\r\nbeslutanderätten över skolan till en sådan styrelse.\r\nMen vi borde kanske röja undan en del av de hinder\r\nsom finns för att göra det möjligt för de kommuner\r\nsom skulle vilja ta steget fullt ut att kunna göra det.</pre><pre>Det finns ändå goda exempel på lösningar inom\r\nlagens ram. Låt mig ge ett exempel. Sedan början\r\nav det här året har man i Lund något som man\r\nkallar för skolkonferens, där företrädare för\r\nföräldrar, elever, lärare och personal tillsammans\r\nmed rektor behandlar principer och riktlinjer för\r\nskolverksamheten inom rektorsområdet.\r\nBrukarföreträdarna, dvs. föräldrar och elever, är i\r\nmajoritet. Exempel på frågor som behandlas är\r\nfördelning och omfördelning av resurser,\r\nlokaldisposition, inköp av materiel och läromedel,\r\nschemaläggning och ordningsregler. Man yttrar sig\r\nockså över budgeten till skolstyrelsen.\r\nDelegationen är villkorad så, att man inte hamnar\r\ni konflikt med t.ex. rektors ansvar enligt\r\ngrunskoleförordning eller läroplan. Konferensen\r\nhandlägger inte heller personalfrågor och frågor\r\nrörande enskilda elever/familjer. Tvistefrågor som\r\nman inte kan lösa i konferensen lämnas över till\r\nskolstyrelsen för avgörande. Hittills har det faktiskt\r\nvarit ett enda fall som man har överlämnat till\r\nskiljenämnd, och i det fallet fick eleverna rätt,\r\nvilket är ganska glädjande.</pre><pre>Det här exemplet visar att det finns kommuner som\r\nhar tagit elev- och föräldrainflytandet på allvar och\r\nskapat en organisation för detta. Just\r\norganisationen eller institutionen är väldigt\r\navgörande, annars finns det risk för att\r\ninflytanderesonemanget stannar vid tomt prat. Min\r\noch mitt partis förhoppning är att utvecklingen i\r\nden riktningen skall gå vidare i snabb takt. Jag är\r\növertygad om att den svenska skolan är i behov av\r\nen smärre revolution på det här området, just\r\ndärför att ett ökat inflytande och engagemang från\r\nelever och föräldrar är en grundförutsättning för en\r\nutveckling mot Europas bästa skola -- kanske\r\nt.o.m. viktigare än ökade ekonomiska reurser!</pre><pre>Jag har en fråga till Ewa Hedkvist Petersen. Jag\r\ntycker att ni har en bristande logik i ert resonemang\r\nom friskolor. Ni säger i er rapport och i era\r\nuttalanden att friskolor skall få finnas. Men man får\r\ninte ta ut några avgifter i friskolorna, samtidigt som\r\nman inte är garanterad ersättning, framför allt inte\r\nvia skolbudgeten. Då frågar jag mig: Hur skall en\r\nfriskola över huvud taget kunna existera under\r\ndessa villkor? Jag vill gärna att Ewa Hedkvist\r\nPetersen reder ut detta för mig.</pre><pre>Jag vill också svara på den fråga som ställdes om\r\nbetyg. Ewa Hedkvist vet mycket väl att detta inte\r\när någon pedagogisk knäckfråga, utan det är en ren\r\npolitisk fråga. Vi vet också alla att de politiska\r\npartierna är splittrade. Jag delar Ewa Hedkvists syn\r\npå betygssättande av små barns prestationer. Låt\r\noss diskutera betygsfrågan i utskottet. Det var det\r\nbesked som vi gav under det senaste sammanträdet.\r\nVi avvisade inte remissförslaget av något slags\r\nillvilja. Denna fråga kan inte ytterligare belysas\r\ngenom en remissomgång. Det gäller att vi tar oss\r\nsamman och tillsammans diskuterar för att hitta en\r\ngemensam lösning som är bra för alla parter. Det\r\ntror jag att vi skall kunna göra i utskottet.</pre><pre>Anf. 88  EWA HEDKVIST PETERSEN (s)\r\nreplik:</pre><pre>Herr talman! Jag uppskattar att Christer Lindblom\r\ntalar om inflytande i skolan utan att enbart tala om\r\natt man skall få välja skola. Det är ju vad vi annars\r\nfår höra från regeringshåll. Man får en känsla av att\r\ninflytande är synonymt med att kunna välja en\r\nannan skola. Jag instämmer i det som Hem och\r\nskolas nye ordförande säger i dag i Dagens\r\nNyheter: ''Vi ska inte behöva välja en friskola för\r\natt känna oss delaktiga i våra barns skolgång.'' Det\r\nmåste alltså utvecklas metoder för inflytande för\r\nelever och föräldrar. Det arbetet måste vi fortsätta\r\nmed, och det är ett uppdrag som skolan har haft\r\nunder många år, men det har gått mycket trögt.</pre><pre>Det finns många metoder som man kan använda.\r\nVi har i vår motion tagit upp frågan om föräldrarnas\r\ninflytande -- vi har naturligtvis tagit upp också\r\nelevernas inflytande, men det har vi gjort så många\r\ngånger tidigare. Vi vill att utskottet skall skicka\r\ntillbaka frågan om föräldrarnas inflytande till\r\nregeringen och att regeringen skall återkomma med\r\nsynpunkter på formerna för hur man kan stärka\r\nföräldrarnas inflytande. Det är väldigt viktigt.</pre><pre>Vi vill att friskolorna, precis som alla andra skolor,\r\nskall få resurser efter behov. I dag tilldelas de en\r\ngaranterad summa oavsett elevernas behov. Det\r\nhar visat sig att det i många fall har varit fråga om\r\nen överkompensation. Så kan man inte ha det.\r\nFriskolor har inte samma skyldighet gentemot\r\neleverna som de kommunala skolorna har. Här sker\r\ndet en snedfördelning av resurser som hotar\r\nlikvärdigheten.</pre><pre>Christer Lindblom sade att betygen är en politisk\r\nfråga och att partierna är splittrade sedan tidigare.\r\nMen i Betygsberedningen kom partierna utifrån\r\nsakliga grunder överens om att man inte bör sätta\r\nbetyg före årskurs 7, eftersom små barn kan inte\r\nförstå innebörden av betyg. Det fanns en enighet i\r\nBetygsberedningen kring när betyg skall börja\r\nsättas. Varför går Folkpartiet ifrån den enigheten\r\nnu? Också ni hade en representant i\r\nBetygsberedningen som var med och resonerade\r\nsig fram till detta. Varför går ni ifrån den enigheten,\r\nnär ni inte -- som Christer Lindblom sade -- tycker\r\natt man skall sätta betyg på småbarns prestationer?\r\nVarför lämnar ni då fältet öppet för detta? För mig\r\ngår det här inte ihop. Vi måste ta vårt ansvar och\r\nställa oss på barnens sida. Är Folkpartiet berett att\r\ngöra det?</pre><pre>Anf. 89  CHRISTER LINDBLOM (fp)\r\nreplik:</pre><pre>Herr talman! Jag ställer mig bakom den princip som\r\nredovisas i den proposition som så småningom skall\r\nbehandlas i utskottet. Den är egentligen en\r\nkonsekvens av tidigare beslut, som har fattats av\r\nEwa Hedkvist Petersens partivänner. Denna\r\nprincip utgör också en del i decentraliseringen av\r\nbeslutsprocessen. Det är nu kommunen som är\r\nhuvudman, inte staten. Därför måste många beslut\r\nföras ut till den kommunala nivån.</pre><pre>Sedan håller jag med om att begreppet ''lokalt''\r\nbehöver utvecklas ytterligare i utskottet. Vi måste\r\nklargöra var ansvaret för de olika besluten skall\r\nligga. För min egen del är jag inte beredd att\r\nhänföra t.ex. beslut om hur och när betyg skall ges\r\ntill en politisk nämnd. Jag ser betygen som en del i\r\nden arsenal som läraren har i sin kommunikation\r\nmed elever och föräldrar. Därför är det under\r\ndenna dialog som jag anser att besluten skall fattas.\r\nMen jag inser också att det är svårt att driva den\r\nprincipen vidare med det kompakta motstånd som\r\nfinns hos Socialdemokraterna men även hos\r\nlärarorganisationerna. Jag har tidigare flera gånger\r\nsagt det, och jag upprepar det igen: Låt oss sätta oss\r\nned och diskutera frågan i utskottet. Vi kan ändå\r\ninte komma fram till någon lösning här i en öppen\r\ndebatt.</pre><pre>Den andra frågan handlade om ersättningen till\r\nfriskolorna. Det som jag vänder mig emot och som\r\njag tycker är en logisk kullerbytta är att man nu\r\nsäger att när friskolorna får pengar dräneras\r\ndärmed det offentliga skolväsendets resurser.\r\nOavsett vilken princip man tillämpar -- en fast\r\nersättning eller ersättning efter behov -- kommer\r\npengarna ändå att tas från samma pott. Det är det\r\nsom jag inte begriper. Man hävdar att friskolor skall\r\nfå finnas, men att de inte skall bekostas med pengar\r\nfrån skolbudgeten, eftersom de inte omedelbart\r\nkan kompenseras för de förluster som görs. Jag\r\nbegriper inte logiken i det tankeledet. Antingen\r\nsäger man nej till friskolor eller också säger man ja\r\ntill dem, och då skall de också ha de resurser som de\r\nbehöver, oavsett om det är efter en fast procentsats\r\neller -- som Ewa Hedkvist säger -- efter behov.</pre><pre>Anf. 90  EWA HEDKVIST PETERSEN (s)\r\nreplik:</pre><pre>Herr talman! Numera går statsbidragen till\r\nkommunerna i en påse. Kommunerna får sedan\r\nfördela sina egna pengar och de pengar som de får\r\nfrån staten till olika förvaltningar. Det vi vänder oss\r\nemot är att ni inom majoriteten har stiftat en lag\r\nsom säger att friskolorna skall ha en viss del av\r\nskolpengarna, oavsett vilka behov som eleverna\r\nhar, trots att de inte har samma skyldigheter som\r\nkommunala skolor. Vi vill att friskolorna skall få\r\npengar efter behov, och pengarna måste då tas från\r\nden kommunala kassan. Om inte kommunen ger\r\nberörda elever skolundervisning, så får\r\nprivatskolorna göra det, och då tas pengarna från\r\nsamma kassa. Vi vänder oss emot att friskolorna nu\r\nfår en överkompensation, vilket går ut över de\r\nkommunala skolorna.</pre><pre>När det gäller betygen säger Christer Lindblom att\r\nriksdagen har fastslagit en princip om\r\ndecentralisering av beslut och den måste man\r\nfullfölja. Så inleder han sitt resonemang. Det finns\r\ningenting som säger att man måste släppa all\r\nstyrning bara för att riksdagen har beslutat om en\r\nkommunaliserad skola. Detta är ett skenargument.\r\nDet håller inte. Riksdagen kan besluta om när\r\nbetyg skall börja sättas, och det anser jag att den\r\nskall göra.</pre><pre>Sedan säger Christer Lindblom att han inser att det\r\när omöjligt att fatta beslut om att man lokalt skall\r\nfå bestämma om betygen, eftersom det är så många\r\nsom är emot detta. Då måste jag fråga Christer\r\nLindblom: Innebär det att ni nu är beredda att\r\ndiskutera en nationellt beslutad betygsstart?\r\nInnebär det att ni nu faktiskt är lyhörda för den\r\nopinion som finns i skolan, bland elever och\r\nföräldrar? Innebär det att vi, när vi skiljs åt vid\r\nriksdagens juluppehåll, kommer att ha skapat ett\r\nbra betygssystem som utgår från barnens situation?</pre><pre>Anf. 91  CHRISTER LINDBLOM (fp)\r\nreplik:</pre><pre>Herr talman! Jag vill berätta varför vi har fattat\r\nbeslut om en fastställd ersättningsnorm för\r\nfriskolor och varför även mitt parti och jag själv står\r\nbakom detta. Det är för att begreppet ''efter\r\nbehov'' nog är det mest tänjbara jag kan tänka mig.</pre><pre>I en del kommuner, där företrädare för Eva\r\nHedkvist Petersens eget parti är i majoritet, tror jag\r\natt man i många fall skulle säga att behovet är noll --\r\ninga friskolor behövs. Men om det finns ett antal\r\nföräldrar som tycker att detta är väsentligt, blir det\r\nproblem med att livnära sig. Då blir det den gamla\r\nstilen, som vi har vänt oss emot, nämligen att\r\nplånbokens tjocklek avgör om mina barn skall få\r\ndelta i en alternativ skolverksamhet. Detta tycker\r\nvi är en mycket dålig variant.</pre><pre>Vi tycker att alla barn skall ha samma möjligheter,\r\nvilket också Eva Hedkvist Petersen tidigare sade att\r\nhon tycker. Då skall naturligtvis barn som går i\r\nfriskolor ha samma möjligheter. Ibland är det som\r\nom frågan om friskolor handlade om en dragkamp\r\nmellan kommunen och huvudmannen för friskolan,\r\nmen det är ju barnen i friskolorna det gäller. Det\r\nhandlar om deras rättigheter att få likartade\r\nresurser som barnen i den offentliga skolan.\r\nÖverkompensation förekommer säkert i ett sådant\r\nhär system, men underkompensationen är mycket\r\nvanlig. Jag talade i förra veckan med företrädare\r\nför Waldorfskolan. De hade räknat ut att en del\r\nskolor kanske får en 60-procentig täckningsgrad i\r\nstället för en 85-procentig.</pre><pre>Med principen att betygen är en del av den arsenal\r\nsom lärare har i sitt umgänge med elever och\r\nföräldrar i kommunikationen om kunskap och\r\nkunskapsutveckling, ser jag det som naturligt att nu\r\nha denna delegation ute i kommunen. Därför kan\r\njag inte förstå hur den principen kan halta. Ser man\r\npå betyg som något annat, kan det möjligtvis halta,\r\nmen detta är mitt synsätt. Jag tycker att det finns\r\nen lätt hysteri och dramatik runt betygen som borde\r\ntonas ner. Betyg är ett av de olika verktyg som\r\nfinns.</pre><pre>Jag vet inte hur många gånger jag till Eva Hedkvist\r\nPetersen och andra i utskottet har sagt att jag m.fl.\r\ni utskottet är beredda att sätta oss ned för att\r\ndiskutera och försöka hitta en lösning. Jag kallar\r\ndetta för lyhördhet och samarbetsvilja. Vi skall\r\nsäkert framåt juluppehållet skiljas i god sämja och\r\ndå ha hittat ett bra system som alla kan acceptera.</pre><pre>Andre vice talmannen anmälde att Eva Hedkvist\r\nPetersen anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 92  CHRISTINA LINDERHOLM (c):</pre><pre>Herr talman! Det är Centern som står för den\r\nlångsiktiga stabiliteten i svensk skolpolitik. Detta\r\nvisade sig under 1980-talet då många av Centerns\r\nsynpunkter vann gehör och då dessutom Centern\r\nofta fick freda skolan från drastiska nedskärningar,\r\nsom med det regelsystem som då vidlådde\r\nskolverksamheten skulle ha drabbat\r\nundervisningen hårt. Det visar sig nu när Centerns\r\ndecentraliseringssträvanden också är regeringens\r\npolitik.</pre><pre>Min första fråga till Socialdemokraterna är om ni är\r\nberedda att medverka till att fullfölja den strategi\r\nsom Göran Persson drog upp i slutet av 1980-talet\r\noch som i stora delar började genomföras med stöd\r\nfrån Centern. Det var en politik som innebar en\r\navreglering av skolan och ett decentraliserat ansvar.\r\nDen enskilda skolan blev äntligen myndigförklarad\r\nmed en tilltro till lokal kompetens, där skolledare,\r\nlärare, elever och föräldrar fick ett stort ansvar för\r\natt fylla nationella och lokala mål med innehåll och\r\nför att organisera skolverksamheten efter egna\r\narbetssätt och arbetsformer. Jag rekommenderar\r\npropositionen och betänkandet om skolans\r\nutveckling och styrning till förnyad läsning, om den\r\nhar glömts bort.</pre><pre>Det finns skäl att påminna om att\r\nSocialdemokraterna, i likhet med Centern, drev\r\nfrågor som ämnesövergripande undervisning,\r\nlärarlag, åldersblandad undervisning och inflytande\r\nför elever och föräldrar. Tyvärr vågade inte\r\nSocialdemokraterna löpa linan ut när det gällde\r\ninflytande för föräldrar.</pre><pre>Nu skiljer ni socialdemokrater ut er i skolpolitiken.\r\nNi står för det förgångna, det passerade och har\r\nuppenbarligen ingen framtidstro och inte heller\r\ntilltro till er tidigare politik. Er skolpolitik liknar\r\nalltmer er ekonomiska politik, dvs. höga toner om\r\nförändring och retoriska vinklingar om ny\r\ninriktning. Men bakom orden finns ingen substans.\r\nInte i något sammanhang talar ni om hur eller\r\nvilken ny inriktning ni avser att driva. Slagordens\r\nretorik klingar ut i tomma intet. Detta är inte\r\npolitisk vision, utan ytterligare ett exempel på\r\nSocialdemokraternas icke-politik.</pre><pre>Den motion som ni socialdemokrater har lämnat till\r\nläroplanspropositionen är mera en lärarfacklig\r\ninlaga än ett politiskt dokument. På punkt efter\r\npunkt följer ni Lärarförbundets fackliga\r\nsynpunkter, men era egna visioner saknas.</pre><pre>Enligt Centerns uppfattning, och regeringens, skall\r\nskolans viktiga verksamhet styras med få och\r\ntydliga mål. Grunden skall vara skollag,\r\nläroplanens mål och riktlinjer samt kursplanerna.\r\nDär finns skolans uppdrag.</pre><pre>Den socialdemokratiska skolan skall vara så\r\ncentralstyrd som möjligt och med många\r\nstyrmedel. Ni vågar inte tro på lärarnas\r\nprofessionalitet, elevernas vilja att lära,\r\nskolledarnas förmåga att vara kompetenta ledare\r\noch inte heller på en skola där föräldrarnas\r\ndelaktighet är viktig för barnen. Detta visar sig\r\ntydligt när det markeras att det är den politiska\r\nkommunala ledningen som på en rad punkter skall\r\nha ett avgörande ansvar. Det gäller skolans\r\nutveckling och profilering, jämkning av timplaner\r\noch betygen. Dessutom har vi här i kammaren i dag\r\nfått höra att ni vill decentralisera ytterligare.</pre><pre>Ni rycker undan grunden för lokal utveckling och\r\nlokalt ansvar för undervisningens utveckling och\r\narbetsformer.</pre><pre>Som ett kuriöst exempel bland många i er motion\r\nkan man notera att elevernas inflytande skall anges\r\ni timplanen och begränsas till ett bestämt antal\r\ntimmar. Vi anser att elevernas inflytande är\r\nviktigare än så. Inflytandet måste med\r\nnödvändighet finnas som en grund för delaktighet i\r\nklassrummet. När elevernas egen kraft,\r\nengagemang och intresse tas tillvara, blir det en\r\nlevande vilja att lära.</pre><pre>Den socialdemokratiska partimotionen skulle\r\nkunna ha rubriken ''läst men ej förstått''. Ni läser\r\nut saker i propositionen som inte står där. Var står\r\ndet t.ex. att den svenska skolan skall vara\r\nkonfessionell? Det går säkert att hitta på massor av\r\nsaker som den svenska skolan inte skall vara.\r\nIntressantare vore att få veta hur\r\nSocialdemokraterna vill att den skall vara. Men\r\ndetta undanhålls resten av riksdagen.</pre><pre>Slutligen, betygen. Betyg i ett tidigt skede av\r\ngrundskolan är inget som eftersträvas av vare sig\r\nCentern, lärarkåren eller föräldrarna. Men ett\r\nfriare betygssystem, där betygen blir en del av\r\nskolans utvärdering -- inte minst av sitt eget\r\narbete -- är en förutsättning för en lokal frihet. Det\r\nfinns säkert inget system som är helt\r\ninvändningsfritt, men för att ge den lokala skolan\r\nett helhetsansvar är en konstruktion i likhet med\r\nden som föreslås i propositionen en bra och inte\r\nalltför styrande modell. Socialdemokraterna har\r\näven här ställt sig vid sidan av utvecklingen.\r\nDessutom har de fel i påståendet att Hem och skola\r\nanser att betyg skall beslutas införas från och med\r\nårskurs 7. Hem och skola sade i sitt remissyttrande\r\natt det är skolans arbetssätt som skall avgöra hur\r\noch när utvärdering skall ske. Herr talman! Jag har\r\nvalt att syna innehållet i den socialdemokratiska\r\nmotionen och konstaterat den ihålighet och den\r\nreaktionära anda som den ger uttryck för. Utifrån\r\ndetta kan man fråga sig: Finns det en vilja att\r\nkonstruktivt arbeta för en samsyn vad beträffar de\r\ngrundläggande mål och riktlinjer som den svenska\r\nskolan behöver för att få den skola som jag\r\nuppfattar att vi alla förespråkar -- en skola som ger\r\neleverna rätt till en likvärdig, inte likformig,\r\nutbildning efter sina förutsättningar, intressen och\r\nbehov, en skola för bildning som ger kunniga,\r\nsjälvständiga ungdomar och som vågar stå för såväl\r\nde svagas rätt som behovet av excellens? Vi\r\nbehöver många svar från Socialdemokraterna.</pre><pre>(Applåder)</pre><pre>Anf. 93  EVA HEDKVIST PETERSEN (s)\r\nreplik:</pre><pre>Herr talman! Det är tydligt att Christina\r\nLinderholm har valt taktiken anfall är bästa försvar.\r\nJag kan inte dra någon annan slutsats än att man i\r\nCenterpartiet känner sig väldigt obekväm i den\r\nborgerliga regeringsmajoritetens skolpolitik, att\r\nman känner att man har tvingats att förflytta sina\r\npositioner mot det moderata partiet och att man\r\negentligen inte tycker om detta. Jag drar denna\r\nslutsats mot bakgrund av hur jag sedan tidigare\r\nkänner Centerpartiet från utbildningsutskottet som\r\nett Centerparti som det har gått att resonera sig\r\nfram med. Det har gått att fatta beslut utifrån vad\r\nsom är bäst för att utveckla en bra grundskola för\r\nalla barn.</pre><pre>Nu signalerar Christina Linderholm andra\r\ntongångar i den här debatten. Men jag vill fråga:\r\nHar Centerpartiet en vilja att under det arbete som\r\nvi har framför oss diskutera med\r\nSocialdemokraterna om en läroplan men också om\r\nbetyg?</pre><pre></pre><pre>Christina Linderholm säger att vi socialdemokrater\r\ninte har några visioner. Socialdemokratins vision är\r\natt skapa en skola där alla barn trivs och dit barnen\r\nkan gå och inte behöver fly ifrån, en skola med god\r\nundervisning och god kvalitet på skolarbetet, och\r\ndär man träffar barn från olika\r\nsamhällsförhållanden. Det är bra för hela\r\nsamhället -- det vet vi. Även Centern har\r\nåtminstone tidigare stått för den uppfattningen.</pre><pre>Christina Linderholm säger även att vi\r\nsocialdemokrater inte är intresserade av\r\nämnesövergripande undervisning. Läs motionen\r\nordentligt, Christina Linderholm -- utan denna\r\nförsvarsattityd! Då kommer Christina Linderholm\r\natt finna att det finns mängder med bra förslag i\r\nden. Hon kommer även att finna att\r\nSocialdemokraterna fullföljer den skolpolitik som\r\nvi och Centern tidigare gemensamt stod för.</pre><pre>Christina Linderholm säger att man inte bör\r\neftersträva betyg tidigt i skolan, för små barn. Men\r\nvarför har Centern ställt upp på det här förslaget?\r\nVarför har ni i Centern gått med på att öppna\r\ndörrar för att sätta betyg redan från ettans årskurs?\r\nFörslaget innebär ju det! Anser Christina\r\nLinderholm att små barn kan ta emot betyg, att det\r\när lämpligt att små barn får betyg i skolan? Jag\r\nskulle vilja ha svar på den frågan.</pre><pre>Vem, Christina Linderholm, skall besluta i frågan,\r\nom det skall ges betyg på en viss skola? Det vore\r\nbra att få besked från Christina Linderholm,\r\neftersom hon tydligen har svaren på alla frågor.</pre><pre>Anf. 94  CHRISTINA LINDERHOLM (c)\r\nreplik:</pre><pre>Herr talman! Jag hörde litet dåligt vad Ewa\r\nHedkvist Petersen sade där bortifrån, så om jag har\r\nmissat någonting beror det på att ljudet inte går\r\nfram riktigt.</pre><pre>Centern är inte obekväm i skolpolitiken. Att vi nu\r\nbeslutat ge skolan det totala och fulla ansvaret för\r\nskolans utveckling och elevernas lärande är en helt\r\nlogisk fortsättning på den utveckling som har varit.</pre><pre>För att kunna resonera med varandra måste man\r\nveta vad den andra vill. Det har inte framgått, vare\r\nsig här i kammaren i dag eller av motionen, vad\r\nSocialdemokraterna vill med skolan. Att säga att vi\r\nskall ha en skola för alla räcker inte, Ewa Hedkvist\r\nPetersen! Det vill vi alla. Det ställer vi upp på. Ett\r\nav de nationella målen är att vi skall ha en skola för\r\nalla, som ger en likvärdig utbildning åt alla utifrån\r\nderas förutsättningar och behov. Det är inte det vi\r\nbehöver höra av Socialdemokraterna för att kunna\r\nsätta oss ned och resonera om skolans utveckling.</pre><pre>För mig är det helt klart -- och det stöds av både\r\ninternationell och nationell forskning -- att utan ett\r\nlokalt ansvarstagande och utan ett lokalt\r\nmedinflytande sker ingen utveckling. Det går inte\r\natt styra skolan från en nationell bas, annat än med\r\ntydliga målformuleringar, och det är just vad vi är\r\npå väg mot.</pre><pre>Centern står trygg bakom den proposition om\r\nläroplan för grundskolan som lagts fram. Men var\r\nstår Socialdemokraterna? Jag vet fortfarande inte\r\ndet. Dessutom vill Centern, liksom regeringen i\r\növrigt, gå framåt, inte bakåt.</pre><pre>Vad beträffar betygen, är det fortfarande de lokala\r\narbetsformerna som skall vara avgörande för vilken\r\nmetod för utvärdering som skall användas. Betyg är\r\naldrig avgörande för likvärdighet. Betyg är\r\nstyrande vad gäller skolan på ett sätt som vi inte vill\r\nvara med om.</pre><pre>Anf. 95  EWA HEDKVIST PETERSEN (s)\r\nreplik:</pre><pre>Herr talman! När jag ser vad som händer i den\r\nsvenska skolan tycker jag att Centerpartiet\r\nuppträder något aningslöst. Christina Linderholm\r\nfanns kanske med vid utfrågningen i\r\nutbildningsutskottet förra torsdagen och har säkert\r\ntagit del av vad som sades. Där fick vi klara besked\r\nom att likvärdigheten hotas; inte överallt, men på\r\nmånga håll i landet.</pre><pre>Jag har inte hört vad Christina Linderholm och\r\nCenterpartiet vill göra åt det. Det enda hon säger\r\när att man står trygg bakom regeringens\r\nproposition och regeringens politik. Men det är\r\ninget besked nu när utvecklingen skenar i väg. I ett\r\ndecentraliserat ansvar ingår också att riksdagen\r\nföljer upp vad som händer och tar konsekvenserna\r\nav det som kommer fram vid en sådan uppföljning.</pre><pre>Socialdemokratin har ett besked om vad som bör\r\ngöras. Vi vill se till att resurserna fördelas efter\r\nbarnens behov, så att de barn som verkligen\r\nbehöver stöd får det. I dag sker inte det, med alla\r\nskolpengstankar som finns och generösa bidrag till\r\nfriskolor. Kan Centern acceptera den\r\nutvecklingen?</pre><pre>Jag tycker fortfarande inte att jag har fått besked\r\nfrån Centerpartiet om betygen. Står ni trygga också\r\nbakom ett betygssystem som öppnar möjligheterna\r\natt ge betyg från årskurs 1? Vägrar ni att dra några\r\nslutsatser av skolforskningen och forskningen om\r\ninlärning, där det sägs att små barn inte kan förstå\r\nvad betyg är?</pre><pre>Vill ni också låta bli att vara lyhörda, eller vill ni\r\nvara det? Vill ni lyssna på remissopinionen? Den\r\nstödde Betygsberedningen, som inte ville införa\r\nbetyg före årskurs 7. Ni hade ju också en\r\nrepresentant i Betygsberedningen.</pre><pre>Att vilja ha en lokal skolutveckling måste inte\r\ninnebära att man struntar i remissopinioner och i\r\nden sakkunskap som finns ute på fältet och att man\r\ninte vågar fatta beslut här i Sveriges riksdag. Så\r\nbekvämt kan man inte göra det för sig, att man låter\r\nbli att fatta beslut genom att hänvisa till lokal\r\nskolutveckling.</pre><pre>Vi socialdemokrater står bakom den styrning som\r\ninleddes med hjälp av Göran Persson. Det innebar\r\ninte total frihet från styrning, utan gav klara besked\r\nom ramarna för skolan.</pre><pre>Anf. 96  CHRISTINA LINDERHOLM (c)\r\nreplik:</pre><pre>Herr talman! Jag undrar om det inte är\r\nSocialdemokraterna som är aningslösa och Centern\r\naningen mer realistisk. Fortfarande kvarstår frågan\r\nhur det skall gå till, Ewa Hedkvist Petersen. Skall\r\ndet ske genom att riksdag och regering återigen\r\nskall reglera skolan in i minsta detalj? Är det så vi\r\nskall lösa de problem som vi alla vet finns i vissa\r\nskolor?</pre><pre>Självfallet står vi centerpartister bakom\r\npropositionen, eftersom det i den markeras oerhört\r\ntydligt att svaga elever skall få stöd. Det både står\r\ni propositionen och anges i skollagen. Det är\r\nsjälvklart att så skall ske. Men det är fortfarande\r\nden lokala skolans ansvar att se till att de svaga\r\neleverna får särskilt stöd, genom de lokala\r\npolitikernas tilldelning till skolorna.</pre><pre>Ewa Hedkvist Petersen har dessutom fel när hon\r\nsäger att det vid utbildningsutskottets utfrågning\r\nframkom att de svaga eleverna inte får särskilt stöd.\r\nTvärtom sade representanter för kommunerna att\r\nde svaga eleverna får det stöd som behövs, men för\r\nmellangruppen har det blivit sämre. Hur skall\r\nriksdag och regering kunna styra pengarna i den\r\nenskilda skolan till den ena eller andra eleven?</pre><pre>I vår motion har vi skrivit att man inte skall ge\r\nbetygsliknande omdömen för tidigt -- inte före\r\nårskurs 5, om jag inte minns fel. Det står jag\r\nsjälvfallet fast vid. Men det är samtidigt så, precis\r\nsom Ewa Hedkvist Petersen betonar och som jag\r\nockså sagt tidigare, att lärare, föräldrar och elever\r\när överens, med stöd av forskningsresultaten, att\r\nsmå barn inte skall ha betyg. Var ligger risken?\r\nVarför skall vi skriva folk på näsan sådant som ute\r\ni skolorna redan är självklart?</pre><pre>Den metod för bidrag till friskolor som Ewa\r\nHedkvist Petersen föreslår är självfallet mer\r\nsegregerande än ett rimligt bidrag till de fristående\r\nskolorna för att få större rättvisa mellan de olika\r\nskolorna i kommunerna.</pre><pre>Förste vice talmannen anmälde att Ewa Hedkvist\r\nPetersen anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 97  INGRID NÄSLUND (kds):</pre><pre>Herr talman! Att skolan behöver utvecklas och\r\nförändras tror jag att alla är överens om. Skolan har\r\negentligen alltid varit på väg. Det har för det mesta\r\ninte varit fråga om några snabba, dramatiska\r\nförändringar. Oftast har det varit de små stegens\r\nförändringar. I det trägna vardagsarbetet har ibland\r\nett spännande utvecklingsarbete vuxit fram.</pre><pre>En del av framstegen har inspirerats av nya tankar,\r\nsom kommit till uttryck i läroplaner och andra\r\nofficiella dokument. Andra utvecklingstankar har\r\nkanske någon enskild lärare kommit på under\r\nlektionsförberedelser, en sen kväll eller i ett\r\ninspirerat ögonblick i en klassrumssituation, där\r\nbehovet av förnyelse gjort sig påmint.</pre><pre>En del nya grepp i läroplaner eller moderna\r\nströmningar i den pedagogiska debatten har aldrig\r\nfått gehör hos någon majoritet av lärare. De har\r\nvarit för orealistiska och saknat förutsättningar att\r\növerleva i den stundtals ganska kärva verklighet\r\nsom utgör skolans vardagsvärld.</pre><pre>Det finns många inspirerande tankar och många\r\nvärdefulla idéer i den proposition där riktlinjer\r\nföreslås för den nya läroplanen för grundskolan. Vi\r\nställer i huvudsak upp bakom den. Jag är mycket\r\ntilltalad av tanken på att det är viktigt att ge våra\r\nbarn och ungdomar ''tidlösa'' kunskaper, som inte\r\npåverkas av den allt snabbare förändringstakten på\r\nmånga områden i vårt samhälle. Det gäller viktiga\r\ndelar av vårt och andra folks kulturarv som skolan\r\nkan förmedla via saga, poesi och litteratur, konst,\r\nhantverk, musik och religion. Det som kan\r\nattrahera och inspirera människor och göra livet\r\nmeningsfullt måste få vara en väsentlig del av den\r\nvärld skolan skall göra tillgänglig för de unga.</pre><pre>När detta är sagt vill jag uttrycka stark oro.\r\nSamtidigt som det i propositionen i flera\r\nsammanhang och på ett utomordentligt sätt talas\r\nom den stora betydelsen av en ''skola för bildning'',\r\nfår humanistiska ämnen som historia och religion\r\nmindre utrymme än tidigare. NO-ämnena har fått\r\nbreda ut sig på SO-ämnenas bekostnad, i\r\njämförelse med vad som sägs i Lgr 80. Det finns\r\ningen argumentation till stöd för detta. Man kan\r\ninte komma ifrån frågan om det bara är en\r\nolyckshändelse som har gjort att det har råkat bli så\r\nhär eller om det finns en tanke bakom.</pre><pre>Jag menar att vi mer än någonsin tidigare har behov\r\nav att fördjupa oss i de ämnen som mer än andra\r\nger anledning att begrunda sammanhang och\r\nhelhet. En förändringsprocess är ständigt på gång,\r\nmen den har en tendens att gå allt snabbare. Det\r\nkommer många människor från andra delar av vår\r\nvärld och bosätter sig i Sverige. Många av dem har\r\nen kulturell bakgrund som skiljer sig från vår.</pre><pre>Vårt samhälle kommer att få en alltmer\r\ninternationell prägel, med växande samspel mellan\r\nländer och folk. I propositionen uttrycker man en\r\nmedvetenhet om att kraven på en fastare\r\nförankring i den egna kulturen, historien och\r\nspråket skärps i ett mer internationellt orienterat\r\nsamhälle. Detta är en förutsättning för att skapa\r\nsolidaritet, förståelse och respekt för andra folk och\r\nkulturer. Jag är övertygad om att mycket av\r\nbristande förståelse, främlingsfientlighet och våld\r\nmot den som är annorlunda har sin utgångspunkt i\r\nen otrygghet i den egna identiteten. Generositet\r\noch tolerans kommer inifrån och är tecken på\r\npersonlig utveckling.</pre><pre>Någon kanske tycker att de ungas\r\npersonlighetsutveckling i första hand är hemmens\r\nansvar. Jag håller med till hundra procent, men i vår\r\nhektiska tid, med dubbelarbete och stress, är det\r\ninte alltid lätt att förmedla alla de goda värden man\r\nönskar till sina barn.</pre><pre>Dessutom är många föräldrar ganska vilsna. Vad\r\nhar de själva fått för undervisning när det gäller vår\r\nkulturs grundläggande normer, vår religion, vårt\r\nkulturarv och vår historia? Vilka förutsättningar\r\nhar de fått att förstå andra folks religion, kultur och\r\nhistoria? En sak kan utan vidare slås fast: dessa\r\nkunskaper är mycket ojämnt fördelade, beroende\r\npå vilken skola man gått i och vilken undervisning\r\nman fått. Skälet till detta är den olyckliga\r\nbindningen till block när det gäller SO- och NO-\r\nämnena. Detta har öppnat för en mycket olycklig\r\ngodtycklighet när det gäller de enskilda ämnena\r\ninom blocken.</pre><pre>I en nationell utvärdering häromåret i Skolverkets\r\nregi visade det sig att religionsämnet praktiskt taget\r\nhelt försummats i 25 % av klasserna i årskurs 5. I\r\n50 % av femmorna hade man sysslat med bara ett\r\npar arbetsområden inom ämnet. I 25 % var\r\nundervisningen i stort sett vad som kunde\r\nförväntas. Och ändå slogs det fast i Lgr 80 att\r\nreligionsämnet skulle ha 38 % av tiden inom\r\nblocket. Detta upprepades i en läroplansförordning\r\n1988.</pre><pre>I de nya direktiven till Läroplanskommittén\r\npåpekades att man skulle utgå från erfarenheter av\r\nnu gällande läroplan. Det fastslogs vidare att\r\nkommittén i sitt arbete skulle utgå från att de olika\r\nämnena skulle ha en garanterad undervisningstid. I\r\nuppräkningen av ämnen finns de olika SO- och NO-\r\nämnena med som enskilda ämnen.</pre><pre>Min fråga är: Vart har den garanterade\r\nundervisningstiden tagit vägen för dessa ämnen?\r\nVar finns garantin för att vissa ämnen inte också i\r\nfortsättningen kommer på undantag och\r\ndiskrimineras till den grad att okunnigheten breder\r\nut sig alltmer på väsentliga ämnesområden, med\r\nmånga negativa konsekvenser både för den\r\nenskilde och för samhället?</pre><pre>Jag är medveten om att kursplanerna skall få en\r\nstarkare styreffekt och att det finns mycket bra\r\nskrivningar om vikten av att inte vissa ämnen\r\nkommer på undantag, som nu skett. Tyvärr är jag\r\növertygad om att detta inte kommer att vara\r\ntillräckligt, om bindningen till blocken kommer att\r\nfinnas kvar och det inte finns något garanterat\r\ntimtal. Enligt mitt förmenande har vi inte råd att\r\nfortsätta att lämna fältet fritt för godtycke, om alla\r\nvackra ord skall få tillfälle att få genomslag i\r\nverkligheten.</pre><pre>Dessa farhågor bekräftas tyvärr av bilaga D i\r\npropositionen. När man skall ge praktiska exempel\r\npå hur timfördelningen inom blocken kan lösas, har\r\nman inte ens i det exempel där man säger att lärarna\r\nvalt att prioritera religionskunskapen lyckats\r\nkomma upp till en fjärdedel av tiden för SO-\r\nämnena. I de andra exemplen kommer man inte ens\r\nupp till 20 %. Detta skall då jämföras med de 38 %\r\nsom ämnet nu har.</pre><pre>Det är naivt att tro att de lärare som ofta har ämnet\r\nsom ett biämne, och som enligt nationella\r\nundersökningar är de som i störst utsträckning inte\r\när välutbildade för sitt ämne, skall kunna vara\r\nstarka talesmän för detta ämne ute i skolorna.</pre><pre>Jag är för en mycket stor valfrihet när det gäller\r\nstoff, metoder och uppläggning av arbetet för att nå\r\nde mål som läroplan och kursplaner fastställer.\r\nVissa övergripande saker tycker jag däremot att\r\nregering och riksdag skall ta ansvar för. Dit hör\r\ndefinitivt ett garanterat timtal för varje enskilt\r\nämne och även nationella betyg.</pre><pre>Anf. 98  EWA HEDKVIST PETERSEN (s)\r\nreplik:</pre><pre>Herr talman! Jag väntade och väntade på att kds\r\nrepresentant Inger Näslund skulle nämna ordet\r\n''betyg'', och det kom allra sist. Jag lyssnade med\r\nstort intresse på den avhyvling av regeringen som\r\nnu kom från ett av regeringspartierna, men jag\r\nkommer naturligtvis inte att gå in i en debatt om\r\nden frågan.</pre><pre>Inger Näslund säger att hon vill ha nationellt\r\nbeslutade betyg.</pre><pre>Inger Näslund sitter som kds ordinarie ledamot i\r\nutskottet. Hon har där möjlighet att vara med och\r\nrösta om huruvida vi skall ha lokalt eller nationellt\r\nbeslutade betyg och lägga fram förslag för\r\nkammaren.</pre><pre>Ingrid Näslunds parti har också varit med i\r\nBetygsberedningen. Man ville då ha betyg först i\r\nårskurs 7, och man fick stöd av en stor\r\nremissopinion.</pre><pre>Jag vill fråga Inger Näslund om hon nu kommer att\r\nrösta för och medverka till att nationellt beslutade\r\nbetyg införs, om hon följer sin partikamrat i\r\nBetygsberedningen som vill att betyg skall ges först\r\ni årskurs 7. Det skulle vara bra att få ett besked om\r\ndet här och nu.</pre><pre>Jag vill också att Inger Näslund kommenterar\r\nutfrågningen i utskottet i förra veckan, då det\r\nframkom -- precis som Christina Linderholm sade --\r\natt de barn som är handikappade och har mycket\r\nstora svårigheter får stöd, men att barn i\r\nmellangruppen, som har mer svårtydbara problem,\r\nnu förlorar det stöd som de tidigare har fått.</pre><pre>Vilka slutsatser drar kds och Ingrid Näslund av\r\nutfrågningen? Kommer kds att verka för åtgärder\r\nför att upprätthålla 1 § i skollagen?</pre><pre>Anf. 99  INGRID NÄSLUND (kds) replik:</pre><pre>Herr talman! I den arbetsgrupp där vi talade om\r\nläroplanspropositionen och vad det skulle bli av\r\nden uttryckte jag mycket klart -- jag tror inte att det\r\när okänt för någon av dem som var med i gruppen,\r\nbl.a. Ewa Hedkvist Petersen -- min och mitt partis\r\nfasta övertygelse om att betygen är någonting som\r\nborde regleras nationellt.</pre><pre>Detta inte är prov på någon rädsla för betyg från\r\nvår sida, vilket jag menar att det är från\r\nSocialdemokraternas sida -- där vill en del inte ha\r\nnågra betyg alls. Från vår sida är det snarare uttryck\r\nför en oro för att det skall bli så som statsrådet\r\nBeatrice Ask sade. Det går faktiskt att låta bli att\r\nsätta betyg ända upp till årskurs 9.</pre><pre>Jag vet att det finns skrivningar där det sägs att man\r\nfinner det naturligt att så inte skall ske. Men vi är\r\nrädda för att elever skall få vara med om alla\r\nmöjliga käcka tilltag från lokala politikers, lärares\r\neller föräldrars sida -- vad det nu kan bli för\r\nnågonting -- som kan resultera i olika slag av\r\nskriftlig information och att de sedan i nian skall\r\nutsättas för ett betyg som är slutbetyg i årskurs 9\r\noch som de då inte tidigare har mött.</pre><pre>Vi är alltså oroade för att man först i nian skall få\r\ndet system från A till F som jag tycker förefaller\r\nväldigt lovande. Vi menar att det skulle vara\r\nnaturligt att ge den skriftliga information man talar\r\nom i årskurs 5 och att därefter börja med systemet\r\nA -- F från årskurs 6, så att både lärare och elever\r\nfår god tid att vänja sig vid vad detta innebär och så\r\natt eleverna kan arbeta på att förbättra sina betyg\r\nunder den här tiden.</pre><pre>Detta går faktiskt bra att göra utan att kursplanen\r\nstyckas sönder årskursvis. Man kan använda\r\nsamma system. Ända nere på klassnivå kan lärare\r\noch elever bestämma vilken del av kursplanen man\r\nskall klara av i t.ex. årskurs 8, vilket skulle öka\r\ndemokratin i klassrummet. Sedan kan man\r\nanvända samma kriterier, från A till F, som man\r\nskall använda i årskurs 9. Detta är fullt möjligt.</pre><pre>Eftersom man nu tror att lärare skall klara av\r\nmellannivåerna, måste man också tro att de kan\r\ngöra detta, om det är tydliga kursplaner. Det är\r\negentligen ingen större skillnad mellan detta och\r\nden betygsättning som man har sysslat med i alla år.\r\nDet kräver väldigt mycket av personligt omdöme.\r\nAtt ha olika system tycker jag däremot är helt\r\nolämpligt.</pre><pre>Anf. 100  EVA HEDKVIST PETERSEN (s)\r\nreplik:</pre><pre>Herr talman! Ingrid Näslund säger att\r\nsocialdemokratin har en rädsla för betyg. Nej, vi\r\nhar ingen rädsla för betyg, men vi utgår från\r\nmodern skolforskning och erfarenheter i skolan --\r\nfrån lärare, föräldrar och elever. De säger att det\r\ninte är lämpligt att sätta betyg före tonåren -- barn\r\nförstår inte vad betyg innebär; de tror att det är de\r\nsjälva som personer som blir betygsatta. Och det\r\nvill inte vi medverka till -- det kan faktiskt knäcka\r\nsjälvförtroendet hos barn, och det tycker vi inte att\r\nskolan skall göra. Skolan skall ju i stället främja\r\nutveckling genom uppmuntran och positiva\r\nomdömen.</pre><pre>Vi vill däremot skapa ordentliga utvecklingssamtal\r\noch se till att föräldrar och elever får en bra kontakt\r\nmed skolan, att man träffas och resonerar om hur\r\ndet går för barnet och vad man kan utveckla. Det\r\ntror vi är en mycket positiv form.</pre><pre>Precis som kds vill vi ha ett nationellt betygssystem.\r\nMen jag hör att vi inte är överens om när betygen\r\nskall börja sättas och vilken skala det skall vara.\r\nMen det är i alla fall bra att kds vill ha en nationell\r\nbetygsättning. Jag undrar om inte kds då skulle\r\nkunna vara lyhört för den opinion som vi nu har,\r\nsom kritiserar regeringens förslag och som säger:\r\nInte betyg före sjuan! Skulle det inte vara möjligt\r\nför kds att jämka sig dithän? Då skulle vi när vi\r\nlämnar riksdagen i jul kunna ha bakom oss ett bra\r\nbeslut som står sig under lång tid.</pre><pre>Jag fick inget svar på frågan om kds reaktioner på\r\nutskottsutfrågningen. Vad anser kds att vi skall\r\ngöra för att upprätthålla likvärdigheten i\r\nutbildningen, för att de barn som har särskilda\r\nbehov, som har mer svårtydbara problem i skolan,\r\nsom behöver stöd och som klarar sig bra om de får\r\nstöd skall få sitt stöd även i fortsättningen? Hur\r\nskall skollagens paragraf om likvärdighet\r\nupprätthållas? Ni tillhör regeringskoalitionen och\r\nhar faktiskt ansvar för att se till att likvärdigheten\r\nfrämjas.</pre><pre>Anf. 101  INGRID NÄSLUND (kds) replik:</pre><pre>Herr talman! Jag kan inte i detalj gå in på om vi\r\nskulle kunna tänka oss att betyg skall ges från\r\nårskurs 7. I den grupp som arbetade med detta i\r\nBetygsberedningen kompromissade man sig fram\r\ntill det förslaget, vet jag. Jag vet också att vår\r\nföreträdare från början talade för årskurs 6 även\r\ndär. Vi kan inte här gå in i detaljdiskussioner, utan\r\ndem får vi ta i utskottet.</pre><pre>När det gäller att se till svaga elevers behov och\r\näven till behoven hos den stora mellangruppen,\r\nsom tycks vara den som har råkat mest illa ut, vill\r\njag säga följande.</pre><pre>Även om man från många håll menade att man\r\nfortfarande lyckades klara av en bra undervisning\r\noch bra stöd åt eleverna med de resurser man hade\r\nvill jag nämna att vi i Göteborg -- jag sitter också i\r\nkommunfullmäktige där -- har begärt att extra\r\npengar skall ges till de stadsdelar i nordost som har\r\nmycket stora problem. Sedan är det\r\nstadsdelsnämnden som bestämmer vad man skall\r\nanvända pengarna till, men jag för min del hoppas\r\natt man också kommer att förstärka skolans\r\nresurser i de här stadsdelarna; där finns det mycket\r\nstora behov. Vi tar alltså inte alls lätt på detta där\r\nvi märker att det finns stora behov som inte är\r\ntillgodosedda, utan vi menar att det är oerhört\r\nviktigt att man ser till att alla elever får det stöd de\r\nskall få.</pre><pre>Jag tycker att det i propositionen finns mycket\r\nstarka skrivningar om att elever har rätt att få det\r\nstöd de skall ha, och detta riktar sig både mot\r\nkommunen och skolan, skulle jag vilja säga. Man\r\nkräver att kommunen och skolan skall se till att\r\neleverna får detta stöd.</pre><pre>Anf. 102  EVA JOHANSSON (s):</pre><pre>Herr talman! För ett par veckor sedan ringde en\r\nperson till mig från en privat skola här i Stockholm.\r\nHon och hennes kolleger var oroliga därför att\r\nföreträdare för de borgerliga partierna hade varit\r\ndär på besök och passat på att meddela, att om\r\nSocialdemokraterna vinner valet kommer de att\r\ndra in stödet till den här skolan. När sedan\r\nModeraternas annonskampanj kom tyckte de att\r\ndet var dags att gå till källan.</pre><pre>I Moderaternas annonser ställs frågan om ''sossarna\r\nska få chansen att riva upp rätten att välja skola''.\r\nModeraterna skriver där t.o.m. att vi\r\nsocialdemokrater tycker att det är fel att lilla Saras\r\nföräldrar får välja skola åt henne. Dessutom\r\nkopplar de den rätten till skolpengen.</pre><pre>Jag har alltså besökt den här skolan nu och\r\nredovisat hur vi ser på de här frågorna. Jag talade\r\nom att det var vi som införde rätten att välja skola,\r\natt vi inte tänker rubba den rätten och att den inte\r\nhar ett dugg med skolpeng att göra.</pre><pre>Jag talade om att vi anser att kommunerna, på\r\nprecis samma grunder som de fördelar resurser till\r\nsina egna skolor, skall åläggas att också fördela\r\nresurser till de privata skolor som godkänts av\r\nSkolverket och att valfriheten inte kräver\r\ncentralisering av sådana beslut.</pre><pre>Jag talade vidare om att vi anser att skolans resurser\r\nskall fördelas efter elevernas behov och med\r\nutgångspunkt i det utbildningsuppdrag som skolan\r\nåtar sig och att valfriheten faktiskt inte kräver en\r\norättvis resursfördelning. Och tänk, skolministern,\r\natt det tyckte de på den här skolan var helt i sin\r\nordning!</pre><pre>Men de ställde en ny fråga till mig, och den löd\r\nungefär: Varför säger Moderaterna att\r\nSocialdemokraterna vill ta bort rätten att välja\r\nskola och hindra privata skolor? Jag ville inte\r\nbesvara den frågan -- det tycker jag att\r\nModeraterna skall göra själva. Kravet på ett svar\r\nframstår som desto tydligare som skolministern\r\nsjälv här för en stund sedan i stort sett upprepade\r\nvad som lögnaktigt har påståtts i annonserna.</pre><pre>Nu har många kommuner gått vidare och infört vad\r\nman kallar skolpeng, som dess värre ofta också\r\nbygger på samma orättvisa principer som stödet till\r\nde privata skolorna. Därmed förs den orättvisa\r\nresursfördelningen vidare till hela skolområdet.\r\nSkolverket skall ingripa om det blir orättvisor,\r\nsäger skolministern. Men regeringen har ju själv\r\nanvisat modellen!</pre><pre>Jag har inte hört en enda rektor eller lärare som\r\ntycker att det här systemet är bra. Inte ens de som\r\nfår mer pengar -- sådana finns också. Detta beror\r\nnaturligtvis på att de känner skolans vardag. De vet\r\natt elever är olika och har olika behov. En rättvis\r\nresursfördelning måste ta hänsyn till att skolor\r\narbetar i områden med vitt skilda förutsättningar.</pre><pre>Det som nu händer äventyrar den likvärdiga\r\nutbildningen. Det visade också den utfrågning som\r\nutskottet höll förra veckan, vilket Ewa Hedkvist\r\nPetersen sade tidigare. Är skolministern beredd att\r\nskyndsamt se till att konsekvenserna av\r\nförändringarna av resursfördelningen i skolan blir\r\nbelysta utifrån just kravet på en likvärdig\r\nutbildning? Är Folkpartiet och Centern beredda att\r\nmedverka till detta och knuffa på i fall det skulle gå\r\ntrögt i regeringen?</pre><pre>Skolan handlar ju inte bara om resursfördelning.\r\nDet är också viktigt att vi är överens om vad\r\nläroplanen skall innehålla. Vi är överens om\r\nmycket. Det är bra att läroplanen lämnar ett\r\nbetydande utrymme för lokala lösningar, Christina\r\nLinderholm. Det är bra att stadierna försvinner.\r\nDet är bra att ansvarsfördelningen görs tydlig. Det\r\när bra att språkprogammet förstärks. Det är bra att\r\nelev- och föräldrainflytandet betonas och att\r\nskolans kamp mot både mobbning och rasism lyfts\r\nfram.</pre><pre>Riksdag och regering har ansvar för att upprätthålla\r\nen likvärdig utbildning. Vi kan inte bara göra oss av\r\nmed allt detta och säga att kommunerna får sköta\r\ndet.</pre><pre>Det finns också sådant i läroplanen som jag tycker\r\när angeläget att man ändrar.</pre><pre>Regeringen tonar i förslaget ner de praktiska och\r\nestetiska ämnenas betydelse i skolarbetet. Om man\r\nminskar tiden för dessa ämnen skulle skolarbetet\r\ngöras svårare och definitivt tråkigare. Det skulle\r\nminska möjligheterna för eleverna att omsätta de\r\nteoretiska kunskaperna i praktiken, och det skulle\r\nge försämrade kunskaper om sådant som är viktigt\r\ni varje människas liv. Slöjden, hemkunskapen,\r\nmusiken, bilden och idrotten har dessutom ett\r\nmycket starkt stöd inte minst bland eleverna. De\r\nhar protesterat högljutt mot regeringens försök att\r\nskära ner tiden. Vi vill öka timtiden. Vi vill\r\ndessutom att riksdagen skall ta ställning till\r\nfördelningen mellan dessa ämnen.</pre><pre>Barn- och ungdomskunskapen har i praktiken\r\ntagits bort från skolans schema. Det är allvarligt\r\nmed tanke på det stöd som det ämnet har bland\r\neleverna i den åldersgruppen. De säger att det är\r\ndet enda ämne som lär dem något om dem själva\r\noch om deras utveckling. Det handlar om dessa\r\nelever här och nu.</pre><pre>Prao försvinner också. Det tycker vi är allvarligt.</pre><pre>Det borde gå att skapa bred enighet om bl.a. dessa\r\nsaker. Våra förslag har starkt stöd såväl från skolans\r\npersonal som från eleverna och föräldrarna. Jag\r\ntror faktiskt att de förväntar sig att vi till det yttersta\r\nanstränger oss för att inte göra skolans läroplan till\r\nen politisk stridsfråga.</pre><pre>Jag hoppas att vi i utskottet i det fortsatta arbetet\r\nkan arbeta med detta för ögonen. Om vi inte gör\r\ndet kan vi riskera att få mycket kraftig kritik från\r\nmånga som jobbar i skolan. Är regeringen beredd\r\natt lyssna och försöka komma överens med oss,\r\nskolministern?</pre><pre>Anf. 103  INGRID NÄSLUND (kds) replik:</pre><pre>Herr talman! Jag vill bara säga några ord om de\r\nfristående skolorna, eftersom det ämnet kom upp\r\nnu igen.</pre><pre>Det är litet svårt att tro socialdemokraterna när de\r\nsäger att avsikten är att de fristående skolorna skall\r\nförses med de medel som de behöver.</pre><pre>Tidigare sade Ewa Hedkvist Petersen att hon och\r\nSocialdemokraterna inte ville favorisera\r\nfriskolorna. Det vill ingen. Däremot har alla i\r\nregeringen sagt att de vill att dessa skolor skall ha\r\nlikvärdiga möjligheter som andra skolor. Det har\r\nBeatrice Ask redogjort för på ett alldeles utmärkt\r\nsätt. Vill Socialdemokraterna fortsätta att\r\ndiskriminera de fristående skolorna, vilket man\r\ntidigare har gjort?</pre><pre>Vid den här utfrågningen i utskottet deltog en\r\nrepresentant från min kommun, Göteborg, som\r\ntalade om att man hade gett de fristående skolorna\r\nungefär 9 000 kr per elev. De hade naturligtvis\r\nockså fått en del från staten. Det kanske blev 15 000\r\nsammanlagt. Jag vet inte riktigt, men hur i all sin\r\ndar skall en fristående skola kunna klara av sina\r\nelever med ett sådant belopp? En elev kanske\r\nkostar runt 45 000 kr.</pre><pre>Detta är orimligt. Dessutom vill man inte ta ut\r\nnågra avgifter. Jag håller helt och hållet med om\r\ndet. Jag tycker att det skall vara avgiftsfritt. Vi har\r\ngått med på att man tar ut en liten skälig avgift när\r\ndet t.ex. gäller sådant som ligger utanför\r\nläroplanen. Det är orimligt att tro\r\nsocialdemokraterna när de säger att kommunerna\r\nkan sköta det här i fortsättningen. Det finns nog\r\ningen människa som gör det. Det är viktigt att detta\r\nregleras från statligt håll.</pre><pre>Redan nu visar Skolverkets undersökning att\r\nfriskolorna i snitt får 81 % i stället för 85 %, som de\r\när berättigade till. Många klagar på att de inte får\r\nnågon hjälp med extra stöd till elever som behöver\r\ndet. Det skall också friskolorna få om de åtar sig\r\nsådana elever. Det gör de i stor utsträckning, enligt\r\nmin erfarenhet.</pre><pre>Anf. 104  EVA JOHANSSON (s) replik:</pre><pre>Herr talman! Ingrid Näslund säger att hon har svårt\r\natt tro Socialdemokraterna. Hon tror inte att\r\nkommunerna skall klara av resursfördelningen.\r\nDet är ett jobb som kommunerna har klarat av\r\nunder många år när det gäller de egna skolorna. De\r\nhar kunnat göra en rättvis resursfördelning. Detta\r\när en uppgift som riksdag och regering har lagt ut\r\npå kommunerna. Detta är alldeles tydligt utom i ett\r\nenda avseende, nämligen när det gäller de privata\r\nskolorna.</pre><pre>Jag menar att det inte är svårare för kommunerna\r\natt fördela resurser till de privata skolorna än till\r\nsina egna skolor. Jag har faktiskt svårt att tro att\r\nnågon kommun kan hävda att 0 kr, som någon\r\nnämnde, eller 9 000 kr är en rättvis fördelning av\r\nresurser, när kravet är att de privata skolorna skall\r\nfå sin resurstilldelning på precis samma grunder\r\nsom de kommunala.</pre><pre>Detta har vi sagt många gånger. Men samtliga\r\nborgerliga partier föredrar att medvetet\r\nmissuppfatta vad vi säger för att kunna fortsätta att\r\ndriva tesen att vi tänker ta ifrån de privata skolorna\r\nderas rättmätiga stöd. Jag tycker att ni skulle hålla\r\ner för goda för en sådan fortsatt direkt lögnaktig\r\nkampanj. Varför tror inte Ingrid Näslund att\r\nkommunerna också kan klara av den uppgift som\r\nde har haft och klarat av riktigt bra under så många\r\når? Hon vill ju ge kommunerna ett betydande\r\nansvar för skolans utveckling på andra områden.</pre><pre>Anf. 105  INGRID NÄSLUND (kds) replik:</pre><pre>Herr talman! Även när det gäller fördelningen\r\nmellan vanliga skolor är det inte så enkelt som Eva\r\nJohansson låter påskina.</pre><pre>I min egen kommun har det varit många klagomål\r\nfrån de kommunala skolorna. De tycker sig ha blivit\r\norättvist behandlade.</pre><pre>Jag tror visst att kommunerna gör så gott de kan,\r\nmen ibland kanske principerna för fördelning inte\r\när de allra bästa. Man kanske inte alltid ser de\r\nkunskapsluckor och svårigheter som barn ifrån\r\nbåde socialt utsatta områden och välsituerade\r\nområden kan ha. Jag har själv undervisat på skolor\r\ndär böckerna har varit ett enda kortsystem och\r\nbyggnaderna har hållit på att förfalla därför att man\r\nhar fått för dålig kommunal tilldelning.</pre><pre>När det gäller de fristående skolorna förskräcker\r\nspåren från tiden med den socialdemokratiska\r\nregeringen. De fristående skolorna har faktiskt fått\r\nungefär så litet som jag har sagt. Detta gäller inte\r\nbara min kommun. Det är det vanliga. På dessa\r\nskolor har man fått förlita sig till terminsavgifter,\r\ndonationer m.m. för att över huvud taget kunna\r\ndriva sina skolor. Dessutom har lärarna varit\r\nunderbetalda. De har arbetat av ideella skäl, därför\r\natt de har trott på den här formen av skolor så\r\nmycket att de har varit villiga att offra en del av sin\r\nlön.</pre><pre>Jag känner till människor, som har haft vanliga jobb\r\nmed små inkomster, som har gjort allt vad de har\r\nkunnat för att avsätta pengar så att deras barn skall\r\nkunna gå i en sådan skola. Så värdefullt har de\r\nansett att det är.</pre><pre>Men kommunerna har verkligen inte gjort vad de\r\nborde, inte staten heller. Därför är mitt förtroende\r\nnågot naggat i kanten när det gäller\r\nSocialdemokraternas förmåga att klara av det här.</pre><pre>Anf. 106  EVA JOHANSSON (s) replik:</pre><pre>Herr talman! Det nuvarande systemet med en\r\ngaranti för 85 % av kommunens\r\ngenomsnittskostnader innebär de facto, det\r\nerkänns av de flesta i den här debatten, att många\r\nprivata skolor får en betydande överkompensation\r\ni förhållande till det utbildningsuppdrag som de tar\r\npå sig. Det här har skolministern antytt här i\r\nkammaren och det här sade regeringens egen\r\nutredare alldeles klart. Att det nog är på det här\r\nsättet sade t.o.m. Carl Bildt. Man får betrakta det\r\nsom en startkostnad. Alla väntade sig ett förslag i\r\nvåras om att den här procentsatsen skulle sänkas.\r\nDet är helt klart och tydligt.</pre><pre>Det är ingenting annat än den här\r\növerkompensationen, Ingrid Näslund, som vi\r\ntycker är orimlig, särskilt som det är eleverna i de\r\nkommunala skolorna som får betala. De elever som\r\nhar det starkaste behovet av resurser och som bor\r\ni utsatta områden får betala mest i form av större\r\nklasser, färre grupptimmar och mindre stöd till\r\nelever med särskilda behov. Det skulle vara mycket\r\nintressant att få reda på varför Ingrid Näslund tror\r\natt riksdagen kan bedöma behovet av extra resurser\r\ntill ett enskilt barn bättre än vad man skulle kunna\r\ngöra i kommunerna. Om det nu är så här osäkert,\r\när man då i kds beredd att försöka få i gång\r\nregeringen så att vi får fram en rejäl utvärdering av\r\nhur resursfördelningssystemet faktiskt fungerar? I\r\nutfrågningen försökte vi, och vi fick fram en hel del.\r\nMen det är självfallet inte till fyllest.</pre><pre>Det skulle behövas en mer grundläggande\r\nutvärdering av hur det i praktiken ser ut i\r\nkommunerna. Vi har våra misstankar som grundar\r\nsig på det vi fick höra vid utfrågningen förra veckan\r\nmen också på vad som framkommit vid väldigt\r\nmånga besök på skolor och vid kontakter med\r\nskolans personal, elever och deras föräldrar. De är\r\ndjupt oroade över att resursfördelningen nu blir\r\nmer och mer orättvis och dessutom knappare och\r\nknappare. Om man har ont om resurser är det desto\r\nviktigare att de fördelas rättvist. Valfriheten kräver\r\ninte, det vill jag upprepa, en orättvis\r\nresursfördelning. Den kan vi ha kvar och fördela\r\nresurserna rättvist. Det är först då valfriheten får\r\nett reellt innehåll.</pre><pre>Anf. 107  CHRISTINA LINDERHOLM (c)\r\nreplik:</pre><pre>Herr talman! Trots att jag har försökt anstränga mig\r\ntill det yttersta för att förstå vad Eva Johansson\r\nmenar när det gäller skolpeng har jag inte begripit\r\ndet. Är det så att om riksdagen bestämmer att\r\npengarna skall fördelas efter elvernas behov\r\nkommer fördelningssystemet i kommunerna att bli\r\nbättre? Är det detta Eva Johansson menar? I så fall\r\nundrar jag hur detta skall gå till.</pre><pre>Skolpengen utgör ett fördelningssystem som\r\nvarierar mycket mellan olika kommuner. Jag har\r\ninte sett någon kommun som har exakt samma\r\nsystem som någon annan kommun. Hur skall vi\r\ngöra? Skall vi förbjuda att man kallar ett\r\nfördelningssystem för skolpeng? Jag skulle vilja ha\r\nett litet förtydligande av Eva Johansson så att vi får\r\nklarhet i vad hon egentligen vill att vi skall göra här\r\ni riksdagen.</pre><pre>Även när det gäller frågan om likvärdig utbildning\r\nskulle jag vilja ha ett klart besked från Eva\r\nJohansson och socialdemokraterna. Menar ni inte\r\nlikformig när ni säger likvärdig? Likvärdig\r\nutbildning innebär att man beslutar lokalt när man\r\nser vilka behov eleverna har, vilka förutsättningar\r\nsom finns och vilka arbetsmetoder man kan välja.\r\nDet är då det blir möjligt med likvärdig utbildning.</pre><pre>Om det däremot gäller likformig utbildning, kan\r\nman naturligtvis göra som socialdemokraterna gör\r\ni sin motion om läroplanen, att peta i detaljer och\r\ntala om vilka saker man skall bestämma, hur man\r\nskall fördela timmar, på vilka områden man skall ha\r\ninflytande och i vilka frågor kommunalpolitikerna\r\nskall få säga sitt.</pre><pre>Om man verkligen menar en likvärdig utbildning i\r\nenlighet med elevernas behov skall ansvaret finnas\r\ndär eleverna finns, i den lokala skolan.</pre><pre>Anf. 108  EVA JOHANSSON (s) replik:</pre><pre>Herr talman! Jag skall gärna tala om för Christina\r\nLinderholm vilken skolpeng jag är rädd för. Jag är\r\ninte rädd för det som kan kallas skolpeng i en del\r\nkommuner men som ändå är ett rättvist\r\nresursfördelningssystem, ungefär som det som har\r\ntillämpats tidigare. Jag vet att det finns sådana\r\nsystem i en del kommuner. Jag är rädd för den\r\nskolpeng som nu införs i vissa kommuner, som\r\nliknar det system som riksdagen har infört för\r\nstödet till de privata skolorna. En mycket stor andel\r\nav skolans resurser fördelas lika i krontal till alla\r\nelever. En mycket liten del avsätts för elever med\r\nbehov av särskilt stöd.</pre><pre>I den nuvarande läroplanen sägs att om elever har\r\nsvårigheter skall man vid fördelning av skolans\r\nförstärkningsresurs främst söka tillgodose dessa\r\nelevers behov innan resurserna används för andra\r\nändamål. Christina Linderholm, jag är inte ett dugg\r\norolig för att även i den framtida läroplanen ta in\r\nen liknande formulering om behovet av en rättvis\r\nresursfördelning.</pre><pre>I min inledning betonade jag att det i en\r\ndecentraliserad skola är självklart att man skall\r\nfatta beslut lokalt om en stor del av utformningen\r\nav skolans vardag. Beslut skall fattas i ett samspel\r\nmellan elever, lärare, föräldrar och den lokala\r\nskolstyrelsen där så är nödvändigt. Det betyder inte\r\natt riksdag och regering helt och hållet skall avsvära\r\nsig ansvaret för skolan.</pre><pre>Jag noterade att Christina Linderholm i sin\r\ninledning sade att vi skall ge den lokala skolan det\r\ntotala ansvaret för utbildningen. Så tycker inte jag.\r\nJag tycker att vi i den här församlingen har ett\r\nbetydande ansvar, och det skall vi inte dra oss\r\nundan. Vi har ett ansvar för upprätthållandet av en\r\nlikvärdig utbildning. Christina Linderholm skall\r\ninte anklaga oss för att vi skulle ha likformighet\r\növer hela landet. En sådan likformighet har aldrig\r\nfunnits och den kommer inte heller att finnas i\r\nframtiden, oavsett om läroplanen kommer att se ut\r\nsom Christina Linderholm vill eller som jag vill. Jag\r\ntycker bara att det skall finnas något slags grund i\r\ngrundskolan. Vi måste ha reda på vad det är för en\r\nskola som elever som har gått ut grundskolan har\r\ngått igenom och vilken utbildning de har. Jag tror\r\natt vi är tämligen överens om detta. Det här\r\nbetygssystemet skall väl i alla fall vara med och\r\nmäta i grunden.</pre><pre>Anf. 109  CHRISTINA LINDERHOLM (c)\r\nreplik:</pre><pre>Herr talman! Jag har en mycket enkel fråga till Eva\r\nJohansson. Skall vi frångå dagens\r\nresursfördelningssystem? Det kan vara den första\r\nfråga som vi behöver ett svar på. Det förekommer\r\nnämligen mycket kritik från socialdemokraterna.\r\nAnser man att något annat system bättre skulle\r\ntillgodose svaga elevers behov?</pre><pre>Vad gäller skolans kostnader kommunalt har jag\r\nför mig att ungefär 85 % av skolans kostnader avser\r\nlärar- och lokalkostnader. Det utgör en ganska\r\nstabil grund för ett resursfördelningssystem. Jag\r\ntycker vidare att det är självklart att pengarna skall\r\nfördelas efter de behov som finns på de olika\r\nskolorna. Min erfarenhet är att man gör så på de\r\nallra flesta håll.</pre><pre>Eva Johansson vill inte lägga ansvaret för\r\nundervisningen på den lokala skolan. Men det vill\r\njag. Jag känner mig inte alls kapabel att undervisa\r\noch vara lärare för ett antal elever och väcka deras\r\nintresse för inlärandet av de kunskaper som de\r\nbehöver. Jag tycker att det totala ansvaret för\r\ngenomförandet skall ligga på den lokala skolan.\r\nInnan skolorna har fått ansvaret och\r\nbefogenheterna kommer vi hela tiden att ha de\r\nproblem som vi har dragits med under\r\nregleringstiden på skolans område.</pre><pre>Naturligtvis skall vi ha nationella mål. Jag trodde\r\ninte ens att vi behövde resonera om den saken, dvs.\r\natt det är en självklarhet i Sverige liksom det har\r\nvarit under de 100 senaste åren.</pre><pre>Anf. 110  EVA JOHANSSON (s) replik:</pre><pre>Herr talman! Christina Linderholm glider på ett\r\nganska olyckligt sätt på orden i denna debatt. Jag\r\nvet inte riktigt varför. Med tanke på var vi står i dag\r\ni debatten om skolan och läroplanen borde vi i\r\nstället försöka lyssna på varandra.</pre><pre>Jag tycker att vi skall ta ett betydande ansvar för att\r\nutbildningen skall vara likvärdig. Riksdagen skall\r\ninte dra sig undan ansvaret för utbildningen. Om\r\njag inte helt missuppfattade Christina Linderholms\r\ninledningsanförande, sade hon att skolan skall ha\r\ndet totala ansvaret för utbildningen och lärandet.\r\nIngenting annat. Hon behöver inte bekymra sig på\r\nden punkten. Vi kan säkert vara överens också\r\nfortsättningsvis. Det har vi varit under årens lopp,\r\nvilket Christina Linderholm också betonade i sitt\r\ninledningsanförande.</pre><pre>Vidare frågade Christina Linderholm om vi skall\r\nfrångå dagens resursfördelningssystem. Ja, det är\r\nlitet svårt att veta eftersom det ser olika ut i olika\r\nkommuner. Många kommuner har inte lyssnat på\r\nlocksångerna om en skolpeng lika för alla. De har\r\nhållit fast vid en rättvis resursfördelning där\r\nelevernas och skolornas behov har varit\r\nutgångspunkten för resursfördelningen. Men i de\r\nkommuner som har valt att tillämpa ett system med\r\nen hög fördelning av resurser med hjälp av\r\nskolpengssystem -- lika för alla elever -- har det\r\nblivit alldeles för litet pengar över för att uppfylla\r\ndet uppdrag som läroplanen anvisar. Jag tycker att\r\nde kommunerna skall byta\r\nresursfördelningssystem. Det är ingenting konstigt\r\nmed det. Vi har stått för den linjen i alla år.</pre><pre>Valfriheten i skolan, rätten att välja skola, har\r\ningenting med en orättvis fördelning att göra.\r\nSnarare är valfriheten beroende av att man vet att\r\noavsett vilken skola man än väljer finns där resurser\r\nsom kan svara just mot de behov det enskilda\r\nbarnet har.</pre><pre>Det är allvarligt att resultatet av den utfrågning som\r\nutskottet arrangerade så tydligt pekar på att nu\r\nräcker inte resurserna till. Både resurstilldelningen\r\ni stort men också fördelningen av det som finns\r\nmedverkar till att elever med tydliga handikapp och\r\nuttalade problem fortfarande kan få stöd. Men de\r\nstora mellangrupperna, de vars problem inte är lika\r\ntydliga, ställs nu utan det extra stöd som tidigare\r\nhar gjort att de har kunnat följa undervisningen.\r\nRisken är att de inom kort återkommer i kolumnen\r\nmed elever med tydliga och grava handikapp.</pre><pre>Förste vice talmannen anmälde att Christina\r\nLinderholm anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 111  Statsrådet BEATRICE ASK (m):</pre><pre>Herr talman! Mycket har sagts i diskussionen. Eva\r\nJohansson inledde med att ställa frågor, och hon\r\nhade synpunkter på mig. Jag tycker att en del av\r\nsvaren har framgått i den diskussion som har förts.\r\nMen jag vill ge några kommentarer.</pre><pre>Först och främst har vi talet om att\r\nsocialdemokraterna införde rätten att välja skola.\r\nUnder 10--15 år har de borgerliga partierna i\r\nriksdagen fått baxa och dra för att flytta den\r\nbetongkoloss som socialdemokraterna har utgjort\r\nnär det gäller att försöka göra det möjligt för\r\nflertalet att välja ett alternativ till de offentliga\r\nskolorna. Det är inte många år sedan det\r\nfortfarande var en socialdemokratisk doktrin att\r\nden enda möjligheten för att få ett statsbidrag till\r\nen friskola var att skolan kunde påvisa att den var\r\ntill nytta för det allmänna skolsystemet och att det\r\ninte gick att få tillgång till den pedagogiken e.d.\r\nnågon annanstans. Något intresse att förverkliga\r\ntanken på att elever och föräldrar skall få välja\r\nskola har aldrig funnits. Jag tycker att man skall ha\r\nden historieskrivningen klar för sig. Om man inte\r\nvill tro på skolministern kan man läsa Skolverkets\r\nredovisning om hur frågan om att välja skola har\r\nutvecklats under lång tid. Den är mycket\r\nbelysande.</pre><pre>Vidare har vi frågan om systemet för fördelning av\r\nmedel för elever i fristående skolor. Det är tydligen\r\nen socialdemokratisk uppfattning att kommunerna\r\nskall bedöma behoven. Det är ingen ny\r\nsocialdemokratisk idé. Den har funnits tidigare.</pre><pre>Jag vill gärna erinra om att det har aldrig funnits\r\nnågot förbud för kommunerna att stötta\r\nfriskolorna, fördelat per elev, på samma sätt som de\r\ntidigare betalade ungefär hälften av kostnaderna\r\nför en elev i den vanliga skolan. Resten bekostades\r\nvia statsbidragen. Man kan dess värre konstatera\r\natt många, framför allt socialdemokratiska,\r\nkommuner visade noll och intet intresse av att ge\r\nnågot stöd. Det är klart att man då kan ifrågasätta\r\nom intresset kan vara högre framöver. Det är just\r\ndärför vi har valt en modell att ställa krav på\r\nkommunerna. Vi har försökt att med hjälp av en\r\nprocentsats se till att det tas hänsyn till att\r\nkostnader och annat varierar i kommunerna. Det är\r\ndet som har gjort att vi har valt denna modell.</pre><pre>Kommunerna har inte heller blivit klokare med\r\nåren. Jag blev häromdagen uppvaktad av\r\nFöreningen föräldrar till ordblinda barn.\r\nFöreningen driver numera en fristående skola strax\r\nutanför Stockholm. Från höstterminens början\r\nfinns nästan 40 elever på högstadienivå i\r\nundervisningen. Det är alltså fråga om dyslektiska\r\nbarn. Vid testning av dessa elevers läs- och\r\nskrivförmåga har det visat sig att de flesta av dem\r\nligger på en nivå motsvarande lågstadiet. I de\r\nkommunala skolorna där dessa elever har gått har\r\ndet funnits mycket resurser. Men det slit och den\r\nhopplöshet som denna skola upplever för att få\r\nnågon extra krona för dessa elever önskar jag också\r\natt socialdemokraterna tog del av. Kommunerna\r\nbehöver mycket fasta regler.</pre><pre>Vidare blandades det in en diskussion om\r\nutjämningsbidragen til kommunerna. Jag har\r\nförstått att Eva Johansson anser att kommunerna\r\ntidigare hade perfekta system i fråga om\r\nresursfördelning. Det tycker inte kommunerna.\r\nDet tyckte inte jag heller när jag var ordförande i\r\nskolstyrelsen. Vi hade ett system där pengarna\r\nskulle fördelas efter behoven. Vi konstaterade att\r\nvi inte hittade något bra system. Det är det som är\r\nskälet till att kommunerna runt om i landet prövar\r\nolika modeller. Många av dessa modeller har fått\r\nnamnet skolpeng. Men modellerna varierar.</pre><pre>Ewa Hedkvist Petersen vill nu att riksdagen skall\r\ntala om vad kommunerna skall och inte skall göra,\r\ndvs. omyndigförklara kommunernas förmåga att\r\nhitta bättre former för fördelning av sina resurser\r\ntill skolorna. Jag tror inte att det är möjligt. Vi\r\nmåste visa kommunerna ett förtroende. Jag tror att\r\nde kommer att finna lösningar. Jag kan hålla med\r\nom att det finns en och annan barnsjukdom i\r\nkommunerna.</pre><pre>Anf. 112  EVA JOHANSSON (s) replik:</pre><pre>Herr talman! Beatrice Ask vill att kommunerna\r\nskall få bestämma över sin resurstilldelning till\r\nskolorna. Det är precis det jag hävdar också. Jag\r\nvill också att kommunerna skall få bestämma över\r\nde privata skolorna -- i vissa kommuner sker det till\r\nen stor del, i andra kommuner ingenting alls. Men\r\nvarför skall de inte få råda över den delen på samma\r\nkriterier och villkor som vid bedömningen av de\r\negna skolorna?</pre><pre>Det är inte så att det inte längre skall vara öppet för\r\nen fri bedömning. Vi är nu inne i ett nytt system,\r\noch vi har sagt att det skall vara så. Men tydligen\r\nhar Beatrice Ask inte noterat detta. Det är synd.\r\nDet är ju till en del en framgång för den linje som\r\nBeatrice Ask säger att hon har stridit för under alla\r\ndessa år. På det sättet har vi hoppat på tåget. Lägg\r\nmärke till detta, i stället för att hålla fast vid att vi\r\nsitter kvar i ett gammalt system där ingen vill vara\r\nlängre. Det är ju faktiskt Beatrice Ask och\r\nriksdagen som har bundit kommunerna vid ett\r\nresursfördelningssystem som upplevs som alltmer\r\norättvist.</pre><pre>Jag har också varit politiker i en skolstyrelse. Jag\r\ntycker att vi fann ett ganska hyfsat sätt att fördela\r\nefter behov. Det kan väl tänkas att det finns intresse\r\nför att finna fram sådana system för styrning. Jag\r\nvet inte.</pre><pre>Jag tycker att Beatrice Ask fortsätter med denna\r\nsvartmålning. Men jag skulle vara intresserad av att\r\nhon svarar på frågan om den privata skolan. Varför\r\nsäger moderaterna att socialdemokraterna vill ta\r\nbort rätten att välja skola och hindra utvecklingen\r\nav den privata skolan? Varför säger ni moderater\r\nså, när ni uppenbarligen måste veta att det är\r\nfelaktigt? Det är viktigt att vi håller oss med någon\r\nsorts etik också i den politiska debatten. Den hör\r\ninte bara hemma i skolans värld. Jag skulle vilja att\r\nskolministern utnyttjar den sista repliken till att\r\nsvara på frågan. Jag ställde frågan i mitt\r\ninledningsanförande. Jag räknar med att jag skall\r\nfå svar på frågan om den privata skolan.</pre><pre>Anf. 113  Statsrådet BEATRICE ASK (m):</pre><pre>Herr talman! Ett av skälen till att regeringen har\r\nvalt en modell som garanterar en medelsfördelning\r\ntill fristående skolor och ställer krav på\r\nkommunerna är att en rättighet som finns inskriven\r\ni olika konventioner inte får avgöras av kommunalt\r\ngodtycke. Det får inte vara beroende av i vilken\r\nkommun man bor eller vilken politisk majoritet\r\nkommunen har, om man skall ha möjlighet att välja\r\nen fristående skola eller om friskolan skall ha\r\nrimliga möjligheter att försörja sig. Vi har därför\r\nvalt en modell med en procentsats. Argumenten\r\nkänner ni väl.</pre><pre>Varför ifrågasätter Moderaterna\r\nSocialdemokraternas intresse av friskolor? Varför\r\nfrågar vi om Socialdemokraterna vill riva upp\r\nrätten att välja skola? Det gör vi av den enkla\r\nanledningen att det budskap som trummats ut i\r\ndebatten under hela sommaren och hösten från den\r\nsocialdemokratiska partikongressen och i en\r\nrapport från den socialdemokratiska\r\nriksdagsgruppen är att skolpengen skall tas bort och\r\natt regeringen gynnar privatskolor på bekostnad av\r\nde offentliga skolorna. Man drar in all möjlig\r\nklasskampsretorik. Socialdemokraterna däremot\r\nvill slå vakt om den offentliga skolan, säger man.\r\nMan målar upp en gammal och falsk bild. Det hela\r\nhar varit otydligt. Vi fick motionerna först för en\r\nvecka sedan. Där framgår att många\r\nsocialdemokrater driver en linje som inte kan\r\ninnebära något annat än att den ekonomiska\r\nmöjligheten att välja skola, som regeringen har\r\ndrivit igenom, skall avskaffas, om\r\nSocialdemokraterna mot förmodan skulle kunna\r\nvinna någon majoritet för ett sådant förslag här\r\nframöver.</pre><pre>Anf. 114  EVA JOHANSSON (s) replik:</pre><pre>Herr talman! Beatrice Ask säger nu att hon\r\nmotiverar dessa direkt felaktiga påståenden om\r\nsocialdemokratisk skolpolitik med att vi vill ta bort\r\nskolpengen. Är det, Beatrice Ask, detsamma som\r\natt vi vill ta bort stödet till de privata skolorna, ett\r\nstöd på samma villkor som resursfördelningen till\r\nde kommunala skolorna? Är det samma sak? Svara\r\npå den frågan!</pre><pre>Anf. 115  Statsrådet BEATRICE ASK (m):</pre><pre>Herr talman! Begreppet skolpeng används i en rad\r\nolika sammanhang. I mitt förra inlägg refererade\r\njag hur ropen har skallat från den\r\nsocialdemokratiska kongressen. Där har det också\r\nskett en sammanblandning i användningen av\r\nbegreppet skolpeng. Jag har faktiskt läst både\r\ndebattinlägg och annat. Av den anledningen\r\nrefererade jag det. Rent formellt kan vi inte\r\navskaffa skolpengen på annat sätt än genom att\r\ndetaljreglera hur kommunerna skall fördela sina\r\npengar.</pre><pre>Det är uppenbart att Socialdemokraterna vill riva\r\nupp reformen om stödet till friskolorna som\r\nriksdagen har beslutat om. Ni vill inte att man skall\r\ngarantera ett stöd per elev till fristående skolor om\r\neleven väljer att gå i en sådan skola. Ni tycker att\r\nkommunerna skall bestämma. I rapporten säger ni\r\natt kommunerna bör ha ett större ansvar, för att det\r\nhär systemet är så dyrt för kommunerna. Ni säger\r\natt man kan ifrågasätta om det behövs friskolor, för\r\nman kan göra så mycket i de offentliga skolorna.</pre><pre>Jag delar uppfattningen att det går att göra mycket\r\ni de offentliga skolorna. Men hela beskrivningen i\r\ner retorik går ut på att ni vill riva upp den\r\nvalfrihetsreform som vi har fattat beslut om.</pre><pre>Anf. 116  EWA HEDKVIST PETERSEN (s)\r\nreplik:</pre><pre>Herr talman! Jag blev apostroferad av statsrådet.\r\nJag vill bara säga att jag instämmer i Eva\r\nJohanssons första inlägg.</pre><pre>Anf. 117  HANS NYHAGE (m):</pre><pre>Herr talman! Den borgerliga regeringen har nu\r\nsuttit i drygt två år, och mycket har hänt på en rad\r\nskilda områden. Detta gäller inte minst inom\r\nutbildningspolitiken, där en rad viktiga och\r\nlångsiktiga förändringar har genomförts. Grunden\r\nhar lagts för ett dynamiskt, framåtsyftande och\r\nkvalitativt högt stående utbildningsväsende.</pre><pre>En av de mest framgångsrika reformer som\r\ngenomförts under den gångna tvåårsperioden är\r\notvivelaktigt den om fristående skolor och\r\nelevernas rätt att välja skola. Sedan regeringsskifet\r\n1991 har 114 nya fristående skolor startat. Antalet\r\nhar mer än fördubblats på kort tid. Detta är skolor\r\nsom har skapats och drivs genom ett djupt\r\nengagemang av föräldrar och lärare och som\r\ninnebär värdefulla och viktiga alternativ inom\r\nskolområdet. Något motsvarande hade aldrig\r\ninträffat med fortsatt socialdemokratiskt styre i\r\nUtbildningsdepartementet efter förra valet.</pre><pre>Systemet med skolpeng är en viktig förutsättning i\r\nsammanhanget. Det har från socialdemokratiskt\r\nhåll aviserats att det skall rivas upp om partiet åter\r\nkommer i regeringsställning. Detta vittnar så gott\r\nsom något om den socialdemokratiska inställningen\r\ntill valfrihet och utveckling inom skolans område.</pre><pre>Valfriheten är en central del av regeringens politik\r\nockså på skolans område. Det gäller som redan\r\nframhållits valet av skola, men det gäller också och\r\ninte minst i själva skolarbetet.</pre><pre>Riksdagen står nu inför ett par mycket\r\nbetydelsefulla beslut på skolområdet. Arbetet med\r\nnya läroplaner och betyg för såväl grundskolan som\r\ngymnasieskolan pågår för fullt i\r\nutbildningsutskottet, och jag räknar med att vi i god\r\ntid före juluppehållet skall kunna lägga fram\r\nbetänkanden här i kammaren.</pre><pre>Förra gången riksdagen beslutade om en ny\r\nläroplan för grundskolan var 1979. Det är givetvis\r\nangeläget att den läroplan med nya principer och ny\r\ninriktning som vi nu arbetar med skall bli\r\ngrundläggande och bestående för en allt bättre\r\nskola.</pre><pre>Idéerna om målstyrning och decentralisering har\r\näntligen fått ett verkligt genomslag i skolpolitiken.\r\nMed de båda nu föreliggande läroplans- och\r\nbetygsförslagen flyttas en mängd beslut och\r\navgöranden, som tidigare låg hos politiker och\r\nmyndigheter, till de enskilda skolorna, lärarna,\r\nskolledarna, eleverna och målsmännen. Statens\r\nfrämsta uppgift skall vara att tydligt och klart\r\ndefiniera vilka långsiktiga målsättningar som\r\nskolan skall arbeta efter. Staten skall definitivt inte\r\nlägga sig i detaljer och styra de arbetssätt och\r\narbetsmetoder som skolan skall använda för att\r\nuppnå målsättningarna.</pre><pre>Herr talman! Alldeles självklart förpliktigar de i\r\npropositionerna angivna idéerna. Alla de fördelar\r\nsom vi kan uppnå genom att släppa loss arbetslust\r\noch kreativitet på det lokala planet riskerar givetvis\r\natt gå förlorade om vi inte ger vidgat ansvar och\r\nvisar ökad tilltro för dem som yttest verkar inom\r\nskolväsendet. En politik med den inriktningen\r\nmåste således fullföljas med kraft.</pre><pre>Vid våra diskussioner här i kammaren måste vi\r\nalltså koncentrera oss på det som är den centrala\r\nuppgiften för oss som politiker, nämligen vartåt\r\nskolans undervisning skall syfta på längre sikt. Det\r\nfinns i vårt land mer än 100 000 lärare med gedigna\r\nkunskaper och med betydande pedagogisk\r\nkompetens. Det är dessa kunskaper och denna\r\nkompetens som skall komma till sin rätt i\r\nskolarbetet. Vi får alltså inte försvåra för lärarna i\r\nderas arbete och bakbinda deras yrkesroller genom\r\nen rad detaljanvisningar och onödiga regleringar.\r\nDärför måste avregleringarna fortsätta. Därför\r\nmåste också decentraliseringen fullföljas, och\r\ndärför är det så viktigt att regeringens läroplans-\r\noch betygsförslag får ett verkligt och brett\r\ngenomslag. Ju förr detta sker desto bättre.</pre><pre>Vikten av ökad valfrihet kan inte nog betonas. I\r\nförslaget till ny läroplan för grundskolan garanteras\r\nvarje elev ett större utrymme än någonsin tidigare\r\nför egna val av ämnen. Det är rimligt och viktigt att\r\neleverna ges ett större eget ansvar. Jag är övertygad\r\nom att engagemanget och studieviljan ökar hos\r\nalla, om möjligheterna att påverka det reella\r\nstudieinnehållet verkligen finns. Vi talar ofta och\r\ngärna om betydelsen av medinflytande i skolan,\r\nmen vi tvingas lika ofta konstatera att det brister i\r\ndet avseendet när det gäller just eleverna. Det är\r\ndärför angeläget att de idéer om valfrihet som\r\npräglar regeringens skolpolitik också blir omsatta i\r\npraktisk handling. Detta skulle utgöra den reella\r\noch verkliga formen av medinflytande i skolan.</pre><pre>I kanske ännu högre grad än i grundskolan, medför\r\nde förändringar som nu föreslås i gymnasieskolan\r\nstärkta former för medinflytande och ansvar på det\r\nlokala planet, inte minst för eleverna. Med\r\nutgångspunkt i den gymnasiereform som beslutades\r\nunder förra riksmötet tas nu ytterligare och viktiga\r\nsteg mot en kursutformad gymnasieskola. Med\r\nregeringens proposition öppnas dörren för de\r\nkommuner som så önskar att gå vidare i denna\r\nriktning. Inom ramen för den nya\r\nprogramstrukturen ges eleverna ökad möjlighet att\r\nsjälva sätta samman en utbildning som svarar mot\r\nderas önskemål, krav och behov.</pre><pre>I många kommuner är man för närvarande fullt\r\nupptagen med övergången från en linjebunden till\r\nen programorienterad gymnasieskola. Det är\r\ndärför det så nogsamt betonas i propositionen att\r\ndet är upp till kommunerna själva att avgöra om\r\nman redan nu vill gå vidare mot en kursutformad\r\nskola. Det är emellertid viktigt att denna möjlighet\r\nfinns, eftersom det kommit till klart uttryck från\r\nmånga skolor och kommuner att det finns starka\r\nönskemål om att få genomföra förändringar i\r\nangiven riktning.</pre><pre>Herr talman! De förslag om nya betyg som\r\nregeringen lagt fram har tillkommit i samma anda\r\noch har samma inriktning. Betygens vara eller inte\r\nvara har kort sagt diskuterats år in och år ut. Så\r\nockså deras utformning. Ingen fråga torde så ha\r\nvarit föremål för utredningar, remissförfarande och\r\növerläggningar som just betygsfrågan. Den har\r\nförorsakat intensiva politiska strider, samtidigt som\r\nbetygen setts som en självklarhet bland föräldrar\r\noch elever.</pre><pre>Enligt det föreliggande förslaget får betygen en\r\ndelvis ny och mer pedagogisk roll i skolan. Det\r\nnuvarande relativa betygssystemet i grundskolan\r\nskall ersättas med ett mål- och kursrelaterat system.\r\nDet föreskrivs inte i regeringsförslaget när betyg\r\nskall sättas på annat sätt än att nationellt reglerade\r\nbetyg måste ges efter årskurs 9 med hänsyn till\r\nurvalet till högre utbildning. Det ges alltså\r\nbetydande frihet för målsmän, elever och lärare att\r\ni samråd besluta över om och och när betyg skall\r\nges i övriga årskurser och över utformningen av den\r\ninformation som skall ges och som skall vara\r\nskriftlig från det femte skolåret. Det kommer alltså\r\natt ges ett ökat utrymme för föräldrarnas och\r\nelevernas önskemål och för lärarnas\r\nprofessionalitet i detta viktiga sammanhang.</pre><pre>Herr talman! Vi får ju all anledning att återkomma\r\ntill skolfrågorna under den här hösten.\r\nAvslutningsvis vill jag bara konstatera, att genom\r\nde föreliggande förslagen finns förutsättningar att\r\nlägga grunden för en skola som förmår att möta\r\nframtidens krav och behov. Med den vidgade\r\nvalfriheten, decentraliseringen och de ökade\r\nkunskapskrav som nu ställs ges möjlighet att\r\nåstadkomma den skola som med rätta kan\r\nbetygsättas som en bra skola.</pre><pre>Anf. 118  EVA JOHANSSON (s) replik:</pre><pre>Herr talman! Först vill jag begagna tillfället,\r\neftersom detta är den första skoldebatten under\r\nhösten, att hälsa Hans Nyhage välkommen i hans\r\nnya roll. Jag vet att han inte är ny i utskottet, utan\r\nhar varit där tidigare, men jag önskar honom\r\nvälkommen till oss i den här omgången.</pre><pre>Hans Nyhage sade att det har hänt mycket, och\r\nstatsministern betonade också i\r\nregeringsförklaringen att den allmänna skolan\r\ngenomgår en snabb vitalisering när de möter nya\r\nkrav från föräldrar och elever. Hans Nyhage sade\r\nsjälv att det sker ett dynamiskt framåtskridande i\r\nutbildningsväsendet.</pre><pre>I den utfrågning som under förra veckan\r\ngenomfördes rapporterades från Göteborg att det\r\ndär sker en markant ökning av klasstorlekarna och\r\natt det inte är ovanligt med över 30 elever på\r\nsamtliga stadier.</pre><pre>Från Malmö rapporterades en ökning av\r\nklasstorlekarna, samtidigt som antalet\r\nresurstimmar skärs ned och barn med svårigheter\r\ninte har kunnat stödjas på samma sätt som förut.</pre><pre>I Botkyrka finns det tydliga signaler om svårigheter\r\natt ge tillräckligt stöd till elever med särskilda\r\nbehov.</pre><pre>I Nacka har man i år större klasser, och\r\nspecialundervisningen har beskurits. I Linköping är\r\ndet samma förhållande, dvs. gruppstorlekarna har\r\nökat kännbart, och man har t.ex. inte kunnat ge\r\nelever med påtagliga skriv- och lässvårigheter det\r\nstöd som de behöver. I Borlänge, i Degerfors, i\r\nNybro och på Orust är det likadant.</pre><pre>Snart sagt varje kommun som vi hade bjudit in\r\nkunde redovisa vilka problem som skolan är utsatt\r\nför. De 100 rektorerna i Stockholms stad har sagt\r\natt de nu har nått smärtgränsen och inte längre kan\r\nansvara för att de fullgör riksdagens uppdrag till\r\ndem att ge en bra och likvärdig utbildning.</pre><pre>Jag tycker att det här är mycket allvarligt, och det\r\nrimmar mycket illa med Hans Nyhages\r\ninledningsanförande. Jag vill bara i all vänlighet\r\nsäga att Hans Nyhage borde ta sig en titt i den skola\r\nsom är aktuell nu. Det räcker inte med de\r\nkunskaper som Hans Nyhage har från sin förra\r\nperiod i utbildningsutskottet.</pre><pre>Vi har i dag en skola med mycket sämre resurser,\r\nen skola som har mycket svårare att leva upp till sitt\r\nuppdrag att ge en likvärdig utbildning till alla\r\nelever, oberoende av var de bor och oberoende av\r\nderas egna svårigheter och behov. Det är värt ett\r\nstudium, och jag skulle önska att Hans Nyhages\r\nförsta insats blev att pressa på regeringen så, att vi\r\nkunde få fram en ordentlig belysning av hur det\r\nnuvarande resursfördelningssystemet för skolan\r\nfungerar.</pre><pre>Anf. 119  HANS NYHAGE (m) replik:</pre><pre>Herr talman! Först vill jag tacka för\r\nvälkomsthälsningen. Utfrågningen var långt ifrån\r\nså entydig som Eva Johansson nu vill göra gällande.\r\nDet framkom vid utfrågningen också mycket klart\r\npositiva besked utifrån kommunerna på skilda\r\nområden.</pre><pre>Vi vet alla att vi lever under besvärande\r\nekonomiska förutsättningar. Det drabbar alla\r\nområden i vårt samhällsliv, också skolområdet.\r\nMen just därför är det så angeläget att vi dels ger\r\ndet ökade ansvar till kommunerna att klara dessa\r\nproblem vilket ligger i den nu förda skolpolitiken,\r\ndels verkar för en politik som skapar de ökade\r\nresurser som vi alla är så betjänta av.</pre><pre>Jag menar att ett ökat lokalt/kommunalt ansvar och\r\nökat ansvar för dem som arbetar längst ned på\r\nskolområdet -- om jag får använda det\r\nuttryckssättet -- kommer att medföra att mycket av\r\nde svårigheter som uppenbarligen finns kommer att\r\nkunna övervinnas och klaras på ett gott och riktigt\r\nsätt.</pre><pre>Anf. 120  EVA JOHANSSON (s) replik:</pre><pre>Herr talman! Det är ju en from förhoppning att vi\r\nskall klara det, men för det behövs några saker. Det\r\nbehövs en tydlig och bra läroplan, så att vi vet vad\r\nskolan skall vara till för. Det behövs också ett\r\ntydligt uppdrag till kommunerna när det gäller\r\nresursfördelningen.</pre><pre>Jag tycker att det uppdrag som finns i Lgr 80 klart\r\nutsäger att de svaga eleverna, de med särskilt behov\r\nav stöd, borde gå först. Det borde vara vägledande\r\nockså i den nya läroplanen. Där finns inte samma\r\ntydliga markering av detta. Det är allvarligt,\r\nsärskilt i en situation där resurserna blir knappare.\r\nI en situation med överflöd eller med nära nog\r\ntillräckliga resurser är detta inte lika viktigt. Det är\r\nnär resurserna är knappa som det är viktigt att vi\r\nfördelar dem rättvist.</pre><pre>Men det är också då som de största kraven ställs på\r\nett visst mod att våga säga till andra att de kanske\r\nmåste stå tillbaka, eftersom det finns elever som\r\nbehöver resurserna mer, för att dessa elever skall få\r\nsamma chans till en utbildning.</pre><pre>Jag vet faktiskt inte riktigt vad i utfrågningen som\r\ngjorde att Hans Nyhage var så stolt över den\r\nsituation som vi upplever i dagens skola. Vad tyckte\r\nHans Nyhage var positivt i de rapporter som vi fick\r\nfrån kommunerna?</pre><pre>Anf. 121  HANS NYHAGE (m) replik:</pre><pre>Det var faktiskt mycket i den utfrågningen som gav\r\npositiva besked. Att man från skilda håll betonade\r\nbekymmer och svårigheter är uppenbart, men det\r\ngick inte att få fram en bild av att vi med anledning\r\nav den ekonomiska situationen skulle ha en skola\r\npå tillbakagång, tvärtom. Man betonade mycket\r\nväl att man klart och tydligt arbetade för att nå de\r\nuppsatta målen och även ansåg sig ha goda\r\nmöjligheter att nå därhän.</pre><pre>Eva Johansson efterlyser en tydlig och bra läroplan.\r\nDet är just det som vi nu arbetar med i\r\nutbildningsutskottet. Jag menar att det\r\nföreliggande läroplansförslaget är tydligt och bra i\r\nolika avseenden och att vi kan ställa oss bakom det\r\nmed stor tillförsikt, i all synnerhet som vi lägger så\r\nstor vikt vid att det är kunnigheten och\r\nerfarenheten hos de människor som arbetar med\r\nfrågorna ute på fältet som kommer att styra arbetet\r\ni skolorna.</pre><pre>Vi måste komma ifrån den centrala\r\ndetaljregleringen, och vi måste som politiker\r\nbegripa att vår roll skall vara att angiva de\r\nlångsiktiga målen, inte att befatta oss med\r\ndetaljerna. Där måste vi sätta tilltro till dem som\r\narbetar ute på fältet.</pre><pre>Det är också i högsta grad det som ligger bakom det\r\nbetygsförslag som nu föreligger för behandling i\r\nutbildningsutskottet. Det är ganska\r\nanmärkningsvärt att man från socialdemokratiskt\r\nhåll så vill omyndigförklara målsmän och lärare i\r\narbetet på att komma fram till ett system för hur\r\nman skall ge omdömen om elevernas utveckling\r\noch kunskapsnivå i skolorna.</pre><pre>Vad slutligen gäller svagare elever markeras det\r\nmycket tydligt i det föreliggande läroplansförslaget\r\natt hänsynen till de svaga eleverna måste vara\r\nmycket mycket stor och att det skapas alla tänkbara\r\nförutsättningar för att de skall få en god och\r\nlikvärdig utbildning.</pre><pre>Anf. 122  INGER LUNDBERG (s):</pre><pre>Herr talman! En framgångsrik skolpolitik kräver\r\nbred förankring och en gemensam vilja att så långt\r\ndet över huvud är möjligt söka brett samförstånd\r\nför skolans utveckling. När nu beredningsarbetet i\r\nregeringskansliet gått alltför fort för en bred\r\nförankring och samråd med olika grupper om\r\nskolans utveckling, blir det riksdagens uppgift att\r\nsöka finna samlande lösningar.</pre><pre>Kommunerna genomför nu riksdagens beslut om\r\nen treårig programbaserad gymnasieskola. Inom\r\nramen för den nya gymnasieskolan vill regeringen\r\ngenomföra det man kallar för ''en mer\r\nkursutformad gymnasieskola''. Tanken att eleverna\r\nsjälva skall kunna påverka mer i sin utbildning\r\nligger väl i linje med en socialdemokratisk\r\nskolpolitik. Exemplet med eleverna på\r\nindustriprogrammet som läser franska är bra. De\r\nbehöver kunna samverka med företag i andra\r\nländer.</pre><pre>Det vi däremot känner oro för är att propositionen\r\ni stället för att underlätta för utveckling och försök\r\ninom ramen för den programinriktade skolan\r\nfaktiskt låser skolorna till en regelrätt\r\nkursutformning. Till det bidrar både\r\npoängsystemet och ett betygssystem där betyg skall\r\nsättas på varje enskild kurs i stället för terminsvis.</pre><pre>Vi har i Sverige mycket liten erfarenhet av en\r\nkursutformad gymnasieskola. Erfarenheterna från\r\nandra länder visar såväl på risker för förflackning\r\noch svårigheter för elever att orientera sig i ett\r\nsmörgåsbord av olika kurser som på ökat\r\nengagemang för enskilda elever när deras\r\nvalmöjligheter ökar.</pre><pre>Det är inte rimligt att riksdagen med så bristfälliga\r\nkunskaper om den djupare konsekvensen av en\r\nhårt kursutformad gymnasieskola slår fast riktlinjer\r\nsom kan bli farliga för gymnasieskolans utveckling.</pre><pre>I stället bör vi ge de kommuner och skolor som\r\nkommit långt i sina analyser möjlighet att driva\r\nutvecklingsverksamhet såväl med mer\r\nkursutformad gymnasieskola som mer\r\nsammanhållna program. Utvecklingsarbetet bör\r\nföljas av en politisk kommitté, så att ytterligare\r\nförändringar av gymnasieskolan kan baseras på\r\nbreda erfarenheter och en djupgående pedagogisk\r\ndebatt.</pre><pre>Vi vädjar till övriga partiers företrädare i\r\nutbildningsutskottet att besinna ansvaret.\r\nUtvecklingen av gymnasieskolan får aldrig bli ett\r\nhastverk. Därtill är ungdomarnas utbildning och\r\nkunskaper alldeles för viktiga.</pre><pre>Elevernas inflytande i gymnasieskolan får aldrig\r\nbegränsas till att välja kurser. Tänk efter, Hans\r\nNyhage! Nog måste det vara också inom kurser,\r\ninom olika utbildningars ram, som det djupa\r\ninflytandet utvecklas. Vi skall inte bara välja och\r\nvälja bort, vi skall också påverka inom.</pre><pre>Det är allvarligt att vi inte kommit längre i\r\nutvecklingen av elevdemokratin i en skolform där\r\neleverna uppnår myndig ålder. Vikten av att\r\ngymnasieskolan utvecklar demokratiska\r\narbetsformer förstärks av att framtidens\r\narbetsorganisation kräver delaktighet och ansvar\r\npå alla nivåer.</pre><pre>Det var tillfredsställande att höra Christer\r\nLindblom med sådant engagemang tala om\r\nutveckling av demokratin i skolan. Jag hoppas att vi\r\ngemensamt i utbildningsutskottet skall kunna finna\r\nformer för att stärka inflytandet i gymnasieskolan.</pre><pre>Vi vänder oss också mot regeringens stelbenta\r\nförändringar av skollagen. Man utesluter\r\novillkorligt och utan varje pardon alla elever som\r\ninte har godkända betyg i engelska, svenska och\r\nmatematik från de nationella programmen.</pre><pre>Vuxenutbildningen hör dagen och framtiden till.\r\nKomvux har delvis en annan funktion än\r\ngymnasieskolan. Den som läser på komvux lever\r\nett annat liv och har andra erfarenheter än\r\ngymnasieskolans ungdomar. Utbildningens roll för\r\nfort- och vidareutbildning kräver en uppsättning\r\nkurser, som inte har någon motsvarighet i\r\ngymnasieskolan.</pre><pre>Vi menar att det är olyckligt för vuxenutbildningens\r\nidentitet, om riksdagen fattar beslut om en\r\ngemensam läroplan för komvux och\r\ngymnasieskolan. Risken är stor att läroplanen blir\r\nså urvattnad att den inte får betydelse som\r\nstyrinstrument för någon av skolformerna. Skilda\r\nläroplaner är inget hinder för samverkan, men de\r\nmåste göras med respekt för ungdomarnas och de\r\nvuxna elevernas olika behov.</pre><pre>Förslagen om stärkt språkutbildning ligger i linje\r\nmed den socialdemokratiska regeringens tidigare\r\nkrav, men vi socialdemokrater delar den oro som\r\nuttrycks från hela skolsamhället för att Svenska 2\r\ninte fått en egen kursplan.</pre><pre>Invandrarbarnen kommer att spela en viktig roll i\r\ndet svenska samhället. Forskningen är entydig om\r\natt invandrarbarnen måste få möjlighet att lära sig\r\nsvenska utifrån sina egna förutsättningar. Risken är\r\nannars stor att deras språk blir ytligt bra men inte\r\nleder vidare in i djupare analyser och förståelse.\r\nDet vore förödande, inte bara för deras skull utan\r\nför hela det svenska samhället.</pre><pre>Herr talman! Rasism och främlingsfientlighet äter\r\nsig som varbölder in i vårt samhälle. I ungdomsåren\r\ngrundläggs våra värderingar och vår människosyn.\r\nGymnasieskolan måste ta sitt ansvar i kampen för\r\nmänniskovärdet, respekt för andra och förståelse\r\nför internationella förhållanden.</pre><pre>Anf. 123  CHRISTER LINDBLOM (fp)\r\nreplik;</pre><pre>Herr talman! Jag tackar för de vänliga orden och\r\ndet beröm jag fick av Inger Lundberg om mitt\r\nengagemang för inflytande. Vi är säkert alldeles\r\növerens i de frågorna -- jag tror inte att det är något\r\nsom skiljer.</pre><pre>Jag vill bara göra några kommentarer till Inger\r\nLundbergs synpunkter på gymnasieskolan. Vad vi\r\negentligen gör med propositionen är att vi\r\nundanröjer hindren för de kommuner som vill gå\r\nvidare, och det var väldigt många som ville det. Jag\r\ntycker att det var en splittrad remissbild.</pre><pre>Många kommuner vill ''ta innerkurva'' och göra\r\nkursutformningen samtidigt som man utvecklar\r\nprogramgymnasiet, en del kommuner vill ta det\r\nlugnare och bygga upp ett så att säga mera\r\nkonventionellt programgymnasium. Jag tycker att\r\ndet är viktigt att kommunerna har de\r\nmöjligheterna, därför att det är så olika\r\nförutsättningar. Men om det skall finnas\r\nmöjligheter för dem som jag säger vill ta\r\ninnerkurvan, måste vi undanröja en del, och det är\r\ndet vi gör här.</pre><pre>Det pågår dessutom ett utvecklingsarbete inom ett\r\nantal kommuner. Under hösten kommer det att\r\npubliceras en sammanställning av det arbetet i en\r\nSOU-rapport. Där kommer vi att få en del tips och\r\nsynpunkter på vad som är möjligheter men kanske\r\nockså vad som är problem med ett\r\nprogramgymnasium.</pre><pre>Inger Lundberg tog upp att elever som inte har\r\ngodkänt i engelska, svenska och matte inte skall ha\r\nmöjlighet att komma in på nationella program. Det\r\nhandlar naturligtvis till syvende och sist om\r\nstudieförutsättningar, att eleverna också skall ha en\r\nrimlig förutsättning att klara av studierna.</pre><pre>Självklart ligger det ett enormt ansvar på\r\ngrundskolan att så att säga leverera så få barn som\r\nmöjligt med dåliga kunskaper i engelska, svenska\r\noch matte. Därför hoppas jag att i en framtid det\r\nantal barn det kommer att bli fråga om, som inte\r\nhar möjlighet att komma in på de nationella\r\nprogrammen, skall vara mycket begränsat.</pre><pre>Skall det vara samma läroplan för komvux och\r\ngymnasieskolan? Ja, jag tror att det är viktigt att\r\nman har ett gemensamt dokument med\r\ngemensamma värderingar. Dessutom är det\r\nnaturligtvis viktigt att man i målformuleringen för\r\nde olika skolformerna talar om det specifika med\r\nkomvux och med gymnasieskolan och på det viset\r\nplockar fram så att säga själen i båda de här\r\nskolformerna.</pre><pre>Anf. 124  INGER LUNDBERG (s) replik:</pre><pre>Herr talman! Det gläder mig, Christer Lindblom,\r\natt vi är överens om vikten av att utveckla\r\ndemokratin i gymnasieskolan. Då hoppas jag att vi\r\ninte bara är överens i den stora retoriken utan att vi\r\ni praktiskt arbete i utskottet kan hitta några\r\nförbättringar av formerna som underlättar en sådan\r\nutveckling.</pre><pre>Vi är också ense om att undanröja hinder för försök\r\nmed kursutformad gymnasieskola. Vi\r\nsocialdemokrater känner oro för att hela\r\nskolsystemet låses till den modell för betygs- och\r\npoängberäkning som nu föreslås i propositionen.\r\nDet är, precis som Christer Lindblom säger, för\r\ntidigt. Det är kanske väl komplicerat att diskutera\r\ni kammaren, men jag hoppas att de borgerliga vill\r\ngranska propositionen och dess konsekvenser för\r\nden samlade gymnasieskolan med ödmjukhet.</pre><pre>Jag tror att många ungdomar behöver stärka sina\r\nkunskaper innan de går in i de nationella\r\nprogrammen. Regeringen skapar en idiotregel som\r\ngör att det individuella fallet inte kan prövas. Den\r\ntyp av formalism som slår mot enskilda ungar\r\nhoppas jag att vi skall få bukt med när vi jobbar\r\nmed frågorna i utbildningsutskottet.</pre><pre>Jag fick inte svar på frågan om varför ni inte vill ha\r\nen kursplan för svenska 2, Christer Lindblom.\r\nOron är så stor ute på skolorna och bland\r\ninvandrareleverna att ni måste ge ett svar -- helst\r\nhär i kammaren, eller åtminstone i utskottet.</pre><pre>Anf. 125  CHRISTER LINDBLOM (fp)\r\nreplik:</pre><pre>Herr talman! Jag vill be Inger Lundberg om ursäkt.\r\nJag uppfattade inte frågan om kursplanen för\r\nsvenska 2, och det var därför jag inte svarade.</pre><pre>Det förs framför allt i den proposition som handlar\r\nom grundskolan ett resonemang om kursplan för\r\nsvenska 2. Det är litet komplicerat att skriva en\r\nkursplan efter den mall som finns för de andra\r\nkursplanerna. Därför har man låtit bli att göra en\r\nsådan.</pre><pre>Jag menar precis som Inger Lundberg -- jag tror att\r\nvi är överens i den frågan också -- att det är\r\nkolossalt viktigt att det vi föreslår inte försvagar\r\nundervisningen i svenska 2. Vi vill inte ge signaler\r\nsom får kommunerna att tro att de kan dra ned på\r\nundervisningen eller som får de som går på\r\nlärarutbildningen att inte uppfatta ämnet som\r\nväsentligt. Där är vi alldeles ense.</pre><pre>Det gäller att hitta en formel för att skriva om\r\nsvenska 2 på ett sådant sätt att det klart framgår vad\r\nregeringen och riksdagen tycker om ämnet och hur\r\ndet skall utformas. Det är också en mycket\r\nangelägen diskussion som jag tycker att vi skall\r\nfortsätta i utskottet.</pre><pre>Inger Lundberg säger att vi inte får stanna vid\r\nretorik. Det är alldeles riktigt. Också Christina\r\nLinderholm var tidigare inne på det faktum att man\r\nhittar väldigt få konkreta förslag i\r\nsocialdemokraternas motioner. Det bekymrar oss\r\nlitet grand. Då kommer det lätt att handla om\r\nretorik.</pre><pre>Poäng- och betygssystemet är ett helt nytt system\r\nsom utformats just för det kursutformade\r\ngymnasiet. För det traditionella gymnasiet finns\r\nhela systemet redan. Det finns ett betygssystem och\r\nkursplaner eller programplaner, och därför behövs\r\ndet inte göras något speciellt för den typen av\r\ngymnasieskola.</pre><pre>Det finns skrivningar i propositionen som visar att\r\nsvagpresterande elever som har svårt att komma in\r\npå de nationella programmen faktiskt med hjälp av\r\nindividuella program eller stödkurser kan börja\r\ngymnasieskolan för att så småningom slussas in på\r\nett nationellt program. Det finns en flexibilitet i\r\nsystemet både i grundskolan och i\r\ngymnasiesystemet som gör att vi skall kunna klara\r\nfler svagpresterande elever än vad skolan av i dag\r\ngör.</pre><pre>Anf. 126  INGER LUNDBERG (s) replik:</pre><pre>Herr talman! Tyvärr är det just flexibilitet som\r\nsaknas efter ändringen i skollagen, Christer\r\nLindblom. Det är det vi beklagar. Vi hoppas att ni\r\när beredda att mjuka upp skrivningarna kring\r\nbehörighetsreglerna när vi jobbar vidare med\r\nfrågorna i utskottet.</pre><pre>Jag är glad över att Christer Lindblom inte\r\npersonligen visar prestige när det gäller frågan om\r\nkursplan för svenska 2. Proprositionen har redan\r\ngivit skolsamhället mycket olyckliga signaler.</pre><pre>Utskottet fick för några dagar sedan rapport om att\r\nstudenter vid högskolorna hoppar av från\r\nundervisningen i svenska 2 därför att de är osäkra\r\npå om det kommer att finnas underlag för tjänster\r\ni framtiden. Det finns en så stark oro och en så stark\r\ntveksamhet i skolsamhället att det är viktigt att vi\r\ngår varandra till mötes. Det är utomordentligt\r\nangeläget att ni borgerliga i denna fråga ser mer till\r\nsaken än till regeringens prestige och följer det\r\nsocialdemokratiska förslaget om en särskild\r\nkursplan för svenska 2.</pre><pre>Sedan skall vi gå vidare i utskottet och tolka de i\r\nmånga stycken mycket otydliga skrivningarna när\r\ndet gäller kursutformad och programbaserad\r\ngymnsieskola. Att döma av de uttalanden Christer\r\nLindblom gjort verkar han vara beredd att göra det\r\nmed öppet sinne och utan att riskera någonting för\r\ngymnsieskolan. Vi får se om det de facto blir så när\r\nvi diskuterar propositionen.</pre><pre>Som exempel på konkreta förslag vad gäller\r\nutveckling av demokratin kan jag säga att vi\r\nsocialdemokrater har krävt att läroplanen skall\r\nvara tydligare när det gäller arbetsmetoder och\r\nutveckling i skolan. Vad beträffar gymnsieskolan\r\nhar vi krävt att man skall hjälpas åt att finna\r\nmodeller. En modell kan kanske vara särskilda\r\ntidspass utanför den egentliga undervisningen där\r\neleverna kan mötas och utveckla elevinflytandet.\r\nVi vet att just gymnasieskolans organisation är ett\r\nav de praktiska hinder som gör att de äldsta\r\neleverna många gånger har mindre att säga till om\r\ni skolan än de allra yngsta.</pre><pre>Anf. 127  HANS NYHAGE (m) replik:</pre><pre>Herr talman! Med anledning av vad Inger\r\nLundberg hade att säga om det fria valet vill jag\r\nåterigen understryka att just det fria valet betonas\r\noerhört starkt i de föreliggande propositionerna.\r\nDet fria valet ökar verkligen elevernas möjlighet att\r\npåverka och utforma sin egen studiegång. Det kan\r\ninte nog betonas, och det är viktigt.</pre><pre>Medinflytandet för eleverna ökar. Jag kan bara\r\nkonstatera att det kan få mycket negativa\r\nkonsekvenser för elevernas fria val att man från\r\nskilda håll begär att antalet timmar i de fasta\r\ntimplanerna skall öka. Jag vill att man skall ha detta\r\nalldeles klart för sig.</pre><pre>Regeringen har varit mycket försiktig med att\r\nförsöka påtvinga kommunerna någonting vad gäller\r\ngymnasieskolan i propositionen. Det står helt fritt\r\nför de kommuner som så önskar att övergå till en\r\nmer kursinriktad gymnasieskola. Viljan att arbeta\r\nmed den inriktningen har klart kommit till uttryck\r\nfrån skilda kommuner och även från elever.</pre><pre>Det är väldigt viktigt att vi är lyhörda för signalerna\r\nom invandrarundervisningen och påståendena om\r\natt invandrareleverna inte skulle få en tillräcklig\r\nsvenskundervisning. Sådana signaler måste vi\r\nnaturligtvis uppmärksamma. Jag förutsätter att vi i\r\ndet fortsatta arbetet i utbildningsutskottet inte\r\nminst på denna punkt skall komma fram till reella\r\noch riktiga lösningar.</pre><pre>Anf. 128  INGER LUNDBERG (s) replik:</pre><pre>Herr talman! Jag hoppas att jag har rätt när jag\r\ntolkar Hans Nyhage så, att han som ordförande i\r\nutbildningsutskottet är beredd att verka för att det\r\nsocialdemokratiska förslaget om kursplan för\r\nsvenska 2 bifalls. Om jag har rätt eller inte får vi\r\nnaturligtvis se när vi betar av läroplansförslagen.</pre><pre>Hans Nyhage och jag är inte oense om att det fria\r\nvalet har betydelse för ungdomarnas inflytande i\r\nskolan. Så är det. Men jag sade i mitt anförande att\r\nrätten att välja inte är den enda vägen till\r\ninflytande. Det är väl så viktigt att eleverna har ett\r\ninflytande inom ramen för undervisningen -- att de\r\nkan påverka undervisningens utveckling och\r\nutformning. Där uppfattade jag en lyhördhet hos\r\nChrister Lindblom.</pre><pre>Men det känns många gånger som om företrädare\r\nför moderaterna säger att vi skall välja skola, starta\r\nnya skolor och välja ämnen, samtidigt som de säger\r\nväldigt litet om föräldrainflytande på den enskilda\r\nskolan och elevinflytande i undervisning. Det är\r\nmöjligt att jag inte har lyssnat tillräckligt noga eller\r\natt det är så självklart för er att ni inte säger det. Jag\r\ntror att det är viktigt för skolsamhällets skull att ni\r\nuttalar det. Demokrati i vardagssituationer är\r\nsvårt. Det kan aldrig sägas för många gånger. Så\r\nviktigt är det.</pre><pre>Sedan skall vi, Hans Nyhage, gå vidare och arbeta\r\nmed gymnasiepropositionen. Jag vädjar då att vi\r\nicke låser oss för ett system som driver skolorna till\r\nen kursutformad gymnasieskola. Vi skall däremot\r\nmöjliggöra den utveckling och de försök som sker\r\nute i flera kommuner. Det skall vi göra generöst. Vi\r\nskall också som politiker -- det ansvaret har vi --\r\nmycket noga följa utvecklingen av gymnasieskolan\r\noch föreslå förändringar under vägen som kan\r\nstärka och utveckla den och göra den till den\r\nspjutspets för svenskt, samhälle, svensk industri\r\noch svensk förvaltning som den svenska\r\ngymnasieskolan måste vara.</pre><pre>Anf. 129  HANS NYHAGE (m) replik:</pre><pre>Herr talman! Vi är klart överens om vikten av\r\nrätten att kunna välja skola. Jag kan garantera\r\nInger Lundberg att vi moderater också står helt\r\nbakom elevernas rätt och möjlighet att påverka\r\nsjälva skolarbetet. Det är oerhört viktigt. Vi\r\nförutsätter att det också sker ute i skolorna. Den\r\nrätten kan inte ifrågasättas. Det ankommer också\r\npå de skilda skolorna att utforma hur detta på bästa\r\nsätt skall gå till. Jag tror att vi är överens även på\r\ndenna punkt.</pre><pre>När det gäller den kursutformade gymnasieskolan\r\när det klart att vi med största ansvar och allvar skall\r\nta fasta på de erfarenheter som görs i de\r\ngymnasieskolor där man nu kommer att arbeta med\r\nden inriktningen.</pre><pre>Anf. 130  INGER LUNDBERG (s) replik:</pre><pre>Herr talman! Vi skall tro på demokratin och\r\nutvecklingen i skolan och vi skall förutsätta den.\r\nMen det ankommer också på oss, Hans Nyhage, att\r\nta ansvar för att instrumenten finns och ange dem\r\ni läroplan och de förutsättningar vi lägger fast för\r\nskolorna.</pre><pre>Anf. 131  TUVE SKÅNBERG (kds):</pre><pre>Herr talman! Jag tycker mig ha märkt att\r\nsocialdemokraterna närmast manipulativt söker\r\ntillämpa ordets makt över tanken i den här\r\ndebatten. Socialdemokraterna talar tendensiöst\r\ngenomgående om ''privata skolor'' inte\r\n''fristående''. En privat väg eller en privat tomt får\r\nbara ägaren bruka. I den meningen är inte\r\nfristående skolor privata. De har bara en annan\r\nhuvudman än kommunen.</pre><pre>Låt mig ta en jämförelse. Betänk hur kränkande\r\nfrikyrkorna hade upplevt det om\r\nsocialdemokraterna hade börjat kalla dem för\r\n''privatkyrkor''. De står, liksom fristående skolor,\r\nöppna för dem som vill söka sig till dem.</pre><pre>Jag vill nu övergå till att tala om högskolepolitik.</pre><pre>I början av september i år fick hovrättslagman\r\nErland Aspelin i Malmö regeringens uppdrag att\r\nutreda frågan hur studenternas rätt att av religiösa,\r\netiska eller andra skäl vägra delta i vissa\r\nutbildningsmoment kan tillgodoses i\r\nhögskoleförordningen, dvs. en s.k. samvetsklausul.</pre><pre>En sådan möjlighet att vägra delta i vissa\r\nubildningsmoment av samvetsskäl och ändå få ut\r\nsin examen är ingen nyhet. 1977 års\r\nhögskoleförordning gav studenterna en mycket vid\r\nrätt att till Universitets- och högskoleämbetet,\r\nUHÄ, och senare till Högskolans\r\növerklagandenämnd, överklaga lokala beslut.</pre><pre>Exempel på beslut från högskolorna som\r\növerklagats till UHÄ är ärenden från studenter vid\r\nbarnmorskelinjen som nekats dispens från\r\nobligatorisk kurs i spiralinsättning och därmed\r\nnekats examensbevis från utbildningen.\r\nBarnmorskorna hade av religiösa skäl nekat\r\nspiralinsättning med motivering att spiral kunde ses\r\nsom tidig abort. Andra fall har gällt studenter vid\r\nläkarlinjen respektive laboratorieassistentlinjen\r\nsom av etiska skäl vägrat delta i djurförsök.</pre><pre>Överklagandena har varken varit särskilt många\r\nsedan 1977 eller särskilt svåra att hantera.</pre><pre>I och med avskaffandet av UHÄ för ett par år sedan\r\nhar situationen blivit väsentligt annorlunda. Den\r\nnya högskolelagen och högskoleförordningen\r\ninnebär en väsentlig begränsning av rätten att\r\növerklaga lokala beslut. Det finns inte längre någon\r\nrätt att särskilt överklaga lokala högskolors beslut i\r\nfråga om obligatoriska kursmoment. Detta är inte\r\ntillfredsställande.</pre><pre>Sverige har en lång tradition av respekt för den\r\nenskildes samvete. Så heter det t.ex. i den gamla\r\nregeringsformen: ''Konungen äger ingens samvete\r\ntvinga eller tvinga låta''.</pre><pre>I glappet som uppstått sedan UHÄ avskaffades är\r\nvi för övrigt det enda landet i västvärlden utan en\r\nlagfäst samvetsklausul eller möjlighet att överklaga\r\nbeslut ifråga om obligatoriska kursmoment.</pre><pre>Utredningen är alltså i högsta grad befogad och\r\nvälkommen. Kerstin Falck, prefekt på\r\nvårdhögskolan i Göteborg, säger i\r\nGöteborgsposten den 20 februari i år: ''Ja, jag\r\ntycker en samvetsklausul vore bra. En sådan\r\nklausul stämmer väl med den humanistiska\r\ngrundsyn som vården bygger på och som vi arbetar\r\nutifrån. Det är helt riktigt att människorna själva\r\nfår bestämma sådant.''</pre><pre>I Aspelins uppdrag ingår att väga studenternas rätt\r\natt vägra delta i vissa moment mot nödvändigheten\r\natt studenterna uppfyller målen för den aktuella\r\nexamen eller mot behoven av viss likformighet i\r\nutbildningen som grund för behörigheten att utöva\r\nett visst yrke. I detta sammanhang skall utredas om\r\nsådana moment bör vara obligatoriska enbart i\r\nsådana kurser som hör till en viss\r\nbefattningsutbildning utanför yrkesexamen.</pre><pre>Observera också att Aspelins utredning inte\r\ninnefattar samvetsbetänkligheter i det framtida\r\nyrket t.ex. i vården, som har sagts i debatten, utan\r\nbara i utbildningen! Det är inte statsrådet för\r\nSocialdepartementet utan statsrådet för\r\nUtbildningsdepartementet som kontrasignerat\r\ndirektiven.</pre><pre>Nu har socialdemokraterna motsatt sig en\r\nutredning om behovet av en samvetsklausul. Det är\r\nmig en gåta att de vill tvinga unga människor att\r\nutföra moment som dessa finner motbjudande eller\r\nsom strider mot deras samveten, t.ex. plågsamma\r\ndjurförsök eller aborter.</pre><pre>Möjligheten att överklaga har vi, liksom alla\r\neuropeiska länder, haft till för ett par år sedan då\r\nden försvann som en icke avsedd biprodukt av en\r\nstrukturomvandling då UHÄ upphörde.</pre><pre>Det må nu vara socialdemokraternas uppfattning\r\natt människor i allmänhet och studerande i\r\nsynnerhet inte skall vägledas av sina samveten.\r\nMen kan de åtminstone inte tillåta att frågan\r\nbelyses genom en utredning, att en jämförelse görs\r\nmed andra länders situation, eftersom vi är\r\nensamma om att sakna en samvetsklausul, och att\r\nkonsekvenserna av en eventuell samvetsklausul\r\nutreds? Varför vill socialdemokraterna kränka\r\nunga människors samveten och tvinga dem att göra\r\ndet som bjuder dem emot?</pre><pre>Anf. 132  BIRTHE SÖRESTEDT (s):</pre><pre>Herr talman! Jag känner oro, liksom många med\r\nmig. Jag känner oro över den utredning som Per\r\nUnckel har tillsatt för att införa en s.k.\r\nsamvetsklausul i högskoleutbildningen. Det var\r\nden utredningen som Tuve Skånberg redogjorde\r\nför här.</pre><pre>De studerande skall kunna välja bort vissa\r\nobligatoriska moment i utbildningen av etiska,\r\nreligiösa eller andra skäl. Man skall ändå kunna\r\nerhålla sin yrkeslegitimation.</pre><pre>Ett exempel som nämns, och som Tuve Skånberg\r\nockså tog upp, är att det skall finnas\r\növerklagandemöjligheter för studenter vid\r\nbarnmorskeutbildningen som av religiösa skäl vill\r\nha dispens från den obligatoriska kursen i\r\nspiralinsättning. Detta har hittills medfört att de\r\ninte kunnat få examensbevis från utbildningen.</pre><pre>För mig framstår detta som om utbildningen inte\r\nblir anpassad till de krav och kunskaper som fordras\r\nför att verka inom yrket. Jag menar att en\r\nyrkeslegitimation är en sorts varudeklaration som\r\nbetyder att den människa som har fått den följer de\r\nlagar och regler som gäller i landet. Antingen finns\r\ndet moment som inte behövs i utbildningen, och då\r\nkan de tas bort, eller också är de nödvändiga. Då\r\nkan man inte anses ha en komplett utbildning om\r\nde saknas.</pre><pre>Att ge barnmorskor och läkare möjlighet att redan\r\ni utbildningen välja bort kunskaper som rör aborter\r\noch viss preventivmedelsrådgivning kommer på sikt\r\natt leda till en uppdelning i vården, vilket vi kan se\r\ni andra länder. I Frankrike finns redan nu en lagfäst\r\nsamvetsklausul, och där är det i dag nästan omöjligt\r\natt få abort utförd på offentliga sjukhus. Även i\r\nländer där abort är tillåten kan man finna att det\r\ninte främst är patientens behov utan personalens\r\nvärderingar som styr vården.</pre><pre>Tvärtom visar all erfarenhet här att väl utbildade\r\nbarnmorskor i en intensifierad\r\npreventivmedelsrådgivning ger resultat i form av\r\nfärre aborter. Aborter och\r\npreventivmedelsrådgivning är en del av\r\nbarnmorskeyrket och gynekologyrket. De hänger\r\nintimt samman med varandra.</pre><pre>Det finns en överväldigande uppslutning kring vår\r\nnuvarande abortlagstiftning. Stödet för fria aborter\r\nhar ökat under de senaste tre åren.\r\nAbortmotståndarna har på olika sätt fört\r\nantiabortkampanjer, och ett led i dessa är att få till\r\nstånd en samvetsklausul. De vill skapa ett\r\nsamhällsklimat som skuldbelägger kvinnorna och\r\ngör det svårare för de kvinnor som måste\r\ngenomföra en abort.</pre><pre>Kvinnan har rätt att själv bestämma om hon vill\r\nfullfölja en graviditet. Den rätten får inte\r\nifrågasättas. Den får heller inte saboteras genom att\r\ndet inom yrkeskårer som skall hjälpa henne finns\r\npersoner som inte har den utbildning som behövs,\r\noch som kan brista i objektivitet när det gäller att\r\nstödja henne i det beslut hon fattar.</pre><pre>Socialutskottet slår fast att vår nuvarande\r\nabortlagstiftning inte skall ändras. Däremot kan\r\nnämnda utredning ge upphov till förändringar som\r\ndet inte finns något stöd för i samhället.\r\nFörändringar i högskoleförordningen kan ske i det\r\ntysta utan bred remissomgång och debatt.</pre><pre>Eftersom en samvetsklausul är en grundläggande\r\nfråga när det gäller vårdutbildningarna vore det på\r\nsin plats med ett besked om utredningens fortsatta\r\nbehandling, vilket remissförfarande som planeras\r\noch hur regeringen tänker informera riksdagen om\r\neventuella förändringar i högskoleförordningen.</pre><pre>Anf. 133  TUVE SKÅNBERG (kds) replik:</pre><pre>Herr talman! Birthe Sörestedt blir mig svaret\r\nskyldig på min avslutande fråga: Varför vill\r\nSocialdemokraterna kränka unga människors\r\nsamveten och tvinga dem att göra det som bjuder\r\ndem emot? Sedan drar hon in frågan om\r\nabortsituationen i vården. Aspelins utredning skall\r\nbelysa behovet av en samvetsklausul i utbildningen.\r\nFrågan om en eventuell samvetsklausul i vården är\r\nen helt annan fråga, och den skall inte den här\r\nutredningen belysa.</pre><pre>Låt oss ändå för det akademiska intressets skull ta\r\nupp den fråga som Birthe Sörestedt aktualiserade.\r\nSocialstyrelsen har i sina föreskrifter sagt att ingen\r\nskall tvingas medverka vid aborter. Det är tydligt\r\natt Birthe Sörestedt har en annan åsikt. Det\r\nframgår av det brittiska underhusets socialutskotts\r\nrapport Conscience Clause 1989/90:10 att Sverige\r\när det enda landet i Europa utan lagligt skydd för\r\nsjukvårdspersonal att vägra delta i aborter. Det är\r\ndock sant att det på ledarplats i Läkartidningen nr\r\n10 i år hävdades att ingen läkare har ovillkorlig\r\nskyldighet att utföra viss behandling.</pre><pre>Så till frågan om studenten som har gått ut en\r\nutbildning och utnyttjat samvetsklausulen. Då\r\nkommer det av dennes utbildningsbevis att framgå\r\nvilka moment som inte gått igenom samt vilka han\r\neller hon gjort i stället. Det är en viktig information\r\ntill en eventuell arbetsgivare för att denna skall\r\nkunna placera rätt person på rätt plats och\r\nförebygga att ett samvetsproblem uppträder så att\r\nsäga akut inom vården.</pre><pre>Frågan är: Finns det behov av en samvetsklausul i\r\nsjälva vården och inte bara i utbildningen? Frågan\r\när fortfarande enbart av akademiskt intresse. Det\r\när inte detta utredningen skall handla om.</pre><pre>Nils Crona, chef för kvinnokliniken på Sahlgrenska\r\nsjukhuset i Göteborg, säger i en artikel i Göteborgs\r\nPosten den 20 februari i år: Jag har förståelse för\r\nden som har samvetsbetänkligheter, och jag tror att\r\nen klausul är nödvändig ju mer mångkulturellt\r\nsamhället blir. Självfallet kan en barnmorska ha\r\narbetsuppgifter som inte förutsätter medverkan vid\r\nabort.</pre><pre>Anf. 134  BIRTHE SÖRESTEDT (s) replik:</pre><pre>Herr talman! Det är en avsevärd skillnad, Tuve\r\nSkånberg, att redan ta bort moment i utbildningen.\r\nI själva yrkesutövandet är den personliga\r\nvärderingen inom själva legitimationens ram\r\navgörande.</pre><pre>Vi socialdemokrater kan mycket väl förstå att\r\nmänniskor har olika betänkligheter. Vi vill inte\r\ntvinga någon till att utföra något man inte vill göra.\r\nMen varför då välja de yrken där man har\r\nbetänkligheter?</pre><pre>Vi vet av erfarenhet från andra länder där man har\r\ndenna samvetsklausul hur det fördelar upp arbetet.\r\nDet gäller kanske särskilt inom vården, där\r\npreventivmedelsrådgivning och abort mycket väl\r\nhör samman med de andra delarna inom just\r\nkvinnovården.</pre><pre>Man skall inte tro att vi i framtiden kan ha råd att\r\nha en uppdelad vård där vi har kompetent personal\r\nför alla lägen på ett ställe och inte kompetent\r\npersonal på andra ställen. Hur skulle det vara vid\r\nakutmottagningar och andra ställen? Skulle man ha\r\nen dubbelbemanning?</pre><pre>Anf. 135  TUVE SKÅNBERG (kds) replik:</pre><pre>Herr talman! Birthe Sörestedt gör gällande att en\r\nsamvetsklausul skulle utnyttjas av så många att det\r\nskulle bli svårt att få en abort utförd. Det finns inga\r\nskäl att tro att det skulle bli fallet i Sverige.\r\nMöjligheten har funnits för t.ex.\r\ngynekologstuderande att överklaga under tiden\r\n1977--1991. Men mig veterligen har den aldrig\r\nutnyttjats.</pre><pre>I t.ex. Italien och Frankrike är det en stor del av\r\nvårdpersonalen, som för övrigt till största delen är\r\nkvinnor, som vägrar att utföra aborter av\r\nsamvetsskäl. Det är riktigt.</pre><pre>Annika Landgren, själv underläkare på Östra\r\nsjukhuset i Göteborg kommenterar just denna\r\nfråga om en samvetsklausul i vården i tidningen\r\nDagen den 26 februari i år. Hon säger: Om ett fåtal\r\nutnyttjar samvetsklausulen borde det inte innebära\r\nnågot problem för arbetsgivaren. Men om många\r\nutnyttjar den bör man i stället ifrågasätta den delen\r\nav verksamheten.</pre><pre>Gör Birthe Sörestedt detta? Är hon beredd att låta\r\nunga människor själva få känna om ett visst\r\nutbildningsmoment är det riktiga, eller vill hon ge\r\ndem yrkesförbud? Yrkesförbud är faktiskt möjligt\r\natt få som en konsekvens av den reaktion hon ger\r\nuttryck för.</pre><pre>KLM, Kristna läkare och medicinare i Sverige sade\r\ni ett uttalande vid sitt årsmöte i juni i år: Detta\r\nifrågasättande av vårdpersonalens rätt till\r\nsjälvbestämmande och deras eventuella önskan att\r\nslippa medverka vid t.ex. aborter, och i framtiden\r\neventuell dödshjälp, till följd av en önskan att visa\r\nrespekt för människolivet från\r\nbefruktningsögonblicket är illavarslande.</pre><pre>Nu gäller samvetsklausulen också t.ex. plågsamma\r\ndjurförsök. Det har Birthe Sörestedt över huvud\r\ntaget inte kommenterat. I ett känt fall ställdes\r\nläkarstuderandena inför ett djurförsök som de\r\nuppfattade som onödigt och plågsamt för djuret och\r\ndärför oetiskt. Läraren insisterade på att momentet\r\nvar obligatoriskt och nödvändigt för utbildningen.\r\nStudenterna gjorde då en kontroll som visade att\r\ndetta djurförsök inte bedömdes som nödvändigt\r\neller ens fanns med i kursen på någon annan\r\nläkarutbildning i landet. Vilka slutsatser drar\r\nBirthe Sörestedt av det?</pre><pre>Anf. 136  BIRTHE SÖRESTEDT (s) replik:</pre><pre>Herr talman! Tuve Skånberg hänvisar till\r\nyrkeskunniga människor i Göteborg som tycker att\r\nman skall införa en samvetsklausul. Det finns\r\nmånga inom gynekolog- och barnmorskeyrket som\r\ntycker tvärtom. Det innebär en uppdelning av\r\nvården och ett ifrågasättande av vissa delar inom\r\nsjukvården. Den slutsatsen kan man dra om man\r\ntittar runt om i vår värld.</pre><pre>Även när det gäller andra områden än kanske\r\nvårdutbildningarna kan man tänka sig att det kan få\r\nstora konsekvenser om man har samvetsklausuler\r\nsom gör att man kan låta bli att delta i någon form\r\nav utbildning.</pre><pre></pre><pre>Man kan tänka sig att t.ex. en polis i polisutbildning\r\ninte skulle vilja bära skjutvapen. Det skulle\r\nnaturligtvis få konsekvenser för den typen av\r\nutbildning och legitimation.</pre><pre>Jag tycker att vi borde få möjlighet att ingående\r\ndiskutera samvetsklausulen -- och inte bara som en\r\nändring i en förordning -- här i riksdagen. Jag\r\nundrar vad regeringen kommer att göra för att vi\r\nskall få möjlighet till det.</pre><pre>Anf. 137  KRISTINA SVENSSON (s):</pre><pre>Fru talman! Liksom tidigare socialdemokratiska\r\ntalare är jag mycket kritisk till den skolpolitik som\r\nden borgerliga regeringen driver.</pre><pre>Det man så stolt kallade för Europas bästa skola\r\nvisade sig vara ett tomt och ihåligt slagord. Eva\r\nJohansson har här i debatten tidigare belyst detta\r\nmed konkreta exempel.</pre><pre>Jag är mycket oroad och bekymrad, och min oro\r\nförstärktes när jag läste de förslag till läroplaner\r\nsom skolministern har lagt fram. Min oro delas av\r\nelever och föräldrar, av lärare och andra\r\npersonalgrupper inom skolan.</pre><pre>Skolans värdegrund skall bygga på\r\nallmänmänskliga värden, t.ex. respekt för\r\nmänniskolivets okränkbarhet, individens frihet och\r\nintegritet, solidaritet mellan människor och\r\njämställdhet mellan kvinnor och män.</pre><pre>I regeringens förslag till nya läroplaner används\r\nbegreppen ''kristen etik'' och ''västerländsk\r\nhumanism'' i det här sammanhanget. Det är mycket\r\nmärkligt. Under modern tid har det funnits en bred\r\nenighet i Sverige om att den allmänna skolan skall\r\nvara icke-konfessionell. Ingen religion eller\r\nideologi skall ges särställning. I den kommunala\r\ngrundskolan skall man kunna gå vare sig man är\r\nicke-troende, jude eller muslim, utan att känna sig\r\nkränkt eller utstött. När man behandlar den här\r\npropositionen i utbildningsutskottet måste man\r\nuttala att verksamheten i skolan skall ha en icke-\r\nkonfessionell prägel.</pre><pre>Fru talman! Arbetet för internationell och kulturell\r\nförståelse måste få stort utrymme i skolan. Det\r\ninternationella beroendet ökar för alla nationer.\r\nNationernas livsvillkor blir alltmer sammanflätade.\r\nBeroendet ökar på alla plan: politiskt, tekniskt och\r\nekonomiskt.</pre><pre>Nationella gränser får mindre betydelse. Genom\r\nmoderna kommunikationer kan människor röra sig\r\növer gränser på ett helt annat sätt än tidigare.\r\nBefolkningsströmmar ökar inom och mellan\r\nländerna. Detta är en del av vår verklighet -- skolan\r\nfår därför inte utelämna de globala frågorna.</pre><pre>Som socialdemokrat beklagar jag att världen\r\nutanför Europa och de för mänsklighetens framtid\r\nså stora och avgörande överlevnadsfrågorna starkt\r\ntonats ned i regeringens förslag till ny läroplan.</pre><pre>I förslaget beskrivs det internationella perspektivet\r\nutan att man ens nämner tredje världen. Ordet\r\n''internationell'' betyder enligt ordlistan detsamma\r\nsom ''världsomfattande''. Läroplansförslagen\r\ninnebär en inskränkning som gör ordet liktydigt\r\nmed en begränsad del av världen, nämligen\r\nEuropa.</pre><pre>Finns då ingenting utanför Europa? Sverige har en\r\nlång tradition av solidaritet med och bistånd till\r\ntredje världen. Detta bör komma till uttryck i\r\nläroplanerna. Det har också flera tunga\r\nremissinstanser påpekat, bl.a. Hem och skola.</pre><pre>I den nuvarande läroplanen talas det om\r\nrelationerna mellan syd och nord och om vårt\r\nberoende av tredje världen. Undervisningen om de\r\nglobala frågorna måste självfallet finnas med och\r\nfår inte minskas på bekostnad av det europeiska\r\nperspektivet. Det handlar om både--och.</pre><pre>Det har väckts flera motioner i den här frågan. Jag\r\ntar för givet att Folkpartiet och -- hoppas jag -- även\r\nkds tillsammans med Socialdemokraterna kommer\r\natt medverka till att rätta till det här.</pre><pre>Fru talman! Jag vill också kort belysa\r\njämställdhetsaspekten i skolans verksamhet. Jag\r\nfinner det förslag som regeringen har lagt fram\r\nmycket motsägelsefullt. Man talar om att\r\njämställdhetsarbetet skall lyftas fram i såväl\r\nläroplaner som kursplaner. Det låter bra. Men hur\r\nkan man då komma till slutsatsen att inte längre\r\ngarantera en minsta undervisningstid i t.ex. ämnet\r\nhemkunskap?</pre><pre>Enligt regeringens förslag finns ingen tid avsatt för\r\narbetslivsorientering. Detta är märkligt ur flera\r\nperspektiv. Ett jämställt samhälle grundläggs tidigt,\r\nbl.a. i de val eleverna gör i skolan. Den praktiska\r\narbetsorienteringen är ett mycket viktigt\r\ninstrument för elevernas kommande val av\r\nyrkesutbildningar.</pre><pre>Fortfarande har vi i Sverige en könssegregerad\r\narbetsmarknad. Skolans ansvar att bryta detta\r\nmönster är stort. Eleverna måste ges möjligheter\r\natt pröva olika yrkesområden.</pre><pre>Jag menar att yrkesvalsinformation och praktisk\r\narbetslivsorientering i stället måste utökas. En\r\nfärsk undersökning från Göteborg visar att\r\ntidpunkten för yrkesvalsinformationen måste ned i\r\nåldrarna och att prao måste börja redan på\r\nmellanstadiet. Denna undersökning visar att\r\nregeringens förslag i denna fråga är mycket\r\nkontroversiellt.</pre><pre>Jag blir också djupt upprörd när den moderata\r\nskolministern ironiserar över skolans ansvar att ge\r\neleverna demokratisk fostran. Demokratin måste\r\nständigt erövras -- den är inte för alltid given. Vi\r\nläser i tidningarna och ser i reportage på TV om att\r\nrasism breder ut sig i svenska skolor. Vi känner till\r\nflera fall av mobbning.</pre><pre>Fru talman! Skolan kan aldrig komma ifrån sitt\r\nansvar i den här frågan. Demokratisk fostran är en\r\nav skolans huvuduppgifter och måste så förbli.</pre><pre>Anf. 138  INGRID NÄSLUND (kds) replik:</pre><pre>Fru talman! Jag skall inte kommentera allt vad\r\nKristina Svensson sade, men jag skulle när det\r\ngäller skolans värdegrund vilja påpeka följande.\r\nNär man talar om den kristna etikens betydelse här\r\när det ingen som på något sätt har tänkt sig att den\r\nsvenska skolan skall bli en konfessionell skola. Det\r\nframgick mycket klart vid en uppvaktning i\r\nutbildningsutskottet häromdagen. Där var det\r\nrepresentanter för alla de stora religioner som är\r\nrepresenterade här i Sverige. Från andra\r\nreligionsföreträdare än de kristna var man helt på\r\ndet klara med att när vi talar om den kristna etiken\r\nmenar vi den värdegrund som vi i det här landet har\r\nbyggt på sedan många hundra år tillbaka. Man var\r\nhelt enig om att detta skulle vara grunden för vår\r\nskola. De hade alltså uppfattat att det inte är fråga\r\nom att vara konfessionell i den svenska skolan. De\r\nsom inte tycks ha förstått det är vänsterpartister och\r\nsocialdemokrater. De lever i ett hörn av världen för\r\nsig själva i det här avseendet.</pre><pre>Överlevnadsfrågorna och frågan om att vidga\r\nperspektivet finns i viss mån med i propositionen.\r\nJag håller med om att det är väldigt viktig att vi inte\r\nfår ett för snävt perspektiv och bara ser Europa. Att\r\ndetta har framhävts beror naturligtvis på att vi just\r\nnu håller på att gå in i ett utvidgat och fördjupat\r\nsamarbete med Europa. Naturligtvis får vi inte\r\nförsnäva perspektivet. Det är viktigt att detta står\r\nklart för alla.</pre><pre>Anf. 139  KRISTINA SVENSSON (s)\r\nreplik:</pre><pre>Fru talman! Jag tackar för svaret och konstaterar\r\natt utbildningsutskottet kommer med\r\nförtydliganden i de här två avsnitten. Det är jag\r\nmycket glad för.</pre><pre>Anf. 140  HANS NYHAGE (m) replik:</pre><pre>Fru talman! På s. 104 i läroplansförslaget står\r\nföljande:</pre><pre>''Människolivets okränkbarhet, individens frihet,\r\nsolidaritet med svaga och utsatta samt alla\r\nmänniskors lika värde utgör kärnan i de värden\r\nskolan skall gestalta och förmedla. Tillsammans\r\nmed aktningen för varje människas egenvärde och\r\nrespekten för det levande, utgör de den etiska\r\ngrunden för skolans arbete. Det är värden som\r\nbland annat genom kristen etik och västerländsk\r\nhumanism har en djup förankring i vårt land.''</pre><pre>Vad är det som inte är korrekt och riktigt i detta?\r\nVar talas det om att skolan ska vara en\r\nkonfessionell skola?</pre><pre>Skolans uppgift och demokratin kan aldrig\r\nifrågasättas och har aldrig heller ifrågasatts.</pre><pre>Anf. 141  KRISTINA SVENSSON (s)\r\nreplik:</pre><pre>Fru talman! Jag kan alltså ytterligare en gång\r\nkonstatera att det finns en överensstämmelse och\r\natt det kommer att tydliggöras att skolan skall vara\r\nicke-konfessionell.</pre><pre>Skattepolitik</pre><pre>Anf. 142  LARS HEDFORS (s):</pre><pre>Fru talman! Det finns mycket som tyder på att\r\nregeringens hittills förda skattepolitik har bidragit\r\ntill den närmast katastrofala utvecklingen på den\r\nsvenska arbetsmarknaden. Man har kraftigt höjt\r\nskatterna för hushållen, särskilt för de sämst lottade\r\nhushållen. Det leder naturligtvis till en minskad\r\nkonsumtion med ty åtföljande minskning av\r\nproduktion och sysselsättning.</pre><pre>Samtidigt har man sänkt skatterna för\r\nhöginkomsttagare och kapitalägare. Det skapar\r\ninga nya jobb av den mycket enkla anledningen att\r\ndet inte ökar efterfrågan och följaktligen inte heller\r\nproduktionen.</pre><pre>Man skall ju göra precis tvärtom. Man skall höja\r\nskatterna för de grupper i samhället som klarar en\r\nsådan höjning utan att minska sin konsumtion, dvs.\r\nhöginkomsttagare och kapitalägare. Om man skall\r\nse till att den stora massan av hushåll och enskilda --\r\nt.ex. genom tillfälliga skattesänkningar -- får\r\nmöjligheter att öka sin konsumtion och därmed\r\nstimulera produktion och sysselsättning.</pre><pre>Det är därför som vi socialdemokrater länge har\r\npläderat för en tillfällig sänkning av momsen. Det\r\nskulle ha blivit den stimulans som näringslivet och\r\nhela samhället så väl behöver. Det skulle sätta fart\r\npå efterfrågan. Det skulle öka produktionen och\r\nskapa jobb. Det skulle kanske rent av kunna skapa\r\nden optimism och den framtidstro som så väl\r\nbehövs i dessa dystra tider. En\r\nefterfrågestimulerande politik förespråkas ju\r\nnumera också av allt fler ekonomer av facket.</pre><pre>Vi socialdemokrater har också länge pläderat för en\r\nhöjning av skatten för höginkomsttagare genom en\r\ns.k. värnskatt och för kapitalägare genom höjda\r\nkapitalinkomstskatter och en bibehållen men\r\nreformerad och effektiviserad förmögenhetsskatt.\r\nDet skulle inte menligt påverka sysselsättningen.\r\nDet skulle däremot bidra till att förbättra ett\r\nkatastrofalt dåligt budgetsaldo och framför allt till\r\natt förbättra skattesystemets fördelningspolitiska\r\nprofil. För den profilen har förvisso fått sina smällar\r\nav en borgerlig regering, som tycks ha föresatt sig\r\natt återinföra klassamhället i Sverige.</pre><pre>För bara någon vecka sedan publicerades en\r\nrapport från Riksrevisionsverket som visade att den\r\nborgerliga regeringen, med moderaterna i spetsen,\r\ninte bara hade höjt inkomstskatten för hushållen\r\nutan också lagt de tyngsta bördorna på de sämst\r\nställda hushållen -- något som vi socialdemokrater\r\nför övrigt har påpekat under lång tid.</pre><pre>I Riksrevisionsverkets beräkningar ingick ändå inte\r\nalla de förändringar av inkomstskatten som den\r\nborgerliga regeringen genomfört. En sådan\r\nförändring, som mycket hårt drabbade\r\nlåginkomsttagarna, var avskaffandet av\r\navdragsrätten för fackföreningsavgiften.</pre><pre>Går man dessutom ett steg längre och studerar\r\nandra skatteförslag från regeringen, förstärks\r\nbilden av en skattepolitik som hårt drabbar\r\nlåginkomsttagarna. På punktskatteområdet finns\r\ndet ett antal sådana förslag, t.ex. höjningen av\r\nenergiskatten för hushållen.</pre><pre>Allt detta tillsammans med ett stort antal\r\nskattesänkningar på kapital leder oss obönhörligen\r\nin i ett samhälle med skrämmande klasskillnader.\r\nOch det är ett samhälle, tro mig, som inte är bra för\r\nvare sig hög- eller låginkomsttagare.</pre><pre>Men regeringen marscherar oförskräckt vidare på\r\nden inslagna vägen. Nu skall skatten på\r\naktieutdelningar sänkas från 30 % till 0 % och på\r\naktievinster från 25 % till 12,5 %. Det är inte\r\nkonstigt att aktieägarna jublar över detta guldregn,\r\nför att låna ett ord från Dagens Industri. De som\r\nskall betala kalaset -- låginkomsttagare, arbetslösa,\r\nsjuka och gamla -- har förmodligen lättare att hålla\r\nsig för skratt.</pre><pre>Det är naturligtvis förvånande att moderater och\r\nfolkpartister stick i stäv mot givna vallöften för en\r\npolitik som leder till skattehöjningar på arbete.\r\nLika förvånande är det emellertid, att\r\ncenterpartister aktivt verkar för en skattepolitik\r\nsom ökar klyftorna i samhället. Från det hållet\r\nupprepar man ständigt att man förespråkar en\r\nrättvis fördelningspolitik. Vid något -- förmodligen\r\nmycket högtidligt -- tillfälle sade man sig t.o.m.\r\nangripa oss socialdemokrater från vänster. Nu\r\nangriper man oss tillsammans med moderaterna\r\nfrån höger så att det knakar om det.</pre><pre>Det skulle vara intressant att veta om Centerpartiet\r\ntänker gå in i den valrörelse som nu är nära\r\nförestående med löften om rättvisa skatter och hot\r\nom att angripa oss socialdemokrater från vänster i\r\nskattepolitiken. Och har Moderaterna verkligen\r\nmage att i denna valrörelse på nytt utlova stora\r\nskattesänkningar på arbete?</pre><pre>Anf. 143  PETER KLING (nyd):</pre><pre>Fru talman! Jag skall ta upp tre skattefrågor i denna\r\ndebatt. Den första gäller bensinskatten. En\r\nutvärdering av bensinskattehöjningen visar att\r\ndenna höjning, som vi bestämde i våras, har gett en\r\noch en halv miljard till statskassan. Vad hade man\r\nräknat med? Jo, man hade räknat med 5 miljarder\r\nkronor. Man talar visserligen om bruttosiffror, vad\r\nman hade räknat med netto har aldrig riktigt\r\nframgått.</pre><pre>Den har som sagt gett en och en halv miljard till\r\nstatskassan. Men vad gjorde vi samtidigt? Jo, vi\r\nhöjde avdragen från 12 kr till 13 kr milen, och det\r\nkostade ungefärligt 500 miljoner kronor.\r\nIntäkterna från bensinskattehöjningen ligger inte\r\npå några 5 miljarder, utan på 1 miljard.</pre><pre>Jag tog mig friheten i helgen att ringa till 35\r\nbensinmacksägare, av vilka jag fick tag på 23. Jag\r\nfrågade dem om de hade sagt upp några personer\r\npå grund av att de säljer mindre bensin. Faktum var\r\natt två av dessa 23 chefer svarade att de hade sagt\r\nupp en var. Räknar man alltså in den miljard som\r\nstaten får in på denna skattehöjning, blir det\r\nförmodligen plus minus noll, om vi nu räknar med\r\nen viss arbetslöshet.</pre><pre>Hur skall man då resonera? Som politiker\r\nresonerar man självfallet att vi skall höja skatten\r\nytterligare 5 kr för att få in dessa 5 miljarder som vi\r\nhade räknat med. Men vi i Ny demokrati\r\nförespråkar i stället en återgång till den gamla\r\nbensinskatten. Vilka är argumenten emot? Jo, att\r\ntrafikskadorna har minskat och att dödligheten i\r\ntrafiken har gått ner. Det är rätt, det har de gjort.\r\nMen det är inte rätt väg att gå. Skall vi satsa på att\r\nminska trafikdöden skall vi göra som man har gjort\r\ni Halland, nämligen ett rejält och folkligt förankrat\r\ntrafiksäkerhetsarbete. Där har antalet döda i\r\ntrafiken gått ner med hälften.</pre><pre>Den andra fråga som jag vill beröra gäller ROT-\r\navdragen, som vi så käckt beslutade om i våras. Vad\r\nsade vi då? Jo, vi sade att man får dra av 30 % av\r\narbetskostnaderna. Jag sade då från denna talarstol\r\natt det inte kommer att ge ett enda jobb. Jag sade\r\natt jag inte tror på att en Volvoarbetare skall hämta\r\nen blankett hos skattemyndigheten och fylla i för att\r\nfå göra ett avdrag. Bara den byråkratin skrämmer\r\nbort folk.</pre><pre>Vad har resultatet blivit? Jag har talat med\r\nrepresentanter för byggbranschen, många andra\r\nbranschorganisationer, elektriker, rörmokare och\r\nventilationsarbetare. Detta har inte gett några\r\njobb. Har det gett något är det marginellt.</pre><pre>Jag sade i debatten i våras att vi från Ny demokratis\r\nsida vill ha ett avdrag för alla på ett basbelopp\r\nomkring 35 000 kr. Nu ser vi att det är för dåligt. Vi\r\nvill att man skall kunna göra ett avdrag för\r\nreparationer, ombyggnader och tillbyggnader av\r\nlägenheter, villor och egnahem på 50 000 kr. Det\r\nskulle minska den svarta sektorn, som är otroligt\r\nstor just när det gäller ombyggnader och\r\nrenoveringar. Det skulle säkert skapa 20 000--\r\n30 000 arbetstillfällen. Vi förespråkar ett\r\ndirektavdrag vid deklarationen på 50 000 kr. Det\r\nkommer vi att motionera om.</pre><pre>Så till den tredje frågan. Vi sparar ganska mycket i\r\nsamhället, eller försöker spara. Vi måste dock\r\nsamtidigt gasa. Vad skall man då satsa på? Jo,\r\nventilen heter moms. Den föregående talaren var\r\nockså inne på momssänkningar. Men vi från Ny\r\ndemokrati vill satsa framför allt på byggmomsen.\r\nVi vill även satsa på tjänstemomsen. Vi tror\r\nnämligen att om man gör detta, skulle det skapa\r\nbortåt 30 000--40 000 arbetstillfällen på sikt. Då blir\r\ndet ingen ''backaffär'' för staten.</pre><pre>Låt oss titta på momsintäkterna på byggsidan. Hur\r\nstora var de? De låg åren 1990 och 1991 på omkring\r\n18 miljarder, 1992 på 13 miljarder, och nu 1993\r\nkommer den kanske att ligga någonstans på 8\r\nmiljarder. Det är inte omöjligt att vi från vår sida\r\nkommer att förespråka en 0-gräns på byggmomsen\r\nunder något eller några år, eller åtminstone en\r\nnedgång till 12 %. Likadant är det med\r\ntjänstemomsen. Den måste ner till 12-\r\nprocentsnivån. Då säger några att denna\r\nskattesänkning kostar 12--15 miljarder kronor.\r\nMen räknar man med att det skapar 30 000--50 000\r\narbetstillfällen, så kostar det 2 miljarder per 10 000\r\narbetare. Då är ekvationen ganska enkel. Det blir\r\ningen förlust för statskassan. Den vinst vi får är att\r\nmänniskor kommer i arbeten igen, och vi minskar\r\nframför allt den svarta sektorn. Jag vill påstå att alla\r\nde jobb som utförs privat med anlitande av\r\nelektriker, rörmokare eller snickare till minst 80 %\r\när svartjobb i dag.</pre><pre>Vi politiker måste lära oss att inte tänka politiskt.\r\nVi måste stimulera dessa verksamheter nu.</pre><pre>Anf. 144  LARS BÄCKSTRÖM (v):</pre><pre>Fru talman! I den offentliga debatten har man den\r\nsenaste tiden talat om ett begrepp som kallas\r\ndouble talk. Det är en benämning som skall\r\nillustrera ett politikernas och storebrors språk som\r\nförvränger verkligheten.</pre><pre>Men i skattepolitiken går Vänsterpartiet säker för\r\nen sådan kritik. Vi har redovisat en icke-populistisk\r\nskattepolitik. Vi har lagt fram tuffa förslag. Det är\r\nförslag som skulle ha betytt högre skatt för breda\r\ngrupper. Vi har talat om den sanning som säger att\r\narbetslösheten och budgetunderskotten kräver\r\nuppoffringar. Men det är uppoffringar som vi\r\nmenar att man genom våra förslag bär rättvist. Det\r\nrör sig bl.a. om slopat grundavdrag för högre\r\ninkomster. Det rör sig om höjd skattesats för\r\ninkomster över brytpunkten. Detta är motsatsen\r\ntill ''double talk''.</pre><pre>Men i många andra fall kan man undra om det rör\r\nsig om medvetet eller omedvetet s.k. double talk,\r\neller nyspråk. Jag skall ta några exempel.</pre><pre>I sin retorik talar regeringen om sänkta skatter.\r\nMen regeringen och Bo Lundgren vet att man i\r\nverkligheten kommer att behöva höja skatterna\r\nunder 90-talet. Regeringens saneringsprogram för\r\nde närmaste åren består av nedskärningar, det är\r\nsant. Men det består också till väsentliga delar av\r\njust skattehöjningar. Minst rör det sig om 20\r\nmiljarder netto, enligt Finansdepartementets\r\nkonsekvenskalkyl. Det kommer att bli mer. Det är\r\njag säker på och det är säkert ''finansen'' säker på\r\nockså. Detta är ett exempel på ''double talk''.</pre><pre>Vår moderate skatteminister, Bo Lundgren, vill\r\nsäkert sänka alla skatter. Men det enda han\r\negentligen har lyckats sänka är skatten för företag\r\noch kapitalägare. Han skall denna höst gå vidare\r\noch en gång till sänka skatten för företag och\r\nkapitalägare, vilket Lars Hedfors var inne på.\r\nMotivet sägs vara att trygga kapitalförsörjningen\r\noch jobben. Detta sägs, fru talman, i ett land där\r\nbörsen har fördubblats under det senaste året, där\r\nbörsen slog ''all time high'' häromdagen.</pre><pre>Nej, fru talman, låga företags- och kapitalskatter är\r\ningen garanti för fler jobb. Vore det så skulle inte\r\nSverige ha problem med arbetslöshet, för Sverige\r\nhar redan en av OECD:s lägsta företags- och\r\nkapitalbeskattningar.</pre><pre>Sedan kommer tyvärr några andra tveksamma\r\nresonemang från mina socialdemokratiska vänner.\r\nLars Hedfors anförande kan jag i allt instämma i.\r\nMen jag är kritisk på några punkter.\r\nDebattreglerna tvingar mig att ta upp det nu. Till\r\nden borgerliga politiken kan jag återkomma i\r\nreplikerna.</pre><pre>Socialdemokraterna säger att man skall införa en\r\nvärnskatt för höginkomsttagare. Det kommer jag\r\noch även min grupp att rösta för. Men det är ju en\r\nvärnskatt som skall slopas om några år. Samtidigt\r\nsäger socialdemokraterna att man skall strama åt i\r\nekonomin när konjunkturen vänder. Så, fru\r\ntalman, socialdemokraterna skall strama åt och\r\nsamtidigt sänka skatten för höginkomsttagarna. En\r\nsådan politik går inte ihop. Lika säkert som att jag\r\nkommer att rösta för värnskattens införande\r\nkommer jag att rösta emot avskaffandet.</pre><pre>Socialdemokraterna säger att man skall spara i\r\nsocialförsäkringarna, införa egenavgift för\r\nlöntagarna. Ibland skall detta ge 30 miljarder\r\nibland ända upp till 50 miljarder.</pre><pre>Men detta är ingen besparing. Det betyder att\r\nlöntagarna genom egenavgifter skall betala för de\r\nförmåner som man fram till nu finansierat via\r\narbetsgivaravgifter. Förslaget innebär en\r\nskatteskärpning på arbetsinkomster. Det är falsk\r\nvarudeklaration att kalla en skattehöjning för en\r\nbesparing.</pre><pre>Fru talman! Både egenavgifter och\r\narbetsgivaravgifter tas ur samma ekonomiska\r\nutrymme. Det är inte skatter, men deras effekter\r\nhänger ihop med skattesystemet. Det finns också\r\nskillnader mellan arbetsgivaravgifter och\r\negenavgifter.</pre><pre>Arbetsgivaravgifterna har hittills tagits ut på hela\r\nlönesumman. Den egenavgift vi har stött på --\r\nsjukförsäkringsavgiften -- tas bara ut på inkomster\r\nupp till sju och ett halvt basbelopp. Resten är fritt\r\nfrån avgift. Den sjukförsäkringsavgift vi har är\r\navdragsgill. Över brytpunkten betalar jag mindre i\r\navgift än strax under. Alltså är dessa egenavgifter\r\nregressiva till sin karaktär.</pre><pre>Genom skattereformen gick vi från ett progressivt\r\nsystem till ett mer proportionellt system, större\r\ninslag av lika skatt för alla. Nu får vi mer inslag av\r\ndirekt regressiva system, där den som tjänar mer\r\nbetalar mindre till det gemensamma. Jag kan förstå\r\natt socialdemokraterna vill införa dessa system\r\ntillsammans med Folkpartiet. När detta ''double\r\ntalk'' avslöjas bland de socialdemokratiska väljarna\r\nlär det bli svårt att få gehör för en sådan politik, om\r\nman nu utformar egenavgifterna på detta sätt, med\r\ndessa skattekonsekvenser. Det vet vi inte ännu,\r\nmen oron vill jag redogöra för i denna kammare.</pre><pre>Jag har lyssnat i kammaren och vid TV:n till hur Ian\r\nWachtmeister från Ny demokrati ett par gånger i\r\ntalarstolen har sagt: Bort med tjänstemomsen!\r\nPeter Kling ville bara sänka den till ca 12,5 %. Det\r\när litet mindre, men riktningen är densamma.</pre><pre>Jag tror att Peter Kling på någon av Ny demokratis\r\ntisdagsträffar får ta upp med Bert Karlsson och Ian\r\nWachtmeister hur de skall ha det med\r\ntjänstemomsen. Ni vill ju gå in i EG. EG förbjuder\r\nsänkt tjänstemoms. Man kan inte driva dessa två\r\nståndpunkter samtidigt, vara för EG och för sänkt\r\ntjänstemoms. När ni reder ut detta för er själva\r\nkanske en av er, Ian Wachtmeister, fortfarande är\r\nför EG och en annan, Bert Karlsson, kanske är för\r\nsänkt tjänstemoms. Men vad tycker Peter Kling om\r\ndet här?</pre><pre>Anf. 145  Statsrådet BO LUNDGREN (m):</pre><pre>Fru talman! Det är fascinerande att höra på Lars\r\nHedfors. Jag tänkte faktiskt ägna de här minuterna\r\nåt att fundera litet grand kring socialdemokratisk\r\nskattepolitik. Regeringens skattepolitik är till\r\nskillnad från den Lars Hedfors företräder känd.\r\nDessutom är den systematisk, symmetrisk och bra\r\nför Sveriges ekonomi.</pre><pre>Lars Hedfors kritiserar en del inslag i regeringens\r\npolitik. Det märkliga är att det är inslag som har\r\nkommit till följd av de uppgörelser regeringen har\r\nträffat med socialdemokraterna och till följd av\r\nyrkanden från socialdemokraterna. Det skulle vara\r\nintressant att höra Lars Hedfors kommentarer till\r\nvarför socialdemokraterna menar att man skulle\r\nsänka grundavdraget för löntagarna och höja\r\nmomsen, som annars skulle ha sänkts, för att\r\nfinansiera den sänkta arbetsgivaravgift vi var\r\növerens om. Det var ju ni som påyrkade de\r\nskattehöjningar som kritiseras av Lars Hedfors från\r\nden här talarstolen.</pre><pre>Sedan pekar Lars Hedfors på Riksrevisionsverkets\r\nundersökning om inkomstbeskattning. Den\r\nundersökningen är felvisande. Den är ofullständig.\r\nDen tar upp fyra inkomstskatteförändringar. Två av\r\ndem är de inkomstskatteförändringar som påverkar\r\nmänniskor med inkomster under brytpunkten,\r\nsådana som alltså bara betalar kommunal\r\ninkomstskatt. Den andra gäller bara dem som\r\nligger över brytpunkten. De två är det sänkta\r\ngrundavdraget och det är att schablonavdraget\r\nbyttes mot ett icke avdragsgillt belopp för att\r\nursprungligen finansiera en momssänkning som\r\nsedan blev en arbetsgivaravgiftssänkning därför att\r\nsocialdemokraterna ville klara finansieringen\r\ngenom att ta tillbaka momsbeslutet.</pre><pre>De två tyngsta skattehöjande effekterna som\r\nberäknas av Riksrevisionsverket är sådana som ni\r\npåyrkade. Det är alltså ni som har drivit fram just\r\nde förändringar som ni kritiserar oss för att ha\r\ngenomfört. Det skulle vara mycket intressant att\r\nhöra Lars Hedfors kommentarer till att ni driver en\r\npolitik som ni själva menar försämrar för\r\nlåginkomsttagarna.</pre><pre>Jag kan hjälpa Lars Hedfors. Det är inte på det\r\nviset. Skattesänkningar kommer alltid att gynna\r\nhushållen, ingen annan. Det finns de som tror att\r\nskattesänkningar för företagen stannar i företagen.\r\nSå är det inte. På samma sätt som er\r\nskattehöjningspolitik stampade ut jobb i Sverige\r\noch skapade problem för svensk industri och övrigt\r\nsvenskt näringsliv för att skatterna fördes vidare ut\r\ngenom högre priser, som försämrade\r\nkonkurrenskraften och ledde till utslagning av jobb\r\nsom vi alla får betala, på samma sätt leder sänkta\r\nskatter för företagen till bättre förutsättningar för\r\nproduktionen, lägre priser än annars och fler jobb\r\nän annars.</pre><pre>Lars Hedfors kan komma tillbaka och säga: Jamen,\r\nvar är jobben? Det vi gör nu är\r\nstrukturförändringar som kommer att ge resultat.\r\nMen på samma sätt som det dröjde ett år eller ett\r\npar innan arbetslösheten ökade till följd av er 80-\r\ntalspolitik, kommer det tyvärr att dröja innan våra\r\nåtgärder får full effekt. De förutsätter dessutom,\r\nför att bli fullt ut verkande, att vi får en vändning i\r\nekonomin.</pre><pre>Vad är det egentligen som har gått snett i\r\nekonomin? Varför står vi här och diskuterar en\r\narbetslöshet som är oacceptabelt hög, mänskligt\r\nlidande och kostnader för oss alla som är onödiga?\r\nStår vi här för att regeringen har fört en felaktig\r\npolitik sedan den 4 oktober 1991? Det försöker\r\nLars Hedfors göra gällande. Men han vet att det är\r\nfel. Hade jag varit i hans kläder hade jag känt mig\r\nen aning ödmjuk.</pre><pre>Det långsiktiga problemet i svensk ekonomi är de\r\nstrukturfel som började åstadkommas under slutet\r\nav 60-talet och som accelererade under Gunnar\r\nSträngs sista år som finansminister. Jag har hört att\r\nGöran Persson skall bli en ny Gunnar Sträng. Jag\r\nvill påminna kammaren om att det var Gunnar\r\nSträng som fördubblade skatteuttaget under sin tid\r\nsom finansminister. Nu kommer antagligen\r\nekonomin att raseras långt innan Göran Persson är\r\nfärdig, om han får fullfölja den politiken, så det går\r\ninte så illa. Men det är den inriktningen\r\nsocialdemokraterna har. Det handlar om\r\nlångsiktiga strukturella problem genom stor\r\noffentlig sektor, socialförsäkringssystem som ni\r\nsjälva inser måste reformeras, skatter som är\r\norimligt höga.</pre><pre>Det är paradoxalt att ni satt vid makten under\r\nbörjan av 70-talet, när de extremt höga\r\nmarginalskatterna ledde till en\r\nförmögenhetsomfördelning som gjorde att\r\nvillaägare och andra fastighetsägare fick det bättre\r\noch vanliga människor fick det sämre. Samma sak\r\nhände under andra hälften av 80-talet för övrigt.</pre><pre>Detta var strukturproblemen, som åstadkommits\r\nav socialdemokraterna, och därmed följande\r\nkostnadsproblem i ekonomin. Det har gett oss en\r\nlångsiktigt sämre tillväxtutveckling än andra\r\nländer, sämre tillväxtkraft i ekonomin. Det har till\r\nen del påverkat situationen.</pre><pre>Till detta kommer, Lars Hedfors, det ni ställde till\r\nunder andra hälften av 80-talet. Det började i\r\nvalrörelsen 1985, när ni gick ut och talade om varför\r\nyuppien röstade på er, han med sportbilen och\r\ndalmatinerhunden. Ni skulle reda upp ekonomin.\r\nVad gjorde ni? Ni avreglerade med all rätt\r\nkreditmarknaden, tog bort utlåningstak och annat.\r\nMen ni gjorde det i en situation där vi hade hög\r\ninflation och höga marginalskatter som gynnade en\r\nlåneekonomi. Utan tillräcklig kontroll, med en\r\nslapp finanspolitik, fick vi en expansion utan like,\r\nen karusell vad gällde fastighetspriser och lån med\r\nspiralen uppåt, någonting som vi dyrt får betala nu.</pre><pre>Det största problemet i svensk ekonomi är\r\nföljderna av det som låg bakom affischen med\r\nyuppien, sportbilen och dalmatinerhunden. Det är\r\ndet som vi i dag får lida för. Människor och företag\r\nsom till följd av er politik lånade för mycket på 80-\r\ntalet måste nu amortera och öka sitt sparande. Det\r\nsenare måste vi lindra och vända, men det kan vi\r\nbara göra genom att föra en politik som leder till att\r\nräntan kan sänkas. Med lägre ränta kan\r\nskuldanpassningen hanteras på ett bättre sätt. Då\r\nkommer företagen att kunna och vilja investera i\r\nnya jobb i framtiden. Därför får man inte föröda\r\nmöjligheterna att fortsätta med räntesänkningarna\r\ngenom att driva en slapp finanspolitik på det sätt\r\nsom Lars Hedfors föreslog, dvs. genom\r\nofinansierade skattesänkningar. Han stod här och\r\nföreslog någonting som leder till ett ökat\r\nbudgetunderskott och antagligen högre räntor: Har\r\nLars Hedfors hört talas om det som kallas för\r\nCarlssoneffekten? Det är när man tror att ni skall\r\nfå bilda regering igen, och då sjunker kronan\r\nsamtidigt som räntan stiger. Det är den effekten\r\nsom tyvärr gör sig påmind när Lars Hedfors står i\r\ntalarstolen.</pre><pre>Regeringens skattepolitik syftar till att fullfölja\r\nskattereformen, inte urholka den. I skattereformen\r\ntog man inte hänsyn till kapitalbeskattningen. Efter\r\nskattereformen hade man fortfarande kvar en\r\nförmögenhetsskatt som drev människor i Sverige,\r\nsom lyckades med att ge andra människor jobb, ut\r\nfrån landet. Tetrapak och Ikea är ett par exempel\r\npå företag vilkas ägare flyttade från Sverige. Den\r\ntypen av pervers skattepolitik har vi inte råd med.\r\nVi måste göra någonting åt detta, och då är bl.a.\r\nkapitalbeskattningen, slopad förmögenhetsskatt\r\noch halverad arvs- och och gåvoskatt viktiga inslag.\r\nDetta gynnar i första hand naturligtvis inte dem\r\nsom har stora förmögenheter -- de kan ju alltid\r\nflytta härifrån. Det är vi som blir kvar som drabbas\r\nav följderna av förmögenhetsskatten, främst de\r\nsom har låga inkomster.</pre><pre>En annan sak som inte ingick i skattereformen var\r\nbeskattningen av egenföretagare och handelsbolag.\r\nEgenföretagarna och handelsbolagsdelägarna har\r\nså hög beskattning att deras förutsättningar att\r\nsatsa pengar i det egna företaget och expandera\r\nmed vinstmedel blir mycket sämre.</pre><pre>Vi har nu lagt fram förslag som innebär att\r\negenföretagare och handelsbolagsdelägare får\r\nsamma skatteregler för kapitalavkastning som\r\ngäller för all annan kapitalavkastning och som\r\ninnebär att de kan expandera på samma villkor som\r\ngäller för aktiebolagen. Kommer ni att stödja det\r\nförslaget, Lars Hedfors? Eller kommer ni att rösta\r\nemot det, så att egenföretagaren straffbeskattas\r\näven i fortsättningen, vilket minskar\r\nförutsättningarna för nya riktiga jobb?</pre><pre>Hur kommer Lars Hedfors att ställa sig inför den\r\ntredje fråga som inte togs upp i samband\r\nskattereformen, nämligen frågan om\r\nägarbeskattningen när det gäller aktiebolag? Är det\r\nrimligt att ha en dubbelbeskattning av det egna\r\nkapitalet i aktiebolaget när det främmande\r\nkapitalet, som är besvärligare och minskar\r\nsoliditeten, enkelbeskattas? Eller tycker Lars\r\nHedfors att också räntorna skall dubbelbeskattas?\r\nDet måste väl ändå råda symmetri. Vi skapar\r\nsymmetri. I dag är den dubbla beskattningen av\r\nutdelningar 51 %, beskattningen av räntor 30 %\r\noch beskattningen av aktievinster 38 %. Genom\r\nvårt förslag blir förhållandet 28 %--30 %--33 %,\r\ndvs. sammantaget lika stor skattebelastning på\r\nsåväl eget som främmande kapital. Tänker Lars\r\nHedfors rösta emot också detta förslag, som\r\nfinansieras inom näringslivssektorn, inte utanför,\r\noch ytterligare försämra förutsättningarna för nya\r\njobb? Det vore intressant att få svar på dessa frågor.</pre><pre>Anf. 146  LARS HEDFORS (s) replik:</pre><pre>Fru talman! Det blir svårt att klara av denna\r\nkanonad av frågor och påståenden på tre minuter.\r\nJag skall välja ut en del och sedan får jag\r\nåterkomma till resten i min andra replik.</pre><pre>Till att börja med måste man konstatera att Bo\r\nLundgren och hans regeringskolleger inte är\r\nsärskilt modiga. De lägger skulden för allt ont och\r\nallt elände som har hänt sedan den borgerliga\r\nregeringen tog över på oss socialdemokrater. Det är\r\nnästan spöklikt att behöva konstatera att det var\r\nprecis det som också hände när det gick åt skogen\r\n1976--1982. Då var allt Socialdemokraternas fel.\r\nDen borgerliga regeringen var inte skuld till\r\nnågonting alls. Är det då en händelse, Bo\r\nLundgren, att allt detta onda med snabbt stigande\r\nbudgetunderskott och en explosionsartad ökning av\r\narbetslösheten har inträffat efter 1991? Har ni\r\ningen skuld alls i detta? Om det nu var så illa när ni\r\ntog över, hur kunde ni då i valrörelsen gå ut och\r\nlova sänkta skatter med 10 miljarder per år, kraftigt\r\nhöjda anslag till försvaret -- bara för att nämna\r\nnågonting? Om det var så dåligt, hur vågade ni då\r\nlämna sådana löften?</pre><pre>Bo Lundgren kom in på skattereformen, och det\r\ntycker jag var alldeles utomordentligt. Det hade jag\r\nförberett mig för genom att spara en artikel från\r\nDagens Industri, som ju inte precis är känd för att\r\nvara en socialdemokratisk tidning. Artikeln inleds\r\nmed stora bokstäver: ''Sluta rucka på\r\nskattereformen. Snart är vi tillbaka i\r\navdragsdjungeln.'' Sedan pekar man på ett antal\r\nskatteändringar som den borgerliga regeringen står\r\nbakom, t.ex.: det faktum att vi i dag har tre olika\r\nmomssatser och ändringarna i företags- och\r\nkapitalbeskattningen -- ni har sänkt skatterna på\r\nkapital kraftigt och därmed ändrat på den symmetri\r\nsom Bo Lundgren talade om. Vidare pekar man på\r\ntjänstebeskattningen och alla de avdrag som ni\r\nförespråkar. Dessutom skriver man: ''Väljer\r\nriksdagen att införa en räcka nya\r\nsvårkontrollerbara avdrag, blir nyttan av den nya\r\ndeklarationen'' -- dvs. den förenklade\r\nsjälvdeklarationen -- ''betydligt mindre.'' Artikeln\r\navslutas med en fråga som jag vidarebefordrar till\r\nBo Lundgren: Vilka mer än skattekonsulterna\r\ngynnas av ett nytt avdragsraseri?</pre><pre>Anf. 147  Statsrådet BO LUNDGREN (m):</pre><pre>Fru talman! Redan när jag var verksam i Moderata\r\nungdomsförbundet lärde jag mig att om man är\r\nträngd i debatter kan man alltid hävda att man har\r\nfått så många frågor att man inte kan svara på alla.\r\nSedan svarar man på dem som man möjligen kan\r\nsvara på, men inte på de besvärliga frågorna. Det\r\nvar just det som Lars Hedfors gjorde.</pre><pre>Lars Hedfors attackerade mig och regeringen för\r\natt vi hade höjt vissa skatter, men han kan\r\nnaturligtvis inte försvara att det var han själv och\r\nhans parti som under diskussionerna förra hösten\r\nförordade dessa skattehöjningar. Det är beklagligt,\r\ndärför att det gäller att ta sitt ansvar. Det tycker jag\r\natt Lars Hedfors skall göra.</pre><pre>Mina frågor kvarstår alltså. Jag fortsätter att fråga\r\nLars Hedfors: Tänker Lars Hedfors rösta nej till\r\nförslaget om förändring av företagsbeskattningen,\r\nsom bl.a. innebär att dubbelbeskattningen tas bort?\r\nEller skall vi ha dubbelbeskattning på räntor? Vad\r\nskall vi göra i det här avseendet? Det vore bra om\r\nLars Hedfors utvecklade detta intressanta\r\nresonemang.</pre><pre>Lars Hedfors sade att jag lägger skulden för allt\r\nelände på Socialdemokraterna. Nej, vi har också en\r\nviss skuld. Vi borde ha vunnit valet redan 1985. Då\r\nhade det varit mycket lättare. Jag är beredd att ta\r\nansvar för detta. Vi borde ha drivit en ännu bättre\r\nvalrörelse. Men folk trodde på det där med yuppien\r\noch sportbilen, att det var drömmen. Man trodde\r\ninte att det bara var spekulationsekonomi och\r\nbubblor som sprack och föll till marken och\r\nskapade arbetslöshet.</pre><pre>Lars Hedfors undrade om det var en händelse att\r\nallt negativt i svensk ekonomi inträffade efter 1991.\r\nDet är en retorisk fråga som är felaktig. Vad var det\r\nsom hände 1989--1991? Jo, det var då som\r\nindustriproduktionen föll med nästan 20 %? Och\r\nvad ledde detta till? Jo, ökad arbetslöshet.\r\nSpekulationsbubblan uppstod under 80-talet. Är\r\nLars Hedfors stolt över det, över att ni under\r\nbörjan av 70-talet drev fram en våldsam\r\nförmögenhetsomfördelning till förmån för\r\nkapitalägare och över att ni under 80-talets andra\r\nhälft gynnade spekulationsekonomin i stället för att\r\nse till att människor investerade i riktiga jobb,\r\nvilket vi nu försöker att se till att göra genom de\r\nåtgärder som ni avvisar?</pre><pre>Anf. 148  LARS HEDFORS (s) replik:</pre><pre>Fru talman! Bo Lundgren är förvånad över att inte\r\nde borgerliga partierna vann valet 1985. Det är\r\nkanske inte så konstigt om man jämför\r\nutvecklingen då med utvecklingen nu. Jag tror att\r\nväljarna var så kloka att de förstod att det skulle ha\r\ngått åt skogen med en borgerlig regering. Då var\r\nallt det som i dag är negativt positivt: sysselsättning,\r\ninvesteringar, budgetsaldo m.m. Det som går dåligt\r\ni dag gick bra då. Varför skulle väljarna då i\r\nlogikens namn välja en borgerlig regering? Det kan\r\njag inte begripa.</pre><pre>Bo Lundgren ställde en fråga om egenföretagarna.\r\nJag skall svara på den. Till att börja med: Vi har\r\nännu inte sett något förslag från regeringen. Det\r\nfinns de som misstänker -- och inte utan fog -- att\r\nförseningen av detta förslag beror på att de\r\nborgerliga partierna helt enkelt inte är eniga, i varje\r\nfall inte när det gäller finansieringen. Det handlar\r\nom att höja arbetsgivaravgifterna, vilka är något\r\nsom Bo Lundgren betraktar som skatt på arbete. Vi\r\nsäger absolut nej till ytterligare skattesänkningar\r\nför kapitalägare. Det är vad det handlar om, och\r\ndet pekade också Lars Bäckström på i sitt\r\ninledningsanförande. Man vill sänka skatten för\r\naktieägare, som nu upplever att deras aktier\r\nexplosionsartat stiger i värde. Vi säger absolut nej\r\ntill ökade möjligheter för skatteplanering -- det blir\r\nnämligen följden av en del av de förslag som ni\r\npresenterar. Vi säger nej till ofinansierade\r\nskattesänkningar. Det handlar det också om i era\r\nförslag, Bo Lundgren. Vi säger nej till ett ökat\r\nkrångel, vilket också är risken med era förslag så\r\nsom de presenteras i lagrådsremissen. Och vi säger\r\nnej till en urholkad skattereform. Därvidlag vill jag\r\nupprepa den fråga till Bo Lundgren som Dagens\r\nIndustri ställde: Vill ni återinföra avdragsdjungeln?\r\nDet vi säger ja till är att ställa upp för\r\nsmåföretagarna, men vi vill göra det med seriösa\r\nförslag. Vi vet ju att det viktigaste för\r\nsmåföretagarna faktiskt är att få ned räntorna. För\r\noss är det viktigast att verka för det.</pre><pre>Anf. 149  Statsrådet BO LUNDGREN (m) replik:</pre><pre>Fru talman! Det bästa ni kan göra för att hjälpa till\r\natt sänka räntorna är att ändra er politik. Det är ju\r\nt.o.m. så att finansmarknaden reagerar med fasa\r\ninför tanken att ni har chansen att vinna valet, för\r\nman kan förutse vilken politik ni skulle komma att\r\nföra.</pre><pre>Ni säger nej till ofinansierade skattesänkningar,\r\nsäger Lars Hedfors. Men ert stora huvudnummer i\r\nden ekonomiska politiken är ju en gigantisk\r\nofinansierad skattesänkning. Jag förstår inte\r\nlogiken. Det är klart att vi inte skall ha någon\r\navdragsdjungel igen. Det vi har gjort är exempelvis\r\natt vända schablonavdraget, vilket totalt sett\r\nminskar avdragsutrymmet.</pre><pre>Lars Hedfors säger att han inte har sett något\r\nförslag från regeringen vad gäller\r\nföretagsbeskattningen. Samtidigt kommenterar\r\nhan förslagets innehåll. Det beror på att det finns\r\nen lagrådsremiss. Det tar tid att hantera förslagen,\r\nom att de skall få en riktig beredning. Det finns\r\nalltså en lagrådsremiss som det går att läsa.\r\nFörslaget innebär förbättringar för\r\negenföretagarna, som tidigare har varit\r\növerbeskattade. Det innebär också att det inom\r\nbolagssektorn genomförs en förändring på\r\nägarsidan som gör att det egna kapitalet inte längre\r\ndubbelbeskattas.</pre><pre>Ni har ju länge pläderat för ett system som innebär\r\natt kapital som lånas till ett företag eller bolag skall\r\nenkelbeskattas. Men om man själv eller andra\r\nsätter in pengar som är riskbärande, det som\r\nverkligen behövs i dagsläget, skall de\r\ndubbelbeskattas. Detta är en retorisk fråga för Lars\r\nHedfors har, om jag minns debattreglerna rätt, inte\r\nrätt till någon ytterligare replik. Men är det rimligt\r\natt tro att det blir en bättre egenkapitalförsörjning\r\nmed dubbelbeskattning av just det egna kapital som\r\när så viktigt, inte minst för att man skall kunna få\r\ntillräckligt lånekapital för investeringar i nya jobb?</pre><pre>Sedan säger Lars Hedfors att det viktiga för\r\nföretagen är att ekonomin kommer i gång. Men när\r\nekonomin kommer i gång och vi genom att driva en\r\nstram finanspolitik -- i motsats till vad ni förordar --\r\nockså får ytterligare räntesänkningar, hjälper det\r\ntill i det här avseendet. När ekonomin kommer i\r\ngång behöver vi också bygga ut arbetsplatserna. Då\r\nmåste vi se till att det lönar sig att investera i nya\r\nriktiga jobb, de jobb som ni förstörde\r\nförutsättningarna för genom er 80-talspolitik. Ni\r\nmåste ta ansvar för den. Var allt väl, Lars Hedfors,\r\når 1985 och framåt? Nej, det var ju då\r\nspekulationsekonomin blomstrade, men inte den\r\nriktiga grundläggande ekonomin. Sveriges\r\nekonomi måste renoveras. Detta måste göras\r\ngenom att skapa förutsättningar för nya riktiga\r\njobb. Det är beklagligt att ni inte vill vara med i det\r\navseendet.</pre><pre>Anf. 150  LARS BÄCKSTRÖM (v) replik:</pre><pre>Fru talman! Det är glädjande att höra Bo Lundgren\r\nmed sådan kraft och glädje försvara regeringens\r\npolitik. Jag förstår bara inte hur man kan göra det.</pre><pre>Bo Lundgren har läst Finansdepartementets\r\nlångsiktiga konsekvenskalkyl som säger att skatten\r\nfram till 1997--1998 skall höjas med 20 miljarder\r\nkronor. Med även en extremt gynnsam utveckling\r\nkommer vi då att ha en statsskuld på 2 000 miljarder\r\nkronor. Sedan säger Bo Lundgren att skatterna\r\nskall sänkas. Detta är en intressant strategisk fråga\r\nsom Bo Lundgren borde redogöra för.</pre><pre>Bo Lundgren har också läst Finansdepartementets\r\nrapport, Sverige, Europa och skatterna. Jag\r\nbehöver inte redogöra för innehållet. Där står att\r\nSverige vid en jämförelse med OECD-länderna har\r\nlåg kapitalbeskattning och låg bolagsbeskattning.\r\nDetta vet Bo Lundgren. Trots det säger han att\r\nskatterna skall sänkas för att få fart på\r\ninvesteringarna.</pre><pre>Men att i detta konjunkturläge, Bo Lundgren, ta\r\nbort dubbelbeskattningen leder inte till ökade\r\ninvesteringar utan snarare mindre. Om man delar\r\nut pengarna blir det ingen investering. Stannar\r\npengarna i företaget, blir det troligen en\r\ninvestering. Konjunkturellt finns det just nu inget\r\nsådant samband. Strukturellt tror jag att Bo\r\nLundgren har rätt, att dubbelbeskattning inte är\r\nden ideala formen. Detta tror jag är riktigt. Men\r\ndet är en annan fråga. I detta konjunkturläge blir\r\ndet inga ökade investeringar genom slopad\r\ndubbelbeskattning. Om man slopar\r\ndubbelbeskattningen kan pengarna i stället\r\nförsvinna på finansiella transaktioner.</pre><pre>Om man vill vidta en snabb åtgärd -- där har\r\nSocialdemokraterna och vi rätt -- är det\r\ndirektavskrivningar som ger snabba effekter på\r\ninvesteringsnivån.</pre><pre>Hjälp oss, Bo Lundgren, att reda ut följande för\r\nnydemokraterna! Visst är det så, att EG förbjuder\r\nslopad tjänstemoms? Bo Lundgren, statsministern\r\noch även jag har varit inne på att sänka skatten på\r\ntjänster. Det är viktigt att berätta för svenska folket\r\natt EG förbjuder slopad tjänstemoms.</pre><pre>Anf. 151  Statsrådet BO LUNDGREN (m)\r\nreplik:</pre><pre>Fru talman! Jag känner faktiskt glädje över att\r\nförsvara regeringens politik. Lars Bäckström har\r\nsjälv sett att jag fortfarande lever ganska sunt och\r\nfriskt, trots att jag för ett par år sedan lämnade\r\nskatteutskottets trygga hamn. Det beror på att jag\r\ntror på regeringens politik och att jag känner glädje\r\növer att få försvara den. Det kanske också litet\r\ngrand är ett bevis, även för Lars Bäckström, på att\r\ndet är någonting som är rätt i politiken. Lars\r\nBäckström är ju betydligt mer öppen för\r\nargumentation än vad Lars Hedfors är. Jag\r\nbeklagar att Socialdemokraterna, det största\r\npartiet i Sverige, har blivit en så trög koloss. Långt\r\nom länge insåg socialdemokraterna att\r\nmarginalskatterna var förödande höga. Kanske de\r\nockså om tio år inser att dubbelbeskattningen var\r\nfelaktig. De kommer att se utvecklingen springa\r\nförbi dem. Det är synd. Det är intressant att\r\nVänsterpartiet i det avseendet visar litet större\r\nöppenhet. Vart det leder vet jag inte riktigt.</pre><pre>När Lars Bäckström talar om skattehöjningar som\r\npresenteras i långtidskalkylen antar jag att han\r\nmenar de förändringar på punktskattesidan etc.\r\nsom föreslås. Det är fråga om att realvärdesäkra\r\npunktskatterna. De skulle annars sjunka i takt med\r\ninflationen, eftersom de mäts i kronor och ören. I\r\növrigt gäller det att i första hand anpassa utgifterna\r\nned till en inkomstnivå som är möjlig att\r\nvidmakthålla i framtiden.</pre><pre>Det stora problemet är underskottsutvecklingen på\r\nden konjunkturella sidan. Det strukturella måste vi\r\nhantera, och detta har vi lagt upp en plan för. Vi\r\nmåste också klara ut det konjunkturella och få\r\ntillväxt i ekonomin. Det finns ljuspunkter, men det\r\ntar sin tid innan uppgången tar fart. Det stora\r\nproblemet nu är just att skapa förutsättningar för\r\nytterligare räntesänkningar, vilket är något som\r\nmåste hanteras i annat sammanhang. Men vi kan\r\ngenom en trovärdig budgetpolitik skapa\r\nförutsättningar, och där kan Lars Bäckström hjälpa\r\ntill. Motarbeta de ofinansierade\r\nskattesänkningarna som Socialdemokraterna\r\nföreslår! Skapa en trygg majoritet för en förnuftig\r\nbudgetutveckling i riksdagen! På så sätt underlättas\r\nockså jobbet för Riksbanken.</pre><pre>Som jag uppfattade det höll Lars Bäckström med\r\nom att vi principiellt inte borde ha en\r\ndubbelbeskattning. Det tycker jag är bra. Försök\r\natt förklara det för Lars Hedfors vid senare tillfälle!\r\nLäget är det att vi nu måste vända utvecklingen i\r\nekonomin. När vi vänder den och börjar att se\r\ntecken på detta, kommer också\r\nexpansionsmöjligheterna fram. Då gäller det att se\r\ntill att människor är intresserade av att placera sina\r\npengar i sina företag eller att skaffa andras pengar\r\ntill sina företag, exempelvis Lars Bäckströms. Det\r\när klart att man då inte vill att avkastningen skall\r\ndubbelbeskattas eller trippelbeskattas. Låt oss anta\r\natt Lars Hedfors skulle välja den typen av\r\nresonemang, att döma av tidigare debatt. Men det\r\när inte så man når fram, utan man måste se till att\r\ndet lönar sig lika mycket att satsa på det egna\r\nkapitalet som på det lånade. Det är just detta vi\r\nföreslår och inte att det skall bli bättre med det egna\r\nkapitalet, men lika bra. Detta förslag hoppas jag att\r\nLars Bäckström är beredd att stödja i riksdagen.</pre><pre>Anf.152  LARS BÄCKSTRÖM (v) replik:</pre><pre>Fru talman! Statsrådet har rätt till ytterligare en\r\nreplik. Detta med momsen, Bo Lundgren: Visst är\r\ndet så, att EG förbjuder slopad tjänstemoms, att\r\nEG förbjuder en generell sänkning av\r\ntjänstemomsen gentemot annan moms? Detta är ju\r\nen entydig fråga som jag vet att Bo Lundgren\r\nkänner till svaret på. Jag tror att de svenska\r\nväljarna behöver detta entydiga svar från två\r\nkunniga skattepolitiker. Det torde vara värdefullt\r\nför att få den diskussionen avslutad.</pre><pre>Dubbelbeskattning är det klassiska systemet för\r\nskatt på företagsvinster och kapitalinkomster.\r\nDubbelbeskattning har man i USA och i\r\nNederländerna, där skatteutskottet nyligen var. I\r\ndetta konjunkturläge gynnas inte investeringarna\r\nav en slopad dubbelbeskattning. Detta är ganska\r\nbasal ekonomisk teori. Det skulle göra att man kan\r\nflytta vinster från företaget som blir skattemässigt\r\ngynnat. Däremot kan man strukturellt se till att ta\r\nbort dubbelbeskattningen, men då skall man\r\nnaturligtvis kompensera detta genom att i\r\nmotsvarande grad höja skatteuttaget. Man skall\r\ninte sänka den allmänna skatten. Bo Lundgren kan\r\nintyga -- rätta mig om jag har fel -- att Sverige är\r\ndet land inom OECD som har den lägsta skatten på\r\nföretag, även om man tar hänsyn till\r\ndubbelbeskattningen.</pre><pre>Vi såg siffror, Bo Lundgren, när vi i skatteutskottet\r\nbesökte Finansdepartementet i Oslo, som klart\r\nvisade att Sverige med hänsyn till\r\ndubbelbeskattningen har en mycket\r\nkonkurrenskraftig beskattning av företag och\r\nkapital. Det går att få fram siffrorna från norska\r\nFinansdepartementets handläggare, och jag vet att\r\nBo Lundgren har tillgång till samma dokument som\r\njag. Vi kan i denna debatt slå fast att Sverige redan\r\nhar konkurrenskraftig skatt på företagsvinster och\r\nkapitalinkomster.</pre><pre>Slutligen, Bo Lundgren, de 20 miljarder som\r\nnämns i konsekvenskalkylen gäller inga\r\nindexregleringar. Tjänstemännen på\r\nFinansdepartementet skriver om skattehöjningar\r\npå 20 miljarder. Bo Lundgren, är det\r\nskattesänkningar som väntar under de kommande\r\nåren under 90-talet eller är det skattehöjningar på\r\nminst 20 miljarder? Denna fråga går att besvara\r\nenkelt och rakt.</pre><pre>För att sanera ett gigantiskt budgetunderskott -- om\r\nfem år 2 000 miljarder kronor -- behövs\r\nskattehöjningar, besparingar och tillväxt i\r\nekonomin. Alla de kalkyler som jag har sett och\r\ngjort för år 2000 visar att vi fortfarande kommer att\r\nha en betydande skuld i de offentliga finanserna. Vi\r\nkan diskutera siffrorna, men just nu har vi en\r\nskuldkvot på ca 35 %. År 2000 kommer\r\nskuldkvoten, med gynnsamma ekonomiska\r\nantaganden, att ligga i intervallet 44--60 %. Då har\r\nman inte råd med skattesänkningar, Bo Lundgren.\r\nMan måste ta ut mer i skatt, spara och skapa\r\ntillväxt.</pre><pre>Anf. 153  Statsrådet BO LUNDGREN (m)\r\nreplik:</pre><pre>Fru talman! Underskottet i statens affärer består\r\ndels av en strukturell del som måste sparas bort,\r\ndels av en konjunkturell del som vi måste växa ur.\r\nVi måste alltså såväl skapa förutsättningar för att\r\neliminiera det strukturella underskottet som\r\nvidtaga åtgärder samtidigt, som innebär att det\r\nkonjunkturella underskottet kan elimineras. För\r\natt klara det sistnämnda, måste vi också genomföra\r\nskattesänkningar. Det strukturella underskottet\r\ninnebär självfallet att takten och omfattningen av\r\nskattesänkningarna inte blir desamma som vid\r\nbudgetbalans. Men det går inte att lösa våra\r\nproblem genom att höja skatterna. Det vore det\r\nsamma som att försöka lösa dagens problem med\r\ndet som i går orsakade just de här problemen.</pre><pre>Frågan om momsen finns det inget entydigt svar på.\r\nMed nuvarande skattestruktur i Sverige är det inte\r\nmöjligt att generellt sänka tjänstemomsen. Det vet\r\nbåde Lars Bäckström och jag. Men det finns\r\nöppningar och möjligheter att genomföra vissa\r\nförändringar, beroende på hur vi väljer att totalt\r\nsett ha strukturen i framtiden. Det är bl.a. just det\r\nsom en utredare fram till slutet av januari månad\r\nskall studera. Tjänstebeskattningen innefattar inte\r\nbara moms, utan även arbetsgivaravgifter och\r\ninkomstskatt. Det är helheten som i det\r\nsammanhanget skall belysas.</pre><pre>Sverige har Europas, t.o.m. OECD-världens, mest\r\nkonkurrenskraftiga bolagsskattesystem. Men det är\r\ninte bara bolaget som sådant som skall studeras --\r\näven om det är nog så viktigt -- utan även\r\nägarbeskattningen vad gäller svenska ägare. I det\r\nfallet är det sämre för oss i Sverige, eftersom\r\nSverige fortfarande har dubbelbeskattning, vilket\r\nmånga andra länder slopat. Det finns olika\r\nregelsystem för detta.</pre><pre>Med de problem som vi har i ekonomin, måste vi\r\nskapa förutsättningar för att soliditeten ökas --\r\nåtminstone inte försämras -- vid expansion av\r\nnäringslivet. Egenkapitalförsörjning måste också\r\nfås att fungera. Det tror jag att vi kan vara överens\r\nom.</pre><pre>Jag uppfattar Lars Bäckströms inlägg som att han\r\ntycker att vi inte skall slopa dubbelbeskattningen i\r\ndag, men att vi i en vändande konjunktur bör göra\r\ndet. Det innebär att han principiellt tagit ställning\r\nför ett system med enkelbeskattning av såväl\r\nutdelningar som räntor och kvarhållna vinster, och\r\nför att vi skall sträva efter detta. Det är ett bra,\r\nklarläggande besked. Det gäller att avstå i\r\nvoteringen denna gång, annars får väl\r\nVänsterpartiet ställa upp när det gäller att\r\nmotverka förslag om att riva upp denna\r\nbeskattning.</pre><pre>Det är också viktigt att slopa dubbelbeskattningen\r\nför att kunna få en ökad rörlighet för kapitalet. Om\r\nman tycker att kapital i ett visst företag ligger fel,\r\när det bra att man flyttar kapitalet till ett annat\r\nföretag. Det är vad som eftersträvas i denna\r\nreform, förutom lindringar för de allra minsta\r\negenföretagen och handelsbolagen.</pre><pre>Anf. 154  KJELL JOHANSSON (fp):</pre><pre>Herr talman! Efter att ha kämpat för en rättvis\r\nsmåföretagarebeskattning sedan mitt inträde i\r\nriksdagen och efter det att vi i Folkpartiet\r\nmisslyckats med att få Socialdemokraterna med på\r\ndetta, är det naturligtvis med mycket stor glädje\r\nsom jag noterar att frågan nu står inför sin lösning\r\noch att småföretagen äntligen får en rättvis\r\nbehandling.</pre><pre>Vi återkommer med sakbehandlingen av\r\nsmåföretagarebeskattningen. Jag vill inte köra den\r\ntidigare debatten i repris, men jag skall bara ägna\r\nnågon minut åt debatten om ekonomin.</pre><pre>Under debatten om regeringsförklaringen\r\nraljerade Ingvar Carlsson över att Carl Bildt\r\nanvände uttrycket att regeringen tänkte göra\r\nSverige till en tillväxt- och företagarnation. Det var\r\nnu tredje gången som Carl Bildt yttrade detta, och\r\ndet var tredje året i rad som tillväxten minskar,\r\npåpekade Ingvar Carlsson. Det låter naturligtvis\r\nganska besvärande för regeringen.</pre><pre>Lika besvärande låter det möjligen inte om man\r\nbetänker att det var på den borgerliga regeringens\r\nförsta riksdagsdag som detta första gången\r\nomnämndes i regeringsförklaringen. Det första\r\nbudgetår som tillväxten sjönk var under den av\r\nIngvar Carlsson ledda regeringens senaste\r\nregeringsår.</pre><pre>Vad menar Ingvar Carlsson? Tror han möjligen att\r\nregeringen förfogar över något trollspö, som inte\r\nbara kan vända utvecklingen över en natt utan\r\nockså retroaktivt kan förändra den ekonomi som\r\nunder Ingvar Carlssons egen regeringstid rasat\r\nbrant utför? Det var en treårsperiod under vilken\r\ninte bara statsfinanserna eroderades, utan\r\nföretagens kurvor för produktion, sysselsättning\r\noch orderingång rasade brant utför.</pre><pre>När Ingvar Carlsson talar om att det var tredje året\r\ni rad som Carl Bildt använde detta uttryck, skedde\r\ndet nära nog på dagen efter två års borgerligt\r\nregerande. Två år är i detta sammanhang ingen lång\r\ntid. Det är den tid som i stort sett behövs för att\r\nvända skutan, och en sådan vändning börjar\r\nfaktiskt nu bli klart skönjbar. Exporten har\r\nutvecklats starkt. Även på hemmamarknaden tycks\r\nvi vara framme vid en vändpunkt.</pre><pre>Det stora bekymret är, och kommer för ganska lång\r\ntid att vara, den höga arbetslösheten. Man måste\r\nändå hålla i minnet att den kraftigt minskade\r\nsjukfrånvaron, den mycket snabbt ökade\r\nproduktiviteten och det höga övertidsuttaget\r\nmycket verksamt bidragit till att\r\narbetslöshetssiffrorna skjutit i höjden.</pre><pre>Herr talman! Jag kan inte underlåta att något\r\nkommentera Göran Perssons inträde som\r\nekonomisk talesman för Socialdemokaterna.\r\nGöran Persson hade talat med ekonomer och annat\r\nnäringslivsfolk. Jag har faktiskt också talat med en\r\nhel del personer -- jag gör det fortlöpande -- med\r\nbetydande insyn i svenskt näringsliv. Flera har de\r\nsenaste dagarna tecknat en hoppfull bild av dagens\r\naktiviteter inom näringsliv och företag.\r\nVerksamheten och optimismen är mycket påtaglig\r\nsäger man. Det skulle vara förvånande, sägs det,\r\nom inte detta kommer till synes i form av ökad\r\nsysselsättning.</pre><pre>Bortsett att Göran Persson uppträdde något\r\npompöst, höll han ett tonläge som bådar gott för\r\nframtiden. Det skall bli intressant att se om han\r\nförmår handla med den logik som Lars Leijonborg\r\npåpekade. Den som vill vara trovärdig när han\r\nsträcker ut handen måste också vara beredd att\r\nfatta den hand som sträcks ut mot honom.</pre><pre>Personligen är jag litet orolig när Göran Persson så\r\ntvärsäkert hävdar att det går att få i gång\r\ninvesteringarna genom att sänka momsen. Lars\r\nHedfors har här också varit inne på den linjen. Det\r\när långt ifrån något riskfritt experiment. Många har\r\npekat på risken att människor ökar sitt sparande i\r\nstället för sin konsumtion. I så fall misslyckas\r\nnaturligtvis hela operationen.</pre><pre>Jag vill gärna utvidga det resonemanget litet. En\r\nkonsumtionsstimulans kan ju faktiskt, enligt min\r\nmening, bli ett fiasko även om operationen lyckas,\r\ndvs. att konsumtionen ökar. Erfarenheten från\r\nexportindustrin är entydig. Trots att utsikterna är\r\nbättre än på mången god dag, både på kort och lång\r\nsikt, är man starkt obenägen att anställa fler\r\nmänniskor. Företagen kör hårt med övertid och\r\neffektiviserad produktion.</pre><pre>Om inte exportindustrin anställer folk, trots att\r\nman både i det korta och i det långa perspektivet\r\nhar utomordentliga framtidsutsikter, varför skulle\r\ndå konsumtionsindustrin göra det, som följd av en\r\nstimulans av mycket kortsiktig natur?</pre><pre>Oavsett om stimulansåtgärderna ger resultat eller\r\nej, riskerar man faktiskt att statsfinanserna\r\ndräneras och arbetslösheten förblir opåverkad.</pre><pre>Herr talman! Mot detta experiment, enligt min\r\nmening på förhand dömt att misslyckas, ställs ett\r\nmycket säkrare alternativ. Genom att ge\r\nsmåföretagen vettiga och rättvisa skatteregler,\r\ngenom att ta bort en straffbeskattning på\r\nkapitalsidan, som vållat stora skador genom åren,\r\nsäkrar vi tillförseln av nytt kapital till näringslivet.\r\nDärmed stimulerar vi tillkomsten av sunda och\r\nriktiga jobb.</pre><pre>Vi vet alla att investeringarna måste öka mycket\r\nkraftigt och att detta kräver ett betydande kapital.\r\nDet riskvilliga kapitalet, ägarkapitalet, har här en\r\nnyckelroll. Det är helt enkelt en förutsättning för\r\natt tillväxten skall komma i gång och att nya jobb\r\nskall kunna skapas.</pre><pre>På köpet minskar vi också ett osunt kapitalutflöde\r\nur landet inom försäkringssektorn. Vi vänder\r\nkapitalströmmen mot vårt land, i stället för från\r\nvårt land när det gäller investerings- och riskvilligt\r\nkapital.</pre><pre>Detta mina vänner är förvisso inget trollspö, som\r\njag talar om, men det är en politik för att göra\r\nSverige till en tillväxt- och företagarnation.</pre><pre>Anf. 155  LARS HEDFORS (s) replik:</pre><pre>Herr talman! Jag skall bara kortfattat kommentera\r\nKjell Johanssons synpunkter på vårt förslag om att\r\nstimulera efterfrågan. Vi har ju tidigare föreslagit\r\nen tillfälligt sänkt moms. Kjell Johansson hävdar\r\natt det skulle få till resultat att folk i stället ökar sitt\r\nsparande.</pre><pre>Detta tyder på att Kjell Johansson lever ganska\r\nlångt ifrån verkligheten. Om han går ut kommer\r\nhan att träffa mängder av människor som i dag lever\r\npå marginalen. Det gör de på grund av regeringens\r\nåtgärder. Det är åtstramningsåtgärder som drabbar\r\nde sämst ställda och skattehöjningar som drabbar\r\nhushållen. Den som lever på marginalen kommer\r\nmed stor sannolikhet att öka sin konsumtion, om\r\nden stimuleras på något sätt.</pre><pre>Jag skall också ställa samma fråga som jag ställde\r\ntill Bo Lundgren med anledning av det som stod i\r\nDagens industri i tisdags: ''Sluta rucka på\r\nskattereformen -- snart är vi tillbaka i\r\navdragsdjungeln.''</pre><pre>Det var ju Folkpartiet som tillsammans med oss\r\ngenomförde skattereformen. Nu är man i gång med\r\natt riva upp den. Det är inte särskilt smickrande för\r\nFolkpartiet.</pre><pre>I Dagens industri pekar man på de tre momssatser\r\nsom har införts, på att kapital- , inkomst- och\r\nförmögenhetsskatterna har sänkts för välbärgade\r\nmänniskor. Det sätter symmetrin i skattereformen\r\nur spel.</pre><pre>Man tar vidare upp tjänstebeskattningen och säger,\r\nlitet vitsigt: ''ROT-avdraget'' -- som vi beslutade om\r\ni våras -- ''kan ses som roten till det onda.'' Man\r\nsäger att det öppnade för en mängd andra\r\navdragsdebatter. Man nämner den s.k.\r\npigdebatten. Man tar upp förslaget om avdrag för\r\nideella gåvor, riskkapitalavdraget, avdragsrätten\r\nför underskott i nystartade företag, avdraget som\r\nblir en följd av vårdnadsbidraget och en mängd\r\nandra avdrag. Man säger: ''Vem, mer än\r\nskattekonsulterna, gynnas av ett nytt\r\navdragsraseri?''</pre><pre>Jag vidarebefordrar den frågan till Kjell Johansson:\r\nHur är det egentligen med omsorgen om vår\r\ngemensamma skattereform?</pre><pre>Anf. 156  KJELL JOHANSSON (fp) replik:</pre><pre>Herr talman! Min omsorg om skattereformen är\r\nganska stor.</pre><pre>Låt mig börja med Lars Hedfors påstående att jag\r\nlever helt borta från verkligheten och inte märker\r\natt människor har det svårt i dag, samt att\r\nmänniskor kommer att konsumera.</pre><pre>Det var inte jag som hävdade att människor skulle\r\nspara i stället. Jag sade att många har påpekat att de\r\nskulle komma att spara pengarna. Den risken finns\r\nsjälvfallet. Även de som har det ganska bra\r\nstimuleras av en allmän momssänkning.</pre><pre>Jag svarar så gott jag kan på Lars Hedfors frågor,\r\noch han bör kvittera med att svara på mina. Vad är\r\ndet som säger att konsumtionsindustrin tar in mer\r\nfolk om konsumtionen ökar, om det blir ett års frist,\r\nen lättnad? Exportindustrin har ju under lång tid\r\nhaft gynnsamma förutsättningar, men tar inte in\r\nfolk.</pre><pre>Det är en fullständigt uppenbar risk för att man\r\nmisslyckas totalt på sysselsättningssidan. Alla\r\nutgifterna finns kvar, och statskassan dräneras i\r\nstället. Hela operationen har bara lett oss in i en\r\nmycket svårare situation. Glöm bort modellen med\r\natt man kan äta sig ur krisen, Lars Hedfors!</pre><pre>I fråga om att riva upp skattereformen, är jag\r\nsjälvfallet mycket observant på risken för att ett\r\navdragssamhälle på nytt skall införas. Lars Hedfors\r\ntar upp kritik mot förslag på tjänstesidan som över\r\nhuvud taget inte är beslutade. Låt oss ta den\r\ndebatten när vi har frågorna framför oss. Lars\r\nHedfors nämner avdrag för ideella gåvor osv., som\r\ndet mig veterligt inte finns något förslag om än.\r\nHan nämner vårdnadsbidraget, som naturligtvis\r\nkommer att innebära bekymmer på avdragssidan.\r\nVi får alltså ta upp de frågorna när de blir aktuella.</pre><pre>Anf. 157  LARS HEDFORS (s) replik:</pre><pre>Herr talman! Ni har faktiskt börjat riva i\r\nskattereformen, Kjell Johansson. Ni har genomfört\r\nnya avdrag, t.ex. avdraget i ROT-verksamheten --\r\nsom egentligen var ett enda stort fiasko. Har man\r\nbörjat göra en sak på avdragssidan, kan man\r\nfortsätta.</pre><pre>Nu föreslås i en lagrådsremiss fem års avdragsrätt\r\nför underskott i nystartade företag. Därmed skulle\r\nen av de allra viktigaste principerna i\r\nskattereformen rivas upp, nämligen principen att\r\ndet skall vara vattentäta skott mellan olika\r\ninkomstslag. Om det inte finns vattentäta skott, är\r\nrisken stor för att man börjar manövrera och\r\nmanipulera för att komma undan skatt. Då är vi\r\ntillbaka i skatteplaneringens träsk och\r\nnolltaxerandets elände. Låt oss för allt i världen\r\nslippa detta!</pre><pre>Det är just därför som man är så orolig på Dagens\r\nindustri. Kjell Johansson kan möjligen negligera\r\nvad jag säger, men han kan väl inte negligera vad\r\nsom står på ledarsidan i Dagens industri, där man är\r\ndirekt orolig för att skattereformen skall rivas upp.\r\nMan säger att våra möjligheter att använda den\r\nförenklade självdeklarationen försvinner och att\r\nskattekonsulterna kommer att frodas på nytt. Det\r\när det som är så allvarligt.</pre><pre>Kjell Johansson gör en liten, klädsam reträtt när\r\ndet gäller våra förslag om\r\nkonsumtionsstimulerande åtgärder. Han påstår att\r\ndet inte är han som säger det, utan andra. Han\r\ntvivlar på att det kan gå så, men jag tycker att det\r\när ett logiskt resonemang. Om människor får\r\ntillfälle att öka sin konsumtion gör de det -- speciellt\r\nom de lever på marginalen. Ökas konsumtionen,\r\nökas naturligtvis också produktionen. Då ökar\r\nockså sysselsättningen, och det kanske skapas litet\r\noptimism i det här landet.</pre><pre>Det är det som denna ekonomiska depression i stor\r\nutsträckning handlar om. Det är också ett\r\npsykologiskt fenomen. Folk vågar inte göra det köp\r\nsom de annars skulle ha gjort, vågar inte göra det\r\nbilbyte som de annars skulle ha gjort -- just därför\r\natt de känner pessimism. En liten ekonomisk\r\ninjektion skulle kanske kunna väcka optimismen,\r\nKjell Johansson.</pre><pre>Anf. 158  KJELL JOHANSSON (fp) replik:</pre><pre>Herr talman! Jag har mycket svårt att förstå\r\nlogiken -- Lars Hedfors lyckades inte förklara detta\r\nför mig. Varför skulle konsumtionsindustrin börja\r\nanställa en massa folk när människor helt plötsligt\r\nfår en liten sänkning av momsen? Exportindustrin\r\nhar ju de mest gynnsamma förutsättningarna på år\r\noch dag, men där anställer man inte. Varför skulle\r\nkonsumtionsindustrin göra det?</pre><pre>Dessutom är det helt fel att sysselsättningen skulle\r\nöka, som Lars Hedfors säger. Problemet är ju att\r\neffektiviteten har ökat så våldsamt i svensk\r\nindustri, generellt med 5 % årligen och i\r\nbilindustrin med 30--40 %. En 40-procentig\r\neffektivitetshöjning innebär att det nu behövs bara\r\nsex människor för att göra en bil, mot tidigare tio.</pre><pre>Det kommer självfallet att bli samma\r\neffektivitetshöjning när det gäller\r\nkonsumtionsvaror, som ju inte kräver någon som\r\nhelst nyanställning för att tillfredsställa den lilla\r\nkonsumtion som skulle behövas -- även om lagren\r\nnu minskar något.</pre><pre>Lars Hedfors nämnde tjänsteavdrag. Det är ett\r\nkrångligt förslag, men krångligheten består däri att\r\nman har försökt skapa fullständigt vattentäta skott,\r\nför att det inte skall ske någon skatteplanering.\r\nSåvitt jag förstår, har man också lyckats med det --\r\npå bekostnad av enkelheten i skattesystemet.</pre><pre>Jag var själv oerhört fascinerad av tanken på ett\r\nenkelt, effektivt system när jag höll på med detta,\r\nmen vid självrannsakan efteråt har jag kommit\r\nfram till att man också måste tänka på vad det ger\r\ni effektivitet och vad det kan bidra till när det gäller\r\natt starta nya företag. Det finns också andra inslag\r\nsom jag har funderat över. Det är klart att man\r\nmåste väga de här olika sakerna mot varandra.\r\nEftersom man från småindustrins och\r\norganisationernas sida nu entydigt förklarar att den\r\nhär avdragsrätten är en mycket viktig reform tycker\r\njag också att man skall genomföra den.</pre><pre>Anf. 159  LARS BÄCKSTRÖM (v) replik:</pre><pre>Herr talman! Kjell Johansson sade att\r\nregeringspartierna vill få fart på Sverige genom att\r\nsänka skatten på företag och kapitalvinster. Men,\r\nKjell Johansson, ett stort problem med den\r\nåtgärden är att väljarna måste förstå och acceptera\r\nregeringspolitiken, och det kan de inte göra när\r\nman gör så hårda neddragningar på offentlig service\r\nsom den här regeringen gör. Som Folkpartiet säger\r\ni sina paroller: Sverige behöver både företag och\r\ndagis. Det tycker svenska folket. Men just nu tycks\r\ndet bara vara företagen som gäller i handling.</pre><pre>Om det nu hade varit så att vi hade haft höga\r\nskatter på företagsamheten kanske man ändå skulle\r\nha varit tvungen att ta den diskussionen, men nu är\r\ndet ju inte så, och det vet Kjell Johansson.</pre><pre>OECD har räknat ut att skattekilen -- det här\r\nknepiga begreppet -- på en investering i Sverige vid\r\ndubbelbeskattning är 2,0; det är den procentsats\r\nman har angivit. Men i OECD är genomsnittet 2,3.\r\nSveriges siffra är alltså lägre än OECD-\r\ngenomsnittet.</pre><pre>Kjell Johansson var med i Oslo när det norska\r\nfinansdepartementet visade att Sverige har låg\r\nföretagsbeskattning och låg skatt på utdelning. I\r\nJapan är högsta skatten på utdelning 63 %, i USA\r\n61 %, i Tyskland 57 %, i Sverige formellt 51 %,\r\nmen med beaktande av SURV- och Annellavdrag\r\n41 %. Det är sant att vi har ganska hög\r\nreavinstskatt på aktier, men det tycks ju inte vara\r\nnågot stort problem eftersom kurserna på börsen\r\nslår all-time-high-rekord. Det finns andra länder\r\nsom har lika hög skatt på reavinster som Sverige,\r\nbl.a. USA.</pre><pre>Kjell Johansson känner företagandets villkor. Kjell\r\nJohansson vet att det inte är skatterna som är det\r\navgörande. Kjell Johansson vet att svenska\r\nföretagare nog tycker att det är svårt med höga\r\nskatter, men Kjell Johansson är också\r\nskattepolitiker och vet att vi inte har hög skatt på\r\nsvenska företag vid en internationell jämförelse.\r\nDärför är det här inte en bra åtgärd. Och\r\nfördelningspolitiskt är den omöjlig. Det är omöjligt\r\natt få acceptans från dem som mister sina\r\nbarnstugeplatser och från de arbetslösa för en\r\nmiljardrullning till kapitalägare. Det borde väl\r\nKjell Johansson som politiker förstå! Som\r\nföretagare vet Kjell Johansson att vi inte har hög\r\nskatt på företagsamhet i Sverige.</pre><pre>Anf. 160  KJELL JOHANSSON (fp) replik:</pre><pre>Herr talman! Det är korrekt att vi har haft låg\r\nbolagsskatt fram till nu. Vi har fortfarande --\r\neftersom vi inte har hunnit ändra det -- en mycket\r\nhög beskattning av småföretag, en beskattning som\r\nmycket effektivt förhindrar expansion. Vi har en\r\ndubbelbeskattning som också mycket starkt\r\nförsvårat tillkomsten av investeringskapital i\r\nföretagen.</pre><pre>Därför pläderade och arbetade jag för att vi skulle\r\nsänka bolagsskatten. Vi gjorde det mycket kraftigt.\r\nSkillnaden mellan Lars Bäckström och mig är att\r\njag menar, att om vi har låg bolagsskatt kommer\r\nman att ta hem sina vinster och ''skatta'' dem i\r\nSverige.</pre><pre>Jag talade för bara några veckor sedan med en\r\nföretagare. Han sade: Vi har sju företag i sju olika\r\nländer. Vi har aldrig tidigare funderat på att\r\n''skatta'' våra vinster i Sverige. Vi har flyttat ut\r\npengarna genom interndebitering, koncernbidrag\r\noch allt vad det varit och ''skattat'' i det billigaste\r\nlandet. Nu är helt plötsligt Sverige det billigaste\r\nlandet. Vi tar nu hem vinsterna från alla våra\r\nföretag och ''skattar'' dem i Sverige. -- Detta, Lars\r\nBäckström, är klok politik. Detta är tredje eller\r\nfjärde gången som jag förklarar detta för Lars\r\nBäckström, och någon gång måste det väl gå in!</pre><pre>På samma sätt är det med det internationella\r\nkapitalet, som sätter fart på verksamheten. Det fick\r\npå kort tid Tyskland att blomstra efter ett krig, när\r\nföretagen var totalt utarmade. Kapitalet flyttar sig\r\ntill det land där det finner goda villkor -- inte enbart\r\nnär det gäller beskattningen av kapitalet, utan det\r\när fråga om många olika faktorer. Men vi har som\r\nland inte längre någon direkt fördel gentemot\r\nEuropa. Man lägger inte företaget i Norrland, där\r\nman har ett par hundra mil att skjutsa grejerna --\r\nman lägger det i centrala Europa. Vi måste på\r\nnågot sätt uppväga detta, ha ett totalt system som\r\ninnebär att företagen etablerar sig i Sverige.</pre><pre>Därför är det oerhört viktigt att vi, som Bo\r\nLundgren sade, inte driver ut människor utanför\r\nSveriges gränser. Han nämnde ett par -- jag skulle\r\nkunna fortsätta med Buketten, Nygren, Kapp-Ahl,\r\nLundberg -- människor som har haft förmågan att\r\nskapa billiga bostäder, billiga möbler, billiga\r\nblommor och billiga kläder; de har flyttat utanför\r\nvårt land och fortsatt sin verksamhet där. Nu vill vi\r\nha det tvärtom -- vi vill ha dem tillbaka till Sverige,\r\noch de är på väg.</pre><pre>Anf. 161  LARS BÄCKSTRÖM (v) replik:</pre><pre>Herr talman! En sak är jag och Kjell Johansson helt\r\növerens om, och det är att vi vill ha dem i Sverige.\r\nVi är helt överens om att kapitalet är internationellt\r\nnu för tiden. De flesta företagare jag känner tar\r\nmest hänsyn till efterfrågan, till räntenivåer och till\r\nproduktivitet när det gäller att producera.</pre><pre>Så till skattefrågan, Kjell Johansson. Nu tar vi\r\nsiffrorna som vi fick av det norska\r\nfinansdepartementet en gång till, så att vi får dem\r\ninskrivna i protokollet. Siffrorna vid\r\ndubbelbeskattning är alltså när det gäller utdelning:\r\nJapan 63 %, USA 61 %, Tyskland 57 % och\r\nSverige 51 %, men med Annell- och SURV-avdrag\r\n41 %. Det är mycket bra för Sverige.</pre><pre>Så var det reavinstskatten på aktier: Japan 12 %,\r\nUSA 24 %, Tyskland 0 % och Sverige 19 %. Det är\r\nlitet sämre.</pre><pre>Men nu lägger vi ihop bolagsskatten med\r\nreavinstskatten: Japan 62 %, USA 62 %, Tyskland\r\n57 % och Sverige 49 %; med Annell- och SURV-\r\navdrag kommer vi ned till 42 %.</pre><pre>När vi lägger ihop allting vinner alltså Sverige!\r\nSverige slås bara av ett land i de här avseendena,\r\noch det är Norge, som är det extrema; det är\r\nföretagarnas skatteparadis -- det är sant.</pre><pre>Jag tror att vi skall rikta in oss på att driva ned\r\nräntorna, få balans i statsfinanserna och se till att\r\nhålla uppe efterfrågan. Det finns inga skäl att nu\r\nsänka skatten för aktieägarna när aktiekurserna\r\nslår all-time-high-rekord. Deras verksamhet\r\nberättar att de inte behöver några riktade\r\nskattesänkningar.</pre><pre>Sedan tycker jag att Kjell Johansson har en poäng\r\ni påståendet att man bör vidta vissa åtgärder för de\r\nmindre företagarna, egenföretagarna. Det bör då\r\nfinansieras inom ramen för det samlade\r\nskatteuttaget på företagsamheten. Men det är en\r\nannan sak.</pre><pre>Vad innebär det att slopa dubbelbeskattningen i\r\ndetta konjunkturläge? Jo, företagaren kan då säga:\r\nTar jag nu ut vinsten i stället för att investera den\r\nså får jag lägre skatt. Då kanske företagaren gör det\r\ni detta konjunkturläge, t.ex. köper statsskuldväxlar\r\npå sex månader för att få snabba inkomster. Det\r\ngynnar ju inte investeringarna i företaget! Man har\r\nalltså valt ett sällsynt olyckligt tillfälle för att ta bort\r\nden här dubbelskatteeffekten. Just nu motverkar\r\ndet ju faktiskt investeringar i företagen.</pre><pre>Anf. 162  KJELL JOHANSSON (fp) replik:</pre><pre>Herr talman! Som svar på påståendet att man skulle\r\nta ut pengarna vill jag säga att det hoppas jag att\r\nman gör, men det kommer också att bli ett antal\r\nnyemissioner. Det handlar här inte om att bara\r\nflytta runt pengarna på börsen, utan det handlar\r\nfaktiskt om att det måste fram ett\r\nnyemissionskapital, och detta kräver då att man\r\ninte beskattar vinsterna för hårt -- då blir det inte\r\nutrymme för detta.</pre><pre>Här har plötsligt vad som står i Dagens Industri\r\nblivit högsta visdom. Jag tog med mig den artikel\r\nsom har citerats av ett par debattörer här. Vad står\r\ndet där? Jo: ''På Aktiefrämjandet räknar man med\r\natt i princip hela skattevinsten sätts in i\r\nnyemissioner. De bidrar således med cirka 10\r\nprocent (4 miljarder) i det väntade årliga behovet\r\nav nyemissioner i svenska företag fram till\r\nsekelskiftet.''</pre><pre>Man talar om 10 % när vi står inför ett våldsamt\r\ninvesteringsbehov. Egenkapitalet, nyemissionerna,\r\när nyckeln i det hela. Utan mer egenkapital\r\nkommer inget lånat kapital att tillföras. Detta har\r\nen oerhörd betydelse för svensk industri.</pre><pre>Är Norge företagarnas skatteparadis? Om det är så\r\nfinns det verkligen anledning för Sverige att se upp.\r\nI det här paketet har det t.ex. riktats kritik mot att\r\nföretagen skall få överföra 50 % av surven till eget\r\nkapital. När man genomförde skattereformen i\r\nNorge lät man företagen skattefritt överföra alla\r\nreserver till eget kapital.</pre><pre>Nej, Lars Bäckström, vi är inte helt överens om\r\npolitiken när det gäller företagsbeskattningen. I\r\nLars Bäckström, som är en mycket trevlig och\r\nsympatisk människa med ekorrpigga ögon, finns\r\nden gamla socialisten kvar. Han vill nämligen att\r\nman skall beskatta företagen. Det säkraste sättet\r\natt få företagen i Sverige att gå på öronen är att\r\ninföra kollektiva system.</pre><pre>Ni vill nu höja förmögenhetsskatterna. I det gamla\r\nsystemet gjorde det inslaget att människor kunde få\r\nbetala över 100 % i skatt. De fick ta ut våldsamt\r\nmycket pengar ur företagen. Till detta vill ni också\r\nlägga icke avdragsgill skatt på näringslivslokaler\r\noch sådant. Ni vill tillbaka till det system som\r\neffektivt tryckte ner svensk industri och svenskt\r\nnäringsliv i galoscherna. Kom inte och säg att vi är\r\növerens om detta!</pre><pre>Anf. 163  IVAR FRANZÉN (c):</pre><pre>Fru talman! Vi som fortfarande är kvar i kammaren\r\nkan glädjas åt en vacker höstsol och åt det ljusspel\r\nsom den bidrar till. Det gör vår vackra kammare\r\nännu vackrare. De glesa leden har gjort att jag\r\ntänker avstå från kommentarer till tidigare\r\nanföranden, vilket annars är frestande, och i stort\r\nsett hålla mig till mitt manus.</pre><pre>Fru talman! Skatternas huvuduppgift är att ge\r\nstaten inkomster så att nödvändiga kostnader kan\r\nfinansieras. Det stora underskottet i statens\r\nfinanser kan då tas som motiv för att göra mycket\r\nstora skattehöjningar. Samtidigt vet vi att skatter\r\nhar styrande effekter, och höga skatteuttag kan få\r\nbetydande negativ inverkan på den ekonomiska\r\nutvecklingen och därmed starkt begränsa basen för\r\nskatteuttaget.</pre><pre>Det är därför viktigt att analysera och ta hänsyn till\r\nskatternas styrande effekter. De kan vara såväl\r\npositiva som negativa.</pre><pre>Vi vet att den omfattande lånekonsumtionen i\r\nslutet av 80-talet i hög grad drevs fram av att det\r\nvar höga marginalskatter och av att det fanns stora\r\nmöjligheter till skattereduktion om man ökade\r\nlånen. Skattereformen har begränsat lönsamheten\r\ni att låna och gjort det mera lönsamt att spara. Även\r\nom detta inte är den enda orsaken till att de svenska\r\nhushållen på tre år har gått från en lånekonsumtion\r\npå ca 40 miljarder per år till ett sparande på ca 80\r\nmiljarder per år är det en viktig orsak. Det ökade\r\nsparandet är en fantastisk prestation av de svenska\r\nhushållen. Långsiktigt har det ett mycket stort\r\nvärde, men just nu utgör det en något besvärande\r\nbegränsning av konsumtionen. Faktum är ändå att\r\nde svenska hushållen mitt i lågkonjukturen håller\r\npå att bygga upp ett sparkapital som blir en viktig\r\ngrund för sund ekonomi och som ger utrymme för\r\nviktiga framtidsinvesteringar.</pre><pre>Det förslag till förändringar av småföretagens\r\nbeskattning som nu är på lagrådsremiss har till\r\nhuvudsyfte att det produktiva egna kapitalet i\r\nföretagen skall få en gynnsam beskattning och\r\ndärmed vara ett konkurrenskraftigt alternativ till\r\nlånat kapital. Detta är viktigt ur flera synpunkter.\r\nMer kapital kommer att tillföras företagen som eget\r\nriskkapital. Företag med mer eget kapital blir\r\neffektivare och stabilare. Missbruk av t.ex.\r\nkonkurser blir dyrbart för att inte säga omöjligt om\r\nman har mycket eget kapital i företaget.</pre><pre>Företagssparandet kommer sannolikt att öka på\r\nungefär samma sätt som för hushållen, och solida\r\nföretag ger ökade möjligheter till\r\nframtidsinvesteringar och utveckling mot ökad\r\nkonkurrenskraft. God konkurrenskraft tryggar\r\nsysselsättningen. I ett längre perspektiv är\r\nbibehållen god internationell konkurrenskraft\r\navgörande för en hållbar svensk ekonomi.</pre><pre>Ett annat område där skatternas utformning har\r\navgörande betydelse för om styrningen blir negativ\r\neller positiv är miljö- och energiskatterna.\r\nRegeringens förslag om att indexreglera ett antal\r\npunktskatter är bra. Därmed bibehålls styreffekten\r\ni fast penningvärde. Detta förhållande innebär inte\r\natt basen för och uttaget av miljö- och energiskatter\r\ninte skulle behöva ses över. Det är mycket viktigt\r\natt den översyn som nu pågår avseende bl.a.\r\nkraftvärmebeskattningen får en utformning som\r\nkan ge en förstärkt och stabil styrning för\r\neffektivare energianvändning och övergång till\r\nförnybar energi.</pre><pre>Det är minst sagt oroande att det finns de som vill\r\nöka andelen konsumtionsskatter och därmed, inom\r\nramen för rimliga energipriser, minska\r\nstyrmöjligheterna för ett miljövänligt och hållbart\r\nenergisystem. Det är en central uppgift för dagens\r\nregering och riksdag att under detta riksmöte se till\r\natt vi får miljö- och energiskatter som styr rätt, som\r\när enkla att tillämpa och som kan ligga fast under\r\nlång tid.</pre><pre>Fru talman! Det är viktigt att vi tar ut de\r\nnödvändiga skatterna på ett sådant sätt att de\r\npositiva styrningarna maximeras och de negativa\r\nbegränsas så långt det är möjligt. Denna\r\nmålsättning sätter också ett tak för hur mycket skatt\r\nsom kan tas ut.</pre><pre>Anf. 164  LARS BÄCKSTRÖM (v) replik:</pre><pre>Fru talman! Jag skall i min replik bara ta upp en\r\nbegränsad del.</pre><pre>Jag var kanske ouppmärksam, men jag uppfattade\r\ninte vad Ivar Franzén sade om bostadssektorn. Jag\r\nvet att Ivar Franzén har ett stort intresse av den. Om\r\njag inte missminner mig är Ivar Franzén ordförande\r\ni Sveriges Allmännyttiga Bostadsföretag, SABO.</pre><pre>Det finns ett problem nu. Jag har fått information\r\nfrån Hyresgästföreningen om att många\r\nbostadsföretag kommer att hamna i en ytterligt svår\r\nsituation på grund av en kombination av\r\nnedtrappade räntebidrag och höjd fastighetsskatt.</pre><pre>Det finns ett företag i min hemstad Uddevalla som\r\nfram till år 2002 kommer att få betala 40 miljoner\r\nmer. I nuläget har företaget hyresintäkter på 154\r\nmiljoner. Det är ju ganska hårda beting. Ett annat\r\nföretag som skall betala 16 miljoner mer har\r\nhyresintäkter på 16 miljoner.</pre><pre>Vi har dessutom kommunala borgensåtaganden.\r\nDet här kan bli problematiskt. Det kan bli en\r\nmultipel av Huddingeeffekter.</pre><pre>Jag vet inte om jag skall be Ivar Franzén bemöta\r\ndetta som centerpolitiker eller som företrädare för\r\nregeringen. Det blir kanske litet skilda budskap.\r\nVälj roll, Ivar Franzén! Svara gärna för båda\r\nrollerna på en gång. Vad tänker regeringen göra åt\r\ndetta problem?</pre><pre>Anf. 165  IVAR FRANZÉN (c) replik:</pre><pre>Fru talman! Jag väljer att försöka beskriva vad som\r\nbehöver göras. Jag har förtroende för att\r\nregeringen också kommer att försöka göra det. Det\r\när inte alltid man kan åstadkomma allt som behövs\r\näven om viljan är god. Det är uppenbart att den\r\nmycket kraftiga höjningen av taxeringsvärdena som\r\nförutsätts utgöra basen för fastighetsskatten 1994\r\ninnebär mycket kraftiga kostnadsökningar.</pre><pre>Det pågår ett arbete inom regeringen, vilket\r\nkammaren säkert känner till. Man undersöker\r\nmöjligheterna att begränsa skattehöjningen. Det\r\nfinns två skäl för detta. Genom att normåret faller\r\ndå vi fortfarande har orealistiska fastighetsvärden\r\nblir taxeringsvärdena alldeles för höga. Därmed får\r\nman en beskattning som inte har anknytning till\r\ndagens faktiska fastighetsvärde. Det är i dag också\r\nangeläget att begränsa kostnadsutvecklingen inom\r\nboendet.</pre><pre>Inom några dagar kommer en proposition där man\r\ntar upp en rad andra åtgärder för att försöka\r\nbegränsa effekterna när det gäller\r\nbostadskostnaderna framför allt för årgångarna\r\n1988--1992. Jag kan inte stå här och avslöja vad som\r\nkommer, men det är fråga om en hel del åtgärder\r\nsom kommer att underlätta för de drabbade\r\nårgångarna. Vi hoppas att det för de allra flesta\r\nkommer att vara lönt att verkligen kämpa vidare för\r\natt kunna värna om och behålla sin egen bostad.</pre><pre>Anf. 166  LARS BÄCKSTRÖM (v) replik:</pre><pre>Fru talman! Jag har all respekt för att Ivar Franzén\r\ninte kan ge ett entydigt besked. Jag kan dela hans\r\nuppfattning om vad som borde göras men jag är\r\nrädd för att det inte kommer att ske, eftersom\r\nFinansdepartementet har drivit en mycket rigid\r\nlinje när det gäller besparingsprogram på\r\nfastighetssidan. Detta är bekymmersamt.</pre><pre>Hyresgästerna kommer inte att orka med de\r\ndramatiska hyreshöjningar som blir följden av den\r\ndubbla effekten, slopade räntebidrag och en\r\ndramatiskt höjd fastighetsskatt. Det leder till\r\nytterligare fall i konsumtionen och håller kvar\r\nlandet i depressionen. Det är ett mycket grannlaga\r\nproblem. Det finns också risk för att det med\r\nförfärande kraft sprider sig i kommunernas\r\nekonomi, vilket de definitivt inte har råd med. Det\r\nbehövs ett entydigt svar från regeringssidan inom\r\nen mycket snar framtid för att stabilisera\r\nfastighetssidan.</pre><pre>Anf. 167  IVAR FRANZÉN (c) replik:</pre><pre>Herr talman! Det råder inget som helst tvivel om\r\natt det är en mycket angelägen uppgift att så snabbt\r\nsom möjligt försöka stabilisera\r\nfastighetsmarknaden och därmed också nedbringa\r\nantalet konkurser och förluster i banker,\r\nkommuner och stat. Inom regeringen är man\r\nmycket uppmärksam på detta.</pre><pre>Jag tror mig också veta att det kommer att göras\r\nmycket noggranna analyser av vilka nettoeffekter\r\nolika åtgärder kommer att få. Nu har man inte i\r\nnågon kalkyl räknat med så stora höjningar för\r\nfastighetsskatten som det 70-procentiga\r\ntaxeringsvärdet skulle ge. Utan att man frångår\r\nsaneringsprogram o.dyl. finns det vissa utrymmen\r\natt göra jämkningar. Lars Bäckström kan vara\r\nsäker på att det finns många och kanske inte helt\r\nobetydliga krafter som driver att man verkligen\r\nmåste göra noggranna analyser och se till att man\r\nfattar beslut som totalt sett ger bästa möjliga\r\nresultat.</pre><pre>Anf. 168  HARRY STAAF (kds):</pre><pre>Fru talman! För på dagen ett år sedan hade vi en\r\nskattedebatt i skuggan av en krisuppgörelse.\r\nUppgörelsen innebar att den angelägna\r\nskattereformen för egenföretagarna sköts på\r\nframtiden.</pre><pre>I höst kan vi räkna med att få behandla förslag som\r\nnu skall ge en rättvisare beskattning för\r\negenföretagarna. I debatten har märkts en\r\nförändrad syn på småföretagarna. Det tycks nu stå\r\nklart att de allra flesta anser att det är småföretagen\r\nsom skall ge oss en stor del av de nya arbetstillfällen\r\nsom vi behöver. Småföretag som inte är aktiebolag\r\nmåste därför få möjlighet att bygga upp ett eget\r\nkapital på samma sätt som aktiebolagen för att\r\nkunna investera, expandera och därmed skapa nya\r\narbetstillfällen. Lyckas vi med vår målsättning att\r\nhålla inflationen nere är det inte minst angeläget för\r\njordbruksföretagen att kunna bygga upp ett eget\r\nkapital i företagen på ett naturligt sätt.</pre><pre>Förslaget om att slopa dubbelbeskattningen på\r\nutdelningar har rönt kritik. Principfrågan tycker jag\r\när självklar. Vill vi prioritera sysselsättning måste\r\ndet naturligvis vara mera lönsamt att satsa kapital i\r\nverksamheter som skapar arbetstillfällen än att\r\nsatsa på improduktiva investeringar. Det kan inte\r\nvara rimligt att beskatta avkastningar på ofta\r\nriskfyllt satsat kapital i företag hårdare än riskfria\r\nplaceringar i t.ex. obligationer!</pre><pre>Det är rätt att dubbelbeskattningen tas bort.\r\nDäremot kan man naturligtvis diskutera metoden.\r\nEn metod där beskattningen sker i sista ledet -- och\r\nbeskattningen lättas på företagsnivå -- är lättare att\r\nförklara i debatten. Den nu föreslagna metoden\r\ntorde däremot innebära att spararna hellre satsar\r\npengar i svenska företag än i utlandsinvesteringar.\r\nDen effekten bör inte föraktas.</pre><pre>Fru talman! En gästtalare på ett socialdemokratiskt\r\nseminarium på Gotland i somras startade en\r\nomfattande debatt om beskattningen av tjänster\r\nsom köps av hushållen. Kds lanserade under\r\nsommaren ett förslag riktat mot hushållssektorn för\r\natt ge arbetslösa ungdomar arbetstillfällen\r\nsamtidigt som den egna initiativkraften kunde\r\nstimuleras. Det handlar om en s.k. u-skattsedel.\r\nTanken bakom denna var att ge ungdomar\r\nmöjlighet att starta eget och sälja hushållstjänster\r\nmomsfritt och med en starkt reducerad\r\narbetsgivaravgift. Det skulle kunna ge åtskilliga\r\njobb och förmodligen innebära en ren förtjänst för\r\nstatskassan, då utbetalningar av KAS skulle kunna\r\nminska.</pre><pre>Hela denna debatt aktualiserar beskattningen av\r\ntjänsteproduktion. De skattekilar som finns på\r\narbete kan på goda grunder antas innebära\r\nväsentliga förluster av arbetstillfällen. Regeringen\r\nhar nyligen tillsatt en utredning för att se över bl.a.\r\ndessa frågor, vilket vi kristdemokrater hälsar med\r\ntillfredsställelse.</pre><pre>Flera av mina partikamrater har tidigare under\r\ndenna allmänpolitiska debatt lyft fram frågan om\r\nen skatteväxling för miljön. Det är som jag nyss\r\nnämnde angeläget att vi ser över de mycket höga\r\nskattekilarna på arbete som ju snedvrider\r\nekonomin. Samtidigt vet vi att vi har stora\r\nmiljöproblem som beror på att miljöfarliga utsläpp,\r\navfall, råvaror och energi inte belastas med det\r\nsamhällsekonomiskt riktiga priset. Att inom ramen\r\nför nuvarande skatteuttag omfördela skatterna från\r\narbete till miljöfarliga utsläpp, energi m.m. borde\r\ndärför vara en minst lika angelägen skattereform\r\nsom den förra. En sådan skatteomläggning har\r\ninternationella aspekter. Under den utskottsresa\r\nsom skatteutskottet gjorde fick vi information om\r\natt man hade liknande funderingar i både Norge\r\noch Nederländerna.</pre><pre>Peter Kling har här i debatten alldeles tydligt\r\nredogjort för vad ett ökat skatteuttag innebär för\r\nexempelvis resursbevarandet på energisidan. Som\r\nrepresentant för Halland får jag också passa på att\r\ntacka Peter Kling för informationen om de goda\r\ntrafiksatsningar som vi gör i Halland.</pre><pre>Fru talman! Slutligen vill jag erinra om att\r\nkristdemokraternas önskemål om en indexering av\r\nalkoholskatterna nu tycks få en lösning.</pre><pre>Övrigt</pre><pre>Anf. 169  HÅKAN HOLMBERG (fp):</pre><pre>Fru talman! Vi har debatterat Bosnienfrågan\r\nmånga gånger i kammaren under detta år. Som alla\r\nvet förs det en intensiv debatt i Europa och övriga\r\nvärlden som alltmer inriktas på oförmågan från\r\nomvärlden att gripa in mot kriget och att tala\r\nklarspråk och öppet erkänna vad det är som håller\r\npå att ske.</pre><pre>Vid en regeringsinformation om Bosnien i förra\r\nveckan uttryckte jag ganska skarpt formulerad\r\nkritik också mot den svenska regeringens hållning i\r\ndetta avseende. Tyvärr kom det jag sade att delvis\r\nuppfattas som kritik riktad mot utrikesministern\r\nsjälv. Det var onödigt och orättvist. Jag beklagar att\r\njag möjligen uttryckte mig så.</pre><pre>Detta är ändå ett allvarligt problem som inte går att\r\nkomma runt. Den fredsplan för Bosnien som nu\r\nmöjligen existerar är inte en lösning som inger\r\nsärskilt mycket förtroende. Det är fråga om en\r\neuropeisk katastrof, som hela Europa och\r\nvärldssamfundet har låtit utspelas på TV-skärmar\r\ninför våra ögon utan att någon har förmått ingripa\r\npå annat sätt än att bidra med humanitär hjälp.\r\nDetta är naturligtvis i sig en oerhört väsentlig\r\ninsats. Men det har inte förmått på något sätt att\r\nhindra att katastrofen fortgår och möjligen går mot\r\nsin fullbordan.</pre><pre>Det enda goda som egentligen går att säga om\r\nfredsplanen, vars existens vi är osäkra om, är att\r\nden kanske skulle kunna förhindra en ännu större\r\nkatastrof -- åtminstone för en tid, och därmed kan\r\nöppningar skapas för i bästa fall en annan\r\nutveckling. Det är den katastrof som skulle bestå i\r\natt en av FN:s medlemsstater och en av\r\nmedlemsstaterna i den europeiska\r\nsäkerhetskonferensen tillåts avskaffas, delas, på\r\nsamma sätt som t.ex. Polen delades först på 1700-\r\ntalet och sedan på nytt 1939, eller som när andra\r\nmakter i Europa vid samma tid, Tyskland och\r\nSovjetunionen, delade andra suveräna stater\r\nmellan sig.</pre><pre>Det som sker är ett nederlag för FN, för den\r\neuropeiska säkerhetskonferensen och för hela\r\nvärldssamfundet. För första gången sedan FN\r\nupprättades har vi bevittnat hur en av dess\r\nmedlemsstater har lämnats i sticket av\r\nvärldsorganisationen. Bosnien har inte försvarats.\r\nBosnien har inte fått försvara sig på grund av att det\r\nvapenembargo som infördes i praktiken endast har\r\ninneburit att den internationellt erkända bosniska\r\nregeringen inte har fått tillgång till de vapen som\r\nhade behövts för att avvärja angreppen på landet.</pre><pre>Vi får inte godta den falska beskrivningen att detta\r\nskulle röra sig om ett inbördeskrig mellan tre\r\netniskt oförsonliga grupper. Den bosniska\r\nregeringen och dess parlamentariska underlag\r\nrepresenterar i allt väsentligt samma värden som de\r\ndemokratiska regeringarna i resten av Europa.\r\nDenna regering attackeras av grannstater. Serbien\r\nstyrs uppenbart, Kroatien i någon mån, av krafter\r\nsom inte förtjänar andra epitet än fascistiska. Det\r\nsom pågår är ett erövringskrig.</pre><pre>För att kunna rädda något av det mångnationella,\r\ndemokratiska bosniska samhället har man de\r\nsenaste dagarna försökt tvinga den bosniska\r\nregeringen att godta i realiteten en annektering av\r\nstörre delen av republikens territorium. Att det är\r\nprecis så framgår av det som har sagts om\r\nfolkomröstningar i de områden som skulle tillfalla\r\nserber respektive kroater -- i den mån det går att\r\nhålla rimliga folkomröstningar i demokratiska\r\nformer i dessa delar av Bosnien. Om dessa\r\nfolkgrupper väljer att förenas med Serbien\r\nrespektive Kroatien, skall den muslimska delen av\r\nBosnien få överta Bosnien-Hercegovinas plats i\r\nFörenta nationerna. Detta är naturligtvis exakt\r\ndetsamma som att säga att större delen av denna\r\nstats territorium annekteras, om än med viss\r\nfördröjning, av grannstaterna.</pre><pre>Det är inte ägnat att förvåna att Bosniens valda\r\nrepresentanter dröjer, tvekar, med att skriva på ett\r\navtal med denna innebörd. Om de ändå till sist gör\r\ndet, beror det naturligtvis på att inget annat återstår\r\npå grund av världens ovilja att gripa in. I det läget\r\nmåste världen till sist ändå gripa in för att inte också\r\ndenna sista spillra av det demokratiska Bosnien\r\nskall gå under.</pre><pre>Fru talman! Jag har nu velat fästa\r\nuppmärksamheten på, och även vid andra tillfällen,\r\natt vi aldrig får bli språkliga medlöpare till\r\nförtryckets, erövringskrigets och fascismens\r\nföreträdare. Vi får inte beskriva denna konflikt som\r\nett normalt krig eller en normal konflikt mellan\r\nnormala regimer och normala stater. En av\r\nEuropas potentiellt normala demokratiska stater\r\nangrips av sina grannar i syfte att dessa grannar\r\nskall stycka staten. Det får vi aldrig försöka dölja\r\nmed några svepande eller överslätande\r\nformuleringar.</pre><pre>Anf. 170  MARGARETA VIKLUND (kds):</pre><pre>Fru talman! Häromdagen samtalade jag med en\r\nung flicka. Hon går i årskurs 9. Bland mycket annat\r\ndiskuterade vi framtiden. ''Jag tycker att framtiden\r\när mycket mörk'', sade den unga flickan. ''Det är\r\nalla krigen runt omkring oss som gör att det ser så\r\nmörkt ut'', sade hon.</pre><pre>Jag tror att jag förstår hennes och många andra\r\nungas situation när de försöker blicka mot\r\nframtiden. Det är mycket som kan oroa i\r\nomvärlden. Starka krafter vill bryta ned det som\r\nunder generationer byggts upp med tanken och\r\nönskan att kunna lämna över något värdefullt till\r\nnya generationer.</pre><pre>Fru talman! Sedan slutet på andra världskriget har\r\nexempelvis en ny era inletts beträffande mänskliga\r\nrättigheter och internationell rätt. Från att ha varit\r\nett problem som varje nation fick lösa bäst de\r\nkunde, fick mänskliga rättigheter en internationell\r\nstruktur i samband med FN:s tillkomst.</pre><pre>Först kom 1948 års allmänna deklaration om de\r\nmänskliga rättigheterna. Den utvecklades med\r\ntiden och kom att täcka in allt fler ämnesområden.\r\nFN-dokumenten har kompletterats med regionala\r\narrangemang. Redan 1950 formulerade\r\nEuroparådet en europeisk stadga för de mänskliga\r\nrättigheterna samt inrättade en domstol. För oss\r\nkristdemokrater är det en gåta att införlivandet i\r\nsvensk grundlag av denna Europakonvention om\r\nde mänskliga rättigheterna först nu, 1993, är på väg\r\natt genomföras. Gåtan blir inte mindre av att\r\nportalparagrafen, rätten till liv, utelämnas.</pre><pre>För Europa, men också för hela världen, framstår\r\n1975 som ett betydelsefullt år. Det var då man på\r\nallvar försökte föra samman frågorna om mänskliga\r\nrättigheter och säkerhetspolitik. I och med att den\r\neuropeiska säkerhetskonferensen i Helsingfors\r\ninledde sitt arbete togs klassiska säkerhetspolitiska\r\noch militära frågor upp som förknippades med\r\nnationalstaterna. Men parallellt ägnades mycket tid\r\nåt att dryfta den rätt och säkerhet som varje\r\nmedborgare har rätt till.</pre><pre>Alla vi som känner internationellt ansvar pendlar\r\nofta mellan hopp och förtvivlan i takt med\r\nsvängningarna på världsarenan. Vi har ett behov av\r\natt se något färdigt, ett lyckligt slut, något att hänga\r\nupp tillvaron på.</pre><pre>Visst finns det ljuspunkter i fråga om att skapa\r\nrespekt för människan och hennes rättigheter. Det\r\när bra. 1987 visade t.ex. Costa Ricas dåvarande\r\npresident Oscar Arias att Centralamerika av egen\r\nkraft kan åstadkomma stabilitet, fred och omsorg\r\nför de mänskliga rättigheterna. De nu tagna första\r\nförsiktiga stegen mot fred i Mellanöstern är en\r\nannan klart lysande ljuspunkt.\r\nBiståndsverksamheten har också i allt större\r\nutsträckning kopplats ihop med krav på demokrati\r\noch mänskliga rättigheter. Nederländerna har\r\nsedan 1975 sammanfört demokratikrav och\r\nbistånd. I det sammanhanget är det värt att notera\r\natt det för Sveriges del var först 1991 som en sådan\r\nkoppling kom till stånd.</pre><pre>Trots FN och ESK, trots detaljerade konventioner\r\nom mänskliga rättigheter, trots folkrätt och olika\r\nmer eller mindre bindande deklarationer dör,\r\nvåldtas och dödas människor dagligen och\r\nsystematiskt inom samma radie som den mellan\r\nMalmö och Luleå. Alltför ofta använder vi\r\nförskönande omskrivningar för det som händer i\r\nBosnien. Brott mot mänskliga rättigheter är inget\r\nannat än den lilla människans lidande och tragedi.\r\nSvårigheterna med att implementera den senaste\r\nfredsplanen är inget annat än brist på personligt\r\nmod från Europas alla ledare.</pre><pre>Hur rätt har inte Sarajevos borgmästare Muhamed\r\nKresevlakovic när han säger i sitt brev daterat den\r\n4 augusti i år -- och det gäller fortfarande: ''Ni måste\r\nveta att om Sarajevo faller, faller också hela idén om\r\nett multinationellt Europa. Då kommer mörkrets\r\nmakter att segra över allt förnuft. Tillåt inte detta\r\nske. Genom att rädda oss, räddar ni en civiliserad\r\nframtid.''</pre><pre>Många kanske anser att det finns många delar av\r\nvärlden där liknande konflikter som den i Bosnien\r\nfinns. Ja visst är det så. Men någon gång och\r\nnågonstans måste vi kraftigt reagera, och speciellt\r\nför vårt geografiska närområde. Jag tycker att det\r\när märkligt att man är beredd att låta våld och\r\nförtryck, förnedring och krigsförbrytelser och\r\netnisk utrensning löna sig.</pre><pre>Jag anser att det som händer i Bosnien-\r\nHercegovina och som händer och kommer att\r\nhända vid förhandlingsborden i Genève har\r\nbetydelse för hela vår världs framtid. Det handlar\r\nom människors rätt att få existera. Det handlar om\r\nmänskliga rättigheter och människosyn. Det\r\nhandlar om vår framtid, om våra barns och\r\nbarnbarns framtid.</pre><pre>Jag är också, fru talman, liksom många flyktingar\r\nuppriktigt mycket orolig över de våldsyttringar mot\r\ninvandrare och flyktingar som uppmärksammats\r\nden senaste tiden i vårt land, och jag fördömer dem\r\nmed skärpa.</pre><pre>Men är det inte så att allt hänger ihop? Det finns\r\nnågot som kommer före respekt före demokrati,\r\nfolkrätt och mänskliga rättigheter. Det är förmågan\r\natt se vad som är rätt och fel och att ta hänsyn till\r\nandra. I centrum för denna förmåga står den nakna\r\nmänniskan och hur hon har behandlats från första\r\nbörjan, som barn och som ung.</pre><pre>Psykoanalytikern Thomas Böhm konstaterar att\r\nmänniskor som tidigt utsätts för svåra övergivanden\r\noch kränkningar kan senare i livet sluta sig inom\r\nskal och förneka sitt behov av andra. Det som ofta\r\nutmärker de unga pojkar som återfinns i\r\nfrämlingsfientliga organisationer och även på våra\r\nfängelser är att de saknar en trygg familj och en god\r\nfar, som de kan och vill identifiera sig med.</pre><pre>Anf. 171  LENNART ROHDIN (fp):</pre><pre>Fru talman! Det ofattbara hände. Trots en hel\r\nvärlds längtan efter fred i Bosnien sade de bosniska\r\nledarna nej till Owen-Stoltenberg-planen att\r\ninternationellt stadfästa de landvinningar som\r\nserber och kroater tagit med våld -- trots att de nu\r\nvet att de inte kan vänta något stöd i sin hopplösa\r\nkamp. I den står de ensamma.</pre><pre>Europa står helt förlamat inför folkmordet i\r\nBosnien. Det råder ett tystnadens förräderi -- också\r\ni vårt land. Europa står inför ofantliga utmaningar.\r\nDet politiska ledarskapet i Europa lyser med sin\r\nfrånvaro. I jämförelse med ledarna i Paris, London,\r\nBonn och Rom framstår Margaret Thatcher nu som\r\nen verklig statsman.</pre><pre>Den etniska rensning som både serber och kroater\r\nbedriver med samma målmedvetenhet har ett och\r\nsamma mål: att utplåna den bosniska stat som\r\nvärldssamfundet erkänt och invalt i FN, att fördriva\r\nden muslimska befolkningen och att förinta dem\r\nsom inte frivilligt ger sig i väg. Våld och terror,\r\nskändning och våldtäkt är systematiska medel att\r\nnå målet.</pre><pre>Ett par miljoner bosnier är på flykt. Det är detta\r\nsom måste stoppas, inte att några av dem tagit sin\r\ntillflykt till Sverige. Inför det mest fruktansvärda\r\nsom ägt rum på vår kontinent sedan Hitlers\r\nförintelse diskuterar Sveriges kommuner i dag hur\r\nmånga tusenlappar de skall få i extra statligt stöd\r\nför att hysa de flyktande.</pre><pre>Fru talman! Det är så svårt att ta ställning, sägs det.\r\nMen visst kan man ta ställning,för alla dem som vill\r\nfortsätta leva tillsammans med vänner, grannar och\r\narbetskamrater -- oavsett etnisk tillhörighet. De är\r\nmånga -- även i krigets Bosnien.</pre><pre>I Sarajevo har muslimer, kroater och serber kämpat\r\nsida vid sida i försvaret av sin stad mot den serbiska\r\nmilisen.</pre><pre>TV-bilden i våras av de två älskande ungdomarna --\r\nhan serb, hon muslim -- omfamnande varandra i\r\ningenmansland, dödade av krypskyttar; på väg bort\r\nfrån hatet, till en framtid och och ett liv\r\ntillsammans. Den bilden borde vara svar nog till\r\nalla som säger att det är så svårt att ta ställning.</pre><pre>Fru talman! I maj gav Paris, London och Moskva\r\npresident Clinton entydigt besked att Europa inte i\r\nhandling skulle förhindra en uppdelning och ett\r\nutplånande av den bosniska statsbildningen.</pre><pre>Den 3 juni frågade jag här i kammaren statsminister\r\nBildt om inte den s.k. Washingtonplanen innebar\r\natt den väpnade aggression accepteras som\r\nbosniska serber och kroater med stöd av Serbien\r\noch Kroatien har begått. Statsministern svarade\r\npliktskyldigast, som alla Europas ledare: ''Nej, jag\r\ndelar inte den uppfattningen.''</pre><pre>När muren ännu stod kvar i Berlin, kunde Sverige\r\nta öppen ställning för frihet, demokrati och\r\nmänskliga rättigheter. I dag följer vi som den mest\r\nexemplariske eleven i klassen EG i fotspåren, även\r\nnär EG i sig är splittrat, som t.ex. i fråga om\r\nGreklands utpressning kring Makedonien.\r\nFörhandlingar om medlemskap får inte driva\r\nSverige till tystnad. Då har Sverige inte i FN:s\r\nsäkerhetsråd att göra.</pre><pre>Owen-Stoltenberg-planen är en entydig och slutlig\r\nkapitulation. Den är ett förräderi också mot alla\r\ndemokratiska krafter i Serbien och Kroatien, som\r\nEuropa lämnat i sticket. Hade lord Owen och\r\nThorvald Stoltenberg lyckats tvinga Bosniens\r\nmuslimer på knä, hade de väl förmodligen fått\r\nNobels fredspris.</pre><pre>Fru talman! Utrikesminister af Ugglas har upprepat\r\natt man måste ha tålamod, att man måste tro att\r\nförnuftet skall segra. Men varken tålamod eller\r\nförnuft satte stopp för Hitlers våldsvälde. Ett\r\nfolkmord kan aldrig göras ogjort -- inte ens om\r\nslaktarna ställs inför krigsförbrytardomstol.\r\nRättvisa skipades måhända i Nürnberg, men en\r\nmånghundraårig judisk civilisation i Europas mitt\r\nvar ändå utplånad -- för alltid.</pre><pre>Det är därför omvärlden genom FN nu måste ta det\r\noundvikliga beslutet att ingripa med all erforderlig\r\nmilitär kraft för att få slut på dödandet och sätta\r\nstopp för fortsatt våld.</pre><pre>Fru talman! I debatten den 8 juni om svenska FN-\r\nsoldater till Bosnien presenterade utrikesutskottet\r\nen ynklig kompromiss mellan stridande viljor,\r\nfrämst inom socialdemokratin. Flera talare, med\r\nMaj Britt Theorin i spetsen, varnade för följderna\r\nav att Sverige ens skulle sända fredsbevarande\r\ntrupper till Bosnien. Fredsfundamentalisterna står\r\nnakna i sin principtrohet.</pre><pre>Eftersom jag själv har ägnat en stor del av min\r\npolitiska gärning åt freds- och solidaritetsarbete,\r\nerkänner jag gärna att det för mig varit ett mycket\r\nstort steg, under mycken vånda, att i dag förorda\r\nett militärt ingripande. Ett nederlag -- ja, kanske\r\ndet. Men är inte det som skett och tillåtits ske i\r\nBosnien ett fruktansvärt nederlag för alla som\r\nkämpar för fred, frihet, demokrati och mänskliga\r\nrättigheter? Så svag får inte demokratin vara.</pre><pre>En solidaritet med de våldtagna och skändade\r\nkvinnorna i Bosnien som inte går längre än till\r\nprotestmöten i Europas huvudstäder är ingen\r\nsolidaritet. Solidaritet är inte detsamma som\r\nmedlidande. Solidaritet är handling som kan kosta\r\nnågot.</pre><pre>Fru talman! Som kanske den ende av Europas\r\nstatsmän har president Vaclav Havel tagit klar\r\nställning för ett resolut ingripande i kriget. I ett tal\r\ni våras i New York om förintelsen frågade Havel\r\nhur den kunde ske. ''Hur kunde nittonhundratalets\r\nmänniskor -- -- -- ha utfört vidrigheter så\r\nfasansfulla -- -- -- ?''</pre><pre>Svaret blev: ''Demokratins misslyckande. Det var\r\neftergifternas politik -- det som i mitt land brukar\r\nkallas Münchenandan -- -- -- .''</pre><pre>''Tjeckerna minns väl det yttrande som en\r\ndemokratisk statsman fällde strax innan han\r\nundertecknade Münchenavtalet -- -- -- .'' Han var,\r\nsade han bestört över att hans landsmän grävde\r\nskyttegravar och provade ut gasmasker ''på grund\r\nav ett gräl i något avlägset land mellan folk som vi\r\ninte vet ett dugg om''.</pre><pre>Havel slutade: ''Och så utvalde historien det\r\nutvalda folket att bära vår samlade skuld. Dess\r\nohyggliga offer lär oss hur farligt det är att förhålla\r\noss likgiltiga till saker som vi idiotiskt nog tror inte\r\nangår oss. I dagens värld angår allting alla.''</pre><pre>Anf. 172  BERTIL PERSSON (m):</pre><pre>Fru talman! Biståndet är en av våra viktigaste\r\nuppgifter. Tyvärr har Ny demokrati med sin\r\ngenerella negativitet lagt hämsko på en balanserad\r\ndebatt i frågan om innehållet i biståndet.</pre><pre>Svenskt bistånd gav länge stöd till en\r\nplanekonomisk utveckling i tredje världen.\r\nSocialistiska enpartistater stöddes, och förtryck och\r\nen skadlig ekonomisk politik kunde överleva alltför\r\nlänge.</pre><pre>Det viktigaste stöd som vi kan ge de fattiga\r\nländerna är att öppna våra marknader genom\r\nfrihandeln. Handeln är för deras del tio gånger mer\r\nomfattande än biståndet. Här finns mycket att\r\ngöra.</pre><pre>Men vi har också ett ansvar för att stödja och hjälpa\r\nutvecklingen i de fattiga länderna. U-länder kan\r\nvara fattiga av två skäl. De kan ha kommit i gång\r\nsent, eller också har statsmakten hämmat\r\nutvecklingen.</pre><pre>Enprocentsmålet har lett resonemangen fel. 1 % är\r\nen vettig nivå för biståndet, men som främsta mål\r\nleder det tanken till att bra resultat nåtts när\r\npengarna spenderats. Vi talar om hur sjukvården\r\nskall utformas, inte om ett tioprocentsmål, om hur\r\nförsvaret skall utformas, inte om ett\r\nfyraprocentsmål. Man talar om vad skall uppnås.\r\nJag menar att vi behöver mål där resultaten för de\r\nfattiga länderna kan mätas och värderas.</pre><pre>Biståndsbehoven är mångfasetterade. Av de 1 000\r\nmiljoner fattiga i världsbefolkningen bor 40 % i\r\nStillahavsasien, och här är tillväxten redan ganska\r\ngod. 30 % bor i Sydasien, och här dominerade\r\nstagnationen ganska länge. Mellanöstern svarar för\r\n6 %. Här finns ofta oljeresurser, men ändå är\r\nbiståndet stort. Subsahara-Afrika svarar för 14 %.\r\nDet är här som vi gör våra huvudsakliga satsningar,\r\ndels av tradition, dels därför att språksvårigheterna\r\när minst i länder i detta område. 10 % finns i\r\nLatinamerika, och där är tillväxtförutsättningarna\r\nganska goda.</pre><pre>Det är viktigt att se till innehållet i biståndet.\r\nMarknadsekonomisk utveckling behövs.\r\nDemokrati och respekt för mänskliga rättigheter\r\nmåste utvecklas. Korruption och maktmissbruk\r\nskall motverkas med kraft.</pre><pre>Det innebär att utveckling av rättsväsen och\r\nmarknadsekonomins institutioner behöver vårt\r\nstöd, liksom även den demokratiska traditionen\r\noch den fria pressen.</pre><pre>Det humanitära stödet, det stöd som når direkt till\r\ninvånarna, inte till regeringarna, har flera positiva\r\naspekter. Katastrofhjälp blir allt viktigare och\r\nvanligare, men den får inte blir så långvarig att den\r\negna jordbruksproduktionen slås ut.</pre><pre>Utbildning och kunskapsöverföring, anpassad efter\r\nbehoven, samt basal sjukvård, exempelvis\r\nvaccinationsprogram, är viktiga. Jordreformer\r\nbehöver ofta genomföras i dessa länder. En stärkt\r\nställning för kvinnorna hjälper också till att lösa\r\nbefolkningsfrågan, som är ett av de största hoten i\r\ndag. Småföretagsamheten behöver stödjas.\r\nAlltmer av detta kan övertas av\r\nfrivilligorganisationer, de s.k. NGO:s, och den\r\nlokala befolkningen måste engageras mer i arbetet.</pre><pre>Jag tror att det rena biståndet till ekonomisk tillväxt\r\nsköts bäst och framgångsrikast av Världsbanken\r\noch IMF, om vi inte i stället skall utveckla\r\nbiståndsberoende i mottagarländerna. Det behövs\r\nockså krav, inte bara medel.</pre><pre>Våra statliga biståndsorgan kan då successivt\r\nminskas och delar av verksamheten övertas av UD,\r\nsom har ambassaderna som övervaknings- och\r\nuppföljningsorgan.</pre><pre>Biståndet är i själva verket oljan i motorn -- inte\r\nbensinen i tanken. Vi bör bistå med medel, men\r\nsträva efter att mottagarländerna själva genomför\r\nåtgärderna. Sverige är ett stort biståndsland i\r\nprocent av BNI, men relativt litet vad gäller\r\npenningsummor. Det finns därför anledning för oss\r\natt koncentrera våra insatser, om vi skall nå optimal\r\neffekt för människorna i de fattiga länderna.</pre><pre>Fru talman! Det har visat sig att det går att på 30 år,\r\nen generation, omvandla ett land från absolut\r\nfattigdom till ett relativt välstånd.\r\nMarknadsekonomi, frihandel och fri företagsamhet\r\när nyckeln till detta.</pre><pre>Anf. 173  JOHN BOUVIN (nyd):</pre><pre>Fru talman! Det var ju rätt kul att Bertil Persson tog\r\nupp rättsväsendet. Men hur vore det om vi städade\r\ni Sverige först?</pre><pre>Det är rätt intressant egentligen att här har vi tre\r\ndagars allmänpolitisk debatt, men man har inte\r\nberört det viktigaste i detta land, Sveriges rikes\r\nlagbok. Den bryr man sig över huvud taget inte i,\r\noch jag tycker att det är ganska beklämmande att\r\ndet är på det sättet.</pre><pre>Nu försvann Bertil Persson, men jag kan ju ta upp\r\ndet i alla fall, att här pratar vi om att skänka bort\r\npengar till tredje världen, men ingen tar upp vart\r\nvåra ATP-pengar har tagit vägen, t.ex. Det fattas\r\ntvå till tre tusen miljarder -- miljarder säger jag.\r\nDet är alltså tre gånger statsskulden. Ingen tar upp\r\ndet.</pre><pre>Det blir ganska kul att se hur vi i Sveriges riksdag\r\nskall kunna förklara för svenska folket att nu skall\r\nvi betala ATP en gång till. Hur skall vi reda ut det\r\nhär? Den som lever får se.</pre><pre>Nåväl, jag skrev en motion under senaste\r\nmotionstiden som handlade om en\r\nmedborgarrättskommission. Den började så här: ''I\r\nmånga avseenden har officiella representanter för\r\nSverige velat framstå som föredömen för världen.\r\nSå reser t.ex. svenska poliser till Thailand för att\r\nkartlägga prostitutionen och pedofilverksamheten\r\ndär, för att undervisa thailändarna hur de skall lösa\r\nproblemen.''</pre><pre>Man åker dit, när vi har problemen här hemma. Jag\r\nblir bekymrad, när jag upptäcker att det fall som\r\njag tog upp och begärde att man skulle utreda bara\r\nsopades bort. I Kyrkans tidning, senaste numret, är\r\nden familjen på bild.</pre><pre>Jag vet att 97 stycken av dem som finns upptagna i\r\nriksdagens ledamotsförteckning för 1992/93 vet om\r\ndenna affär, även fru talmannen. Men man har inte\r\ngjort någonting åt den. Jag tycker att det är ganska\r\nbekymmersamt. Hur skall vi reda ut problemen i\r\ntredje världen, när vi inte reder ut dem i vårt eget\r\nland? Jag får aldrig något svar.</pre><pre>Jag försöker på än det ena än det andra sättet att få\r\nupp debatten om att städa först här i riksdagen. Jag\r\nblir ganska irriterad när man undersöker och\r\nundersöker och jag ser att här i riksdagen står det\r\ninte rätt till.</pre><pre>John Edin har skrivit en liten bok, Några ord till\r\nintelligenta politiker -- om vi hade några. Är det så\r\nilla som det står på s. 29 i boken, andra upplagan?\r\nOrden är Elmer Diktonius, finlandssvensk\r\nförfattare, som levde 1896--1961. Han säger så här:\r\n''Den som icke känner lukten av detta samhälles\r\nstinkande ruttenhet har ruttenheten redan i sin\r\negen näsa.''</pre><pre>Är det så illa att det är på detta sätt, att vi inte vill\r\nlyfta fram problem vi har? Jag har suttit och lyssnat\r\ni tre dagar till debatten om de problem vi har, och\r\ndet märkliga är att ingen har gjort misstag. Man\r\nskyller på varandra. Att ingen i denna kammare gör\r\nmisstag, är för mig obegripligt.</pre><pre>Nåväl, hur skall vi då komma till rätta med detta?\r\nJag skrev en annan motion: en kristidskommission\r\nkanske vore det rätta botemedlet? Den sopade man\r\nbort den 17 mars. Den ville man inte höra talas om,\r\nför att bifalla den vore ju att ge bakläxa åt oss.</pre><pre>Jag har tittat i grundlagarna. Kan det vara så att\r\nfolket måste sätta sig över grundlagen? Får folket\r\nbesluta i folkomröstning att en kristidskommission,\r\nsom består av ekonomer, personer från näringslivet\r\nkanske, dvs. personer med omvittnat sunt förnuft,\r\nskall ta över och styra landet under en tid? Är det\r\nså främmande?</pre><pre>I en situation när det politiska systemet inte klarar\r\nav att hantera de stora ekonomiska och sociala\r\nproblemen, inte minst den moraliska kris vi\r\nbefinner oss i, får folket då sätta sig över\r\ndemokratin, den s.k. demokratin? Vi har ingen\r\ndemokrati. Vi har en politisk diktatur. Får folket\r\nsätta sig över riksdag och regering under en tid? Ja,\r\nvarför inte?</pre><pre>Sanningen är den att det politiska systemet har\r\nställt till det och är oförmöget att lösa problemen.\r\nDet finns ingen annan väg ur problemen än att\r\nfolket, folkviljan alltså, beslutar att en\r\nkristidskommission skall ta över för en tid och ställa\r\ntill rätta vad det politiska systemet har misslyckats\r\nmed.</pre><pre>Under tiden skall en ny demokratisk konstitution\r\nutarbetas som förhindrar att misstagen upprepas.\r\nKonstitutionen skall föreläggas folket för beslut.\r\nDärefter hålls val enligt den nya konstitutionen.</pre><pre>Problemen är faktiskt nu så stora att folket snarast\r\nmåste få säga sin mening i en folkomröstning. Om\r\nfolket menar att en kristidskommission skall\r\ntillsättas med extraordinära befogenheter, skall\r\nregering och riksdag finna sig i detta, följa folkets\r\nråd och vidta nödvändiga åtgärder. Kan det vara\r\nnågonting, månntro?</pre><pre>Nu är min tid ute, men jag undrar: Kan det vara\r\nnågonting kanske? Det är en öppen fråga till\r\nsamtliga av er -- det är ju inte så många här. Vad är\r\natt göra?</pre><pre>Det är kul att stå här. Det visar att vår\r\narbetsordning i Sveriges riksdag nog behöver\r\nreformeras.</pre><pre>Den allmänpolitiska debatten var härmed avslutad.</pre><pre>7 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:68 Lagändringar på djurhälsoområdet</pre><pre>Konstitutionsutskottets betänkanden</pre><pre>1993/94:KU1 Olaga våldsskildring m.m.</pre><pre>1993/94:KU2 Vissa yttrandefrihetsfrågor</pre><pre>1993/94:KU3 Massmediefrågor m.m.</pre><pre>1993/94:KU4 Ordensväsendet</pre><pre>Justitieutskottets betänkande</pre><pre>1993/94:JuU1 Ordningslag m.m.</pre><pre></pre><pre>8 § Anmälan om interpellationer</pre><pre>Anmäldes att följande interpellationer framställts</pre><pre>den 14 oktober</pre><pre>1993/94:21 av Marianne Carlström (s) till statsrådet\r\nBo Lundgren om Åtgärder för att minska antalet\r\nvräkningar:</pre><pre>Antalet vräkningar har under senare tid visat en\r\noroande ökning. Enligt undersökningar gjorda av\r\nKonsumentverket, Socialstyrelsen och\r\nKronofogdemyndigheten har de vräkta sämre\r\nekonomi, de är oftare än andra inlagda på sjukhus\r\noch bara hälften av dem har arbetsinkomster.</pre><pre>Två typer av hushåll är överrepresenterade bland\r\nde vräkta: de ensamma männen i åldern 25--54 år\r\noch barnhushållen. 71 % hade mindre än 20 000 kr\r\ni skuld. Under 1991 vräktes över 6 000, vilket är\r\n1 000 fler än föregående år.</pre><pre>Under årets första nio månader anmäldes 16 123\r\nfall till kronofogdemyndigheterna. Det är en\r\nökning från 9 146 eller 76 % jämfört med 1992.</pre><pre>Drygt ett år efter vräkningen saknar tre fjärdedelar\r\neget kontrakt. De bor i andra hand, är inneboende,\r\nhar s.k. socialt kontrakt, bor hos partner, bekanta,\r\nföräldrar och på institution eller liknande.</pre><pre>Ökningen av antalet vräkta beror inte bara på att\r\nfler är arbetslösa utan på att det har blivit mycket\r\ndyrare att bo.</pre><pre>Vilka åtgärder avser skatteministern att vidta för de\r\nredan vräkta?</pre><pre>Vilka förändringar i bostadspolitiken planerar\r\nskatteministern för att förhindra ytterligare\r\nvräkningar?</pre><pre>1993/94:22 av Björn Kaaling (s) till\r\narbetsmarknadsministern om Avvecklingen av\r\narbetslivsfonderna:</pre><pre>Arbetslivsfonderna tillkom genom ett samarbete\r\nmellan Socialdemokraterna och Centern i\r\nriksdagen. Finansieringen genom\r\narbetsgivaravgifter skapade ett utrymme på drygt\r\n15 miljarder kronor som nu används för att skapa\r\nbättre arbetsmiljöer i hela landet, i alla branscher\r\noch med en helhetssyn på arbete, individ och\r\nsamhälle. Det är ett viktigt inslag i vår strävan att\r\nskapa ''det goda arbetet''.</pre><pre>Tyvärr har fondkapitalet naggats i kanten genom\r\nolika krispaket. Fondernas livslängd begränsas\r\ndärmed. Huvuddelen av medlen kommer att vara\r\nbeviljade under första halvåret 1994. Hela\r\norganisationen skall vara avvecklad vid\r\nhalvårsskiftet 1995.</pre><pre>Det är enligt min mening en felsyn att se\r\narbetslivsfondernas verksamhet primärt som en\r\nbidragsförmedling. Det är i stället i hög grad fråga\r\nom en kunskapsuppbyggnad och en\r\nkompetensspridning. Genom de många olika\r\narbetsplatsprogram som framtagits och beviljats\r\nbidrag genomförs nu över hela landet en rad\r\nnyskapande projekt. Det är viktigt enligt min\r\nmening att dessa dokumenteras och erfarenheterna\r\nsprids. De goda exemplen måste avsätta ringar på\r\nvattnet. Arbetslivsfondernas kanslier har här en\r\nviktig uppgift genom uppföljning och\r\nkunskapsspridning, ett arbete som ingen annan kan\r\növerta.</pre><pre>Mot denna korta bakgrund är det för mig mycket\r\nangeläget att arbetslivsfonderna får möjlighet att\r\narbeta för full kapacitet ända fram till\r\navvecklingen. Detta vill och planerar också\r\nfonderna för. Det enda hindret är att det finns\r\ncentrala beslut om att fondernas kanslier skall\r\n''avvecklas successivt''. För mitt hemläns fond\r\ninnebär det att styrelsen mot sin vilja tvingas varsla\r\nen av två handläggare om uppsägning redan i\r\nfebruari 1994. Detta äventyrar på ett allvarligt sätt\r\nfondens möjligheter att på ett bra sätt följa upp och\r\nsprida vidare de erfarenheter som vinns av de\r\nmånga bra projekten i Uppsala län. Jag förmodar\r\natt situationen är densamma i andra län.</pre><pre>Jag frågar därför chefen för\r\nArbetsmarknadsdepartementet:</pre><pre>Är statsrådet beredd att låta fondernas styrelser\r\nsjälvständigt handlägga frågan om kansliernas\r\navveckling?</pre><pre>1993/94:23 av Sten-Ove Sundström (s) till\r\nstatsrådet Görel Thurdin om Ytterligare reglering\r\nav snöskoteråkning:</pre><pre>I Sverige finns 150 000 snöskotrar varav ca 45 000 i\r\nvåra nordligaste län. Enbart i Norrbotten finns 48\r\nsnöskoterklubbar.</pre><pre>Snöskotern är det fordon som ger många\r\nmänniskor möjligheter att komma ut i naturen,\r\näven vintertid. Det gäller såväl handikappade och\r\näldre som barnfamiljer, dvs. grupper som inte kan\r\neller orkar att skida i vinterterrängen.</pre><pre>Det organiserade skoterfolket bygger särkilda\r\nskoterleder, drar upp spår i markerna som används\r\nav skidåkare, draghundsekipage m.fl. Skoterleder\r\nbetraktas som allemansleder.</pre><pre>Begränsningar av skoterkörning förekommer inom\r\nvissa områden, där kommuner av bullerskäl och\r\nandra skäl har förbjudit skotertrafik.</pre><pre>Det finns nu en allmän oro bland skoterfolket över\r\ndet arbete som pågår i regeringskansliet för att\r\nytterligare begränsa snöskoterkörningen. Det\r\ngäller bl.a. uppgifter i massmedia om det pågående\r\nremissarbetet kring den utredning som beställts av\r\nMiljödepartementet.</pre><pre>Några av förslagen skulle, om de genomförs, enbart\r\nskapa en byråkrati som i verkligheten vore omöjlig\r\nav leva upp till och framför allt kontrollera av\r\nberörda myndigheter. Det gäller t.ex. förslaget till\r\nhastighetsbegräsning till 70 respektive 50 km/tim\r\nför snöskotrar.</pre><pre>I debatten om hastighetsbegränsningar efter våra\r\nallmänna vägar finns numera en stor förståelse\r\nbland alla aktörer på trafiksäkerhetsområdet att\r\ndet gäller att sätta hastighetsgränser som har stöd\r\nbland trafikanterna, eftersom det endast i\r\nbegränsad omfattning går att kontrollera\r\nhastigheterna. Hur man effektivt skall kunna\r\nkontrollera att hastighetsgränserna efterlevs på ett\r\nterrängfordon vintertid är en gåta, i synnerhet med\r\nde begränsade resurser som t.ex. trafikpolisen har.</pre><pre>Dessutom är det anmärkningsvärt att så många\r\nremissinstanser valts från platser i landet som under\r\nmånga vintrar saknat snö och erfarenhet av\r\nsnöskotrar och skoterkörning.</pre><pre>Med hänvisning till det anförda vill jag till\r\nstatsrådet Görel Thurdin ställa följande frågor:</pre><pre>Är regeringen beredd att ompröva sin negativa\r\ninställning till snöskoter som fordon och\r\nskoteråkandet?</pre><pre>Avser regeringen att lägga fram förslag till\r\nhastighetsbegränsning för snöskotrar?</pre><pre>Avser statsrådet verka för att antalet\r\nremissinstanser utökas så att underlaget för ett\r\nförslag till riksdagen blir mer representativt?</pre><pre>1993/94:24 av Bruno Poromaa (s) till\r\nkommunikationsministern om Åtgärder för att\r\nförbättra flyg- och tågförbindelserna mellan\r\nMalmfälten och Luleå:</pre><pre>Näringslivet i de båda malmfältskommunerna\r\nKiruna och Gällivare i Norrbottens län har tidigare\r\nstarkt varit beroende av så gott som en enda näring,\r\nnämligen gruvindustrin. Alltsedan den kris som\r\ngruvindustrin genomled för närmare 15 år sedan,\r\nhar en omstrukturering skett av de två\r\nkommunernas näringsliv.</pre><pre>Näringslivet i dessa båda kommuner är i dag starkt\r\nberoende av både nationella och internationella\r\npersonkontakter och leveranser. Flygets\r\navreglering har fått till följd en milt uttryckt\r\navrustning av flygkommunikationerna med ett fåtal\r\nturer mellan residensstaden Luleå och de båda\r\nmalmfältsorterna och därtill med priser i en\r\noacceptabelt hög nivå.</pre><pre>Eftersom flyget ''kapsejsat'' så finner SJ det inte\r\nheller längre motiverat att konkurrera med det s.k.\r\nsnabbtåget mellan Luleå och Kiruna utan har\r\nåterinsatt ett vanligt lok med två vagnar av äldre\r\ndatum. Detta görs därtill vid en tidpunkt då den\r\nkostsamma upprustningen av banan mellan orterna\r\när klar. Med ett bibehållande av det tidigare\r\nsnabbtåget skulle restiderna mellan kusten och\r\nmalmfältskommunerna varit ännu kortare.</pre><pre>Mot den bakgrunden vill jag ställa följande fråga till\r\nkommunikationsministern:</pre><pre>Är kommunikationsministern beredd att vidta\r\nnågra som helst åtgärder i syfte att åtminstone\r\nuppnå samma nivå, både standard- och\r\nkostnadsmässigt i såväl flyg- som tågtrafiken mellan\r\nMalmfälten och Luleå, som det var vid tidpunkten\r\nföre flygets avreglering?</pre><pre>1993/94:25 av Gudrun Schyman (v) till\r\nutrikesministern om Den svenska FN-styrkan i\r\nBosnien:</pre><pre>Den svenska FN-styrkan om 850 personer som\r\nsänts till Tuzla-området i Bosnien ger upphov till\r\nallvarliga och principiellt mycket väsentliga frågor\r\nangående svensk utrikes- och säkerhetspolitik. Av\r\nbehandlingen av hela denna fråga att döma tycks\r\nregeringen dock inte inse detta. Frågan har från\r\nförsta början behandlats på ett mycket\r\notillfredsställande sätt som vi inom Vänsterpartaiet\r\ntidigare påpekat.</pre><pre>Den första invändningen från Vänsterpartiets sida\r\ngällde hur beslutet om att sända en FN-styrka till\r\nBosnien kom till. Vi framförde i vår motion i maj\r\natt beslutet gick utöver tidigare bemyndigande från\r\nriksdagen till regeringen och var av sådan vikt att\r\nriksdagen borde ha inkallats till urtima riksmöte.\r\nNu delegerades beslutet i stället till regeringen och\r\nundgick därmed nödvändig debatt och behandling.\r\nVår uppfattning fick i somras stöd från bl.a.\r\nkonfliktforskaren Gunnar Jervas vid FOA som,\r\nprecis som Vänsterpartiet, menar att beslutet\r\nhastades fram utan att svenska folket fick säga sin\r\nmening. Försvarsledningen och regeringen verkar\r\nhelt enkelt av rädsla för allmänhetens reaktioner ha\r\nvelat tysta ned frågan.</pre><pre>Tystnaden från regeringshåll har fortsatt även efter\r\ndet att det slutliga beslutet togs. Vad som nu inte\r\ndiskuteras öppet är vad som händer med den\r\nsvenska FN-styrkan i händelse av en större\r\ntruppinsats från NATO:s och därmed USA:s sida.</pre><pre>Den redan pågående luftövervakningen över\r\nBosnien liksom flottblockaden mot\r\nRestjugoslavien genomförs av NATO. Mycket\r\ntalar för att Förenta staterna som villkor för ett\r\ningripande av marktrupp anger att även dessa skall\r\nstå under NATO-befäl, om än med FN-emblen på\r\nfordon och kläder. Detta skulle ställa den svenska\r\nFN-styrkan under helt nya förutsättningar. Den\r\nnordiska bataljonen, i vilken den svenska styrkan\r\ningår, måste i en sådan situation rimligtvis\r\nsamordnas med den mycket större NATO-styrkan.\r\nI praktiken innebär detta att svenska soldater\r\nkommer att lyda direkt under NATO.</pre><pre>Som alla vet är Sverige, efter beslut i riksdagen, en\r\nmilitärt alliansfri stat, även om delar av regeringen\r\ngärna skulle se att det förhöll sig på annat sätt. Ett\r\nsvenskt deltagande i militära operationer som i\r\npraktiken leds av NATO är således totalt oförenligt\r\nmed den av riksdagen fastställda utrikes- och\r\nsäkerhetspolitiken.</pre><pre>Mot denna bakgrund vill jag fråga\r\nutrikesministern:</pre><pre>1.  Varför fick inte riksdagen fatta det slutliga\r\nbeslutet om att sända en FN-styrka till Tuzla-\r\nområdet när beslutet har sådana allvarliga\r\nkonsekvenser för svensk utrikes- och\r\nsäkerhetspolitik?</pre><pre>2.  Vilken ställning skall den svenska styrkan ha om\r\nUSA beslutar om en större truppinsats och ställer\r\nsom villkor att trupperna står under NATO-befäl?</pre><pre>1993/94:26 av Hans Göran Franck (s) till\r\nsocialministern om Åtgärder för att förhindra\r\nvräkningar:</pre><pre>Antalet vräkningar ökar i snabb takt. Under 1991\r\noch 1992 verkställdes drygt 6 000 vräkningar\r\nrespektive år, vilket skall jämföras med 5 000\r\nvräkningar 1990. Allt tyder nu på att antalet\r\nvräkningar innevarande år kommer att passera\r\n8 000.</pre><pre>I en nyligen presenterad forskningsrapport ''Vräkt\r\ni laga ordning'' av Janne Flyghed och Sten-Åke\r\nStenberg från Institutet för Social Forskning har\r\nvräkningarnas orsaker och konsekvenser\r\nundersökts. Projektet har initierats av\r\nSocialdepartementet och Konsumentverket.</pre><pre>I rapporten beskrivs bl.a. vissa av de förändringar\r\nav hyreslagen som genomfördes den 1 juli 1993 och\r\nsom inriktades just på att minska antalet vräkningar\r\nsom haft sin orsak i bristande hyresbetalningar.\r\nForskarna konstaterar att den förändringen\r\nkommer att ha mycket liten betydelse på antalet\r\nvräkningar. Förändringarna av förverkande-\r\nrespektive återvinningsfristen ger hyreslagen ett\r\nmänskligare ansikte, men någon återhållande\r\neffekt på vräkningsfrekvensen kommer de\r\nknappast att ha.</pre><pre>I stället är det de ekonomiska faktorerna som har\r\nbetydelse för antalet vräkningar. I takt med att\r\nekonomin försämrats har antalet vräkningar skjutit\r\ni höjden. Den allra viktigaste förklaringen återfinns\r\nsannolikt i de stora hyreshöjningarna. Den största\r\nhöjningen genomfördes 1991 då effekten av\r\nskattereformen slog igenom. Detta skulle\r\nkompenseras med en utökning av bostadsbidragen.\r\nMen få av de vräkta har utnyttjat sin rätt till\r\nbostadsbidrag, ofta har de inte ens sökt. Detta\r\ntyder på att informationen om rätten till denna\r\nkompensation inte nått fram till den grupp som\r\nvarit i störst behov av den.</pre><pre>Socialtjänsten måste ta ett större ansvar för att\r\ninformera om rätten till bidrag för att förebygga att\r\nenskilda hushåll hamnar i situationer när vräkning\r\ninte kan undivkas. De bestämmelser som finns i\r\nhyreslagen, om att socialtjänsten alltid måste\r\nunderrättas om förestående vräkningar för att\r\nkunna bistå den enskilde, tycks inte ha haft avsedd\r\neffekt. Många hushåll vräks i onödan på grund av\r\natt man inte fått hjälp att reda ut de ekonomiska\r\nbekymren.</pre><pre>Med anledning av ovanstående vill jag till\r\nsocialminister Bengt Westerberg ställa följande\r\nfrågor:</pre><pre>1. Vad vill socialministern göra för att förhindra\r\nvräkningar av hushåll som råkat ut för tillfälliga\r\nekonomiska svårigheter?</pre><pre>2. Ämnar statsrådet ta något initiativ för att förmå\r\nsocialtjänsten att fungera bättre när det gäller att\r\nbistå den enskilde med råd och stöd för att\r\nförhindra att vräkningar fullföljs, ofta i onödan?</pre><pre>1993/94:27 av Birgitta Dahl (s) till finansministern\r\nom Finansieringen av ett vårdnadsbidrag:</pre><pre>Av den offentliga debatten och uttalanden av\r\nenskilda statsråd har man fått intrycket att det är\r\ndrygt 2 miljarder kronor som återstår att finansiera\r\nav de 6 miljarder kronor som regeringen beräknat\r\natt vårdnadsbidraget skall kosta. Detta är i sig\r\nutomordentligt allvarligt mot bakgrund av det stora\r\nbudgetunderskottet och den ekonomiska kris\r\nlandet befinner sig i.</pre><pre>Men det rör sig i själva verket om minst 5,4\r\nmiljarder kronor i ökat budgetunderskott för\r\nstaten. Det framgår av beräkningar som den av\r\nregeringen tillsatta arbetsgruppen om\r\nvårdnadsbidraget redovisar i sin rapport. De 3,4\r\nmiljarder kronor som beräknas tas ut genom höjda\r\nskatter och barnomsorgsavgifter tillfaller i sin\r\nhelhet kommunerna och bidrar inte till att täcka\r\nstatens kostnader.</pre><pre>Socialminister Bengt Westerberg har uttalat att\r\nvårdnadsbidraget inte skall finansieras genom\r\nförsämringar av barnomsorgen och\r\nföräldraförsäkringen.</pre><pre>Mot bakgrund av detta vill jag fråga finansminister\r\nAnne Wibble:</pre><pre>1.  Kan finansministern bekräfta att kostnaden för\r\nstaten för vårdnadsbidraget blir minst 5,4 miljarder\r\nkronor?</pre><pre>2.  Kan finansministern bekräfta att kostnaderna\r\nför vårdnadsbidraget inte skall finansieras genom\r\nförsämringar av föräldraförsäkringen eller\r\nbarnomsorgen?</pre><pre>3.  Hur skall vårdnadsbidraget finansieras?</pre><pre>9 § Anmälan om frågor</pre><pre>Anmäldes att följande frågor framställts</pre><pre>den 14 oktober</pre><pre>1993/94:51 av Inger Lundberg (s) till statsrådet Bo\r\nLundgren om Kostnaderna för den enskilde vid\r\nexekutiv försäljning av fastighet:</pre><pre>Regeringen införde den 19 november 1992 en\r\nförordning om nya avgifter vid\r\nkronofogdemyndigheterna. Beslutet innebär\r\nmycket kraftiga höjningar av avgifterna vid\r\nförsäljning av en normal villa.</pre><pre>Medan fastighetsmäklarna har baserat sina\r\nförsäljningskostnader på det faktiska\r\nförsäljningspriset på en villa, baserar kronofogden\r\nsina på ett teoretiskt pris -- det s.k.\r\nmarknadsvärdet.</pre><pre>I dagens ansträngda läge på fastighetsmarknaden är\r\ndet mer vanligt än ovanligt att priset vid en exekutiv\r\nförsäljning kraftigt understiger värderingen av\r\nfastigheten.</pre><pre>Den familj -- ofta unga familjer, som drabbats av\r\narbetslöshet och höjda levnadsomkostnader -- som\r\nfår sin villa såld exekutivt går ofta ur affären med\r\nen stor kvarstående skuld. Till den kommer en\r\nbetydande kostnad för själva försäljningen. Så\r\nuppgår t.ex. kostnaden för försäljning av en villa\r\nsåld för 400 000 kr, men värderad till 750 000 kr\r\nefter regeringens beslut till 31 000 kr.</pre><pre>Är statsrådet beredd att ta initiativ till en översyn\r\nav kostnaderna för den enskilde vid exekutiva\r\nförsäljningar av fastigheter?</pre><pre>1993/94:52 av Björn von der Esch (m) till\r\nkulturministern om Närradiostationernas\r\nmöjligheter att sända nyhetssammandrag:</pre><pre>Vår radiolagstiftning betecknades i denna kammare\r\nför ett halvår sedan som den mest liberala i världen.</pre><pre>Icke desto mindre har ett antal närradiostationer\r\ngivits vitesföreläggande på 50 000 kronor om de\r\nfortsätter sända TT:s nyhetssammandrag, 2\r\nminuter.</pre><pre>Det är en inskränkning av såväl informations- som\r\nyttrandefriheten som torde vara unik i den fria\r\nvärlden.</pre><pre>Finner statsrådet anledning att vidtaga någon\r\nåtgärd till följd av det inträffade?</pre><pre>1993/94:53 av Birgit Henriksson (m) till\r\njusitieministern om Åtgärder för att säkra\r\ntillgången på polishundar:</pre><pre>Polisen lider brist på välutbildade polishundar inom\r\nflera olika verksamheter. En orsak är de\r\nbesparingar, som lagts ut på polisområdet, men\r\näven den försening av hundinköp som en\r\ninternutredning har förorsakat. Man har under\r\nmånga år haft kontrakt på ca 50 hundar per år från\r\nhundskolan. Under det nu gångna budgetåret har\r\ndock endast en handfull hundar inköpts.\r\nHundskolan varslar nu tio fast anställda och två\r\nvikarier. Inom en snar framtid kommer skolan\r\nkanske att vara utslagen om man inte kan finna\r\navnämare till de under stor möda och med hård\r\ngallring framtagna valpar som är avsedda att bli\r\npolishundar av olika slag.</pre><pre>Flera organisationer behöver hundar, dock kräver\r\nman olika kompetenser av hundarna. Det är\r\npolisen som ställt de höga krav som lett till dagens\r\nhöga kostnader. Genom att avbryta de regelbundna\r\ninköpen riskerar man att hela den framgångsrika\r\naveln varit förgäves.</pre><pre>Vilka åtgärder är statsrådet beredd att vidta för att\r\ni framtiden säkra tillgången på polishundar?</pre><pre>1993/94:54 av Birgit Henriksson (m) till\r\nsocialministern om Polisens bedömning av\r\nomhändertagna personers behov av vård:</pre><pre>Många personer som tas om hand av polisen och\r\nsom placeras i s.k. fyllericeller är så redlöst\r\nberusade att de varken kan eller vill ta vara på sig\r\nsjälva. Det händer även att polisen får ta hand om\r\nnågon som anmälts redlöst berusad, men som i\r\nsjälva verket drabbats akut av sjukdom. För en\r\npolis är det svårt att avgöra om det är ''en vanlig\r\nfylla'', ett djupare missbruk, kanske blandning av\r\ntabletter och sprit eller om omhändertagandet\r\navser en diabetiker med komasymtom.</pre><pre>Många tragedier skulle kunna undvikas om polisen\r\nalltid, när man omhändertar någon som inte kan ta\r\nvara på sig själv, direkt kan köra till närmaste\r\nsjukhus.</pre><pre>Vilka åtgärder är statsrådet beredd att överväga för\r\natt tillse att personer som omhändertas av polisen\r\nfår adekvat vård?</pre><pre>1993/94:55 av Gunnar Thollander (s) till\r\njustitieministern om Resurserna till polisväsendet i\r\nUppsala län:</pre><pre>Uppsala län, med landets fjärde stad, borde\r\nresursmässigt befinna sig betydligt närmare\r\nstorstadsregionernas position, eller i vart fall\r\nriksgenomsnittet, än i den resursmässiga\r\nbottenposition som länet nu placerats på. Av\r\nRikspolisstyrelsens årsredovisning framgår att\r\nendast sju län har en lägre resurs per invånare till\r\nsitt förfogande än Uppsala. Medan\r\nriksgenomsnittet är 942 kr per invånare, för\r\nStockholms län 1 442 kr per invånare, för\r\npolismyndigheten i Stockholm 2 432 kr per\r\ninvånare, är motsvarande resurssiffror för Uppsala\r\nlän 701 kr per invånare.</pre><pre>Är justitieministern beredd att vid årets\r\nbudgetbehandling föreslå sådana ökade resurser till\r\npolisväsendet i Uppsala län att denna\r\nsnedfördelning rättas till?</pre><pre>1993/94:56 av Per-Richard Molén (m) till\r\njustitieministern om Polisens utnyttjande av\r\nhundar för bevakningsuppdrag:</pre><pre>Av TV-reportagen från de svåra kravallerna i\r\nGöteborg den 8 och 9 oktober 1993 kunde noteras\r\natt polisen mycket sparsamt använde hundar för att\r\nåterställa ordningen.</pre><pre>Likaså ser man vanligtvis två patrullerande poliser\r\ni stället för en polis och en hund ute i\r\nbostadsdistrikten.</pre><pre>Med anledning härav vill jag ställa följande fråga\r\ntill justitieministern:</pre><pre>Har statsrådet gjort sig underrättad om\r\nanledningarna till att polisen i mindre utsträckning\r\nän tidigare utnyttjar hundar för sina\r\nbevakningsuppdrag?</pre><pre>1993/94:57 av My Persson (m) till justitieministern\r\nom Polisingripanden vid demonstrationer m.m.:</pre><pre>Fyra lindrigt skadade polismän samt skadegörelse\r\nför hundratusentals kronor blev facit efter en av\r\npolisen sanktionerad demonstration i Göteborg\r\nförliden vecka. Trots civila spanares larm om att\r\ndemonstranterna var beväpnade med gatstenar,\r\njärnrör och flaskor ingrep inte polisen förrän\r\nkravallerna var ett faktum.</pre><pre>Orsaken till att polisen allt oftare undviker\r\npreventiva ingripanden tillskrivs bl.a. rädslan för\r\natt utsättas för JO-kritik, som skett i ett antal\r\ntidigare fall. Detta är inte tillfredsställande och kan\r\nbl.a. ge upphov till att yttrande- och mötesfriheten\r\nän mer sätts under debatt.</pre><pre>Vilka åtgärder avser justitieministern vidtaga för\r\natt åstadkomma en bättre samsyn mellan\r\nordningsmakten och JO vad gäller preventiva\r\ningripanden i samband med demonstrationer?</pre><pre>den 15 oktober</pre><pre>1993/94:58 av Kenneth Attefors (nyd) till statsrådet\r\nReidunn Laurén om Granskning av journalisters\r\nbakgrund m.m.:</pre><pre>Jag har fått minst två samtal från trovärdiga källor\r\nsom påpekat att vissa jornalister inte har speciellt\r\nrent mjöl i påsen men ändå har mage att granska\r\noch kritisera andra människor i samhället. Ett\r\närende som nyligen nått offentligheten gäller en\r\njournalist och dennes dubbelmoral och bristande\r\netik. Journalisten som själv hade ett stort\r\naktieinnehav i SE-banken skrev om banken på ett\r\nsådant sätt att det inte kan uteslutas att börsvärdet\r\ndärigenom drevs upp.</pre><pre>Ett annat fall gäller en pressfotograf som är\r\nmisstänkt för uppvigling i syfte att få bra bilder.\r\nHelt uppenbart klarar inte mediabranschen sin\r\nsjälvsanering. Det kanske borde finnas fler lagar\r\nsom gör att det svenska folket får möjlighet att\r\ngranska jorunalisters bakgrund och förehavande.\r\nAlla anser ju att media utgör den tredje\r\nstatsmakten och att den har en mycket viktig roll att\r\nfylla i samhällsdebatten. Det anser även jag. Min\r\nfråga blir:</pre><pre>Ämnar statsrådet föreslå en lag som ger staten\r\nmöjlighet att speciellt granska mediabranschens\r\ninsideraffärer?</pre><pre>1993/94:59 av Karl-Erik Persson (v) till\r\nmiljöministern om Deklaration av innehållet i\r\nblyfri bensin:</pre><pre>Allt fler rapporter visar att de som arbetar med\r\nblyfri bensin drabbas av olika slags besvär: svullna\r\nhänder, huvudvärk, ögonbesvär, balansrubbningar\r\nm.fl. symptom på påverkan av organiska gifter.</pre><pre>Orsaken till dessa besvär är oklar. Det beror bl.a.\r\npå att berörda myndigheter inte vet vilka\r\nkemikalier -- ofta tillsatser -- den blyfria bensinen\r\ninnehåller, eftersom oljeproducenterna håller detta\r\nhemligt av företagsekonomiska skäl.</pre><pre>Dessa tillsatsers effekter på den yttre miljön är\r\nnaturligtvis också okända.</pre><pre>Jag vill därför fråga miljöministern:</pre><pre>Kommer regeringen vidta åtgärder som gör att\r\ninnehållet i blyfri bensin kan deklareras och bli\r\noffentligt?</pre><pre>1993/94:60 av Bertil Måbrink (v) till statsrådet Alf\r\nSvensson om Dödsstraffets införande i Peru:</pre><pre>Den lagstiftande församlingen i Peru har godkänt\r\nett förslag att införa dödsstraff i fredstid för\r\nlandsförräderi och terrorism. En folkomröstning\r\nom dödsstraffets införande kommer att äga rum\r\nden 31 oktober. Dödsstraff är ett omänskligt straff\r\nsom strider mot den mest grundläggande\r\nrättigheten: livet. Dödsstraff står i motsättning till\r\nprincipen om att straffet skall syfta till den dömdes\r\nåteranpassning. Dödsstraff är slutgiltigt -- en\r\nfelaktig dom kan inte rättas. Införande av\r\ndödsstraff i Peru skulle få särskilt förödande\r\nkonsekvenser eftersom hela rättssystemet redan\r\nligger i ruiner efter president Fujimoris åtgärder i\r\nsamband med kuppen i april 1992.</pre><pre>Jag vill därför fråga statsrådet:</pre><pre>På vilket sätt agerar den svenska regeringen för att\r\nge uttryck för sitt avståndstagande från\r\ndödsstraffets införande i Peru?</pre><pre>1993/94:61 av Sylvia Lindgren (s) till\r\njustitieministern om Tillsynen över\r\nbevakningsföretag:</pre><pre>Bevakningsbranchens expansion kan ses som ett\r\nuttryck för att otryggheten och kriminaliteten har\r\nökat i samhället. Det är därför oerhört viktigt att\r\ninvånarna i samhället kan känna trygghet och tillit\r\nför såväl polis som de olika väktarföretagen.</pre><pre>Den senaste tiden har vi kunnat ta del av\r\nskrämmande uppgifter om bl.a. ett väktarföretag,\r\nConcelia AB, där var sjätte anställd på\r\nbevakningsföretaget är kriminellt belastad.</pre><pre>För att bevakningsbranschens trovärdighet skall\r\nkunna befästas kan det därför vara på sin plats med\r\nen översyn av de rutiner som råder för denna\r\nbransch. Är det t.ex. för lätt att starta\r\nbevakningsföretag, har tillsynsmyndigheten\r\ntillräckliga resurser? Detta är frågeställningar som\r\nuppkommer med anledning av det aktuella fallet.</pre><pre>Ämnar statsrådet vidtaga några direkta åtgärder\r\nför att komma till rätta med ovan nämnda problem?</pre><pre>1993/94:62 av Kristina Svensson (s) till statsrådet\r\nAlf Svensson om Biståndet till Angola:</pre><pre>För ett år sedan gick folket i Angola till val. Efter\r\n16 års inbördeskrig hoppades man att freden skulle\r\nfå en möjlighet. Fredsdrömmen förbyttes i\r\nmardröm. De få mediareportage som når ut talar\r\nom en desperat kamp för livet där man slåss om\r\nvarje majskorn. Kriget i Angola har ingen CNN-\r\nnärvaro och är därför föga uppmärksammat i\r\nmedia. Folket i Angola svälter. Antalet\r\nföräldralösa barn ökar ständigt. På sjukhusen\r\nträngs minskadade. I striderna dödas tusentals.\r\nAngola är ett av Sveriges programländer.</pre><pre>Vilka åtgärder planerar den svenska regeringen för\r\natt snabbt bistå folket i Angola?</pre><pre>1993/94:63 av Sylvia Lindgren (s) till\r\narbetsmarknadsministern om Det statliga stödet\r\nvid flyttning av företag:</pre><pre>I september månad var 78 000 personer arbetslösa\r\ni Stockholms län.</pre><pre>I länsarbetsnämndens prognos spås att antalet\r\narbetslösa kommer att vara 94 000 personer om ett\r\når, alltså i september 1994.</pre><pre>Det som också utmärker Stockholms län, förutom\r\nden höga arbetslösheten, är det stora antalet varsel\r\ninom tjänstesektorn. Tre av fyra varsel kommer\r\nfrån tjänstesektorn, var tionde från\r\ntillverkningsindustrin.</pre><pre>Trots det bekymmersamma läget kan vi läsa i\r\npressen att statliga stöd beviljas för att flytta\r\nverksamheter från Stockholm till andra delar av\r\nlandet.</pre><pre>Avser regeringen att vidta några åtgärder\r\nbeträffande statligt stöd vid flyttning av företag när\r\ndet inte handlar om nyetablering?</pre><pre>1993/94:64 av Ingrid Hemmingsson (m) till\r\nstatsrådet Bo Lundgren om Momsbefrielse vid\r\nalternativmedicinsk behandling:</pre><pre>Med anledning av bl.a. min motion om\r\nmomsbefrielse vid alternativmedicinsk behandling\r\nhar skatteutskottet i sitt betänkande\r\n1992/93:SkU26 uttalat att beredning av frågan om\r\nmomsundantag för alternativmedicinsk behandling\r\nbör ske med inriktning på att riksdagen så snart som\r\nmöjligt skall kunna ta ställning till ett förslag från\r\nregeringen om ett sådant momsundantag.\r\nRiksdagen har med anledning härav beslutat att ge\r\nregeringen till känna vad som utskottet anfört.</pre><pre>Jag kan konstatera att en majoritet av de i\r\nregeringen ingående partierna före valet klart\r\nuttalat att denna form av behandling skall\r\nmomsbefrias.</pre><pre>Det framgår inte av propositionsförteckningen om\r\nregeringen avser att återkomma till riksdagen i höst\r\nmed förslag till momsbefrielse för\r\nalternativmedicinsk behandling.</pre><pre>När avser statsrådet fullgöra riksdagens\r\nbeställning?</pre><pre>1993/94:65 av Hans Stenberg (s) till\r\nkommunikationsministern om Nattågstrafiken\r\nmellan Sundsvall och Göteborg:</pre><pre>Väl fungerande kommunikationer är en\r\ngrundförutsättning för ett väl fungerande\r\nnäringsliv.</pre><pre>SJ har i de senaste årens tågplaner genomfört en\r\nförsämring av tågtrafiken på Sundsvall genom färre\r\nturer och i vissa fall längre restider. Den 15 augusti\r\ni år drogs kvällståget mellan Sundsvall och\r\nStockholm in. Sista turen går nu 15.40. Direkttåget\r\nmed nattåg till Göteborg är också indraget.</pre><pre>Försämringarna i kommunikationerna begränsar\r\nkraftigt möjligheterna att utveckla näringslivet i\r\nregionen och står i skarp kontrast mot regeringens\r\nuttalanden om att utveckla kommunikationerna.</pre><pre>Min fråga till kommunikationsministern blir därför:</pre><pre>Har kommunikationsministern för avsikt att vidta\r\nnågra åtgärder för att trygga nattågstrafiken mellan\r\nSundsvall och Göteborg?</pre><pre>1993/94:66 av Berndt Ekholm (s) till statsrådet Alf\r\nSvensson om Assyrierna i sydöstra Turkiet:</pre><pre>För ett år sedan frågade jag statsrådet om\r\nregeringen avsåg ta några initiativ för att påtala\r\nförföljelserna och övergreppen mot assyrierna i\r\nsydöstra Turkiet. Sedan dess har förföljelserna av\r\ndenna folkgrupp fortsatt med oförminskad styrka\r\nmed våld av olika slag. Mänskliga rättigheter sitter\r\ntrångt i denna del av Turkiet.</pre><pre>Min fråga till statsrådet Alf Svensson:</pre><pre>Har regeringen sedan dess tagit upp frågan om\r\nassyriernas/syrianernas situation och brotten mot\r\nde mänskliga rättigheterna i internationella\r\nkontakter och överläggningar?</pre><pre>10 § Kammaren åtskildes kl. 17.22.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 6 § anf. 49 (delvis),</pre><pre>av andre vice talmannen därefter t.o.m. anf. 93\r\n(delvis),</pre><pre>av förste vice talmannen därefter t.o.m. anf. 136\r\n(delvis),</pre><pre>av talmannen därefter t.o.m. anf. 153 (delvis),</pre><pre>av förste vice talmannen därefter t.o.m. anf. 163\r\n(delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}