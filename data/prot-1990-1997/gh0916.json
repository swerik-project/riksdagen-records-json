{"dokumentstatus":{"dokument":{"hangar_id":"2349282","dok_id":"GH0916","rm":"1993/94","beteckning":"16","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"16","slutnummer":"0","datum":"1993-10-27 00:00:00","systemdatum":"2005-10-27 13:36:25","publicerad":"1993-10-27 00:00:00","titel":"Riksdagens snabbprotokoll 1993/94:16 Onsdagen den 27 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{F3779ADD-F98B-4F9D-AB1C-A50A57028AF7}","dokument_url_text":"http://data.riksdagen.se/dokument/GH0916/text","dokument_url_html":"http://data.riksdagen.se/dokument/GH0916","dokumentstatus_url_xml":"http://data.riksdagen.se/dokumentstatus/GH0916","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:16</div>\r\n<div class=\"sidhuvud_datum\">Onsdagen den 27 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Utökning av antalet suppleanter i\r\nförsvarsutskottet</pre><pre>Valberedningen hade enligt ett till kammaren\r\ninkommet protokollsutdrag tillstyrkt att antalet\r\nsuppleanter i försvarsutskottet utökades från 20 till\r\n21.</pre><pre>Kammaren biföll denna framställning.</pre><pre>2 §  Val av suppleant i försvarsutskottet</pre><pre>Företogs val av en suppleant i försvarsutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i försvarsutskottet</pre><pre>Simon Liliedahl (nyd)</pre><pre>3 §  Justering av protokoll</pre><pre>Justerades protokollet för den 21 oktober.</pre><pre>4 §  Meddelande om ändring i kammarens\r\nsammanträdesplan</pre><pre>Anf. 1  FÖRSTE VICE TALMANNEN:</pre><pre>Jag får meddela att tiden för bordläggningsplenum\r\nfredagen den 29 oktober är ändrad från kl. 12.00 till\r\nkl. 14.30.</pre><pre>5 §  Ledighet</pre><pre>Förste vice talmannen meddelade att Lennart\r\nBrunander (c) ansökt om ledighet för FN-uppdrag\r\nunder tiden den 18 november--den 17 december.</pre><pre>Kammaren biföll denna ansökan.</pre><pre>Förste vice talmannen anmälde att Elisabeth\r\nAndersson (c) skulle tjänstgöra som ersättare för\r\nLennart Brunander.</pre><pre>6 §  Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1993/94:82 till bostadsutskottet</pre><pre>Meddelande om samlad votering</pre><pre>Förste vice talmannen meddelade att\r\narbetsmarknadsutskottets betänkanden AU1,\r\nAU2 och AU3 samt skatteutskottets betänkanden\r\nSkU1 och SkU2 skulle avgöras i ett sammanhang\r\nefter avslutad debatt.</pre><pre>7 §  Jämställdhet</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU1 Jämställdhet.</pre><pre>Anf. 2  BERIT ANDNOR (s):</pre><pre>Herr talman! Hoten mot kvinnornas fria och\r\nsjälvständiga ställning i det svenska samhället blir\r\nallt tydligare. Kvinnors förutsättningar för att\r\nförvärvsarbeta, dvs. själva grunden för ett\r\nsjälvständigt liv, är nu allvarligt hotade. Den höga\r\narbetslösheten drabbar även kvinnorna, även om vi\r\nkvinnor hittills haft en lägre ökning av\r\narbetslöshetstalen än männen. Men detta håller nu\r\npå att förändras, och kvinnornas arbetslöshet\r\nkommer genom nedskärningarna i den\r\ngemensamma sektorn att stiga avsevärt.</pre><pre>Sedan hösten 1991 har tusentals arbeten försvunnit\r\ninom den gemensamma sektorn. Denna utveckling\r\nkommer nu att fortsätta genom ännu fler\r\nneddragningar. Enligt regeringen kommer\r\nytterligare 66 000 arbeten att försvinna under detta\r\noch nästa år. Frågan är om det räcker. 35 miljarder\r\nskall ju sparas inom det gemensamma under de\r\nnärmaste åren, säger regeringen. Det måste\r\ninnebära att det handlar om minst 130 000\r\npersoner, flertalet kvinnor, som blir arbetslösa. För\r\nkvinnors ställning i samhället är detta\r\nutomordentligt allvarligt, inte bara därför att\r\nmånga kvinnor blir arbetslösa utan också därför att\r\nen kraftig neddragning av den gemensamma\r\nsektorn dessutom minskar kvinnors förutsättningar\r\nför att förvärvsarbeta.</pre><pre>När barnomsorgen och äldreomsorgen minskar i\r\nomfattning måste ''någon'' -- vi vet vem -- ta hand\r\nom dem som behöver vård och omsorg. När\r\nbarnomsorgsavgifterna höjs, så att vanliga\r\ninkomsttagare inte har råd att betala avgiften, blir\r\ndet omöjligt att klara barnomsorgen för sina barn\r\npå ett bra sätt. Återigen kommer det att bli ett\r\ntrixande med mormor och goda vänner för att klara\r\ndet hela -- eller ännu värre: en sämre omsorg om\r\nbarnen.</pre><pre>I takt med nedskärningarna av det gemensamma\r\nkommer innehållet i viktiga välfärdstjänster att\r\nförändras. Tryggheten i att veta att jag kan gå på\r\njobbet utan att bekymra mig för barnen eller för\r\nmina gamla föräldrar kommer att försvinna. Själva\r\ngrunden för kvinnors lika rätt till förvärvsarbete\r\nhotas och därmed också grunden för jämställdhet\r\nmellan könen.</pre><pre>Sambandet mellan den gemensamma sektorns\r\nomfattning och kvinnors ställning i samhället är\r\nodiskutabelt. För jämställdheten i arbetslivet är en\r\nvälutbyggd och väl fungerande gemensam sektor av\r\navgörande betydelse. För den borgerliga\r\nmajoriteten i riksdagen och regeringen bör detta\r\nvara en kunskap att ta till sig.</pre><pre>Fortsatta nedskärningar av det gemensamma hotar\r\njämställdheten mellan könen. Det räcker inte med\r\nett allmänt prat från vissa företrädare från\r\nregeringen om att det nog inte går att fortsätta med\r\nnedskärningarna i kommuner och landsting. Det\r\nkrävs handling också. Att i ord säga en sak och att\r\ngöra en annan sak i handling är betecknande för\r\nden borgerliga regeringen. Så även när det gäller\r\ndenna fråga och utrymmet för kommuner och\r\nlandsting. För kvinnors arbete, för jämställdheten\r\nmellan könen och för välfärden måste\r\nnedskärningarna i den gemensamma sektorn\r\nstoppas.</pre><pre>Varje människa, oavsett kön, skall ha rätt att leva\r\nsitt liv i frihet och oberoende. När 13--14 % av\r\narbetskraften saknar ett riktigt jobb, kan detta på\r\nsikt vara det verkliga dråpslaget mot oss kvinnor.\r\nEtt eget arbete, med en lön som det går att leva på,\r\när grunden för vår frihet och vårt oberoende på\r\nsamma sätt som det är det för männen. Därför\r\nmåste alla krafter och resurser inriktas på att föra\r\nSverige tillbaka till den fulla sysselsättningen.\r\nDenna uppgift måste självfallet överordnas alla\r\nandra uppgifter under resten av 90-talet. Men den\r\nkampen måste föras tillsammans med ett aktivt\r\njämställdhetsarbete på arbetsplatserna, i hela\r\nsamhället.</pre><pre>Arbetet måste nu inriktas på att slå vakt om och\r\ninte ge upp de framsteg som uppnåtts. Nu om\r\nnågonsin är det viktigt att driva ett aktivt\r\njämställdhetsarbete.</pre><pre>Fortfarande är kvinnorna överrepresenterade i de\r\nsämsta jobben. Deras resurser tas inte till vara.\r\nNästan fyra kvinnor av fem har arbeten som bara\r\nkräver några månaders upplärningstid, medan\r\nmindre än hälften av männen har sådana jobb.\r\nKvinnor har mer okvalificerade, monotona och\r\nofria arbeten än männen. Kvinnor drabbas därför\r\nmer ofta än män av belastningssjukdomar med\r\npåföljande sjukskrivningar och\r\nförtidspensioneringar.</pre><pre>Genom regeringens förslag till förändringar av\r\nlagen om anställningsskydd, när det gäller\r\nanställningstiden för visstidsanställning och\r\nprovanställning, finns det en uppenbar risk för att\r\nkvinnorna kommer att få ett svagare fotfäste på\r\narbetsmarknaden. Erfarenheter från andra länder\r\nvisar att kvinnor och invandrare är klart\r\növerrepresenterade i tillfälliga anställningar, där\r\nrätten för arbetsgivarna att anställa tillfälligt har\r\nöppnats, precis så som nu föreslås från regeringen.\r\nÅterigen ett förslag från den borgerliga regeringen\r\nsom allvarligt hotar kvinnors ställning i arbetslivet\r\noch därmed också i samhället!</pre><pre>Arbetsmarknaden är i ett internationellt perspektiv\r\nstarkt könssegregerad. Nästan hälften av alla\r\nkvinnor arbetar i undervisnings- och omsorgsyrken,\r\nmen bara var tionde man. Även om kvinnor och\r\nmän arbetar i samma bransch, har de ofta olika\r\narbetsuppgifter. Högre tjänster innehas för det\r\nmesta av män. Och detta gäller även inom områden\r\nsom är kvinnodominerade, t.ex. inom den\r\ngemensamma sektorn. Fortfarande är utbildnings-\r\noch yrkesvalet starkt bundet till könet.</pre><pre>Även om löneskillnaderna mellan kvinnor och män\r\när mindre i Sverige än i något annat land, värderas\r\nkvinnors arbete och arbetsuppgifter lägre än\r\nmännens. Dessutom förekommer direkt\r\nlönediskriminering på grund av kön. 1--8 % av\r\nskillnaderna kan inte hänföras till någonting annat\r\nän kön. Det är djupt orättfärdigt att det fortfarande\r\ni dag finns löneskillnader mellan kvinnor och män\r\nsom enbart beror på kön.</pre><pre>Kvinnors andel av landets arbetsinkomster måste\r\nöka. I detta ligger såväl att kvinnornas andel på\r\narbetsmarknaden måste öka som att traditionellt\r\nkvinnligt arbete uppvärderas. Den solidariska\r\nlönepolitiken har varit avgörande för att vi har\r\nförhållandevis små löneskillnader mellan olika\r\ngrupper i samhället och mellan kvinnor och män.</pre><pre>I den takt som marknadskrafterna och de lokala\r\noch individuella löneförhandlingarna har brett ut\r\nsig har också löneskillnaderna totalt sett och mellan\r\nkönen ökat. För att utjämna löneskillnaderna är\r\nden solidariska lönepolitiken ett helt överlägset\r\ninstrument.</pre><pre>En utvecklad lönestatistik uppdelad på kön skulle\r\nvara ett av flera utmärkta hjälpmedel i arbetet med\r\natt minska löneskillnaderna. Det är därför\r\nbeklämmande att notera arbetsgivarnas hårda\r\nmotstånd mot att delta i utvecklandet av\r\nlönestatistiken.</pre><pre>Ett annat värdefullt hjälpmedel för att minska\r\nlöneskillnaderna och för att systematiskt jämföra\r\noch mäta de krav som enskilda arbetsuppgifter\r\nställer på utövaren är\r\narbetsvärderingsinstrumentet. Värderingar som\r\nstyr lönesättningen synliggörs med arbetsvärdering\r\noch kan då lättare granskas. När man tar fram\r\narbetsvärderingsinstrument är det viktigt att man\r\ninte använder sig av faktorer som kan missgynna\r\nkvinnorna. Arbetsvärderingarna måste för att de\r\nskall fylla sin funktion vara könsneutrala.\r\nArbetsmarknadens parter har här ett avgörande\r\nansvar för att utveckla arbetsvärderingen som en\r\nform för analyser i syfte att avskaffa löneskillnader\r\ntill följd av kön.</pre><pre>Men det är också viktigt att man från samhällets\r\nsida på olika sätt stöttar parterna i deras arbete med\r\natt utveckla arbetsvärderingsinstrument.</pre><pre>Kvinnor arbetar till stor del deltid. Anledningen är\r\nfrämst att kvinnorna fortfarande har huvudansvaret\r\nför hemmet och barnen. Det utbredda\r\ndeltidsarbetandet, oavsett om det är frivilligt eller\r\nofrivilligt, får omfattande konsekvenser för\r\nkvinnors levnadsförhållanden under hela livet.</pre><pre>Nu skall de deltidsarbetande straffas ytterligare.\r\nGenom regeringens förslag till ny\r\narbetslöshetsförsäkring kommer de\r\ndeltidsarbetande kvinnornas rätt till ersättning att\r\nkraftigt försämras. Detta är ännu ett exempel på\r\nregeringens kvinnofientliga politik. Likaså avvisar\r\nden borgerliga majoriteten i riksdagen och\r\nregeringen gång på gång vårt förslag till\r\nförändringar i lagstiftningen, som går ut på att\r\ndeltidsarbetande skall få förtur till heltid -- en rätt\r\nsom skulle ge kvinnor större möjligheter till ett\r\nsjälvständigt liv.</pre><pre>Så här ser det ut i dag, och det är också anledningen\r\ntill att vi socialdemokrater har reserverat oss i\r\nbehandlingen av detta betänkande till förmån för\r\ndet socialdemokratiska kravet på att det aktiva\r\njämställdhetsarbetet måste intensifieras och att ett\r\ntydligare krav måste ställas främst på arbetsgivarna\r\nför att se till att det händer något. Se till att\r\njämställdhetsarbetet tar kliv i rätt riktning och att\r\nkvinnors ställning i arbetslivet varken försvagas\r\neller försämras!</pre><pre>Regeringen måste vara en pådrivande kraft och\r\nverka för att arbetsgivarna ökar sitt engagemang\r\noch ansvar för att uppnå jämställdhet ute på\r\narbetsplatserna.</pre><pre>Slutligen kan vi konstatera att regeringen ända\r\nsedan maktskiftet hösten 1991 inte har tagit ett\r\nenda initiativ till att förbättra jämställdheten\r\nmellan könen, inte ett initiativ till att stärka\r\nkvinnors ställning i samhället. Vi har inte sett något\r\nförslag som syftar till att förbättra jämställdheten i\r\narbetslivet -- inte ett enda! Tvärtom driver\r\nregeringen en djupt kvinnofientlig politik, där\r\nförslagen i stället försämrar och försvagar kvinnors\r\nställning i samhället. Var är regeringens\r\njämställdhetspolitik?</pre><pre>Herr talman! Med dessa ord yrkar jag bifall till den\r\nsocialdemokratiska reservationen under mom. 13,\r\navseende ett aktivt jämställdhetsarbete.</pre><pre>I detta anförande instämde Ines Uusmann, Ingela\r\nThalén, Maj-Inger Klingvall, Sonia Karlsson, Inge\r\nCarlsson, Johnny Ahlqvist, Ingegerd Sahlström,\r\nSten Östlund, Lahja Exner, Kristina Svensson,\r\nInger Lundberg, Sigrid Bolkéus, Per Erik\r\nGranström, Margareta Winberg och Monica\r\nÖhman (samtliga s).</pre><pre>Anf. 3  HANS ANDERSSON (v):</pre><pre>Herr talman! Jag skall göra det enklare genom att\r\nhär från talarstolen säga att jag instämmer i allting\r\nsom Berit Andnor sade.</pre><pre>Vi har haft många jämställdhetsdebatter här i\r\nkammaren. Senast diskuterades den frågan i\r\nsamband med behandlingen av\r\narbetsmarknadsutskottets betänkande nr 9.</pre><pre>Det blir ofta mycket allmänt tal. Jag, precis som\r\nBerit Andnor, anser att det krävs handling. Vi har\r\ntalat nog om principer -- om dem är vi ense.\r\nJämställdhet skall råda: lika människovärde, lika\r\nchanser. Men det råder inte någon jämställdhet.\r\nDet förekommer lönediskriminiering, segregation\r\npå arbetsmarknaden, en mängd olika villkor, olika\r\nresurstilldelning osv. Alltså måste man göra\r\nnågonting. Jag tycker att det råder en förlamande\r\nbrist på konkret handling.</pre><pre>Det aviseras en ny jämställdhetsproposition. Den\r\nskall komma 1994. Vi återkommer då med full\r\nkraft, men först återkommer vi under den allmänna\r\nmotionstiden. Det har aviserats en proposition om\r\nlöneskillnader och lönediskriminering på basis av\r\nden utredning som har gjorts och de remissvar som\r\nhar kommit in. Vi skall återkomma med kraft,\r\neftersom vi är mycket missnöjda med de förslag\r\nsom hittills har lämnats.</pre><pre>Det här med jämställdhet och kvinnofrågor är inte\r\nen liten sektor av politiken. Det är inte en liten\r\nblindtarm som kommer efter allting annat, utan det\r\när någonting fundamentalt som berör alla\r\npolitikområden. Det handlar om lönesättning, om\r\narbetsmarknaden, om arbetsmiljö, om\r\narbetsskador, om arbetsrätt, om arbetstid, om den\r\noffentliga sektorns ekonomi etc. Det betyder att vi\r\nfrån Vänsterpartiet gång efter gång tar upp frågan\r\noch belyser jämställdhetskonsekvenserna av den\r\nförda politiken. Vi finner förfärande ofta att den\r\npolitik som man för i själva verket angriper\r\nkvinnors rättigheter. Som exempel kan nämnas\r\nattackerna på den kommunala sektorn, införandet\r\nav vårdnadsbidrag och pigdebatten, dvs. hur man\r\nskall klara sysselsättningen genom att återinföra\r\npigorna i vårt land.</pre><pre>Jag säger inte att det är den borgerliga regeringens\r\noch kds fel, men underlåtenhetssynderna gör att\r\nvåld, porr på TV, porr överallt och sexuellt\r\növervåld expanderar. Den lag och ordning som vi\r\ngenerellt kräver gäller i väldigt hög grad just\r\nförhållandet mellan könen. Kvinnokampen\r\nbehövs. Det är nödvändigt att kvinnor organiserar\r\nsig och driver sina intressen. Men om man låter\r\ndetta bli en del av den allmänna politiken, kommer\r\ndessa frågor aldrig att lösas. För oss är rättvise- och\r\nsolidaritetspolitik fundamentet, vilket betyder att\r\nvi i mycket stor utsträckning intresserar oss för\r\nkvinnors villkor. Jag tror att en vänsterpolitik är\r\nenda lösningen för kvinnans frigörelse och för\r\njämställdheten.</pre><pre>Jag har tagit upp ett flertal motionsyrkanden i min\r\nmeningsyttring. Meningsyttringens utformning gör\r\nden kanske besvärlig att ta till sig. Men jag står\r\nbakom min meningsyttring, och jag skall helt kort\r\nkommentera flera saker som där omnämns. Just för\r\natt bli konkret och inte bara föra en allmän\r\ndiskussion, kommer jag att yrka bifall till enskilda\r\nmotionsyrkanden. Jag yrkar bifall till motion A816,\r\nandra yrkandet, som avser tillsättandet av en\r\nutredning kring resursfördelningen mellan könen --\r\nMargareta Winberg står bakom motionen som\r\nförsta namn.</pre><pre>Jag yrkar bifall till följande: Yrkande sex i motion\r\nA809, som är en folkpartimotion vilken handlar om\r\ninförande av ett allmänt direktiv kring\r\njämställdheten när det gäller konsekvenserna av\r\nregeringens åtgärder, propositioner och\r\nlagstiftning.</pre><pre>Andra yrkandet i motion A815, som betonar vikten\r\nav att inom ramen för AMS dra i gång ett\r\nstrategiarbete för att förbättra arbetsvillkoren i\r\ndess hela vidd.</pre><pre>Andra yrkandet i motion A808, som är en\r\nfolkpartimotion vilken handlar om\r\njämställdhetslagen. Den innebär att\r\njämställdhetslagen skall skärpas, så att\r\ndiskriminerande inslag inte kan dyka upp i\r\nkollektivavtal och för att man skall komma åt den\r\nindirekta diskriminering som ofta kan ske när inte\r\ndirekt diskriminering förekommer.</pre><pre>Första yrkandet i motion A809, som handlar om\r\nkvinnorepresentation i statliga kommittéer osv.</pre><pre>I motion A816 är det väl framlagt hur orimligt snett\r\nresurser fördelas. Det må gälla lön, idrott, arbete\r\neller praktiskt taget vad som helst. Vårt samhälle är\r\ndjupt ojämställt. Detta måste synliggöras, vilket är\r\nbra att göra genom en parlamentarisk utredning.\r\nSvaret från utskottet är att det i regeringskansliet\r\npågår ett underlagsarbete inom ramen för en\r\nfemårsplan, men det räcker inte. Ett internt\r\nregeringskansliarbete kan inte ersätta en bred\r\nparlamentarisk belysning av frågan.</pre><pre>Motion A809 gäller konsekvensutredningen. Där\r\nfinns allmänna direktiv för ekonomiska\r\nkonsekvenser, EG-konsekvenser och\r\nregionalpolitiska konsekvenser. Jag menar att\r\njämställdhetsfrågan har den breda generella\r\nkaraktär som gör det nödvändigt att föra in även\r\ndenna fråga som ett generellt direktiv. Låt mig som\r\nexempel peka på hur man i Arbetsrättskommitténs\r\nförslag, som innehåller mer än 1 000 sidor, och i den\r\nuppföljande proposition som vi har fått grundligt\r\nhar misslyckts genom att underlåta att alls diskutera\r\neffekterna för kvinnor, trots att effekterna för\r\nkvinnor av exempelvis en frikvotsregel kommer att\r\nbli betydande, och trots att vi vet att man på\r\nanställningsskyddets område har missbrukat\r\nsituationen att kvinnor i högre utsträckning är\r\nföräldralediga och därmed inte är närvarande på\r\njobben när man beslutar om bristande avtal. Det är\r\ningen tillfällighet att JämO i sitt remissvar mycket\r\nkraftigt kritiserar dessa brister. Detta är ett\r\nexempel på hur viktigt det är att den här frågan\r\ningår i de allmänna direktiven.</pre><pre>När det gäller kvinnovillkoren har Berit Andnor\r\npekat på mycket, och mycket mer finns att läsa i\r\nmotion A815. Det är helt uppenbart att kvinnors\r\nvillkor i arbetslivet är dåliga och att man egentligen\r\nhar en diskriminerande situation. Löneskillnaderna\r\när kanske mest påtagliga, men det gäller också hela\r\narbetsmarknaden som är segregerad och det gäller\r\narbetsskadestatistiken som visar att kvinnor\r\ndrabbas väsentligt hårdare. Det finns all anledning\r\natt utforma en handlingskraftig strategi. Jag anser\r\natt det är arbetsmarknadsmyndigheternas plikt att\r\ninitiera en sådan. Att fackföreningarna skall göra\r\ndet är bra. Att kvinnoorganisationerna skall göra\r\ndet är bra, utmärkt och nödvändigt för att något\r\nskall hända, men här ställer vi krav på\r\nsamhällsinstanser och myndigheter.</pre><pre>När det gäller kvinnors inflytande har vi i\r\nVänsterpartiet sagt att tiden har gått ut för att\r\nhoppas och tro och få svaret: Var god och dröj. Det\r\när väl bra om det är lika representation för kvinnor\r\noch män, men inte ännu.</pre><pre>Det finns tillräcklig kompetens för att ha lika\r\nrepresentation för kvinnor. Vi har i många\r\nsammanhang aktualiserat frågan om kvotering, och\r\nvi har t.o.m. aktualiserat den i förhållande till\r\nrepresentationen i Sveriges riksdag. Vi tror att man\r\nkan ha god demokratisk tradition och åsiktsfrihet\r\nsamtidigt som man ser till att få en jämställd\r\nrepresentation. Kvotering har införts i vårt parti\r\nnär det gäller representation, uppdrag,\r\npartistyrelsen osv.</pre><pre>Det finns ett förslag i motion A809, första\r\nyrkandet, av Barbro Westerholm m.fl. i Folkpartiet\r\nsom inte går så långt som till kvotering men som har\r\ninnebörden att man till varje plats i kommittéer och\r\nstatliga utredningar skall nominera dubbel\r\nkönsbesättning, så att man sedan kan vara överens\r\noch få bra partsrepresentanter som är jämnt\r\nfördelade. Detta är sympatiskt och en bit på väg.\r\nDet finns ingen anledning att inte biträda sådana\r\nkonkreta yrkanden.</pre><pre>Jämställdhetslagen innehåller flera aspekter. Det\r\nhandlar om JämO:s befogenheter och\r\ntillämpningsområden. JämO kan egentligen bara\r\nagera på basis av jämställdhetslagen. Men frågan\r\nom föräldraledighet, lagen om anställningsskydd\r\nosv. har ofta sådana legala regelverk som påverkar\r\nsituationerna och som man kan bryta emot.\r\nDärigenom kan man få till stånd en diskriminering.</pre><pre>Det kan också ofta vara fråga om indirekt\r\ndiskriminering. Man kan säga att en tjänst står\r\nöppen, dock inte för deltidsarbetande. Detta slår\r\nmot kvinnor. Varför inte säga att en tjänst står\r\nöppen, men att grundkravet än värre skall vara att\r\nman är reservofficer?</pre><pre>Det finns starka skäl för att täppa till de kryphål\r\nsom finns i jämställdhetslagen. Med tanke på att\r\nuppemot 90 % av arbetsplatserna inte har några\r\njämställdhetsplaner och att det är mycket dålig\r\nkunskap om jämställdhet samt att det är mycket\r\npassivitet i detta arbete, krävs det att lagstiftarna\r\nhjälper parterna på arbetsmarknaden på traven.\r\nDet handlar inte om att begränsa avtalsfriheten i\r\negentlig mening, utan om att förhindra att den\r\ndiskriminerande situation som vi har i dag skall\r\nbestå i framtiden. Detta är skälet till att jag i brist\r\npå egen motion och bättre yrkande, yrkar bifall till\r\nandra yrkandet i motion A808.</pre><pre>Med dessa ord ställer jag mig bakom de yrkanden\r\nsom jag först läste upp.</pre><pre>Anf. 4  ISA HALVARSSON (fp):</pre><pre>Herr talman! I detta betänkande behandlas\r\nyrkanden från 13 motioner om jämställdhet mellan\r\nkvinnor och män. Samtliga dessa motioner har\r\navstyrkts bl.a med hänvisning till pågående\r\nberedning inom regeringskansliet. Som tidigare har\r\nsagts planeras en jämställdhetsproposition att\r\nläggas fram i mars månad 1994.</pre><pre>Det är bara i ett jämställt samhälle som vi kan få\r\nrätten att vara olika. Det är bara där som vi kan ta\r\nvara på alla människors individualitet, initiativkraft\r\noch vilja att ta ansvar.</pre><pre>Könsrollerna snärjer oss i mönster där vi egentligen\r\ninte hör hemma. Könsfördomar leder till\r\nlikriktning. Jämställdhet bidrar däremot till\r\nfrigörelse och gör det möjligt för både kvinnor och\r\nmän att utveckla alla sidor av sin personlighet.</pre><pre>Kvinnor och män skall ha samma möjlighet till egen\r\nförsörjning, vara väl representerade i alla yrken,\r\ndela ansvaret för hemarbete och de egna barnens\r\nomvårdnad samt ha samma möjligheter att utöva\r\nmakt och inflytande i samhället.</pre><pre>Jämställdheten mellan kvinnor och män är en viktig\r\nstyrka i den svenska ekonomin och måste vårdas,\r\nsade nyligen finansminister Anne Wibble vid ett\r\nseminarium. Långtidsutredningen lyfter också fram\r\njämställdhet som en viktig konkurrensfördel nu när\r\nSveriges ekonomi blir alltmer integrerad med\r\nomvärlden. Kvinnorna behövs i arbetslivet.</pre><pre>En hörnsten i ett jämställt samhälle är att det finns\r\ntillgång till barnomsorg för alla som efterfrågar\r\nsådan. En väl fungerande barnomsorg är helt\r\nenkelt ett nödvändigt villkor för att\r\nsmåbarnsmammor verkligen skall få möjlighet att\r\nförvärvsarbeta. Det innebär att det måste finnas\r\nbarnomsorg utanför hemmet av god kvalitet för den\r\nsom vill ha den. Här är regeringens nyss framlagda\r\nförslag om lagreglering på barnomsorgsområdet av\r\nstor betydelse.</pre><pre>Regeringens pappagrupp med Peter Örn som\r\nordförande har just lagt fram en rapport om vilka\r\nförändringar som behövs för att pappor skall ta\r\nstörre ansvar för barn och hem. I den lyfter man\r\nfram nödvändigheten av att även papporna tar ut\r\nsin del av föräldraförsäkringen, s.k pappamånader.</pre><pre>I löneskillnadsutredningen betonar Ingemar\r\nMundebo vikten av både en god barnomsorg och\r\natt föräldraförsäkringen ändras i syfte att stimulera\r\nmännen att utnyttja sin rätt till betald\r\nföräldraledighet.</pre><pre>Vi slipper nu för tiden höra uttalanden som det av\r\nJohn Knox, nämligen: ''Att låta en kvinna få härska\r\növer en befolkning, nation eller stad strider mot\r\nnaturen, utgör en skymf mot Gud och ett\r\nundertryckande av ordning och rätt.''</pre><pre>Men ännu i 1990-talets samhälle känner allt fler\r\nkvinnor -- och en och annan man -- otålighet över\r\nden långsamma takten i jämställdhetsarbetet.\r\nSverige är fortfarande ett manssamhälle när det\r\ngäller makt och inflytande på arbetsmarknad,\r\nekonomi, medier och universitet. I politiken är\r\nförhållandena något bättre.</pre><pre>Att endast någon tiondels procent av\r\nstyrelseledamöterna i landets största börsnoterade\r\nföretag är kvinnor, och att bara 6 % procent av\r\nSveriges professorer är kvinnor visar hur lång väg\r\ndet är till jämställdhet inom näringsliv och\r\nuniversitet. En statlig utredning undersöker därför\r\nmöjligheterna att åstadkomma en jämnare\r\nkönsfördelning på chefsnivåerna i näringslivet.</pre><pre>Även inom politiken återstår mycket att göra, och\r\ndet behövs krafttag för att uppnå en jämställd\r\nrepresentation i alla beslutsorgan och beslutande\r\nförsamlingar. Målet måste var att hälften av alla\r\nledamöter är kvinnor, eftersom hälften av\r\nbefolkningen är kvinnor. Ett sätt är att anpassa\r\npolitikens villkor så att det blir lättare att\r\nkombinera politik med familjeansvar.</pre><pre>I den handlingsplan för jämställdhetspolitiken som\r\nantogs av riksdagen 1988 angavs tidsbestämda mål\r\nför kvinnorepresentationen i statliga styrelser och\r\nnämnder -- med slutmålet att hälften skulle vara\r\nkvinnor år 1998. Delmålet 30 % kvinnor år 1992\r\nhar uppnåtts. Liknande etappmål borde också\r\nanvändas för att öka kvinnorepresentationen i\r\nstyrelser och nämnder, i kommuner och landsting.</pre><pre>Heltidsarbetande män tjänar i genomsnitt 40 000\r\nkronor mer om året än heltidsarbetande kvinnor.\r\nTypiska kvinnoarbeten värderas fortfarande lägre\r\nän typiska mansarbeten. Ändå har vi en lag som\r\nförbjuder en arbetsgivare att ge kvinnor lägre lön\r\nän män för lika eller likvärdigt arbete. Men den\r\nlagen har bara prövats några få gånger i\r\nArbetsdomstolen och inget fall har prövats enligt\r\nden nya jämställdhetslagen. Det är en mycket\r\nangelägen uppgift för såväl JämO som de fackliga\r\norganisationerna och kvinnorna själva, att se till att\r\nfler fall av lönediskriminering kommer upp till\r\nprövning.</pre><pre>En ytterligare väg att komma åt lönediskriminering\r\nvore att införa möjlighet till grupptalan vid sådana\r\nmål. För närvarande utreds frågan om grupptalan\r\ninom hela det svenska rättsväsendet. En fördel med\r\ngrupptalan skulle vara att en kvinna då inte skulle\r\nbehöva vara ensam under den många gånger\r\nobehagliga process som talan inför domstol i ett\r\nlönediskrimineringsärende innebär.</pre><pre>Arbetsvärdering är ett sätt att få olika arbeten inom\r\nsamma företag eller myndighet m.m. bedömda på\r\nett någorlunda rättvist sätt. Arbetsvärdering har\r\nanvänts i förhållandvis liten utsträckning i Sverige.\r\nLöneskillnadsutredningen påpekar också att\r\narbetsvärdering i sig inte är någon garanti för att\r\nkvinnoarbetena inte skall nedvärderas. Ett villkor\r\nmåste därför vara att de arbetsvärderingssystem\r\nsom kommer till användning är könsneutrala och\r\ninte diskriminerar kvinnor.</pre><pre>De stora generella löneskillnaderna mellan kvinnor\r\noch män beror dock endast till mindre del på direkt\r\nkönsdiskriminering. Man har i\r\nlöneskillnadsutredningen kommit fram till att det\r\nkan röra sig om 1--8 %. Främsta orsaken är med all\r\nsäkerhet att kvinnorna fortfarande har\r\nhuvudansvaret för hem och barn, vilket gör att de\r\nhar svårare än män att hävda sig på\r\narbetsmarknaden. En annan orsak är att fler män\r\nän kvinnor har satsat på yrken som betalas bra på\r\nmarknaden.</pre><pre>Jämställdhet skall inte bara ses som en\r\nrättvisefråga, utan också som ett sätt att fullt\r\nutnyttja samhällets begåvningspotential. Brist på\r\njämställdhet innebär ett enormt slöseri med\r\nbegåvning.</pre><pre>Till det här betänkandet har fogats en reservation\r\nfrån socialdemokraterna. Jag yrkar avslag på den.\r\nDen innehåller ett tillkännagivande till regeringen\r\nsom vi från den borgerliga sidan har ansett vara\r\nonödigt. Vi tycker att reservationen är tunn. Jag\r\nyrkar också avslag på meningsyttringen av Hans\r\nAndersson. Hans Andersson sade att förslagen är\r\ndåliga, att han är missnöjd med dem och att något\r\nmåste göras. Men ändå lade Vänsterpartiet inte\r\nfram någon motion.</pre><pre>Jag vill också kommentera vad Hans Andersson\r\nsade om kvotering till olika styrelseorgan, vilket\r\nockså jag tror är bra. Jag måste påpeka att\r\nVänsterpartiet självt är dåligt på att efterleva detta.\r\nI statistik från olika organ ser man att\r\nVänsterpartiet har den minsta andelen kvinnor\r\nbåde i landsting och i riksdag. Med det, herr\r\ntalman, vill jag yrka bifall till utskottets förslag.</pre><pre>Anf. 5  HANS ANDERSSON (v):</pre><pre>Herr talman! Vänsterpartiets statistik är inte bra.\r\nDet hänger samman med valnederlaget. Desto\r\nbättre vore om vi kunde få hjälp av riksdagen. Jag\r\nföreslår att samtliga partier skall få den hjälpen\r\ngenom att man inför regler -- och sådana har vi\r\ninfört internt -- genom vilka vi definitivt kan\r\npåverka sammansättningen. Jag tycker att de skall\r\ngälla alla i samhället.</pre><pre>Vi har haft en serie motioner som har behandlats i\r\nolika sammanhang. Vi tar upp dessa frågor i\r\npraktiskt taget varje motion som vi lägger på olika\r\nsakområden. Jag har diskuterat även andra\r\nmotioner här. Jag tycker att det är ett konstruktivt\r\nsätt att bidra till att föra fram de här frågorna.</pre><pre>Jag vill fråga om Isa Halvarsson tror att\r\nvårdnadsbidrag blir bra för barnomsorgen. Eller är\r\nlösningen ''piglösningen'' som ofta har förekommit\r\ni debatten? Hur skall barnomsorgen ordnas när\r\nman drar bort pengar från kommuner? Vad tror Isa\r\nHalvarsson händer med sysselsättningen? Det får vi\r\nveta om vi studerar långsiktsplanen eller\r\nfinansplanen för de närmaste fem åren. 100 000--\r\n125 000 kvinnojobb i kommunsektorn kommer att\r\nförsvinna.</pre><pre>''Reformerna'' -- som det hette -- av\r\narbetsskadeförsäkringen, kommer att leda till att\r\nen mängd kvinnor med belastningsskador inte\r\nkommer att klassas som arbetsskadade.\r\nFöretagshälsovården ligger för fäfot.\r\nRehabiliteringen kommer efter.</pre><pre>Vad säger Isa Halvarsson om LAS-förslaget och om\r\nLAS-propositionen? Det finns många starka\r\njämställdhetsskäl -- bortsett från alla andra -- mot\r\nde förslagen. Varför stöder inte Isa Halvarsson\r\nkravet på ett allmänt jämställdhetsdirektiv?\r\nErfarenheten visar väl att vi måste ha det?</pre><pre>Vad Mundebo har presterat vad gäller\r\nlöneskillnader räcker inte långt. Bättre statistik, ett\r\narbetsfördelningssystem, grupptalan -- ja, det finns\r\nmycket att lägga till.</pre><pre>Slutligen: arbetstiden. Folkpartiet är helt passivt\r\nnär det gäller frågan om arbetstid, trots att det är ett\r\nförsta rangens kvinnokrav. Det gäller att förbättra\r\nsituationen för deltidsarbetande, vilka i mycket hög\r\ngrad är kvinnor, och att åstadkomma en\r\narbetstidsförkortning. I de konkreta frågorna ser\r\njag passivitet, Isa Halvarsson. Luftballonger och\r\npratbubblor finns det gott om.</pre><pre>Anf. 6  ISA HALVARSSON (fp) replik:</pre><pre>Herr talman! Vi i Folkpartiet menar att det är\r\nviktigt att man har möjlighet till en flexibel\r\narbetstid och också den möjlighet som ju finns för\r\nsmåbarnsföräldrar att minska sin arbetstid. Det är\r\nangeläget att papporna tar ut delar av\r\nföräldraledigheten, vilket skulle ställa kvinnorna i\r\nen bättre dager på arbetsmarknaden.\r\nLöneskillnadsutredningen har också påpekat att\r\nbara det faktum att en kvinna kan få barn gör att\r\nhon har ett sämre utgångsläge på\r\narbetsmarknaden. Jag tycker att fackföreningarna\r\nhar ett stort ansvar i de löneförhandlingar som förs.</pre><pre>''Pigdebatten'' var väl en sommarfluga som for\r\ngenom Sverige. För min del anser jag att det viktiga\r\nsom regeringen nu skall göra är att genomföra en\r\nlagreglering på barnomsorgsområdet. Det vore\r\nintressant att höra hur vänsterpartiet ser på en\r\nlagreglering av barnomsorgen.</pre><pre>Anf. 7  HANS ANDERSSON (v) replik:</pre><pre>Herr talman! När det gäller arbetstiden\r\nrekommenderar jag Isa Halvarsson att läsa SCB:s\r\nrapport om hur tiden används av de olika könen.\r\nKvinnorna lägger ner oerhört mycket mera tid på\r\nobetalt arbete. Männen däremot får betalt för sitt\r\narbete. Det är en grund för att kräva\r\narbetstidsförkortning och vara pådrivande i den\r\nfrågan. I Folkpartiet är man tyst.</pre><pre>I fråga om föräldraledigheten har vi tidigare lagt\r\nfram förslag, och Socialdemokraterna har väckt en\r\nmotion som vi instämmer i. Således instämmer vi\r\ni Socialdemokraternas reservation. Det gäller den\r\nenskildes inflytande -- oavsett om det är man eller\r\nkvinna -- förläggningen av arbetstiden och hur lång\r\narbetstiden skall vara. Vi vill alltså utvidga den\r\nrättigheten för föräldrarna. Vad Folkpartiet vill är\r\noklart.</pre><pre>Beträffande pappaledigheten är vårt svar ja. Vi har\r\nföreslagit kvoterad uttagning. Man skall inte kunna\r\növerlåta sin del godtyckligt. Det är bra att på det\r\nsättet ta initiativ, och där tycker vi att Folkpartiets\r\nlinje är bra. Jag är dock tveksam till om det blir\r\nregeringens linje.</pre><pre>Sedan tror jag inte att det här med pigorna bara var\r\nen sommarfluga, för den flugan surrar nog\r\nfortfarande litet grand i regeringskansliet. Jag\r\ntänker då på utredningen av tjänstebeskattningen.\r\nJag vet att det inom Isa Halvarssons politiska läger\r\nfinns mycket stora sympatier för den typen av\r\nverksamhet.</pre><pre>Beträffande vårdnadsbidraget fick jag inte något\r\nsvar. Detsamma gäller arbetsskadorna.</pre><pre>På konkreta punkter i fråga efter fråga motverkar\r\nnuvarande regering jämställdheten. Det allra\r\nvärsta är nog den ekonomiska politiken, där man så\r\nstarkt förordar marknadslösningar. Man är så rädd\r\nför att reglera med politiska motiv, t.ex. för att\r\nstödja jämställdheten. Kommunernas raserade\r\nekonomi kommer att bli det som verkligen slår mot\r\nkvinnorna i vårt land.</pre><pre>Anf. 8  BERIT ANDNOR (s) replik:</pre><pre>Herr talman! I ord beskriver Halvarsson mycket väl\r\nden situation som gäller i fråga om jämställdheten\r\nmellan könen. Men något mera blir det inte. Isa\r\nHalvarsson verkar inte dra några slutsatser av den\r\nbeskrivning som hon själv gör. Hon hänvisar till att\r\nregeringen är i färd med att arbeta fram en\r\njämställdhetsproposition. I övrigt avvisar hon de\r\nsocialdemokratiska förslag som finns och hänvisar\r\ntill att det är onödigt att kunskaper finns.</pre><pre>Kännetecknande för de borgerliga partierna är väl\r\njust att man upplever det som helt onödigt att\r\narbeta med jämställdhetsfrågorna. Faktum är att vi\r\ninte sett ett enda förslag till förbättrad jämställdhet\r\nmellan könen. De förslag som vi har sett i\r\narbetsmarknadsutskottet är enbart förslag som\r\nsyftar till att försämra och försvaga kvinnors\r\nställning i arbetslivet. Tydligen är detta regeringens\r\noch de borgerliga partiernas jämställdhetspolitik.</pre><pre>Den regeringsförklaring som Carl Bildt avgav här i\r\nbörjan av oktober är kliniskt befriad från allt\r\nresonemang om jämställdheten mellan könen. Man\r\nhänvisar även där till jämställdhetspropositionen.</pre><pre>I förra regeringsförklaringen fanns det i alla fall ett\r\npar bra meningar om jämställdheten mellan könen.\r\nDet sades t.ex. att den höga förvärvsfrekvensen är\r\nen viktig tillgång för Sveriges ekonomi och att\r\njämställdhet är ett centralt mål som kräver\r\nuppmärksamhet när arbetslösheten växer. Allt\r\ndetta är borta nu. Varenda ord om jämställdheten\r\nmellan könen är fullständigt utraderat.</pre><pre>Min fråga till Isa Halvarsson blir då: Har ni även i\r\nord övergett era tankar om jämställdheten mellan\r\nkönen? Tydligen är det så. Att ni har övergett de\r\ntankarna i handling har under de här åren stått klart\r\nför alla. Men har ni alltså även gjort det i ord?</pre><pre>Anf. 9  ISA HALVARSSON (fp) replik:</pre><pre>Herr talman! Jag sade inte, Berit Andnor, att\r\npåpekandena i den socialdemokratiska\r\nreservationen var onödiga -- åtminstone var det inte\r\nmin avsikt att säga något sådant. Vad jag menar är\r\natt just frågor om jämställdheten och kvinnornas\r\nförhållanden när det gäller arbetsmiljö,\r\nbefordringsmöjligheter, lönenivå,\r\nutbildningsmöjligheter, sexuella trakasserier osv.\r\när sådant som allvarligt diskuteras.</pre><pre>I alla propositioner står det ju att kvinnorna utgör\r\nen viktig del av Sveriges ekonomi. Jag redogjorde\r\nockså för finansminister Anne Wibbles uttalande\r\nom att den höga förvärvsfrekvensen bland kvinnor\r\ni Sverige dessutom är en konkurrensfördel.</pre><pre>När Socialdemokraterna i sina skrivningar talar om\r\nett aktivt jämställdhetsarbete pekar man bara på\r\nvad arbetsgivarna skall göra.</pre><pre>Jag tror att det behövs mycket på lagregleringens\r\nområde. Jag förstår inte varför Berit Andnor\r\nfriskriver facken på varje arbetsplats när det gäller\r\natt se till att löneskillnaderna skall försvinna. Inom\r\nde olika fackföreningarna försöker kvinnorna\r\nväldigt ofta göra de stora löneskillnader synliga som\r\nberor på just kön. Man försöker få ''gubbarna'' att\r\ninse detta. Dessutom försöker man få kvinnliga\r\nlöneförhandlare. Dessa reella saker är mycket\r\nviktiga.</pre><pre>Anf. 10  BERIT ANDNOR (s) replik:</pre><pre>Herr talman! Det handlar faktiskt, Isa Halvarsson,\r\nockså om att verkligen göra något. Det räcker inte\r\natt bara tala om dessa saker, som Isa Halvarsson\r\ngör. Emellanåt säger hon mycket förnuftiga saker.</pre><pre>Varför gör alltså de borgerliga partierna inte\r\nnågonting? Varför lägger man inte fram några\r\nförslag? Och var finns kvinnorna inom de\r\nborgerliga partierna när det gäller att driva på i\r\njämställdhetsfrågorna? Vad gör ni? Hur agerar ni?\r\nDen enda slutsats som kan dras är att det bara\r\nhandlar om en massa tomt prat.</pre><pre>I fråga om regeringsförklaringen har man faktiskt\r\nraderat ut alla de fina ord som fanns med tidigare\r\nom hur viktigt det är ta vara på kvinnorna och att\r\nse kvinnorna som en resurs samt om att det är\r\nviktigt att stärka kvinnors ställning och att se till att\r\nman motverkar de negativa effekter som en mycket\r\nhög arbetslöshet får när det gäller jämställdheten\r\nmellan könen. Av de skrivningarna finns det alltså\r\ninte någonting kvar.</pre><pre>Den enda slutsats som kan dras, Isa Halvarsson, är\r\natt regeringen har lämnat också allt tal om\r\njämställdheten. Man har alltså inte bara i handling\r\nutan också i ord utelämnat dessa saker.</pre><pre>Det är ju kvinnorna som har mest att förlora på den\r\nmycket höga, och även ökande, arbetslösheten.\r\nHär är regeringen och de borgerliga partierna helt\r\nhandlingsförlamade. Det är kvinnorna som har\r\nmest att förlora på de nedskärningar som har skett,\r\noch som kommer att ske, när det gäller den\r\ngemensamma sektorn. Det är också kvinnorna som\r\nhar mest att förlora på de sänkta\r\nersättningsnivåerna i socialförsäkringarna och\r\narbetslöshetsersättningen samt på den politik som\r\nden borgerliga regeringen för. Det är alltså\r\nkvinnorna som är förlorare.</pre><pre>Jag förstår inte hur Isa Halvarsson kan lägga ut\r\ntexten på det sätt som hon nu gör utan att visa på\r\nhandling. Hon inser ju hur situationen är. Att\r\nhänvisa till ett arbete med\r\njämställdhetspropositionen tycker jag visar att man\r\när utomordentligt passiv -- att man har lämnat över\r\nansvaret. Man tar inte det ansvar som jag tycker att\r\nalla kvinnor i denna kammare måste ta när det\r\ngäller att föra frågan om jämställdheten mellan\r\nkönen framåt.</pre><pre>Anf. 11  ISA HALVARSSON (fp) replik:</pre><pre>Herr talman! Jag kan inte instämma i Berit\r\nAndnors påstående att det skulle vara oviktigt att\r\nkomma med jämställdhetspropositioner och\r\nförändringar till det bättre för kvinnorna.</pre><pre>Berit Andnor sitter ju liksom jag med i regeringens\r\njämställdhetsråd. Där diskuterar vi väldigt mycket\r\nde olika saker som görs hos olika departement och\r\nkvinnoorganisationer. Jag har ett intryck av att man\r\nfrån olika håll är mycket imponerad av det arbete\r\nsom Bengt Westerberg i sin egenskap av\r\njämställdhetsminister lägger ner samt av att man är\r\nmycket positiv till det arbete som görs på\r\njämställdhetssidan.</pre><pre>Anf. 12  KARIN STARRIN (c):</pre><pre>Herr talman! Kvinnors ökade ointresse för politik\r\nmåste tas på allvar. Vi har kunnat läsa i de senaste\r\nSIFO-undersökningarna att just kvinnor är osäkra\r\npå vilket politiskt parti de skall kunna tänka sig att\r\nrösta på. Inte minst gäller detta de yngre\r\nkvinnorna.</pre><pre>Detta är viktiga signaler som vi måste ta på allvar.\r\nVarför håller vi nu på att få den här situationen i\r\nvårt land?</pre><pre>Det är klart att det finns flera olika saker som gör\r\natt kvinnor kan känna sig osäkra. Det är därför det\r\när så oerhört viktigt att just ett betänkande om\r\njämställdhetsfrågor och aspekter på kvinnornas\r\nsituation lyfts fram, förs upp tydligt i debatten och\r\nvisar på konkreta förslag som kan ge kvinnor svar\r\npå de här olika frågorna.</pre><pre>Vi ser tecken på att kvinnors representation i olika\r\nbeslutande församlingar sjunker. Vi ser att\r\nlöneskillnaderna ökar, och vi ser att\r\nförvärvsfrekvensen sjunker. Det här är tre\r\nfrågeområden som jag vill kommentera en aning.\r\nJag har stöd av en motion som samtliga\r\ncenterriksdagskvinnor har stått bakom.</pre><pre>Vi börjar med arbetssituationen. Möjligheten för\r\nkvinnor att få arbete har naturligtvis varit ganska\r\nstor i den expansiva tid som vi har haft under 70-\r\noch 80-talen. Det har varit lätt att nå upp till de\r\nhöga förvärvstalen. Nu får vi verkligen göra\r\nansträngningar så att de inte sjunker.</pre><pre>Helt klart snuddar vi då vid situationen inom den\r\noffentliga sektorn. Den mer naturliga arbetsplatsen\r\nför kvinnor är i offentlig sektor. Vi är alla medvetna\r\nom att ekonomin kräver förändringar. Det måste\r\nske förändringar i sättet att bedriva offentlig sektor\r\nför att över huvud taget några jobb skall tryggas.\r\nHär berörs naturligtvis kvinnorna.</pre><pre>Det jag vill markera och notera en sådan här dag,\r\nnär vi diskuterar jämställdhet, är att det är viktigt\r\natt man verkligen tänker på hur kvinnans specifika\r\nsituation kan förändras i kommuner och landsting.\r\nDen övergripande målsättningen och ambitionen\r\nbör verkligen vara att man tryggar jobben, att olika\r\nmöjligheter ges under tiden som den här\r\nförändringen sker och att de i allra högsta grad har\r\nsom huvudsyfte att rädda arbetsplatserna i\r\nkommuner och landsting.</pre><pre>Flera olika förslag tas upp i det här betänkandet.\r\nVårt krav på att vi skall ha en kvinnorevision inför\r\nalla nya reformer har utskottet kommenterat. Man\r\nsäger att detta är självklarheter. Man gör sakliga\r\nbedömningar av hur nya reformer kan slå för just\r\nkvinnor, och frågan är aktualiserad även i\r\nregeringskretsen.</pre><pre>Min kommentar till detta är att vi centerkvinnor\r\nkommer att bevaka att detta verkligen görs. Vi kan\r\ninte acceptera nya reformer med mindre än att det\r\när sammanvägt hur de slår för kvinnorna.</pre><pre>Så kommer vi till frågan om löneskillnaderna.\r\nUnder en lång rad av år -- observera att detta gällt\r\näven under de år som Socialdemokraterna har haft\r\nansvar i regeringen -- har vi haft löneskillnader på\r\narbetsmarknaden. Det har varit skillnader på\r\nmellan 8 % och 25 %. Detta kan vi inte acceptera.\r\nUtskottet skriver också helt klart att man inte kan\r\nacceptera detta.</pre><pre>Men man skriver också en mindre bra kommentar,\r\nnämligen att Löneskillnadsutredningen nu är\r\navlämnad och möjligheten att påverka den vägen är\r\növerspelad. Punkt. Detta tycker jag naturligtvis är\r\noerhört viktigt att markera en sådan här dag. Vi\r\nkan inte sätta punkt i debatten om\r\nlöneskillnaderna. Det vi från Centerns sida vill\r\nbacka upp är de olika motionsförslagen som går ut\r\npå att det nu är dags att lagstifta mer konkret om\r\natt arbetsmarknadens parter har ansvaret för att vi\r\nskall få en rättvis lönesättning.</pre><pre>Vi kan inte acceptera ökade löneskillnader.\r\nFacken, och även arbetsgivarna naturligtvis, har\r\nansvar för att detta följs upp. Sammantaget har\r\nmarknadens parter det här ansvaret, och det tycker\r\njag att det nu är dags att understryka tydligt i lag.\r\nDet tänker vi från centerkvinnornas sida ta upp i\r\nkommande motioner.</pre><pre>Visionen om ett samhälle där kvinnor och män\r\ndelar på ansvaret för hem och barn samt deltar på\r\nlika villkor i arbetslivet och samhällsarbetet måste\r\nförverkligas. Då kommer både kvinnors och mäns\r\nvardag att fungera.</pre><pre>Anf. 13  HANS ANDERSSON (v) replik:</pre><pre>Herr talman! Jag tycker att sammansättningen av\r\ndeltagare i den här debatten speglar problemet med\r\njämställdhetsfrågor. Det är ständigt ett gäng\r\nkvinnor, och så är det jag. Jag vet inte vilken\r\nställning jag har i mitt eget parti, men jag hoppas\r\natt min ställning är sådan att detta är uttryck för att\r\npartiet värderar de här frågorna mycket högt.</pre><pre>Det kan inte vara så att jämställdhetsfrågor förs till\r\nen blindtarm. De skall vara centrum i politiken, och\r\ndet är de också om man sätter rättvise- och\r\nsolidaritetsfrågor främst.</pre><pre>Bara några frågor: Studiestöden röstade väl Karin\r\nStarrin bort i våras? Det drabbade en stor mängd\r\nkvinnor som har fått gå från AMU-utbildningen.</pre><pre>Karensdagen slår hårdast mot kvinnor. Det tyckte\r\nKarin Starrin var alldeles utmärkt. Hur skall Karin\r\nStarrin klara diskussionen om de långsiktiga\r\nplanerna för kommunal ekonomi, som just berör\r\nkvinnors sysselsättning?</pre><pre>Det fackliga inflytandet vad gäller LAS och LAS-\r\ntillämpningar: Läs JämO:s remissvar! Det är Börje\r\nHörnlund, en centerpolitiker, som lägger fram de\r\nförslagen.</pre><pre>Hur ställde sig Karin Starrin till försämringarna av\r\narbetsskadelagstiftningen? De drabbar framför allt\r\nkvinnor med belastningsskador.</pre><pre>Löneskillnaderna, bra, vi skall minska\r\nlöneskillnaderna. Men lägg inte huvudansvaret på\r\nde fackliga organisationerna. Deras inflytande har\r\nminskat under en följd av år när det gäller\r\nlönebildningen. Det ni står för, den borgerliga\r\nlinjen, är SAF:s linje: Ökat marknadsinflytande.\r\nDet brukar kvinnorna förlora på. Men vi får väl se\r\nnär vi diskuterar och lägger fram förslag kring\r\nlöneskillnadslagstiftningen i vår.</pre><pre>Karin Starrin, det är många vackra ord. Jag har\r\nsjälv i min meningsyttring tagit upp motion A811\r\nnär det gäller kvinnorevision,\r\nkvinnorepresentation och en del andra frågor. Ord,\r\nord, ord. Men i varje konkret fråga, både i den här\r\ndiskussionen och när det gäller andra\r\npolitikområden, är Karin Starrin på manssidan,\r\nden osolidariska sidan, den borgerliga sidan,\r\nmarknadssidan. Välj sida och sluta upp med det här\r\ndubbelspelet, Karin Starrin!</pre><pre>Anf. 14  KARIN STARRIN (c) replik:</pre><pre>Fru talman! Jag håller med Hans Andersson när\r\nhan betonar att den diskussion som vi för här och\r\nnu inte får uppfattas som en avgränsad diskussion\r\noch att vi inte får bevaka kvinnors intressen som om\r\ndet vore en smal intressegrupp. Just kvinnors\r\nsituation måste in och, precis som Hans Andersson\r\nsäger, bli centrum i politiken.</pre><pre>Det händer att jag får frågan: Vilken typisk kvinnlig\r\npolitisk fråga prioriterar du? Då svarar jag ofta att\r\ndet inte finns några typiskt kvinnliga frågor -- alla\r\nfrågor är lika viktiga. Naturligtvis är det många som\r\nberör kvinnor speciellt, men alla politiska frågor\r\nmåste behandlas sammantaget.</pre><pre>Hans Andersson tog upp en hel rad förändringar\r\nsom har genomförts med utgångspunkt i en strävan\r\natt åstadkomma stabilitet i svensk ekonomi --\r\nförändringar av studiestöd, karensdagar, etc. Det\r\när helt nödvändigt att genomföra förändringar för\r\natt åstadkomma en trygghet på lång sikt och totalt\r\nsett, Hans Andersson. Det jag känner som oerhört\r\nviktigt och värdefullt i det här sammanhanget är att\r\nse till att alla berörs lika av de förändringar som är\r\nnödvändiga att genomföra.</pre><pre>Jag är också helt övertygad om att vi måste skapa\r\nökad förståelse hos en bred majoritet när vi skall\r\ngenomföra de tuffa förändringarna i den\r\nkommunala ekonomin, i landstingsekonomin och\r\ninte minst i den statliga ekonomin. Skulle vi inte\r\ngenomföra några förändringar kommer verkligen\r\nockså kvinnorna att få ett tufft utgångsläge.</pre><pre>LAS har blivit en käpphäst i de här\r\nsammanhangen -- det är fullt förståeligt när\r\nVänstern och Centern debatterar. Jag kan då bara\r\nunderstryka att förändringarna i LAS har som\r\nhuvudsyfte att rädda jobb och att skapa jobb. Vi\r\nställer oss bakom de förslag som nu har lagts fram\r\npå det området.</pre><pre>Anf. 15  HANS ANDERSSON (v) replik:</pre><pre>Fru talman! Vi diskuterar nu jämställdhetsfrågor.\r\nDen som hävdar att den LAS-utredning som har\r\nlagts fram och det LAS-förslag som föreligger på\r\nnågot sätt gynnar kvinnors situation måste antingen\r\ninte ha läst texterna eller prata i nattmössan. Att\r\nLAS-förslagen dessutom skulle öka antalet jobb är\r\ninte sant. Däremot ökar de makten för\r\narbetsgivarparten. De ökar godtycket och\r\nanställningsskyddet. Jag hävdar att det i den här\r\nsituationen specifikt är en nackdel för kvinnorna.</pre><pre>Jag håller med om -- jag sade det själv -- att\r\nkvinnofrågorna skall stå i centrum. Varför det? Inte\r\nbara därför att det är populärt, inte bara därför att\r\nmånga tycker att det är modernt. Om man har en\r\nhumanistisk inställning, om man har en inställning\r\npräglad av rättvisa och solidaritet är det de utsatta\r\ngrupperna som man värnar om och vill förbättra\r\nvillkoren för.</pre><pre>Vare sig jag tittar på ekonomin eller på\r\narbetsmiljön -- välfärden -- är det ett faktum att\r\nutvecklingen missgynnar kvinnor. Det gör råa\r\nmarknadslösningar, och det är faktiskt vad den\r\nborgerliga regeringen, och därmed också Karin\r\nStarrin, står bakom.</pre><pre>Låt mig återigen slå fast att man måste ta upp\r\nsakfrågor och ställa konkreta frågor för att bedöma\r\nett partis jämställdhetspolitik. Det är ingen större\r\nmening att lyssna på festtalen eller läsa\r\n''festmotionerna''. I väldigt hög grad präglas\r\nCenterns politik nu av ''festmotionen'' A811 och en\r\npolitik som angriper kvinnornas rättigheter och\r\nvälfärd. Det är det dubbelspelet som jag angriper.</pre><pre>Anf. 16  KARIN STARRIN (c) replik:</pre><pre>Fru talman! Jag vill bestämt hävda att\r\nförändringarna i LAS har till huvudsyfte att rädda\r\njobben, att skapa ytterligare arbeten. Jag kan inte\r\nförstå att just kvinnor skulle behöva vara rädda för\r\nden nya synen på t.ex. provanställningar -- dvs. att\r\nman förlänger provanställningstiden från sex till\r\ntolv månader. Det tycker jag ger kvinnorna\r\nmöjlighet att visa vad de kan. De får chansen att\r\nvisa att de är kvalificerade för arbetsuppgifterna.\r\nJag tror att just den reformen ger inte minst\r\nkvinnorna chanser att i fortsättningen få mer\r\nkvalificerade arbeten. Därför tycker jag att vi\r\nmåste pröva den förändringen.</pre><pre>Hans Andersson! Det är just för att försvara\r\nrättvisa och humanism som jag är engagerad i\r\npolitiken. Politikens huvuduppgift måste vara att\r\nfördela, att se till att det inte blir större orättvisor\r\npå de områden som samhället har ansvaret för. Det\r\när just därför jag jobbar med politik. Jag tycker att\r\nvi hela tiden flyttar fram positionerna när det gäller\r\natt åstadkomma en rättvis fördelning.</pre><pre>Jag tror på sakpolitik, Hans Andersson. Det är\r\ndärför som jag står bakom vår omfattande\r\nkvinnomotion, där vi säger att kvinnor har\r\nmöjlighet att vara med och förändra. Vi har\r\nuttryckt oss konkret när det gäller fråga efter fråga\r\noch angivit vilka förändringar vi vill se\r\nfortsättningsvis.</pre><pre>Men vi vet ju alla hur det politiska arbetet går till.\r\nDe olika sakfrågorna prövas vid\r\nutskottsbehandlingen, och kraven -- exempelvis att\r\nen revision skall göras av alla nya reformer och att\r\nvi måste komma bort ifrån löneskillnaderna etc. --\r\nantingen landar i pågående arbeten i regeringen\r\neller resulterar i nya initiativ.</pre><pre>Anf. 17  BERIT ANDNOR (s) replik:</pre><pre>Fru talman! Vi har återigen fått höra en\r\nrepresentant för de borgerliga partierna i ord\r\nuttrycka sin vilja att arbeta för ett jämställt\r\nsamhälle. I handling motsvaras de vackra orden\r\ninte av någonting, som jag har sagt tidigare. Vi har\r\ninte sett ett enda förslag från de borgerliga\r\npartierna när det gäller att förbättra jämställdheten\r\nmellan könen.</pre><pre>Karin Starrin talar här så varmt om den\r\ngemensamma sektorn. Men Karin Starrin\r\nrepresenterar ändå ett parti som ingår i den\r\nborgerliga regeringen, som är i full färd med att\r\nskära ned i den gemensamma sektorn. Enligt\r\nregeringens egna prognoser försvinner det 66 000\r\narbeten inom den gemensamma sektorn under de\r\ntvå kommande åren. Dessutom kommer det att ske\r\nytterligare nedskärningar. Det är ju 35 miljarder\r\nsom skall tas bort i den gemensamma sektorn. Vad\r\ndet kommer att innebära för kvinnors arbeten\r\nmåste väl ändå Karin Starrin förstå! Att det också\r\nkommer att försämra förutsättningarna för kvinnor\r\natt förvärvsarbeta är helt odiskutabelt. Hur kan\r\nKarin Starrin försvara en sådan politik?</pre><pre>När det gäller förändringarna i LAS, när det gäller\r\nförändringarna i studiestödet, när det gäller\r\narbetslöshetsersättning, osv. har samtliga förslag\r\nsom har ställts av regeringen och antagits av denna\r\nriksdag haft sin yttersta udd riktad mot kvinnorna --\r\ndet är kvinnorna som har drabbats hårdast av alla\r\ndessa förslag.</pre><pre>Karin Starrin talar varmt och vackert om hur viktigt\r\ndet är att utjämna löneskillnaderna mellan män och\r\nkvinnor. Men det är faktiskt det traditionella\r\nkvinnoarbetet som värderas lägst. Hur skall\r\nlöneskillnaden mellan män och kvinnor kunna\r\nminska när dessa stora nedskärningar i kommuner\r\noch landsting nu genomförs? Tror Karin Starrin att\r\nförutsättningarna för att uppvärdera kvinnors\r\ntraditionella arbeten kommer att förbättras i\r\nsamband med dessa stora nedskärningar? Kommer\r\nmöjligheten att öka i en sådan situation?</pre><pre>Jag kan inte låta bli att göra en slutlig kommentar.\r\nKarin Starrin säger att regeringen har flyttat fram\r\npositionerna under de här åren och att man arbetar\r\nför en rättvis fördelning. Jag får det intrycket att\r\nKarin Starrin varken har sett, läst eller hört\r\nnågonting av de debatter som har förts i massmedia\r\noch inte minst här i kammaren. Har Karin Starrin\r\nlegat i ide i två år? På något annat sätt kan jag inte\r\ntolka det som Karin Starrin säger. Det finns absolut\r\ningen täckning för att den här regeringen på något\r\nsätt skulle driva en rättvis fördelningspolitik eller\r\njobba för jämställdhet mellan män och kvinnor.</pre><pre>Anf. 18  KARIN STARRIN (c): replik</pre><pre>Fru talman! Efter att ha lyssnat på Berit Andnor\r\nmåste jag kontra med att säga att jag är helt\r\növertygad om att vi måste vara sakliga när vi\r\nkommenterar det eknomiska läget, detta för att vi\r\növer huvud taget skall kunna få kvinnor att ställa\r\nsig bakom vår diskussion.</pre><pre>Jag tror att vi måste upprepa vilket utgångsläge som\r\nSverige befinner sig i. När jag lyssnar på Berit\r\nAndnor får jag det intrycket att hon menar att vi\r\nskulle kunna göra beställning efter beställning i den\r\noffentliga sektorn för att på så sätt konstruera\r\narbeten. Men, Berit Andnor, det måste vara en\r\nekonomisk situation som tillåter det.</pre><pre>Det är nödvändigt att vi nu reder upp den svenska\r\nekonomin. Det är utifrån den under 80-talet\r\nfelaktigt förda politiken som vi nu måste göra dessa\r\nförändringar, inte minst i kommuner och landsting.</pre><pre>Jag håller med om att detta drabbar kvinnor\r\noerhört hårt. Min motfråga är: Vad skall man göra\r\ni stället? Skall vi fortsätta att tillåta en expansion\r\nsom det inte finns ekonomi för? Hur hade\r\nsocialdemokraterna tänkt lösa problemet med att\r\nkommuner och landsting fortsätter att expandera?</pre><pre>Berit Andnor kritiserar mitt sätt att kommentera\r\nlöneskillnaderna. Jag tycker att det är självklart att\r\ndet är arbetsmarknadens parter som måste ta\r\nansvar för hur löneskillnaderna har uppkommit.\r\nArbetsgivarna har ansvar, men det har också\r\nfacken.</pre><pre>Det vi skriver ifrån Centerns sida är att kommuner\r\noch landsting måste gå före när det gäller att minska\r\nlöneskillnaderna. Kommuner och landsting har\r\nockså ett arbetsgivaransvar. Därför måste man gå\r\nföre på dessa områden.</pre><pre>Anf. 19  BERIT ANDNOR (s) replik:</pre><pre>Fru talman! Jag håller naturligtvis med Karin\r\nStarrin om att vi skall vara sakliga i debatten, därav\r\nmin kritik mot det som Karin Starrin har framfört.</pre><pre>Den här regeringen har sedan maktskiftet 1991\r\nfaktiskt icke kommit med ett enda förslag som\r\nskulle förbättra jämställdheten mellan kvinnor och\r\nmän. Det är ett faktum, Karin Starrin, att de förslag\r\nsom har lämnats, inom i stort sett varje område,\r\nsystematiskt har försämrat och försvagat kvinnors\r\nställning på arbetsmarknaden. Det är odiskutabelt.\r\nJag tycker att vi skall kunna föra en saklig\r\ndiskussion om det.</pre><pre>Man kan inte säga en massa vackra ord i talarstolen\r\noch skriva en massa motioner, som de borgerliga\r\npartierna och kvinnorna gör, och sedan i handling\r\ninte stå för det utan göra någonting helt annat. Det\r\nkritiserar jag.</pre><pre>Vi socialdemokrater hade i anslutning till\r\nkompletteringspropositionen en motion där vi\r\nredde ut hur nedskärningarna i den gemensamma\r\nsektorn skulle stoppas. Det är vansinne att man\r\nbetalar kvinnor och män för att gå arbetslösa i\r\nstället för att se till att de deltar produktivt i\r\nsamhället. För samhället finns det ingen vinst i\r\ndetta, Karin Starrin. Det borde även Centern och\r\növriga borgerliga partier inse.</pre><pre>Den politik som de borgerliga partierna för när det\r\ngäller nedskärningarna i den gemensamma sektorn\r\ninnebär alltså att det blir en rundgång.</pre><pre>Så sent som i dag kunde jag, när jag lyssnade på\r\nradion, konstatera att Hans Tson Söderström\r\nåterigen betonar att han och många andra\r\nekonomer numera ansluter sig till den\r\nsocialdemokratiska kritiken och de\r\nsocialdemokratiska förslagen när det gäller den\r\nekonomiska politiken. Det är bara regeringen som\r\nfortsätter att driva sin enda väg och sin djupt\r\nfelaktiga ekonomiska politik, med de konsekvenser\r\nsom det får för välfärden och för jämställdheten\r\nmellan könen. I det avseendet står regeringen och\r\nAnne Wibble, med stöd av Centern och Karin\r\nStarrin, alldeles ensamma.</pre><pre>Jag skall återigen kommentera lagen om\r\nanställningsskydd, som enligt Karin Starrin skall ge\r\nså många fler jobb och verka för jämställdheten\r\nmellan könen. Det finns ingen erfarenhet från\r\nnågot land som har visat att försämringar i\r\narbetsrätten ger några jobb. I England, där\r\narbetsrätten i stort sett är obefintlig, är\r\narbetslösheten mycket hög. I Portugal, där det finns\r\nen väl reglerad arbetsmarknad, är arbetslösheten\r\nlåg. Detta är en illusion, och det visar på en\r\ndesperation hos de borgerliga partierna i ett läge då\r\narbetslösheten växer och fortsätter att växa och då\r\nman har tappat greppet om både den ekonomiska\r\npolitiken och arbetsmarknadspolitiken. Detta är ett\r\nsymtom på det.</pre><pre>Anf. 20  KARIN STARRIN (c) replik:</pre><pre>Fru talman! Det är helt klart att vi skulle önska att\r\ndet fanns utrymme för att göra mycket mer för att\r\nstimulera till en förändring av just kvinnors\r\nsituation, inte minst på arbetsmarknaden. Men jag\r\ntycker att Berit Andnor är orättvis när hon\r\nupprepade gånger säger att regeringen inte har\r\ngjort ett enda dugg för att stimulera kvinnors\r\nsituation.</pre><pre>I det här betänkandet kan vi se några små\r\nförändringar när det gäller kvinnors möjlighet att\r\nstarta eget, att driva småföretag etc. NUTEK har\r\nfått ett antal miljoner. Det vill i alla fall jag tolka\r\nsom att det finns en klar ambition att försöka\r\nstimulera just till en förändrad situation för kvinnor\r\npå arbetsmarknaden.</pre><pre>Arbetslöshetstalen är oacceptabelt höga. De ligger\r\nhelt klart på för hög nivå. Berit Andnor vet lika väl\r\nsom jag att det dels beror på den djupa\r\nlågkonjunktur som inte bara Sverige befinner sig i\r\nutan även hela vår omvärld, dels på den felaktigt\r\nförda politiken under större delen av 70-talet och\r\nockså under 80-talet. Detta kräver tuffa\r\nförändringar. Den här ekluten måste hela svenska\r\nfolket gå igenom. Det är klart att det får\r\nkonsekvenser som innebär att det blir oerhört tufft,\r\ninte minst för många kvinnor.</pre><pre>Det är vår uppgift att se till att det ändå blir en så\r\nrättvis omläggning som möjligt.</pre><pre>Det satsas nu på ett stort antal ytterligare\r\nutbildningsplatser. Det gör det möjligt, inte minst\r\nför kvinnor, att skaffa sig utbildning och\r\nmöjligheter att konkurrera på lika villkor på\r\narbetsmarknaden. Vi har ett gemensamt ansvar att\r\nförändra så att även kvinnor kan se ett ljus i den här\r\ntunneln. Jag är helt övertygad om att vi\r\nsammantaget kommer att få ordning på Sveriges\r\nekonomi. Därmed kan vi garantera en ökad\r\ntrygghet.</pre><pre>Anf. 21  ISA HALVARSSON (fp) replik:</pre><pre>Fru talman! Jag vill verkligen understryka att\r\nutskottet inte har haft för avsikt att sätta punkt när\r\ndet gäller löneskillnader mellan kvinnor och män.\r\nVi understryker att vi inte accepterar de stora\r\nlöneskillnaderna.</pre><pre>Både kvinnor och män inom Folkpartiet har skrivit\r\nunder jämställdhetsmotioner. Vi står i stor\r\nutsträckning bakom det som Ingemar Mundebo har\r\ntagit fram i sin löneskillnadsutredning. Det gäller\r\nett batteri av åtgärder för att komma till rätta med\r\nlöneskillnaderna. Det handlar om ett\r\narbetsvärderingssystem, kvinnliga\r\nlöneförhandlare, införande av möjlighet till\r\ngrupptalan, förstärkning av JämO när det gäller att\r\nbevaka lönefrågor, att diskrimineringsärenden kan\r\nbli prövade i domstol och framför allt en\r\npappamånad.</pre><pre>Det finns ingenting i utskottets skrivning som tyder\r\npå att den borgerliga majoriteten på något sätt\r\nskulle lämna frågan därhän. Man menar att\r\nLöneskillnadsutredningen har lämnat sitt\r\nbetänkande. Nu återstår ett intensivt arbete för att\r\nta vara på vad som står i Löneskillnadsutredningen,\r\nremissvaren och de motioner som har lämnats.</pre><pre>Anf. 22  KARIN STARRIN (c) replik:</pre><pre>Fru talman! Jag vill tacka Isa Halvarsson för det här\r\nklarläggandet. Jag vill också understryka att det är\r\noerhört viktigt att kunskapen om dessa skillnader\r\nförs vidare. Det står helt klart i utskottets\r\nbetänkande att de osakliga löneskillnaderna mellan\r\nkvinnor och män inger utskottet allvarliga\r\nbetänkligheter. Man pekar på att\r\nLöneskillnadsutredningen har avlämnats.</pre><pre>Jag kan lova Isa Halvarsson och hela utskottet att\r\nvi från centerkvinnornas sida kommer att följa det\r\nhär arbetet. Vi förväntar oss en propositionen\r\nganska snart på det här området. Vi hjälper gärna\r\ntill med innehållet i den propositionen.</pre><pre>Anf. 23  MARGITTA EDGREN (fp):</pre><pre>Fru talman! Vi är sex folkpartister av båda könen\r\nsom har skrivit en motion om att vi skulle vilja\r\ninrätta ett stipendium som skulle kallas Frida\r\nSteenhoff-stipendiet. Detta stipendium skulle ges\r\ntill man eller kvinna som har gjort betydande\r\ninsatser för jämställdheten. Det finns stora pris i\r\nvärlden -- Nobelpris för fred är ett exempel. Varför\r\nkan man då inte ha ett rejält pris för jämställdhet,\r\ngärna internationellt.</pre><pre>Utskottet har behandlat frågan med sympati men\r\nändock tagit avstånd. Därför har jag begärt ordet\r\nför att presentera Frida Steenhoff för utskottet och\r\nför riksdagen, så att det nästa gång kanske finns\r\nstörre förståelse för ett liknande initiativ.</pre><pre>Frida Steenhoff föddes 1865 och dog 1945. Hon\r\nstuderade i Sverige, Stockholm, och i Schweiz. Hon\r\nvar bosatt i Sundsvall, Oskarshamn och Stockholm.\r\nHon var gift med en läkare. Genom mannens\r\npraktik fick hon insikt i de olika missförhållanden\r\nsom kvinnor levde under.</pre><pre>Redan 1896 började Frida Steenhoff att skriva om\r\ndubbelmoral och för fri kärlek. Den gången fick\r\nhon skriva under pseudonym. Hon kallade sig\r\nHarold Gote. Det här blev mycket\r\nuppmärksammat. Ellen Key och Georg Brandes\r\nuppmuntrade henne så att hon i fortsättningen\r\nvågade skriva under sitt eget namn.</pre><pre>Frida Steenhoff skrev sammanlagt 24 böcker,\r\nskönlitterära och socialetiska. De handlade om att\r\nman skulle bekämpa instängda moralbegrepp och\r\nstärka kvinnans ställning. År 1912 -- observera\r\n1912 -- skrev hon en bok där hon menade att\r\nkvinnlig homosexualitet borde behandlas med\r\nförståelse. Hon förfäktade redan då de\r\nutomäktenskapliga barnens arvsrätt.</pre><pre>Hon höll många föredrag. Hon skrev om kvinnors\r\nrösträtt. År 1908 skrev hon om att de ogifta\r\nmödrarnas situation skulle förbättras.</pre><pre>Uppgifterna har jag hämtat från en biografi skriven\r\n1935 av Beatrice Zade.</pre><pre>Frida Steenhoff är alltså en föregångskvinna.\r\nParadoxen enligt henne, redan i början av 1900-\r\ntalet, är att kvinnorna är ekonomiskt beroende av\r\nmännen och samtidigt ansvariga för det allra\r\nviktigaste i ett samhälle, nämligen att föda och\r\nfostra barn. Hennes utgångspunkt är barnets väl\r\noch ve. Hon var den första som myntade uttrycket\r\nbarnets århundrade, som Ellen Key sedan\r\nanvände.</pre><pre>Frida Steenhoffs mål var att ett andligt höjande,\r\nreflexion, insikt och medvetandegörande måste gå\r\nhand i hand med materiell välståndshöjning. Hon\r\nvar också den första som talade om faderskapet\r\nsom ett komplement som är lika nödvändigt som\r\nmoderskapet. Hon är först med att peka på faderns\r\nroll. Hela sitt liv arbetade hon för barnen, för fred\r\noch för social nydaning. Hennes idéer ärvdes till en\r\ndel av Elin Wägner och Fogelstadsgruppen.</pre><pre>Efter denna presentation utgår jag ifrån att nästa\r\ngång frågan skall behandlas i utskottet kan man\r\nacceptera en motion om ett jämställdhetspris för att\r\nhedra Frida Steenhoff. Hon är nämligen ett typiskt\r\nexempel på hur kvinnors insatser genom historiens\r\ngång har gjorts osynliga, förlöjligats och glömts\r\nbort. Vi kan göra henne synlig och bearbeta\r\nattityder och värderingar och visa att genom\r\nhistoriens gång har kvinnor spelat en minst lika stor\r\nroll för utvecklingen av vårt samhälle som män.</pre><pre>Anf. 24  BARBRO WESTERHOLM (fp):</pre><pre>Fru talman! Internationellt avundas man oss i\r\nSverige. Man avundas oss vår jämställdhetslag, att\r\nen tredjedel av riksdagens ledamöter är kvinnor, att\r\nvi har höga siffror för kvinnors representation även\r\ni kommuner och landsting, att kvinnor har en så\r\nstor andel på arbetsmarknaden och kvinnors\r\nmöjligheter att studera.</pre><pre>Vi har dock en bra bit kvar till målet verklig\r\njämställdhet. Det gäller att män och kvinnor skall\r\nfå samma möjligheter att utöva inflytande över sin\r\negen tillvaro och ha full valfrihet.</pre><pre>I dag finns det en rad hot mot jämställdheten. I den\r\nfamiljepolitiska debatt som har förts under de\r\nsenaste åren finns undertoner om att det nog vore\r\nbäst om kvinnor fanns hemma i större utsträckning.\r\nI tider av arbetslöshet har kvinnor alltid setts om en\r\nbuffert -- även om det inte sägs rent ut.</pre><pre>Hoten finns också i den abortdebatt som har pågått\r\nunder de senaste åren. Kvinnors rätt att bestämma\r\növer sina egna liv och barns rätt att födas önskade\r\nhar satts mot det ofödda barnets liv. Det är en svår\r\ndebatt. Jag tycker ändå att den abortlag som trädde\r\ni kraft 1975 har löst dessa motsättningar på ett bra\r\nsätt. Men de abortförebyggande insatserna kunde\r\ngivetvis vara bättre.</pre><pre>Det finns ett annat hot, nämligen att kvinnor och\r\nen hel del unga män inte tycker att det är mödan\r\nvärt att gå in i politiken och vara med och påverka\r\nbesluten om framtiden. De tycker att det tar för\r\nmycket tid, de har en brist på förtroende för\r\npolitikerna och det är inte alla gånger riktigt\r\nrumsrent att ägna sig åt politik. Det här måste vi\r\nsom arbetar inom politiken råda bot på. Vi behöver\r\nmänniskor från alla olika delar av vårt samhälle i\r\nden politiska sfären. Det handlar också om att lägga\r\nupp det politiska arbetet så att det är förenligt med\r\nett rimligt privatliv -- familjeliv. Det är inte så lätt\r\nför småbarnsföräldrar att vara borta hela veckor,\r\narbeta sena nätter och ta helgerna i anspråk. De\r\nväljer då gärna bort politiken. Jag tycker att vi\r\nmåste debattera och försöka få fram nya idéer om\r\nhur det livet kan läggas upp.</pre><pre>Andra har talat om orättvisor som t.ex.\r\nlönediskriminering. Vi har nu fått ett bra underlag\r\ntill förslag för den jämställdhetsproposition som\r\nskall läggas fram till våren. Då kan vi ta itu med\r\nproblemet. Men det finns en annan diskriminering\r\nsom tar sig mera subtila uttryck. Den finns på\r\narbetsplatserna, och den syns inom vår\r\nfritidsverksamhet. Det handlar om språket och vårt\r\nsätt att bemöta varandra. Kvinnor osynliggörs.\r\nMed språkets hjälp kan en kvinnas insatser\r\nnedvärderas. Det går också att osynliggöra\r\nkvinnorna med hjälp av kroppsspråket, t.ex. att\r\ninte lyssna på vad kvinnor säger. Man kan bestraffa\r\ngenom att ge dåligt samvete, t.ex. att familjen\r\nförsummas när kvinnan arbetar eller att arbetet\r\nsköts dåligt på grund av att kvinnan måste ägna sig\r\nåt sin familj.</pre><pre>Berit Ås i Norge har beskrivit detta väldigt väl i de\r\nfem s.k. härskarteknikerna. Det är genom att\r\nbemästra dessa fem härskartekniker som vi kan\r\nkomma en bit på väg i jämställdhetsarbetet i vårt\r\nland.</pre><pre>Det finns en rad motioner som tas upp i dagens\r\nbetänkande. Det är bl.a. motioner som har väckts\r\nav ledamöter från Folkpartiet liberalerna. Vi är lika\r\nmånga män som kvinnor som står bakom dessa\r\nmotioner. Vi tycker att det är viktigt att båda könen\r\nengageras i jämställdhetsarbetet. Det finns också\r\nmotioner väckta av de fyra borgerliga\r\nkvinnoförbundsordförandena. Här finns en rad\r\nkonkreta förslag som, om de förverkligas, kommer\r\natt förbättra situationen på jämställdhetsområdet.</pre><pre>Det handlar bl.a. om kunskapsbasen för att få fram\r\nen bra statistik. Tyvärr får SCB ragga pengar för att\r\nfå fram statistik, inklusive tigga pengar från\r\nkvinnoorganisationerna som, i sin tur, i stort sett\r\nlever på sin idealitet, luft och litet slantar. Jag\r\nhoppas att detta tas på allvar i den kommande\r\njämställdhetspropositionen. Det skall bli en\r\nbasverksamhet för SCB att fortlöpande ta fram\r\njämställdhetsstatistik.</pre><pre>Det räcker inte med statistik. Det behövs också\r\nfördjupade studier. Därför är den motion som\r\nIngela Mårtensson har väckt om utredning av\r\nkvinnors levnadsförhållanden viktig. Vi behöver\r\nveta mer om kvinnors vardag.</pre><pre>Vi tar också upp frågan om konsekvensanalyser av\r\nolika politiska beslut och hur de drabbar de båda\r\nkönen. Dessa frågor tas, glädjande nog, mer och\r\nmer på allvar. I den arbetsgrupp om pensioner som\r\njag sitter med i har vi gjort långtgående analyser för\r\natt se hur ett nytt pensionssystem slår för män och\r\nkvinnor och hur situationen förändras jämfört med\r\ni dag. Jag vill hävda att vi har ett gott\r\nbeslutsunderlag för vårt förslag. Dessa frågor har\r\nbörjat breda ut sig till andra utredningar.</pre><pre>Jag tycker att utskottet har behandlat motionerna\r\nvälvilligt. Det görs inte något tillkännagivande,\r\nmen jag känner inte så stor oro för det. Det skall\r\nläggas fram en jämställdhetsproposition till våren,\r\noch jag är övertygad om att dessa förslag kommer\r\natt finnas med. Det är inte partiskiljande ämnen.\r\nDet finns en enighet som återspeglas i detta\r\nbetänkande. Jag noterar dock att Hans Andersson\r\nhar stött en rad motionsyrkanden som har väckts\r\ninte minst från Folkpartiet liberalernas sida. Jag har\r\nstort förtroende för jämställdhetsministern. Dessa\r\nförslag finns ju också i Folkpartiet liberalernas\r\npartiprogram. Det är ju regel i riksdagen att när en\r\nutredning eller en stor proposition är i vardande\r\nbrukar man hålla sig lugn med tillkännavgivanden.</pre><pre>Anf. 25  HANS ANDERSSON (v) replik:</pre><pre>Fru talman! Låt mig stryka under några saker som\r\nBarbro Westerholm sade.</pre><pre>Det är väl oftast så att man inte lyssnar på kvinnor.\r\nMan slår dövörat till. Kroppsspråket kan säga\r\nsanningen medan orden kan ljuga.</pre><pre>Motion A809 har väckts av enbart folkpartikvinnor.\r\nDet finns faktiskt skäl att komplettera Berit Ås\r\nkriterier för härskarteknik med följande. Om man\r\nbara låter kvinnorna tala om dessa frågor blir de\r\nnöjda, men frågorna förs inte fram. Det är i den\r\nandan jag har försökt att föra debatten i dag.</pre><pre>När det gäller först och främst kravet på\r\nkonsekvensutredningar och på att det skall finnas\r\nett allmänt direktiv angående jämställdhet för\r\nstatliga utredningar och kommittéer, menar jag att\r\ninte minst förslagen från den stora och tunga\r\narbetsrättsutredningen visar på det oerhört starka\r\nbehovet av ett sådant direktiv. Jag kan hänvisa till\r\nJämO:s yttrande. I det yttrandet tas\r\nfrikretsförslaget och frågorna kring föräldralediga\r\nkvinnor som drabbas av osakliga uppsägningar\r\nupp.</pre><pre>Därför förutsätter jag att Barbro Westerholm har\r\nutverkat nödigt tillstånd att få biträda sina egna\r\nförslag när jag nu ger den möjligheten. Jag\r\nförutsätter också, inom parentes, att\r\nSocialdemokraterna som sjuder av handlingslusta,\r\nockså kan kämpa sig fram till rätt knapp. På så sätt\r\nkan vi få några konkreta beslut fattade i dag och\r\ninte bara allmänt prat.</pre><pre>Anf. 26  BARBRO WESTERHOLM (fp)\r\nreplik:</pre><pre>Fru talman! Det är långt kvar till att vi kvinnor blir\r\nnöjda. Jag ser den debatt som inte minst uppkom i\r\nsamband med tillbakagången av\r\nkvinnorepresentationen efter förra valet som\r\nhälsosam. Jämställdhetsdebatten har förts fram i\r\nfokus.</pre><pre>Men det handlar inte bara om att prata. Om vi skall\r\nfå något gjort, måste vi bedriva\r\njämställdhetsarbetet tillsammans -- män och\r\nkvinnor. Det är det samarbetet som har utvecklats\r\nväl i mitt eget parti, och det återspeglas i det stora\r\nantal motioner där både män och kvinnor har\r\nengagerat sig i frågorna. Vi når aldrig jämställdhet\r\nom det inte råder en dialog, ett samförstånd, mellan\r\nbåda parter.</pre><pre>Här behövs mycket av attitydförändrande arbete.\r\nDet finns en mängd omedvetna attityder. När\r\npersoner av det andra könet uppmärksammas på\r\ndetta framkommer det att de aldrig har tänkt på\r\nsaken. Därefter går det att rätta till sådana saker\r\nsom t.ex. att inte lyssna eller att använda\r\ndiskriminerande ordval.</pre><pre>Anf. 27  HANS ANDERSSON (v) replik:</pre><pre>Fru talman! Jag delar uppfattningen om att dela på\r\nansvaret för åtgärderna. Män och kvinnor skall\r\nsamarbeta. Det är skälet till att jag så aktivt har\r\ntagit upp en mängd jämställdhetsfrågor i dag.</pre><pre>Vidare finns det förslag om att fatta några konkreta\r\nbeslut i Barbro Westerholms motion. De är bra,\r\npraktiska och konstruktiva. Låt oss rösta för dem\r\noch föra dem igenom till reella beslut i kammaren.</pre><pre>När det gäller andra politikområden som\r\nskattepolitik, kommunernas ekonomi,\r\nsysselsättning, arbetsmiljö, arbetsskador osv., är\r\ntyvärr listan på mycket negativa beslut i fråga om\r\nkvinnors rättigheter och välfärd lång.</pre><pre>Det har ingenting att göra med att rädda Sveriges\r\nekonomi. Rädda Sveriges ekonomi kan vi göra på\r\nett solidariskt sätt, på ett sätt som befrämjar\r\njämställdheten. Jag tror snarare att det är just den\r\nstrategin som får framgång. Men det är inte den\r\npolitiken som regeringen bedriver, därför förväntar\r\njag mig en hel del av Barbro Westerholm i den här\r\nlilla konkreta frågan och än så mycket mer av henne\r\nnär det gäller socialpolitik, ekonomisk politik och\r\narbetsmarknadspolitik; detta för att det inte skall\r\nbli ett dubbelspel som i själva verket slår tillbaka på\r\nkvinnornas intressen.</pre><pre>Anf. 28  BARBRO WESTERHOLM (fp)\r\nreplik:</pre><pre>Fru talman! En väldigt viktig förutsättning för att\r\nnå jämställdhet är att vi har jobb och en bra\r\nekonomi i det här landet. Visserligen är det\r\nsäkerligen under krisens första del fler män än\r\nkvinnor som kommit till korta och mist jobben,\r\nmen nu skiftar det. En grundförutsättning för ett\r\nframgångsrikt jämställdhetsarbete är att få Sveriges\r\nekonomi på fötter.</pre><pre>Vi har dock litet olika uppfattningar om hur\r\nSveriges ekonomi skall räddas, men det\r\nresonemanget för vidare till en helt annan debatt än\r\nden vi nu skall föra.</pre><pre>Anf. 29  HARALD BERGSTRÖM (kds):</pre><pre>Fru talman! Jag har begärt ordet för att något\r\nkommentera det sista avsnittet i betänkandet,\r\nnämligen JämO:s befogenheter.</pre><pre>När JämO driver ett ärende kan myndigheten\r\nendast åberopa jämställdhetslagen som grund för\r\ntalan. Ta upp och driva fall där brott mot\r\njämställdhet inom andra lagars ansvarsområden\r\nföreligger, det får emellertid JämO inte göra. Det\r\nfaller utanför kompetensområdet.</pre><pre>I ett par motioner, A801 och A803, tas detta\r\nförhållande upp. Motionärerna, kristdemokraterna\r\nMargareta Viklund, Rose-Marie Frebran och\r\nStefan Attefall, pekar på faktumet att\r\njämställdhetslagen i sin utformning endast\r\nbehandlar arbetslivet.</pre><pre>Det område som JämO skall bevaka och verka\r\növer, det är en helt annan sak. I dessa motioner\r\npåpekas att allmänheten tror att JämO bevakar\r\nhela samhällslivet, medan i själva verket stora bitar\r\nfaller utanför JämO:s bevakningsområde, såsom\r\nutbildningsväsendet och de frivilliga rörelserna,\r\nexempelvis idrottssrörelsen.</pre><pre>Förordningen med JämO:s instruktion är utformad\r\nså att JämO endast tillåts agera i\r\njämställdshetsfrågor som gäller arbetslivet.</pre><pre>Fru talman! Jag har inget yrkande. Med dessa ord\r\nvill jag enbart understryka vikten av och riktigheten\r\ni att JämO:s kompetensområde bör vidgas att gälla\r\njämställdheten i dess helhet. Jag tar upp frågan med\r\nspeciell adress till regeringen -- liksom utskottet --\r\natt i den kommande jämställdhetspropositionen\r\nbelysa den här frågan och helst lägga fram förslag\r\nom vidgning av kompetensområdet.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>8 §  Arbetsmiljö</pre><pre>Föredrogs</pre><pre>arbetsmarknadsutskottets betänkande</pre><pre>l993/94:AU2 Arbetsmiljö</pre><pre>Anf. 30  STEN ÖSTLUND (s):</pre><pre>Fru talman! Det här lilla betänkandet om\r\narbetsmiljö är ett resultat av den uppdelning som vi\r\nnumera gör i utskottsarbetet, mellan motioner med\r\nklar budgetanknytning och övriga motioner. Sett\r\ntill storleken, skulle vi väl ha klarat av att hantera\r\ndessa sex motioner i vårens betänkande AU12 om\r\narbetslivspolitiken. En hel del av de här frågorna\r\nhör också hemma där.</pre><pre>I betänkandet ger, på basis av en socialdemokratisk\r\nmotion, utskottet ett enhälligt tillkännagivande till\r\nregeringen vad det gäller medicinska kontroller i\r\narbetslivet.</pre><pre>I den allmänna debatten poppar detta ämne allt\r\noftare upp, och de undersökningsmetoder som står\r\ntill buds blir alltmer raffinerade. Tester som med\r\nnågot enkelt prov kan kartlägga egenskaper,\r\nsvagheter och sjukdomar hos enskilda individer\r\nväxer fram. I vissa andra länder finns det\r\nlagstiftning på det här området, och en sådan kan\r\nbehöva övervägas även i Sverige.</pre><pre>I en annan socialdemokratisk motion tas frågorna\r\nom kvinnors rätt till en god arbetsmiljö upp. Det\r\nhar bäring på de förslag som vi lade fram i motioner\r\nunder våren och som utskottet behandlade i det\r\ninledningsvis nämnda\r\narbetsmarknadsutskottsbetänkandet, AU12, om\r\narbetslivspolitiken. Vi voterade då i denna\r\nkammare om frågor som arbetslivspolitikens\r\ninriktning och om företagshälsovården.</pre><pre>Regeringen visar ju vad gäller företagshälsovården\r\nen påfallande passivitet. Det pågår en allmän\r\navrustning av detta för arbetsmiljöarbetet -- också\r\nför kvinnors arbetsmiljö -- så viktiga område. Den\r\naktivitet som regeringen har visat har bestått i att\r\ndra in bidragen till företagshälsovården.\r\nPassiviteten har bestått i att samtidigt inte lägga\r\nfram förslag om lagstiftning, som ju ändå\r\nförberetts, något som sammantaget är förödande.</pre><pre>Vid ett besök i går på arbetsmiljöinstitutet fick\r\nutskottet exempelvis information om att den av\r\ninstitutet bedrivna utbildningen för\r\nföretagshälsovården i stort sett hade halverats. Det\r\när en klar indikation på vart det är på väg inom\r\nföretagshälsoområdet. Det berör i hög grad\r\narbetsmiljöarbetet.</pre><pre>Vi står självfallet fast vid de i våras redovisade\r\nställningstagandena för bl.a. lagstiftning om\r\nföretagshälsovård, men vi finner det inte nu\r\nmeningsfyllt att ta voteringsomgången i repris. Vi\r\navser självfallet att återkomma till riksdagen med\r\nförslag i dessa frågor, då med ett bredare underlag\r\nän vad som finns i denna motion. Av detta följer det\r\nsärskilda yttrandet från de socialdemokratiska\r\nledamöterna i utskottet under mom. 2 i detta\r\nbetänkande.</pre><pre>Fru talman! Med det anförda yrkar jag bifall till\r\nutskottets hemställan.</pre><pre>Anf. 31  HANS ANDERSSON (v):</pre><pre>Fru talman! Frågan om arbetsmiljö är en väldigt\r\nstor fråga, även om betänkandet inte är så tjockt.\r\nDet är inte så många frågor uppe. Och precis som\r\nSten Östlund sade, har vi behandlat många\r\nangränsande frågor i arbetsmarknadsutskottets\r\nbetänkande AU12. Jag hänvisar till det i många\r\növergripande frågor vid en del ställningstaganden.</pre><pre>Låt mig slå fast att för oss i Vänsterpartiet har\r\narbetsmiljöfrågor alltid haft en väldigt viktig plats.\r\nDet beror på att lönearbetare har drabbats till liv\r\noch lem, fått skador och dött, därför att de deltagit\r\ni produktionen av Sveriges rikedom.</pre><pre>De har ofta gjort det under dåliga villkor. Därför\r\nhar vi slagits för bättre villkor och för en lagstiftning\r\nsom skyddar och förbättrar de anställdas situation.\r\nDet handlar i grunden om makt, men det handlar\r\nnaturligtvis också om att tillräckliga resurser ställs\r\ntill förfogande.</pre><pre>I betänkandet förs återigen ett sådant\r\nmotionsyrkande upp till ytan. Vi har kopplat ihop\r\narbetet med arbetsmiljön med ansvaret för den\r\nyttre miljön, som blir allt viktigare i arbetet med\r\nden miljöomställning av Sverige som vi står inför.</pre><pre>Vi ser att väldigt många människor är\r\narbetsskadade, och vi har sett en förfärande\r\nutveckling av antalet förtidspensionärer, som i dag\r\növerstiger 400 000. Det innebär naturligtvis mycket\r\nstora kostnader för samhället och mycket stora\r\nproblem för de förtidspensionerade själva. De har\r\nont, och de faller utanför den sociala gemenskapen.\r\nAllt talar för att man måste begränsa utslagningen\r\ni arbetslivet.</pre><pre>I detta läge har de statliga bidragen till\r\nföretagshälsovården dragits in. Allt fler menar att\r\ndetta inte håller längre. Föregående talare\r\nåberopade besöket i går på Arbetsmiljöinstitutet,\r\noch jag vill göra detsamma. Där sades i klartext att\r\nföretagshälsovården befinner sig i sönderfall.\r\nKompetensen viker. Det betyder att den\r\nkompetens som finns ute på arbetsplatserna, nära\r\narbetstagarna, faller sönder.</pre><pre>Den kompetensen har en vetenskaplig bakgrund,\r\nmen den är också rehabiliterande och i samband\r\nmed människors besök hos företagsläkare\r\ndiagnosticerande. I det senaste numret av\r\nArbetarskydd kan man läsa att flera storföretag,\r\nsom ABB, Saab, Tetrapak, Vattenfall, SKF,\r\nSandvik, m.fl., genom sina personalavdelningar\r\nhar sagt att något måste göras. Företagsläkarna\r\nflyr.</pre><pre>På ett halvår har 1 600 medlemmar i\r\nföretagsläkarnas yrkesförening blivit 1 100. Det är\r\nalltså en verksamhet som håller på att kollapsa. En\r\neffekt av det är att Arbetsmiljöinstitutet har måst\r\navskeda folk, eftersom det inte finns någon att\r\nutbilda längre. Företagshälsovården utgjorde ju en\r\nviktig kundkrets.</pre><pre>Professor Peter Westerholm på\r\nArbetsmiljöinstitutet skall i en kommitté utreda hur\r\ndet skall bli med företagshälsovården. Han säger i\r\nen intervju att Sverige tidigare har varit ett\r\nföregångsland, men att vi i dag är i otakt med tiden.\r\nMedan hela världen bygger ut företagshälsovården,\r\nså avvecklar vi.</pre><pre>Detta är skandalöst, inte minst med tanke på att\r\nfilosofin i pratbubblorna faktiskt innebär att vi skall\r\nstå för ökad rehabilitering. Det är på det sättet vi\r\nfår ned det strukturella budgetunderskottet, får en\r\nbättre produktivitet och en bra personalpolitik.</pre><pre>Jag stöder Vänsterpartiets motion Jo707, yrkande\r\n3, genom att yrka bifall till den meningsyttring som\r\nVänsterpartiet avgivit till betänkandet.</pre><pre>Det handlar om att ge de fackliga organisationerna\r\nbefogenheter att ingripa om den yttre miljön hotas.\r\nDet finns redan uppbyggda institutioner och\r\nrutiner. Man kan alltså inte stoppa saker hur som\r\nhelst, utan det görs under skadeståndsansvar. Det\r\nfinns redan en facklig organisation. Allt talar för att\r\nvi skall utvidga kompetensområdet för\r\nskyddsombuden till att också omfatta hantering av\r\nden yttre miljön. Det innebär att vi tar till vara den\r\nstora resurs som personalens kompetens utgör på\r\ndetta område.</pre><pre>Fru talman! Jag vill också ta upp en annan fråga.\r\nDet är väl så att vi skall iaktta en\r\nförsiktighetsprincip i arbetsmiljöfrågor? Till\r\nskillnad från oss politiker har vetenskapsmännen\r\nsin försiktighetsprincip; att inte säga saker riktigt\r\nbestämt innan man har bevis för det. Men även de\r\nhar svårt att prestera sanningar.</pre><pre>De är försiktiga med att säga att något är farligt,\r\näven om det finns indikationer på det, och även om\r\nmånga människor säger att det inte känns bra, att\r\nde mår dåligt. Men i miljöpolitiken måste vi\r\npolitiker, som har i uppgift att skydda liv och lem,\r\nockså ha en försiktighetsprincip som säger: Tillåt\r\ninte vissa produktionsmetoder, kemiska ämnen,\r\nelektromagnetisk strålning, osv., förrän vi är klara\r\növer att det inte medför skador.</pre><pre>Dessa försiktighetsprinciper kolliderar ibland, ja,\r\nväldigt ofta. Det sker varje gång ett område är nytt.\r\nSå var det med asbest, med lösningsmedel, med bly\r\noch aluminium. Var det farligt? Ja, sade människor,\r\nvi känner oss dåliga, vi är skadade. Nej, sade\r\nvetenskapen. Vi kan inte i nuvarande läge med de\r\nvetenskapliga försiktighetsprinciperna klart\r\ndeklarera att detta är farligt.</pre><pre>Ett område där detta upplevs mycket starkt i dag är\r\ndet som gäller elöverkänslighet. Här är effekterna\r\nmycket allvarliga, med leukemi och hjärntumörer,\r\ndvs. cancerfall som är förorsakade av elektriska och\r\nmagnetiska fält.</pre><pre>Det finns motioner där denna fråga tas upp, och\r\nmånga skrivelser har kommit in, bl.a. från\r\npatientföreningar och föreningar för människor\r\nsom drabbats av elöverkänslighet. Det är en\r\nmycket svår fråga att ta ställning till.</pre><pre>Låt mig säga att vi från vårt håll menar att den\r\npolitiska försiktighetsprincipen måste\r\nupprätthållas. Vi kan inte, bara därför att vi inte\r\nhar fullständigt vetenskapliga belägg, offra\r\nmänniskors liv och hälsa. Jag kommer alltså med\r\nmycket stor noggrannhet att följa den forskning och\r\nden utredningsverksamhet som nu pågår -- inom\r\nArbetarskyddsstyrelsen och\r\nArbetsmiljöinstitutet -- kring elöverkänslighet och\r\nkring de djupt allvarliga effekterna av\r\nelektromagnetisk strålning. Vi är skyldiga dem som\r\nupplever sig vara drabbade ett sådant svar. Jag\r\nnoterar med tillfredsställelse att\r\nArbetsmiljöinstitutet bedriver en ganska kraftfull\r\nforskning inriktad på detta område.</pre><pre>Låt mig också bara säga att jag gläder mig åt att vi\r\nkunde enas om en positiv skrivning om motion\r\nA235 av Martin Nilsson, som tar upp frågan om\r\nmedicinska kontroller. Även den frågan är aktuell.\r\nJag har sett att Arbetarskyddsstyrelsen kommer\r\nmed rekommendationer och regler till\r\narbetsmarknaden våren 1994. Jag har också sett att\r\nman är mycket orolig för att medicinska kontroller\r\nskall sättas in som ett komplement till den reform\r\nsom genomfördes för flera år sedan, dvs. att\r\narbetsgivaren träder in de första 14 sjukdagarna.\r\nDet finns nu en oro för att det kan bli problem om\r\nfolk är sjuka och att det därför är bäst att kolla det\r\npå förhand genom medicinska kontroller.</pre><pre>I det senaste numret av tidskriften Arbetarskydd\r\nges även information från Europa, bl.a. om att\r\nholländska läkare vid företagshälsovården har gjort\r\nundersökningar som visar att medicinska kontroller\r\nalls inte är något bra urvalsinstrument och att man\r\nfunderar på att förbjuda dem. I Frankrike är det\r\nnästan det normala att göra medicinska kontroller\r\nföre anställningen. Det är över huvud taget vanligt\r\ninom EG-området. Men nu vänder trenden.</pre><pre>Jag yrkar att man med stort allvar överväger\r\nlagstiftning för att förhindra omotiverade\r\nmedicinska kontroller, som kränker den\r\nindividuella integriteten och som kan leda till social\r\nutslagning från arbetslivet.</pre><pre>Anf. 32  MARIANNE ANDERSSON (c):</pre><pre>Fru talman! Vi är alla överens om att en bra\r\narbetsmiljö är något som är oerhört viktigt för dem\r\nsom jobbar i företagen. Det är också oerhört viktigt\r\nför att företagen skall gå bra och leva vidare. Det\r\när alltså ett samspel.</pre><pre>I detta betänkande behandlas några motioner från\r\nden allmänna motionstiden, och även om enigheten\r\när ganska stor vill jag kommentera en del.</pre><pre>I två motioner tar Karin Starrin m.fl. samt Lisbeth\r\nStaaf-Igelström upp kvinnors arbetsmiljö i ganska\r\nvid omfattning, och det är ett mycket angeläget\r\nområde, som vi kvinnor i riksdagen har arbetat med\r\ni många år. Vi vet alla att kvinnor är mer utsatta när\r\ndet gäller belastningsskador, och forskning\r\nomkring detta och åtgärder för att förbättra\r\nsituationen är mycket angelägna. Detsamma gäller\r\nkvinnors totala situation på arbetsmarknaden.</pre><pre>Därför är det glädjande att utskottet nu kan\r\nrapportera att detta är ett område som lyfts fram,\r\nbåde i Folkhälsoinstitutets arbete i form av ett\r\nsärskilt program och i olika forskningskonferenser\r\nmed speciell inriktning på kvinnomedicinsk\r\nforskning. En särskild professur i kvinnomedicinsk\r\nforskning har inrättats. I Folkhälsoinstitutets\r\nuppdrag ligger också att sammanställa och sprida\r\nerfarenheter från de här projekten, vilket är inte\r\nminst viktigt. Kvinnoforskning är också ett särskilt\r\nforskningsområde vid Arbetslivscentrum, med en\r\nsärskild professur. Arbetslivsfondens erfarenheter\r\nav insatser för kvinnor skall tas till vara, och en\r\nsärskild utredningsman är tillsatt.</pre><pre>Vi menar därför att motionerna är tillgodosedda\r\njust nu, men det innebär inte att vi slår oss till ro.\r\nDet är viktigt att ständigt arbeta för en bättre\r\narbetsmiljö för kvinnor.</pre><pre></pre><pre>När vi så kommer till motionerna om\r\nföretagshälsovården vill jag redovisa nuläget. Som\r\narbetsmarknadsminister Börje Hörnlund\r\nredovisade här i kammaren i våras finns det en\r\nfärdig lagrådsremiss om lagstiftning. Målsättningen\r\när emellertid nu som då att detta skall kunna lösas\r\ngenom avtal mellan parterna. Under våren hände\r\ninte mycket. Parterna var upptagna med\r\nlöneavtalen. Men nu i höst har departementet satt\r\ntryck på parterna att verkligen komma fram till\r\nresultat.</pre><pre>Förhandlingar pågår, och det finns ingen önskan\r\nfrån parterna att regeringen skall intervenera i\r\ndetta arbete. Dessutom har regeringen nu gett ett\r\nuppdrag om att företagshälsovården skall\r\nkvalitetssäkras. Om innehållet i\r\nföretagshälsovården blir mer tydligt bör den\r\ntjänsten bli mer attraktiv, och förhandlingsarbetet\r\nkommer troligen att underlättas. Det finns i dag\r\nvissa avtal inom detta område, men de är ganska\r\nluddiga.</pre><pre>En lagstiftning på området skulle få ganska svårt att\r\nfånga in alla praktiska omständigheter som kan\r\nråda ute i företagen och i arbetslivet, t.ex. i små\r\nföretag och i glesbygden. Med avtal blir det lättare\r\natt laga efter läge och t.ex. kunna använda sig av en\r\nvårdcentral om det skulle visa sig mest lämpligt i det\r\nenskilda fallet. Det är ett av skälen till att vi\r\nföredrar en avtalslösning.</pre><pre>Jag vill understryka vikten av att arbetsgivarsidan\r\ninser att ett avtal kan ge dessa möjligheter för\r\nsmåföretagsamheten. Det ligger ett särskilt ansvar\r\npå arbetsgivarsidan att se till att detta kommer till\r\nstånd. Det är också viktigt att företagen inser att\r\nföretagshälsovården är en resurs för dem nu när de\r\nhar rehabiliteringsansvar. Jag hoppas därför på\r\nsnabba förhandlingsresultat så att lagstiftning kan\r\nundvikas. Annars måste man ta till sådan.</pre><pre>Det finns också ett särskilt yttrande som handlar\r\nom personalekonomiska redovisningar. Jag delar\r\nuppfattningen att de är någonting bra. Men\r\ndäremot föredrar vi frivillighet framför lagstiftning.</pre><pre>Jag skall gå in på området elöverkänslighet, något\r\nsom också Hans Andersson berörde. Jag delar hans\r\nuppfattning om riskerna och behovet av åtgärder.\r\nMotionen handlar enbart om forskning på detta\r\nområde. En hel del är gjort, vilket vi kunde\r\nkonstatera vid besöket på Arbetsmiljöinstitutet i\r\ngår, och ett stort arbete pågår också.</pre><pre>Jag vill till detta tillägga något som motionärerna\r\ninte berörde. Redan nu vet man så pass mycket att\r\ndet finns alla skäl att vid alla datoriseringar och\r\nelinstallationer ta vara på de kunskaper som finns\r\nom hur man minskar de elektromagnetiska fälten i\r\narbetsmiljön för att förebygga besvär.</pre><pre>Jag vill också säga någonting om den motion som\r\nSten Östlund nämnde i vilken det efterlyses regler\r\nför i vilken mån medicinska kontroller skall kunna\r\nanvändas i arbetslivet. Det finns olika skäl för\r\nsådana kontroller, främst en skyldighet att\r\ngenomföra vissa kontroller av säkerhetsskäl. Det\r\nkan gälla säkerheten både på arbetsplatsen och för\r\nallmänheten, t.ex. i livsmedelsindustrin eller inom\r\ntransportväsendet.</pre><pre>Det finns inga enhetliga regler som generellt täcker\r\nin den här frågan. Det som motionären befarar är\r\natt medicinska kontroller skall användas på ett mer\r\nallmänt sätt så att de leder till utslagning från\r\narbetslivet. Det är en uppfattning som utskottet\r\ndelar. Vi har därför i ett tillkännagivande uppmanat\r\nregeringen att på lämpligt sätt uppmärksamma\r\ndenna fråga.</pre><pre>Vänsterpartiet har i sin meningsyttring tagit upp\r\nfrågan om fackliga organisationers möjligheter och\r\nbefogenheter att ingripa beträffande den yttre\r\nmiljön. Som utskottet påpekar hänger den inre och\r\nden yttre miljön ganska nära samman. Här finns\r\nredan i dag vissa möjligheter.</pre><pre>Utskottsmajoriteten är inte beredd att förorda\r\nlagstiftning om att de anställda och fackliga\r\norganisationerna skall få befogenheter på detta\r\nområde, men självfallet är även frågan om den yttre\r\nmiljön viktig i sammanhanget. Men vi tror absolut\r\ninte att lagstiftning är rätt väg att gå.</pre><pre>Herr talman! Med detta yrkar jag bifall till\r\nutskottets hemställan i dess helhet.</pre><pre>Anf. 33  STEN ÖSTLUND (s):</pre><pre>Herr talman! Marianne Andersson talar så vackert\r\nom den utveckling som pågår när det gäller\r\nforskning och tillsättande av professurer, och det är\r\nväl bra. Vi kunde i går studera att arbete behövs på\r\ndetta område. Men vad hjälper det, Marianne\r\nAndersson, när nedskrotning av ett av de viktigaste\r\ninstrumenten för arbetsmiljöarbetet ute på\r\narbetsplatserna pågår för fullt.</pre><pre>Utan ett aktivt arbetsmiljöarbete på\r\narbetsplatserna med engagerade\r\narbetsmiljökommittér och en aktiv\r\nföretagshälsovård är det inte mycket bevänt med\r\natt försöka omsätta forskningsresultaten i praktisk\r\nverklighet. Nu har t.o.m. företagen, som Hans\r\nAndersson påpekade, själva börjat begära att\r\nnågonting måste hända innan detta viktiga\r\ninstrument faller samman. De signalerna borde\r\näven Marianne Andersson uppfatta, och vi fick\r\ndem också i går.</pre><pre>Det fanns ingen tvingande lagstiftning om\r\nföretagshälsovården. Det fanns tidigare ett\r\nstimulanssystem och ekonomiska stödåtgärder som\r\ngjorde att det här i landet byggdes upp en\r\nföretagshälsovård som var bland de bästa i världen.\r\nDet tog den borgerliga regeringen bort och satte\r\ninget annat i stället. Samtidigt sade arbetsgivarna\r\nupp arbetsmiljöavtalet.</pre><pre>Det var en total rasering av de möjligheter till\r\narbete med företagshälsovård och annat som fanns\r\nute på arbetsplatserna. Det har den borgerliga\r\nregeringen bäddat för. Nu säger Marianne\r\nAndersson att det inte skulle finnas något intresse\r\nfrån parterna om lagstiftning i dessa frågor förrän\r\nde har förhandlat färdigt. Jag är inte övertygad om\r\nden saken. En bra lagstiftning på detta område tror\r\njag är vad som kommer att behövas. Jag tror inte\r\nsärskilt mycket på SAF:s vilja att träffa ett bra avtal\r\nefter det att de ensidigt har sagt upp\r\narbetsmiljöavtalet.</pre><pre>Anf. 34  MARIANNE ANDERSSON (c)\r\nreplik:</pre><pre>Herr talman! När t.o.m. företagen vill att något\r\nskall hända, Sten Östlund, borde de ju se till att det\r\nblir ett avtal. Jag tycker att det är ett ganska enkelt\r\nsvar på den frågan. Finns det en vilja från båda håll\r\nfår man se till att det blir ett avtal. Det finns i varje\r\nfall inga starka krav från några fackliga\r\norganisationer eller från något annat håll att man\r\nskall lagstifta. Man vill helst lösa detta avtalsvägen.\r\nMen jag måste erkänna att också jag tycker att det\r\ngår trögt fram.</pre><pre>När man nu inser dessa problem borde man se till\r\natt det blir avtal på dessa områden.\r\nFöretagshälsovården har varit mycket bra på\r\nmånga sätt. Det har också funnits en hel del ''luft''\r\ni den organisationen som i så mycket annat som vi\r\nhar haft och har i Sverige. Det är väldigt lätt att det\r\nblir på det sättet.</pre><pre>Det är som inom all annan verksamhet angeläget\r\natt det sker förändringar och översyner och att man\r\nser till att få bästa möjliga utbyte av de pengar man\r\nlägger ner. Företagen har nu ett\r\nrehabiliteringsansvar. De borde då, som jag\r\ntidigare sade, inse värdet av att få till stånd ett avtal\r\noch en lösning på dessa problem.</pre><pre>Anf. 35  STEN ÖSTLUND (s) replik:</pre><pre>Herr talman! Jag vill ställa ytterligare en fråga till\r\nMarianne Andersson som avslutning på detta\r\nreplikskifte. Det fanns 1 600 organiserade\r\nföretagsläkare. Antalet är nu nere i 1 100. Hur litet\r\nantal företagsläkare engagerade i\r\nföretagshälsovården tycker Marianne Andersson\r\natt vi kan tillåta innan vi måste tillgripa en\r\nlagstiftning?</pre><pre>Anf. 36  MARIANNE ANDERSSON (c)\r\nreplik:</pre><pre>Herr talman! Sten Östlund vet likaväl som jag att\r\ndet är en omöjlig fråga att svara på. Jag har inga\r\nsådana mått. Jag vill ha en fungerande\r\nföretagshälsovård. Det är också regeringens\r\nuppfattning. Då gäller det att se till så att vi får avtal\r\ninom dessa områden som täcker de behov som\r\nbehöver tillgodoses.</pre><pre>Sedan är det frågan om antal. Det är inte bara\r\nantalet läkare som är ett mått på hur en verksamhet\r\nfungerar. Här gäller det faktiskt att vi så snabbt som\r\nmöjligt kommer fram till en överenskommelse och\r\nett avtal. Då kan vi klara av den här frågan.</pre><pre>Anf. 37  HANS ANDERSSON (v):</pre><pre>Herr talman! Låt mig först ta upp en detalj när det\r\ngäller arbetsskadefrågan. Marianne Andersson\r\nnämnde just belastningsskador för kvinnor. Det är\r\nden snabbast växande gruppen och den grupp som\r\nkommer att ha svårast att klara beviskraven när det\r\ngäller arbetsskador. Förändringen i lagstiftningen\r\ndrabbar verkligen kvinnorna.</pre><pre>När det gäller elsidan är det inte så lätt att veta vad\r\nsom är riktigt och vad som inte är riktigt. I en skrift\r\nav professor Knave på Arbetsmiljöinstitutet står\r\ndet: Innan årets slut kommer man att ha framme ett\r\nnytt underlag för att gå ut med rekommendationer\r\nom vilka nivåer av elektriska och magnetiska fält\r\nsom man kan acceptera. Samtidigt fortsätter\r\nforskningen med utgångspunkt från de samband\r\nsom nu tycks växa sig starkare. Bevisade samband\r\nhar inte kunnat påvisas, men misstankarna har ökat\r\ni styrka.</pre><pre>Detta är oerhört allvarligt med tanke på skadornas\r\ntyp och allvar samt det jag tidigare sade när det\r\ngällde försiktighetsprincipen. Den politiska\r\nförsiktighetsprincipen bjuder oss politiker att gå ut\r\nmed hårda krav och låga gränsvärden så att\r\nmänniskor inte offras under den tid när den\r\nvetenskapliga försiktighetsprincipen säger att\r\nfrågorna inte kan bevisas, men att det finns indicier.</pre><pre>När det gäller företagshälsovården, som också kom\r\nupp i kraft av motion A812 där både vänstern och\r\nsocialdemokraterna hänvisar till de reservationer\r\nsom förlåg i våras i den frågan, är det något av en\r\nskandal att alla, löntagarna, arbetsgivarna, läkarna\r\noch arbetsmiljöforskarna, säger att det som var\r\nSveriges stolthet nu faller sönder. Det var detta som\r\nlåg närmast löntagarna, arbetstagarna, långt ute på\r\narbetsplatserna. Där kunde diagnos och\r\nrehabilitering kombineras. Det är verkligen\r\nbedrövligt att man där nöjer sig med att säga att vi\r\nhellre vill ha frivillighet än lagstiftning.</pre><pre>SAF har uttryckt sig mycket tydligt om detta. SAF\r\nvill egentligen inte ha lagstiftning. Göran\r\nTunhammar säger i en intervju att det är hotet om\r\nlagstiftning som kan vara ett problem för honom.</pre><pre>Vi måste ha fram regler som skyddar människorna,\r\nMarianne Andersson.</pre><pre>Anf. 38  MARIANNE ANDERSSON (c):</pre><pre>Herr talman! När det gäller arbetsskadorna vet\r\nHans Andersson likaväl som jag att det är en åtgärd\r\nsom har rusat i höjden på ett alldeles\r\nokontrollerbart sätt. Det finns varken ekonomiska\r\nmöjligheter eller rimlighet i att fortsätta på samma\r\nsätt som under 80-talet. Jag tror att vi måste angripa\r\nfrågan om arbetskador på helt andra sätt.</pre><pre>På 80-talet fanns inte kravet på rehabilitering. Man\r\nväntade på dessa beslut utan att sätta i gång\r\nrehabiliteringen. Det var synnerligen olyckligt. Det\r\ngäller att vända på detta så att vi får rehabilitering\r\ni stället för utslagning från arbetsmarknaden.</pre><pre>När det gäller de elektromagnetiska fälten är vi helt\r\növerens. Problemet för utskottet var att den här\r\nmotionen egentligen bara handlade om forskning\r\noch inte om åtgärder. Men vi kan säkert komma\r\növerens om krav när det gäller åtgärder för att\r\nminska riskerna för skador och besvär som har med\r\nelektromagnetiska fält att göra. Jag är personligen\r\nmycket intresserad av den frågan. Jag tycker också\r\natt man skall tillämpa försiktighetsprincipen här.</pre><pre>När det gäller företagshälsovården har jag\r\nupprepade gånger sagt att det är oerhört viktigt att\r\nvi har en fungerande företagshälsovård. Jag vet att\r\ndet finns problem. Därför är det mycket angeläget\r\natt dessa avtal kommer fram, annars kommer det\r\natt bli lagstiftning.</pre><pre>När det gäller SAF:s inställning till detta tror jag att\r\nom de tänker efter kommer de att finna det oerhört\r\nangeläget även för dem att ha en fungerande\r\nföretagshälsovård, eftersom de har\r\nrehabiliteringsansvaret i dag. Det är en vinst för alla\r\nföretag om de kan minska på frånvaron och ha\r\nfriska arbetstagare. Företaget fungerar ju\r\nsjälvfallet bättre då också. De vet också mycket väl\r\natt om de inte kommer fram till ett avtal kommer\r\ndet att bli lagstiftning. Därför är trycket särskilt\r\nhårt nu att de tar sig samman och ser till att de kan\r\nlösa dessa frågor.</pre><pre>Anf. 39  HANS ANDERSSON (v):</pre><pre>Herr talman! När det gäller arbetsskadorna är det\r\nklart att vi skall ta bort sjuka arbetsmiljöer och\r\nförhindra skadliga tillverkningsprocesser. På det\r\nsättet skall vi förhindra att arbetsskador uppstår.\r\nNär de uppstår skall vi ha rehabilitering i ett tidigt\r\nskede. Då minskar trycket på\r\narbetsskadeförsäkringen. Vi skall inte ta bort den\r\ndärför att det blir för många som är drabbade. Då\r\nblir det så att några få människor i vårt land får bära\r\nbördan av att landet har sin produktion. Vi kan\r\naldrig acceptera det och protesterar starkt mot\r\nförsämringarna på arbetsskadesidan.</pre><pre>\r\nSedan gäller det att rehabilitera, och då måste vi ha\r\nen företagshälsovård. I dag är det så många som\r\nmed all rätt säger att den håller på att falla sönder.\r\nPå ABB i Ludvika säger man så här: ''Statsbidraget\r\nhade en positiv effekt. Det krävde att\r\nföretagshälsovården uppfyllde vissa minimikrav.\r\nAtt yrkesinspektionen var ett kontrollorgan blev en\r\nform av garanti för kvalitet.'' Nu känner de oro för\r\nutvecklingen när det gäller den medicinska\r\nföretagshälsovården.</pre><pre>Arbetsmiljöfonden har fått i uppdrag att utreda\r\nföretagshälsans kvalitet och kompetens. Varför? Vi\r\nskall ha den kompetensen inbyggd. Det krävs en lag\r\nnu. Det skall inte vara så att svenska forskare i\r\ninternationella kommittéer skall behöva skämmas\r\nför utvecklingen på det här området.</pre><pre>När det gäller den yttre miljön undrar jag vad som\r\när skälet till att inte infoga ett större\r\nkompetensområde för den fackliga bevakningen.\r\nVad är skälet? Jo, det är förmodligen att över\r\nhuvud taget aldrig och inte i någon omfattning ge\r\nbefogenheter till den fackliga sidan. Såvitt jag\r\nförstår står den här regeringen för en politik som\r\nmed alla medel försöker minska befogenheterna\r\nför den fackliga sidan att företräda arbetstagarnas\r\nintressen och även för att företräda allmänintresset,\r\ni det här fallet miljön.</pre><pre>Vi står för en helt annan politik. Vi vill dra nytta av\r\npersonalens kompetens och av den institution som\r\nbestår av en väl beprövad metodik med\r\nskyddsombud osv. Jag förstod inte motiveringen i\r\nutskottet, och jag förstår inte den motivering som\r\nMarianne Andersson presterar här i kammaren.\r\nJag tror att det bara är så att man inte vill, när det\r\ngäller företagshälsovården, arbetsskadorna och det\r\nfackliga inflytandet över såväl den inre som den\r\nyttre miljön.</pre><pre>Anf. 40  MARIANNE ANDERSSON (c):</pre><pre>Herr talman! Jag vet inte hur många gånger jag\r\nskall behöva upprepa att kraven på avtal när det\r\ngäller företagshälsovård nu är mycket starka.\r\nKommer det inte fram några avtal inom en mycket\r\nnära framtid blir det lagstiftning. Det tycker jag\r\negentligen borde vara svar nog på den här frågan.</pre><pre>Det är självklart att företagarna var glada för att de\r\nfick bidrag. Även de som i andra sammanhang\r\nuttalar sig mot bidragssystem är mycket positiva\r\noch glada när de själva får bidrag och tycker att det\r\när riktigt. Det är klart att man reagerar när det tas\r\nbort. Nu har företagen och arbetsgivarna ett större\r\nansvar för miljön, rehabiliteringen och\r\nsjukfrånvaron på företagen. Då får de också se till\r\natt de tar detta ansvar på bästa sätt. De behöver ha\r\ndetta tryck på sig för att se till att de kommer fram\r\ntill ett fungerande avtal.</pre><pre>Jag kan inte inse att det i internationella\r\nsammanhang skulle vara genant att vi har avtal som\r\ntäcker arbetsmarknaden. Det är också helt klart\r\nuttalat att om vi inte får sådana, kommer det att bli\r\nen lagstiftning.</pre><pre>När det sedan gäller den yttre miljön är det ju inte\r\nalls så som Hans Andersson säger. På den punkten\r\nråder ju en enighet. Det är bara Vänsterpartiet som\r\ni utskottet har den uppfattningen att de fackliga\r\norganisationerna skulle ha ytterligare befogenheter\r\nnär det gäller den yttre miljön. Det är alltså inte på\r\nnågot sätt fråga om en tillbakagång. Vi tror bara\r\ninte att det är rätt väg att få till stånd förbättringar\r\ni den yttre miljön att ge facket stoppmöjligheter i\r\ndetta sammanhang.</pre><pre>Men självfallet skall man ta vara på de kunskaper\r\nsom finns bland personalen i företaget för att föra\r\nen diskussion om förbättringar av miljön. Vi tror till\r\nskillnad från Vänsterpartiet mera på diskussion och\r\ndebatt än på lagregleringar, och det är ju i mycket\r\ndet som skiljer oss åt.</pre><pre>Vad gäller minskningen av arbetsskadorna vet vi ju\r\natt det i detta liksom i andra system också funnits\r\nett missbruk. Det fanns faktiskt många arbetsgivare\r\nsom tyckte att ett sätt att bli av med arbetstagare\r\nsom inte var så bra och som hade ganska stor\r\nfrånvaro var att medverka till att de fick skador\r\nerkända som arbetsskador. På det sättet blev man\r\nav med dessa människor i företaget i stället för att\r\nta sitt ansvar och se till att de blev rehabiliterade,\r\nså att de kunde stanna kvar i företaget. Jag har flera\r\ngånger hört detta från arbetsgivarhåll.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>9 §  Arbetstid, semester och annan ledighet</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU3 Arbetstid, semester och annan\r\nledighet.</pre><pre>Anf. 41  MONICA ÖHMAN (s):</pre><pre>Herr talman! I arbetsmarknadsutskottets\r\nbetänkande nr 3 behandlas tolv motioner från den\r\nallmänna motionstiden i år. Motionerna berör\r\narbetstid, semester och annan ledighet. Bl.a.\r\nbehandlas i detta betänkande den\r\nsocialdemokratiska motionen A267 yrkande 18.</pre><pre>Jag skulle egentligen kunna bara i korthet hänvisa\r\ntill den jämställdhetsdebatt som ägt rum under\r\nförmiddagen. Låt mig ändå helt kort beröra de två\r\nsocialdemokratiska reservationer som är fogade vid\r\ndetta betänkande.</pre><pre>I reservation 2, som avser föräldraledighetens\r\nförläggning, framhåller vi socialdemokrater att det\r\när mycket viktigt att arbetstagaren själv kan\r\npåverka hur den dagliga förkortningen av\r\narbetstiden skall ske, utifrån den egna situationen\r\noch den egna familjens behov. Vårt förslag är att\r\nföräldraledighetslagen ändras så, att föräldrarna\r\nsjälva får bestämma när under dagen ledigheten\r\nskall tas ut. Men vi gör i en liten passus ett\r\nundantag, nämligen att detta inte får vara till men\r\nför produktionen.</pre><pre>Vi skall vara medvetna om att det gäller ett\r\nproblem som oftast drabbar kvinnorna. Menar vi\r\nallvar med jämställdheten måste vi se de hinder\r\nsom finns och även vara beredda att ta oss an dem.</pre><pre>Som det ser ut i dag är det arbetsgivarna som\r\nensidigt bestämmer när under dagen ledigheten\r\nskall tas ut. Utskottsmajoriteten anser det vara en\r\nrimlig avvägning att arbetsgivaren skall underrätta\r\nden enskilde och dennes organisation om man inte\r\nkommer överens om hur ledigheten skall förläggas.\r\nMan hänvisar också till den pågående översynen av\r\nledighetslagarna.</pre><pre>Om utskottsmajoriteten delar vår uppfattning att\r\ndet är viktigt att kunna förena familjeliv och\r\narbetsliv, borde man ha uttalat en sådan\r\nviljeinriktning och biträtt vår motion i denna del.</pre><pre>Sonja Rembo! Hur är det: Har vi samma\r\nuppfattning om möjligheterna att förena vård av\r\nbarn med ett jobb med förkortad arbetstid och om\r\natt arbetstagaren själv bör få påverka hur det skall\r\nske?</pre><pre>Herr talman! Jag yrkar bifall till reservation nr 2.</pre><pre>I reservation nr 3, som är en motivreservation,\r\navvisar vi helt tanken på en utökad rätt till\r\nföräldraledighet i form av ett vårdnadsbidrag. Vi\r\nsocialdemokrater har flera skäl till att avvisa detta\r\nförslag. Enligt mitt förmenande kommer denna\r\nkammare nog att få möjlighet att längre fram\r\ndiskutera denna fråga, kanske mycket ingående.\r\nAv den anledningen går jag i dag inte in på en\r\ndebatt om vårdnadsbidragets vara eller icke vara.</pre><pre>Mot denna bakgrund vill jag bara markera att vi\r\nnaturligtvis står bakom vår reservation men att jag\r\navstår från att vid detta tillfälle yrka bifall till\r\ndensamma.</pre><pre>Anf. 42  LAILA STRID-JANSSON (nyd):</pre><pre>Herr talman! Som framgår av inledningsavsnittet i\r\ndetta betänkande har arbetsmarknadsutskottet vid\r\nett flertal tillfällen under senare år uttalat sig för en\r\nfriare arbetstidsförläggning, bl.a. med hänsyn till\r\nförhållandena i produktionen. Utskottet, som står\r\nfast vid denna uppfattning, har utgått från att\r\nregeringen återkommer med förslag på området\r\ninom en nära framtid.</pre><pre>Efterfrågan varierar, och konjunkturerna har en\r\nganska regelbunden cykel, men vår arbetstid ligger\r\nfast. Det skapar problem med överskott på\r\narbetskraft i lågkonjunktur och brist i\r\nhögkonjunktur.</pre><pre>En del av den arbetslöshet som vi ser i dag skulle\r\nkunna undvikas, om det fanns möjlighet att vara\r\nmer flexibel i arbetstidens längd och förläggning.\r\nDet skulle kunna innebära att man i stället för att\r\nfriställa en del av personalen utjämnade\r\narbetstiden och alla i stället arbetade något kortare\r\ntid. Det är verklig solidaritet och rättvisa.</pre><pre>I konsekvens med det skulle alla arbeta längre vid\r\nhögkonjunktur. Det innebär att man undviker\r\narbetskraftsproblem och samtidigt i alla lägen har\r\nen välutbildad och lojal arbetskraft med en större\r\nanställningstrygghet. Ett flexibelt system skulle\r\nmed fördel även kunna användas på företag med\r\ntypiska säsongsvariationer.</pre><pre>Vi i Ny demokrati anser att lagarna bör ändras så,\r\natt arbetsgivarna och det lokala facket själva kan\r\nbestämma arbetstiden inom vissa ramar, t.ex. från\r\n80 till 120 %. Låt människorna själva bestämma!\r\nInga andra kan bättre avgöra vad som är bäst för de\r\nanställda och företaget.</pre><pre>Alla talar nu om att man måste förbättra villkoren\r\nför småföretagen och deras anställda. I många fall\r\när det tyvärr bara tomt prat. Vårt förslag är\r\nverklighetsförankrat och borde genomföras\r\nsnarast.</pre><pre>Någon anledning att avvakta ytterligare\r\nberedningsarbete inom regeringskansliet finns inte.\r\nRegeringen bör i stället snarast återkomma till\r\nriksdagen med förslag till erforderliga\r\nregeländringar.</pre><pre>Med detta vill jag yrka bifall till reservation 1 vid\r\nmom. 1 i arbetsmarknadsutskottets betänkande nr\r\n3.</pre><pre>Anf. 43  HANS ANDERSSON (v):</pre><pre>Herr talman! Arbetstiden är en oerhört viktig fråga\r\nför produktion och välfärd. Vi i Vänsterpartiet\r\nanser att en förkortning av arbetstiden är en politisk\r\nfördelningsfråga av första rang. Men vi har tyvärr\r\nkänt oss mycket ensamma i den frågan och gör det\r\nfortfarande i det politiska etablissemanget. Vi får\r\ndenna gång från utskottet, liksom i våras och även\r\nförr om åren, litet loja kommentarer på några\r\nrader: Nej, arbetstidsförkortning är väl inte något\r\nsom vi skall tänka på nu.</pre><pre>Ibland säger man, litet positivt, att det i så fall är en\r\nlångsiktig reform, men den kan inte ske nu. Man\r\nskall inte ens börja göra någonting nu.</pre><pre>Beroende på konjunkturer och kanske litet på\r\nmoden, varierar motiveringarna. För några år\r\nsedan sade man i arbetstidskommitténs betänkande:\r\nNej, det går inte att genomföra en\r\narbetstidsförkortning. Vi har tecknat in\r\nledighetsutrymmet med sex veckors semester och\r\nutökad föräldraledighet. Så försvann det, dunstade\r\nbara bort. Men fanns det då inga andra argument?\r\nJo, arbetskraften skulle inte räcka till under 1990-\r\ntalet. Det fanns inget utrymme för\r\narbetstidsförkortning, därför att vi i Sverige inte\r\nkunde få tag i tillräckligt mycket folk som skulle\r\njobba. Nu är situationen en helt annan. En miljon\r\nmänniskor står utanför den ordinarie\r\narbetsmarknaden. Vi har drygt 400 000 öppet\r\narbetslösa. Men det går inte ändå, säger man.</pre><pre>Vi anser att det här finns en oerhörd konservatism i\r\ndet politiska etablissemanget. Man har mycket litet\r\nförstått vad en arbetstidsförkortning innebär. Jag\r\ntror att man skulle titta litet bakåt i tiden, för att\r\nförstå vad som händer.</pre><pre>Det fanns domedagsprofeter då också, när man\r\ngick från tio till åtta timmars arbetsdag. Detta\r\ngjordes successivt, med flera reformer. Då sades:\r\nDetta kommer aldrig att gå. Det finns inget\r\nutrymme. Vad som hände var att marknaden\r\nökade, lönerna ökade, jobben ökade och välfärden\r\nökade. Vad det i dag handlar om är att vi måste\r\nutöka mängden arbetade timmar i Sverige. Vi kan\r\ninte sitta och göra ingenting och bara få bidrag. Vi\r\nmåste alla komma i arbete. Det är\r\nhuvudmålsättningen. För det har vi en politik som\r\ngår tvärtemot regeringens, som med åtstramning\r\noch andra åtgärder förvärrar arbetslöshetsläget.</pre><pre>Den långsiktiga utvecklingen innebär\r\narbetstidsförkortning och -- tror vi, med all rätt --\r\nteknologiska förändringar, ändringar i livsstil,\r\nbehov av utbildning och av att göra samhället mera\r\njämställt. I dag jobbar vi inte mer än sex timmar om\r\ndagen, om vi räknar ut genomsnittet. Men männen\r\njobbar mer än 40 timmar i veckan och kvinnorna\r\njobbar 27 timmar, om man med jobb menar betalt\r\narbete. Men kvinnorna arbetar mycket mer. Det\r\nkan ni vara förvissade om.</pre><pre>Vi måste alltså åstadkomma en strukturreform, för\r\njämställdhetens skull, för barnens skull, för\r\nlivskvalitetens skull, för arbetslöshetens skull och\r\nför att omfördela på det sätt vi vill.</pre><pre>Det är självklart att den som i dag är\r\nlåginkomsttagare har svårt att förstå, tar sig för\r\npannan och säger: Hur skulle jag kunna gå ner i\r\narbetstid några timmar i veckan, jag som knappt får\r\ndet att gå runt? Detta innebär att man måste få en\r\ntimlönehöjning. Den måste vara så gjord att den\r\nfavoriserar låginkomsttagare men inte\r\nhöginkomsttagare. Det är en oerhört stor\r\nomfördelningsreform, när man inför en\r\narbetstidsförkortning.</pre><pre>Herr talman! Jag vill yrka bifall till min\r\nmeningsyttring, som innebär att jag ställer mig\r\nbakom yrkanden i motion A712 från\r\nVänsterpartiet. I motionen krävs för det första att\r\nregeringen skall komma tillbaka med en utredning\r\nom en strukturell reform med en successiv\r\nnedtrappning av arbetstiden till sex timmar och för\r\ndet andra att den kombineras med en kraftig\r\nbegränsning av övertidsuttaget. Detta brukar vi\r\nmotionera om, både långsiktigt och kortsiktigt. Det\r\när en del av vår ekonomiska politik, även för de\r\nnärmaste åren. Normalt säger man nej både till\r\narbetstidsförkortningar och begränsning av\r\növertiden.</pre><pre>Jag ansluter mig också till synsättet som finns i\r\nreservationerna 2 och 3 från Socialdemokraterna,\r\nsom överensstämmer med de motioner från oss som\r\nbehandlades i våras och som innebär att vi önskar\r\nen större frihet när det gäller förläggningen av\r\nföräldraledigheten.</pre><pre>Arbetslösheten drabbar nu rekordmånga. En\r\nförkortning av arbetstiden skulle bidra till att\r\nbidrag och a-kassa kunde bytas mot arbete och lön.\r\nDagens arbetslöshet kombineras med att andra\r\narbetar omfattande övertid. Det är nödvändigt med\r\nen omfördelning. Arbetstidsförkortning är i alla fall\r\ninte någon patentlösning för att bringa ner\r\narbetslösheten. För det är inte sant att det finns en\r\nfixerad volym arbete att dela på. Däremot är det i\r\nmånga fall möjligt att bevara och öka\r\nsysselsättningen genom att förkorta arbetstiden,\r\nvilket också har visats i konkreta fall. I många tunga\r\noch bundna arbeten inom industri och vård skulle\r\nproduktiviteten kunna höjas med kortare arbetstid.\r\nDessutom minskar kostnaderna för sjukdomar,\r\narbetsskador och personalomsättning. I många fall\r\nkan sex timmars skiftgång ge bättre effektivitet och\r\nutnyttjande av investerade resurser.</pre><pre>För låginkomsttagare kan en minskning av\r\narbetstiden förenas med bibehållen eller höjd\r\ninkomst. Detta kan ske genom att man tar i anspråk\r\nuppkomna lönsamhetseffekter i kombination med\r\nen solidarisk lönepolitik och skattepolitik.</pre><pre>Inom ramen för rätten till kortare daglig arbetstid\r\nkommer det alltid att finnas arbeten, branscher och\r\nmänniskor för vilka det är praktiskt att finna annan\r\narbetstidsförläggning. Här måste det finnas\r\nutrymme för individuella variationer och fackligt\r\nframförhandlade lösningar. Det viktiga är att\r\nnormalarbetstiden tas ner. Målsättningen är att det\r\nskall vara sex timmars arbetsdag.</pre><pre>Att vi har ett ojämlikt mönster i dag tror jag att alla\r\när överens om. Det har ofta hänvisats till SCB:s\r\nundersökning I tid och otid, som visar att\r\nojämlikheten är stor mellan män och kvinnor.\r\nUtskottet säger: En arbetstidsförkortning är inget\r\nsom kan genomföras, i alla fall inte nu. Många\r\nandra har en annan uppfattning. Inom EG, där\r\ndesperationen växer över arbetslösheten, kommer\r\npropå efter propå från kommissionären Flynn, från\r\nJacques Delors och många andra: Vi måste, som\r\nkomplement till andra åtgärder, tänka oss\r\narbetsdelning. Kompetenta företrädare för svensk\r\nindustri -- ett exempel kan vara Percy Barnevik --\r\nsäger: Vi kommer aldrig att i den moderna\r\nproduktionsapparaten kunna bygga upp en\r\nsysselsättning som skulle kunna ta hand om dagens\r\narbetslöshet. Det krävs arbetsdelning.</pre><pre>Från kvinnorörelsen är det ett ständigt krav att\r\nminska arbetstiden. Från facklig sida börjar det på\r\nallt fler kongresser och i allt fler avtalsrörelser att\r\nställas krav på att produktivitetsökningar i\r\nframtiden får tas ut som förkortad arbetstid. Metall\r\när senaste exemplet. Men om det skall gå krävs,\r\nsom jag antydde tidigare, en betydande\r\nomfördelning. Det finns inga möjligheter för\r\nlåginkomsttagare att med dagens inkomster per\r\ntimme gå ner i arbetstid.</pre><pre>Detta är en stor fråga. Det handlar om förhållandet\r\nmellan deltid och heltid. Det handlar om\r\nbeskattningen av arbete. Skall det på allvar införas\r\nen rejäl arbetstidsförkortning, skall den\r\nkombineras med en reform inom skattepolitiken\r\nsom innebär en skatteväxling, där man i utökad\r\ngrad använder sig av miljöavgifter och beskattar\r\nresursåtgång, förmögenheter och höga inkomster,\r\noch i mindre grad beskattar normala\r\narbetsinkomster.</pre><pre>Skattepolitiken och politiken kring\r\narbetsgivaravgifter har också stor betydelse här.\r\nDet är många frågor som skall vägas in, på\r\nlagstiftningsområdet men också på\r\nkollektivavtalsområdet. Det är mycket som måste\r\ngöras.</pre><pre>Tidigare utredningar avvisade\r\narbetstidsförkortning med motiveringen att vi inte\r\nhar arbetskraft nog. Det kan knappast vara skälet i\r\ndag. Historiken lär oss att Sverige tjänade på\r\narbetstidsförkortningen. I ett europeiskt perspektiv\r\när vår normalarbetstid i Sverige i dag nästan längst.\r\nTyskland går mot 35-timmarsvecka. Inom Norden\r\ngår utvecklingen mot 37,5-timmarsvecka. Vi kan\r\ninte vara släpankare. I denna fråga måste man\r\nupprätthålla någorlunda samtidighet, för att inte\r\nkonkurrensförhållandena skall förryckas.</pre><pre>Reformen om att inleda en arbetstidsförkortning är\r\ngrundläggande av ekonomiska skäl, av\r\nsolidaritetsskäl och av jämställdhetsskäl. Jag yrkar\r\nalltså bifall till min egen meningsyttring, som\r\ninnebär att regeringen snabbt får återkomma med\r\nen utredning om konsekvenser av och tekniker för\r\nen arbetstidsförkortning och en kraftig begränsning\r\nav övertidsuttaget.</pre><pre>Det är en långsiktig politik, men vi i Vänsterpartiet\r\nanser att det finns goda skäl för att försöksvis starta\r\nmed att genomföra den nu, och för att låta dessa\r\nförslag ingå i nästa års ekonomiska politik.</pre><pre>Anf. 44  SONJA REMBO (m):</pre><pre>Herr talman! Frågorna om arbetstid, semester och\r\nannan ledighet har varit och är föremål för ett\r\npraktiskt taget kontinuerligt utrednings- och\r\nberedningsarbete.</pre><pre>Under flera år fanns i\r\nArbetsmarknadsdepartementet Delegationen för\r\narbetstidsfrågor -- Delfa. Den ersattes av den\r\nparlamentariskt sammansatta arbetstidskommittén\r\nsom med beaktande av semesterkommitténs\r\nbetänkande förordade en utredning om bl.a.\r\nårsarbetstid. Denna senare utredning\r\npresenterades så sent som förra året och har varit\r\npå remiss.</pre><pre>Anledningen till allt detta utredande är insikten om\r\natt en ny tids förhållanden på arbetsmarknaden och\r\ni samhällslivet kräver en ny syn på arbetstiden.</pre><pre>Den tekniska och organisatoriska utvecklingen\r\nskapar bättre möjligheter än gårdagens\r\nindustriproduktion att förena arbete med familjeliv\r\noch andra önskemål som vi kan ha i olika skeden av\r\nlivet och att samtidigt tillgodose\r\nproduktionsapparatens behov av arbetsinsatser,\r\nvare sig det gäller varor eller tjänster.</pre><pre>Hans Andersson pläderar i sin meningsyttring för\r\nen generell arbetstidsförkortning på 25 %.\r\nDessutom vill han ha en kraftig begränsning av\r\növertidsuttaget. Jag har tidigare frågat Hans\r\nAndersson om Vänsterpartiet vill ha förbud mot\r\növertid. Är det så? Hans Anderssons resonemang\r\npräglas över huvud taget av den regleringsiver som\r\nhör centralism och planekonomi till.</pre><pre>Generella arbetstidsförkortningar är inte längre\r\nnågon bra lösning på arbetstidsproblemen. I stället\r\nbör utrymmet öka för individuella och lokala\r\nlösningar. Det framgick mycket tydligt av de\r\nattitydundersökningar som arbetstidskommittén\r\ngenomförde att önskemålen om hur arbetstiden\r\nskall förläggas varierar högst avsevärt mellan olika\r\narbetstagare, beroende på deras individuella\r\nsituation.</pre><pre>Jag rekommenderar Hans Andersson att läsa\r\narbetstidskommitténs betänkande. Det har\r\nbeteckningen SOU 1989:53. Där behandlas\r\narbetstidsfrågorna ur ett långsiktigt perspektiv. Det\r\nger ett mycket gott material för en konstruktiv\r\ndebatt om dessa frågor.</pre><pre>Arbetsmarknadsutskottet har vid flera tillfällen\r\nuttalat att en friare arbetstidsförläggning är en\r\nviktig framtidsfråga och utgått ifrån att regeringen\r\nskall återkomma med förslag på området. Denna\r\nviljeinriktning präglas sannerligen inte av någon\r\nkonservatism utan tvärtom av framsynthet och\r\ninsikt i vad dagens förhållanden kräver.</pre><pre>Till bilden hör också det arbete som under flera år\r\npågått inom EG för att skapa ett nytt\r\narbetstidsdirektiv. Ett sådant har förelagts EG-\r\nparlamentet och skall enligt planerna behandlas i\r\nministerrådet i december för eventuellt slutligt\r\nantagande.</pre><pre>Såvitt jag nu kan bedöma ger förslaget till direktiv\r\nvida möjligheter att få till stånd en\r\narbetstidslagstiftning som i allt väsentligt kan\r\ntillgodose önskemålen om en friare\r\narbetstidsförläggning.</pre><pre>I och för sig medger redan nu den svenska lagen en\r\nstor frihet, eftersom den nästan i sin helhet är\r\ndispositiv. Parterna kan träffa avtal om avsteg från\r\nlagen. Men det förefaller som om det på många håll\r\nsaknas den fantasi som krävs för att i förhandlingar\r\nfå till stånd en större flexibilitet. En lagstiftning som\r\ntydligare än i dag visar på möjligheterna i stället för\r\nbegränsningarna skulle med all säkerhet bidra till\r\nen mera gynnsam utveckling.</pre><pre>Ärendet bereds inom regeringskansliet. Med tanke\r\npå att flera viktiga remissinstanser hade väsentliga\r\nsynpunkter på årsarbetstidsutredningens förslag,\r\nanser jag nog att det är lättsinnigt av Laila Strid-\r\nJansson att kräva lagförslag rätt upp och ned utan\r\nytterligare beredning. Ett sådant krav måste\r\nfaktiskt åtföljas av en betydligt mer detaljerad\r\ninstruktion till regeringen än vad som framgår av\r\nhennes reservation.</pre><pre>Också ledighetslagarna är föremål för översyn.\r\nDenna översyn skall bl.a. se över reglerna för\r\nsemesterlönegrundande frånvaro och beakta de\r\nekonomiska konsekvenserna för framför allt de\r\nmindre företagen. Översynen skall enligt\r\ndirektiven leverera sitt betänkande före årsskiftet.\r\nDetta bör avvaktas innan ställning tas till\r\nhithörande frågor. Det gäller även frågan om uttag\r\nav föräldraledighet, Monica Öhman.</pre><pre>Då det gäller frågan om vårdnadsbidrag kontra\r\nföräldraförsäkring instämmer jag i vad Monica\r\nÖhman sade. Den debatten tar vi när betänkandet\r\nom vårdnadsbidrag behandlas.</pre><pre>Herr talman! Jag yrkar bifall till hemställan i\r\nutskottets betänkande och avslag på\r\nreservationerna och motionerna.</pre><pre>Anf. 45  HANS ANDERSSON (v) replik:</pre><pre>Herr talman! Jag stöder åsikten att vi skall ha en\r\nflexibel produktionsapparat. Det är också min\r\nerfarenhet från 20 år inom svensk exportindustri att\r\nen sådan behövs. Det har vi klarat mycket bra med\r\nlokala avtal och lokalanpassningar inom ramen för\r\nen fixerad arbetstidslagstiftning.</pre><pre>Flexibilitet kan betyda konjunktur- och\r\nproduktionsanpassning på arbetsgivarnas villkor.\r\nDet kan betyda en anpassning till individers behov.\r\nDet är fråga om vem som har makten över\r\narbetstidsförläggningen.</pre><pre>Jag menar att vi skall ha en lagstiftning som\r\nfungerar som en stupstock och att vi skall ha ett\r\nöppet förhandlingsmandat. Det har vi faktiskt haft\r\noch klarat oss ganska bra med i Sverige. Dessa skall\r\nanpassas till en modern näringslivsstruktur.</pre><pre>Det tycks mig som om Sonja Rembo missuppfattar\r\nsituationen. Flexibiliteten har inte så mycket att\r\ngöra med om vi jobbar tio, nio, åtta, sju eller sex\r\ntimmar om dagen. Det handlar om hur vi förlägger\r\narbetstiden och vilken grad av anpasslighet vi har.</pre><pre>Jag talar för att vi skall inleda en\r\narbetstidsförkortning. Det gör jag inte för att det\r\nlöser alla problem med arbetslösheten. Det är\r\ntvärtom ett komplement till andra insatser som\r\nt.ex. ekonomiska stimulanser, näringspolitik,\r\nutbildningspolitik och strukturförändringar.</pre><pre>Det är inte av Gud givet att normalarbetstiden skall\r\nvara 8 timmar om dagen eller 40 timmar per vecka.\r\nJämställdhetsskäl, ekonomiska skäl och\r\njämlikhetsskäl när det gäller fördelning av\r\nekonomiska resurser talar för att\r\narbetstidsförkortning är en framtidsreform. I den\r\nmeningen upplever jag Sonja Rembo, även i detta\r\nfall, som djupt konservativ.</pre><pre>Jag talar inte för ett förbud mot övertid. Vi måste\r\nha övertid för att klara av flaskhalsar och\r\nproduktionsproblem, men vi skall inte använda den\r\nsom ett sätt att nå volymtillväxt. Det gör vi i dag när\r\növertidspoolen motsvarar 50 000 arbetstillfällen.</pre><pre>Vi kan sätta ett lägre tak för övertid än 200 timmar,\r\nvi kan ha mindre dispensutrymme, vi kan göra\r\növertidstimmar dyrare än arbetsgivaravgifter osv.\r\nDet finns många möjligheter att lösa problemet om\r\nnågon vill vara med och diskutera frågan, Sonja\r\nRembo!</pre><pre>Anf. 46  SONJA REMBO (m) replik:</pre><pre>Herr talman! Jag vill påstå att det är Hans\r\nAndersson som är den mest konservativa i denna\r\nförsamling. Han tror fortfarande att vi genom\r\nbeslut i denna kammare kan lösa mänskliga\r\nproblem och styra människors vardag och tillvaro.\r\nMin tilltro till denna förmåga har naggats allvarligt\r\ni kanten av de senaste årens utveckling.</pre><pre>Hans Andersson säger att flexibel arbetstid inte har\r\nmed arbetstidens längd att göra. De har självfallet\r\nmed varandra att göra. Flexibilitet skall kunna\r\nfungera åt båda hållen. Vi har olika behov vid olika\r\ntillfällen av livet. Produktionsapparaten har olika\r\nbehov vid olika konjunkturförhållanden. Man skall\r\nkunna utnyttja de möjligheter till flexibilitet som\r\nfinns. Det finns många bra tankar om detta.</pre><pre>Man kan inte, tycker jag, tala om\r\narbetstidsförkortning utan att se på de långsiktiga\r\nkonsekvenserna. Jag hänvisar då igen till\r\narbetstidskommitténs betänkande, där man gjorde\r\nen ordentlig konsekvensutredning och\r\nkonstaterade att försörjningsbördan på sikt ökar\r\nmed en arbetstidsförkortning, inte på kort sikt men\r\npå längre sikt.</pre><pre>På lång sikt ökar antalet pensionärer, och\r\narbetskraften minskar. Det uppstår flaskhalsar och\r\nsvårigheter för utbildningssystemet. Det går inte att\r\nbortse från att arbetsmarknadens funktionssätt\r\nkommer att påverkas negativt vid en\r\narbetstidsförkortning.</pre><pre>Hela omställningsprocessen innebär krav på\r\nförändring av arbetsmarknadens funktionssätt.\r\nArbetstidsförkortningar kommer att ställa\r\nytterligare krav i den riktningen. Den demografiska\r\nsituationen på arbetsmarknaden med stigande\r\ngenomsnittlig ålder hos arbetskraften innebär\r\nockså ökad konkurrens om yngre arbetskraft. Det\r\när inte osannolikt att det uppstår brist på ungdomar\r\noch att den bristen förstärks vid en\r\narbetstidsförkortning.</pre><pre>Vi har redan under 20 års tid åtminstone, sedan 60-\r\ntalet, haft brist på kompetent arbetskraft. Vi\r\nkommer att få se de flaskhalsarna och den bristen\r\nganska snart nu när utvecklingen vänder och\r\nefterfrågan på arbetskraft ökar. Vi löser inte\r\nproblemen med generella arbetstidsförkortningar.\r\nVi löser problemen genom att människor får större\r\nmöjlighet att bestämma över sin egen arbetstid.</pre><pre>Anf. 47  HANS ANDERSSON (v) replik:</pre><pre>Herr talman! För det första: Jo, jag anser -- till\r\nskillnad kanske då från Sonja Rembo och\r\nModeraterna -- att beslut i den här kammaren skall\r\navgöra förutsättningarna för mänskligt liv och\r\nvälfärd. Men jag anser inte att vi skall besluta om\r\nhur människor skall leva i detalj.</pre><pre>Det förefaller mig som om vad Sonja Rembo säger\r\nligger väl i linje med att låta marknadskrafterna ta\r\növer de reella besluten och ersätta medvetna\r\npolitiska beslut med kommers och marknad. Det\r\ntror jag kommer att skada humanistiska värden,\r\nvälfärd och solidaritet.</pre><pre>För det andra: Arbetstidens längd må vara fyra\r\ntimmar, sex timmar, åtta timmar, tio timmar, det\r\nkan alltid förenas med olika grader av flexibilitet,\r\nindividuella lösningar och kollektivavtalsrätt på\r\nområdet.</pre><pre>Jag talar för att ha i lag reglerad arbetstid och\r\ndärutöver ha långtgående mandat för\r\nkollektivavtalsförhandlingar. Men då har vi en\r\nstupstock som förhindrar att arbetstagaren lider\r\nunder arbetsgivarens godtycke.</pre><pre>Utredningen åberopar som en huvudpunkt brist på\r\narbetskraft. Det är väl inte aktuellt i dag, Sonja\r\nRembo. Det är väl konservatism om något.</pre><pre>När det gäller kompetens och flaskhalsar är vi\r\növerens. Satsa på utbildning och satsa på\r\nnäringspolitiska initiativ som höjer vår kompetens-\r\noch teknologinivå och höjer arbetstagarnas\r\nutbildningsnivå! Ingenting har gjorts av\r\nkompetensutredningens förslag, trots upprepade\r\nmotioner från vår sida.</pre><pre>Vi har satt i gång ett utredningsarbete som funderar\r\növer hur det går med arbetsvolymen, hur det går\r\nmed produktiviteten, hur man kan fördela\r\nkostnaderna, etc. etc. Det är sannerligen inte\r\nenkelt att genomföra arbetstidsförkortningar, men\r\nkonsekvenserna är inte så lätt skönjbara som Sonja\r\nRembo antyder.</pre><pre>Det finns positiva effekter och det finns negativa.\r\nDet skiljer sig åt mellan olika branscher.\r\nArbetstidsförkortningen kan sättas in i olika\r\nkonjunkturlägen, men grunden för det hela är en\r\nrättvisereform och en jämställdhetsreform. Det är\r\nockså ett sätt att inte låta arbetslöshetsspöket bara\r\ndrabba vissa, om än väldigt många.</pre><pre>Vi kan inte ha en situation där en miljon bär hela\r\nbördan och resten av arbetskraften inte bär bördan.\r\nDet är en osolidarisk politik, Sonja Rembo.</pre><pre>Anf. 48  SONJA REMBO (m) replik:</pre><pre>Herr talman! Hans Andersson utgår från dagens\r\nsituation på arbetsmarknaden. Den utredning som\r\nhar gjorts av arbetstidskommittén har ett längre\r\nperspektiv på de här frågorna. Jag tror att det är\r\nväldigt viktigt att vi lär oss i riksdagen att ha långa\r\nperspektiv på vad vi sysslar med, för det vi gör i dag\r\nhar konsekvenser 10--20 år framåt i tiden\r\nåtminstone.</pre><pre>När Hans Andersson talar om jämställdhet,\r\nrättvisa och solidaritet, talar han om just den\r\ncentralstyrning och den detaljreglering av\r\nmänniskors liv som innebär att det är i riksdagen\r\noch i kvarteren kring Norra Bantorget i Stockholm\r\nsom beslut tas som skall styra människors vardag\r\noch människors liv. Vi moderater ställer inte upp på\r\nden synen.</pre><pre>Det är hög tid att vi i Sverige bejakar den nya tiden\r\noch möjligheterna för människor och för\r\nproduktionen att genom ökad flexibilitet och ökad\r\nmångfald få i gång hjulen i Sverige igen. Ju\r\nsnabbare vi gör detta, Hans Andersson, desto\r\nsnabbare kommer vi ur den besvärliga situation där\r\nvi befinner oss i dag.</pre><pre>Detta är en utveckling som pågår inte bara i\r\nSverige. Som jag nämnde, pågår den inom EG och\r\npå andra håll i världen. Detta är på gång, Hans\r\nAndersson, och jag menar att det som den\r\nborgerliga majoriteten i denna kammare förordar\r\när framtidens arbetstidsreglering och\r\narbetstidslagstiftning.</pre><pre>Anf. 49  RUNE THORÉN (c):</pre><pre>Herr talman! Arbete åt alla -- så borde egentligen\r\nrubriken ha varit på den debatt som jag anser borde\r\nföras här och nu i kammaren. Inför varje val och\r\nvid demonstrationer ute på gator och torg hörs ofta:\r\nRopen skalla, arbete åt alla! Men var finns de\r\ntankegångarna nu?</pre><pre>Visserligen säger man från socialdemokratiskt håll\r\natt om man själv hade makten skulle det bli annat\r\nav, men vad redovisar man? Regeringen å andra\r\nsidan lägger ner mycket möda på att öka antalet\r\njobb, men frågan är om det räcker. Och hur ser\r\nläget ut på andra håll i världen? Vi är inte ensamma\r\nom att ha en hög arbetslöshet. Vi hörde i dag på\r\nradion att i Finland är arbetslösheten nu 20 %.</pre><pre>Politiker ute i Europa börjar därför mer och mer\r\ntala om kortare arbetstid. Här i Sverige börjar det\r\nockså bli fler och fler som talar om behovet av att\r\nkorta arbetstiden.</pre><pre>För några månader sedan -- tiden går fort, så det\r\nkanske t.o.m. var nästan ett halvår sedan -- hade\r\nprofessor David Ingvar en artikel i en av våra\r\ndagstidningar där han tog upp just behovet av att\r\nvar och en har ett arbete, vilken betydelse det har\r\nbl.a. för hjärnfunktionerna. Han avslutade sin\r\nartikel med att påpeka vikten av att man inte\r\nförbiser möjligheterna att förkorta arbetstiden.</pre><pre>I denna kammare har vi också representanter för de\r\nflesta partier, bl.a. för Moderaterna, som på ett\r\nkunnigt och engagerat sätt tagit upp de här\r\ntankegångarna. Jag vill därmed säga att det finns\r\nförankring inom i stort sett alla partier för att vi så\r\nsmåningom måste börja ta i frågan om att förkorta\r\narbetstiden.</pre><pre>Själv motionerade jag om detta 1988, och i januari\r\ni år återkom jag till frågan i en motion tillsammans\r\nmed Per Granstedt. Vi vill i denna motion, som nu\r\nbehandlas, att regeringen tillsammans med\r\narbetsmarknadens parter utreder förutsättningarna\r\nför och konsekvenserna av en förkortad arbetstid\r\noch sedan återkommer till riksdagen med ett\r\nförslag. Jag ber redan nu att få yrka bifall till den\r\nmotionen.</pre><pre>Utskottet ägnar knappa tio rader åt den viktiga\r\nfrågan om arbetstidsförkortning. Utskottet anför\r\natt det inte är befogat att i rådande ekonomiska\r\nläge överväga en sådan reform. Varför då? Vet man\r\nredan utan utredning vad en sådan reform skulle\r\nkosta? I så fall, tala om det! Dessutom anför\r\nutskottet att flexibilitet hos arbetstiden minskar\r\nbehovet av allmän arbetstidsförkortning. Vi har\r\nnyss hört Sonja Rembo argumentera mer för det.</pre><pre>Jag menar att flexibel arbetstid och förkortad\r\narbetstid inte alls är samma sak. Att ta ut ett s.k.\r\nsabbatsår eller vara ledig några månader på året\r\neller arbeta fyra dagars arbetsvecka är inte alls\r\nsamma sak som att jobba sex timmars arbetsdag.</pre><pre>Tänk er själva en småbarnsfamilj där båda\r\nföräldrarna har jobb. Den ena börjar litet tidigare\r\npå morgonen och den andra litet senare under\r\ndagen. Barnen är under en kortare tid på dagis.\r\nTrots att båda arbetar full tid, får man mer tid över\r\nför varandra och för barnen. Det är egentligen\r\nnågot som vi alla borde tycka är rimligt.</pre><pre></pre><pre>En företagare kan köra i två skift, dvs. 12 timmmar,\r\ni stället för 8 timmar. På det viset får han ut mera\r\nav sina maskiner och lokaler. Olika slag av\r\nserviceinrättningar kan ha öppet på tider då folk är\r\nlediga och kan handla, osv. Trafikapparaten, som\r\njag egentligen mest sysslar med, blir mycket\r\nsmidigare. Vi undviker de speciella toppar som vi\r\nnu har på morgonen och på eftermiddagen.\r\nDärmed minskar kostnaderna såväl för företagen\r\nsom för staten.</pre><pre>Fler människor hinner ägna sig åt politik och annan\r\nideell verksamhet, verksamhet som ofta har en stor\r\nsamhällsekonomisk betydelse och som dessutom är\r\nbra för demokratin. Vi hinner bättre med varandra,\r\ndet blir bättre social gemenskap i våra\r\nbostadsområden, osv.</pre><pre>Vad gör vi i dag? Jo, vi betalar ut mängder av\r\npengar i arbetslöshetsersättning. Vi hittar på olika\r\nslag av mer eller mindre konstlade arbeten,\r\nsamtidigt som många jobbar alltför mycket.\r\nBetydelsen av att varje människa har ett arbete kan\r\ninte nog värderas. Det ger en helt annan livskvalitet\r\nän den har som är arbetslös.</pre><pre>Det borde också bli mer och mer klart för alla att\r\nden tekniska utvecklingen medför att antalet\r\narbetstimmar näppeligen nu kan vara detsamma\r\nsom för några årtionden tillbaka i tiden. Att\r\nmanipulera med en högre pensionsålder eller med\r\nförtidspension kan inte heller vara någon bra\r\nlösning. Med en sex timmars arbetsdag tror jag att\r\nde allra flesta gärna vill arbeta tills de fyller 65 år.\r\nJag är medveten om att det kan vara bra med en viss\r\nflexibilitet på det området, men principen arbete åt\r\nalla bör vara det vägledande.</pre><pre>När vi talar om förkortad arbetstid måste vi ta med\r\ni beräkningen att 25 % av arbetskraften i dag redan\r\narbetar kortare tid, dvs. deltid. Mer än hälften av\r\nkvinnorna arbetar deltid i våra kommuner och\r\nlandsting. Ur pensionssynpunkt är det naturligtvis\r\nav utomordentligt stor betydelse att jobba heltid på\r\nsex timmar i stället för 75 % av en åttatimmarsdag.\r\nI tid är det lika mycket, men ur pensionssynpunkt\r\när det som sagt av oerhört stor betydelse att arbeta\r\nheltid.</pre><pre>Jag är förvånad, Sonja Rembo, att utskottet tagit så\r\nlätt på denna fråga. De synpunkter jag här framfört\r\nborde ändock inte vara okända för utskottets\r\nmedlemmar. Det går inte att hänvisa till en tidigare\r\nutredning och säga att frågan redan är utredd. Det\r\när den inte enligt min uppfattning, framför allt inte\r\nkostnaderna, när man ser till helheten, som jag\r\ndelvis försöker beskriva.</pre><pre>Jag har också litet svårt att förstå hur Ingela Thalén\r\noch hennes socialdemokratiska kamrater kunnat\r\navstå från att ha en annan mening i denna viktiga\r\nfråga än utskottsmajoriteten.</pre><pre>Vad sade t.ex. er nyligen avhållna partikongress i\r\nGöteborg i dessa frågor? Var det kanske inte så att\r\nkongressen beslöt med 166 röster mot 134 att gå på\r\nett förslag från kongressen med uppdrag till\r\npartistyrelsen att verka för en utredning om\r\növertid, deltidsarbete samt en förkortning av\r\narbetstiden?</pre><pre>Herr talman! Jag räknar med socialdemokraternas\r\ntotala stöd för motion A729, när vi om en stund går\r\ntill omröstning.</pre><pre>Jag vill avsluta med att säga att jag för min del tror\r\natt den tekniska utvecklingen såväl i vårt land som\r\ni världen i övrigt kommer att fortsätta och därmed\r\nunderlätta våra arbetsuppgifter och vår produktion\r\nav varor och tjänster. Samtidigt ökar betydelsen av\r\natt vi är mer tillsammans och påverkar lokala,\r\nregionala, nationella och internationella beslut --\r\neller rättare sagt att vi åter kommer att kunna göra\r\ndet. Det är en livsnödvändighet om vi skall hålla en\r\ndemokrati levande. Likaså är det viktigt att vi ägnar\r\nmera omtanke åt varandra och får en ökad social\r\nsamvaro. Därigenom minskar vi mycket\r\nkostnaderna för social omsorg och sjukvård. Allt\r\ndetta går att få om vi på ett vettigt sätt ser till att\r\nalla får ett arbete, nämligen genom att sänka den\r\ndagliga arbetstiden till sex timmar.</pre><pre>Jag hoppas därför att kammarens ledamöter ger\r\nmotion A729 sitt stöd, så att regeringen\r\ntillsammans med arbetsmarknadens parter får\r\nutreda denna fråga och återkomma till riksdagen\r\nmed ett förslag. Därigenom skulle också\r\nmotionskraven i motion A811 och till stor del även\r\ni motion A712 bli tillgodosedda.</pre><pre>Herr talman! Jag ber att än en gång få yrka bifall\r\ntill den motion som lämnats av Pär Granstedt och\r\nmig och som har nummer A729.</pre><pre>Anf. 50  SONJA REMBO (m) replik:</pre><pre>Herr talman! Jag förstår inte Rune Thorén när han\r\nsäger att utskottet har tagit lätt på denna fråga. Det\r\när ett praktiskt taget enigt utskott, som inte begär\r\nen utredning av denna fråga som redan är utredd\r\nmen som kräver en lagändring. Vi skall inte behöva\r\nutreda frågan längre, vi vill ha en lag. Rune Thorén\r\nvill förhala frågan.</pre><pre>Denna debatt är en typisk lågkonjunkturdebatt. Så\r\nfort det blir problem med arbetslöshet finns det de\r\nsom står upp och kräver sex timmars arbetsdag. Det\r\när ingen lösning att dela på arbetslösheten i en\r\nlågkonjunktur och därmed hindra möjligheterna\r\natt gå upp i det totala arbetstidsuttaget i en\r\nhögkonjunktur, framför allt inte om man samtidigt\r\nskall begränsa övertidsuttaget, som Hans\r\nAndersson vill göra. Man måste ta någon hänsyn\r\nockså till den långsiktiga försörjningsbördan.</pre><pre>Småbarnsfamiljerna behöver arbeta kortare tid. Ja,\r\nmen varför skall Rune Thorén och jag arbeta\r\nkortare tid? Det finns ingen rim och reson i det.\r\nÄven småbarnsfamiljerna blir äldre en dag och vill\r\ninte arbeta kortare tid.</pre><pre>Jag tycker att Rune Thorén skall läsa\r\nArbetstidskommitténs betänkande. Utöver det jag\r\nsade förut om kommitténs arbete så har man tittat\r\npå effekterna på regionalpolitiken av en\r\narbetstidsförkortning. Man säger att de\r\nberäkningar som görs beträffande\r\nurbaniseringsprocessen under en tioårsperiod --\r\nmed en förkortning till 35 timmar per vecka -- visar\r\natt sysselsättningen i Storstockholm ökar med\r\nomkring 6 % och att sysselsättningen i glesbygden\r\nminskar med motsvarande tal. Man summerar: De\r\nregionalpolitiskt utsatta orterna kommer att få\r\ntilltagande problem vid en arbetstidsförkortning.</pre><pre>Jag trodde inte, Rune Thorén, att det var\r\ncenterpolitik.</pre><pre>Anf. 51  RUNE THORÉN (c) replik:</pre><pre>Herr talman! Tyvärr hör jag, Sonja Rembo, att vi\r\ninte alls är överens i denna fråga. Sonja Rembo\r\nvärderar inte de insatser man gör utanför den\r\nordinarie arbetstiden. Jag brukar få frågor om hur\r\nmycket tid jag lägger ner som riksdagsman. Det är\r\nväl ungefär sex timmar om dagen, säger jag. Då\r\nsäger folk: Inte mer! Resten av tiden agerar jag som\r\ncenterpolitiker.</pre><pre>Jag menar att de mellan 40 och 60 år inte alls skall\r\narbeta mer än sex timmar om dagen. Sedan skall de\r\narbeta i Missionsförbundet, inom\r\nSocialdemokraterna, Moderaterna eller\r\nCenterpartiet, i HSB eller någon annan\r\nbostadsförening. Allt detta är kolossalt viktigt. Det\r\när också viktigt att kunna vara med i\r\nstadsdelsnämnderna, arbeta i kommunerna och\r\npartierna för demokratin. Det är detta frågan\r\ngäller.</pre><pre>De som är motståndare till en förkortad arbetsdag\r\nhar inte fattat att om jag tapetserar rummen i mitt\r\nhus eller om det är en tapetserare som gör det, är\r\ndet precis samma jobb men påverkar inte\r\nbruttonationalprodukten på samma sätt. Därför får\r\nman felsyn. Om man försökte att litet mera fundera\r\npå helheten, som jag försökte och beskrev\r\ntrafikapparaten, konsekvenserna vid sjukdom och\r\nannat som även David Ingvar talar om, skulle man\r\nnog komma fram till en mängd pluskonton.</pre><pre>Anf. 52  SONJA REMBO (m) replik:</pre><pre>Herr talman! Nej, jag har nog inte fattat vad Rune\r\nThorén menar. Jag undrar om Rune Thorén själv har\r\nfattat vad han menar, för konsekvenserna av det\r\nhan säger är en dramatisk sänkning av\r\nlevnadsstandarden i Sverige.</pre><pre>Herr talman! Rune Thorén har rätt: jag driver en\r\nhelt annan politik.</pre><pre>Anf. 53  RUNE THORÉN (c) replik:</pre><pre>Herr talman! Jag förstår att vi inte riktigt har\r\nsamma uppfattning om vad levnadsstandard är.\r\nLevnadsstandard för mig är naturligtvis att ha en\r\nviss ekonomisk möjlighet att klara i samhället.\r\nLevnadsstandard för mig är också att kunna vara\r\nmed och påverka besluten, kunna ta hand om min\r\nfamilj, ha tid för mina barn, kunna besöka mina\r\ngamla föräldrar, osv. Allt detta ingår i begreppet en\r\ngod livskvalitet.</pre><pre>Sonja Rembo räknar med att vi i stället skall\r\nförsöka öka produktionen och att\r\nkommunalanställda och statligt anställda skall\r\nsköta allt fler av arbetsuppgifterna. Det är\r\nfullständigt främmande för mig som centerpartist.</pre><pre>Anf. 54  MONICA ÖHMAN (s) replik:</pre><pre>Herr talman! Jag trodde för en stund att jag var\r\nförflyttad till ett socialdemokratiskt appellmöte.\r\nSedan visade det sig helt plötsligt att det gick över\r\ntill att bli ett gnabb mellan regeringspartierna.</pre><pre>Jag skall bara lämna en upplysning till Rune\r\nThorén. Jag var på partiets kongress i Göteborg där\r\ndenna frågade diskuterades. Jag vet också hur\r\nbeslutet blev. Vad som skiljer oss och Rune Thorén\r\nåt är följande. Kongressen beslutade att ge\r\npartistyrelsen i uppdrag att utreda konsekvenserna\r\nav arbetstidsförkortningen och vad den skulle få för\r\ninverkan på arbetsmarknaden. Rune Thorén\r\ntillsammans med Pär Granstedt begär i sin motion\r\natt riksdagen skall be regeringen att utreda detta\r\ntillsammans med arbetsmarknadens parter. Men\r\njag kan lugna Rune Thorén med att vi skall utföra\r\ndet uppdrag som vår partikongress har gett oss, om\r\ninte moderaterna -- som ni inte riktigt kommer\r\növerens med i den här frågan -- ställer upp. Så\r\nsmåningom kanske vi får anledning att återkomma\r\ntill riksdagen i denna fråga.</pre><pre>Anf. 55  RUNE THORÉN (c) replik:</pre><pre>Herr talman! Jag ser fram emot den utredning som\r\nden socialdemokratiska partistyrelsen skall göra.\r\nMen jag har svårt att se konsekvensen i att här i\r\ndenna kammare gå emot ett förslag, i vilket man\r\nhemställer om att inte bara regeringen utan\r\nregeringen tillsammans med arbetsmarknadens\r\nparter skall göra en sådan utredning. Det hade varit\r\nväldigt bra om de hade gjort sin utredning,\r\nsamtidigt som den socialdemokratiska\r\npartistyrelsen hade gjort sin. Ni har ju så pass gott\r\nställt och så pass mycket egna resurser att ni hade\r\nkunnat satsa dem för att själva göra en utredning.\r\nDå hade kanske utredningarna varit färdiga\r\nsamtidigt. Jag har litet svårt att se att ni nu säger nej\r\ntill regeringens och arbetsmarknadens parters\r\nutredning, vilket ni gör genom att ni delar\r\nutskottsmajoritetens uppfattning.</pre><pre>Anf. 56  MONICA ÖHMAN (s) replik:</pre><pre>Herr talman! Jag förstår inte Rune Thorén. Tror\r\nhan verkligen att stödet från regeringen, om man\r\nhade överlåtit uppdraget till den, hade varit\r\nspeciellt starkt i det här fallet? Jag tycker att\r\ndebatten mellan Sonja Rembo och Rune Thorén\r\nhär för en liten stund sedan visar att uppfattningen\r\när litet olika. Det är ju inte så, att den\r\nsocialdemokratiska partikongressen går direkt till\r\nriksdagen med uppdraget. Vårt jobb nu är att\r\nutreda alla frågor som partikongressen gav oss i\r\nuppdrag att undersöka och utreda.</pre><pre>Anf. 57  RUNE THORÉN (c) replik:</pre><pre>Herr talman! Helt kort: Jag har respekt för att ni\r\nhar en viss byråkrati, så att det tar litet tid. Jag ser\r\nfram emot att ni i alla fall så småningom kommer\r\nfram till beslut.</pre><pre>Anf. 58  HANS ANDERSSON (v) replik:</pre><pre>Herr talman! Det var ett egendomligt käbbel\r\nmellan regeringspartierna. Jag får ändå tacka för\r\neldunderstödet. Jag hade uppmärksammat detta\r\ntidigare, och följaktligen finns det med i min\r\nmeningsyttring. Eftersom jag inte lider under\r\nnågon sträng partisekterism kan jag ta till vara goda\r\nförslag, varifrån de än kommer.</pre><pre>Jag har i min meningsyttring yrkat bifall till\r\nvänsterns motion A712 och också till motion A729,\r\nsom Rune Thorén står bakom. Det finns skillnader.\r\nEr motion är mindre utförlig. Jag tycker att ni på\r\nnågot sätt också tar litet lättfärdigt på detta med\r\nlågkonjunkturen och slagordet arbete åt alla.\r\nÖnskemålet arbete åt alla kan ju inte tillgodoses\r\nbara genom arbetstidsförkortning. När jag då tar\r\ndel av regeringens ekonomiska politik och Börje\r\nHörnlunds arbetsmarknadspolitik ser jag en politik\r\nsom har motsatt syfte än detta med arbete åt alla.\r\nMen okej, för oss är även arbetstidsförkortning en\r\nviktig ingrediens när det gäller att bekämpa\r\narbetslösheten, och vi har i vår motion antytt\r\nungefär på vilket sätt.</pre><pre>Frågan behöver dock utredas. Den innehåller\r\nmånga komplicerade ekonomiska faktorer som\r\ndrar åt olika håll. Arbetstidsreformen är ett\r\nkomplement. Arbetstidsförkortning är inte den\r\nenkla lösningen på arbetslöshetsproblemet.</pre><pre>Jag har alltid funderat över vad socialdemokratin\r\negentligen tänker sig. Men vi har riktat vårt förslag\r\ntill regeringen, och jag förutsätter att s kanske kan\r\ntala från regeringstaburetterna 1994. Jag lovar att\r\nåterkomma med motioner i den här riktningen.\r\nFrån den synpunkten är jag konservativ.</pre><pre>Anf. 59  RUNE THORÉN (c) replik:</pre><pre>Herr talman! Varken Centern eller jag som\r\nledamot i Centern tror att man kan lyckas med att\r\nklara att ge arbete åt alla genom att sänka\r\narbetstiden. Det har heller aldrig varit tanken\r\nbakom mitt agerande. Jag ser mera till detta med\r\nlivskvalitet i dess helhet, där jag räknar in alla\r\ndygnets timmar, varav en del timmar ägnas åt betalt\r\nlönearbete. Men det finns också annat som räknas\r\nin och som är mycket värdefullt. Det är det\r\nresonemanget som jag hela tiden har hävdat.</pre><pre>Sedan har jag förtroende för regeringen när det\r\ngäller kampen för att öka sysselsättningen. Vi\r\nkommer aldrig att uppnå målet arbete åt alla.\r\nEnligt mitt sätt att se är detta inte ens ett önskemål\r\natt man skulle försöka att hitta på arbetsuppgifter\r\nför att fylla en arbetsdag om åtta timmar. Tvärtom,\r\njag anser att det är kolossalt viktigt att man på sin\r\nfritid är ute på partimöten, hemma och reparerar\r\nhus eller sköter annat. Det är därför som jag tycker\r\natt kravet på sex timmars arbetsdag är oerhört\r\nväsentligt. Fyra arbetsdagar i veckan, två\r\nsabbatsmånader eller ett sabbatsår är icke likställt\r\nmed en förkortad arbetsdag, Sonja Rembo. I mitt\r\ntänkesätt finns det alltså en helhetssyn när det\r\ngäller människans livskvalitet.</pre><pre>Anf. 60  HANS ANDERSSON (v) replik:</pre><pre>Herr talman! Jag förutsätter då att Rune Thorén\r\nkommer att stödja min meningsyttring. I tillägget\r\ntas frågan om övertidsuttaget upp. Vikten av att\r\nbringa ned övertidsuttaget och att få en jämnare\r\nspridning av antalet arbetade timmar är någonting\r\nsom man hör Börje Hörnlund och Centern jämt och\r\nständigt uttala sig om.</pre><pre>Jag hoppas att Rune Thorén är medveten om att en\r\nreform av den här typen kräver en rejäl\r\nomfördelning. Timlönerna för de lågavlönade --\r\nmen inte nödvändigtvis för de högavlönade -- måste\r\nhöjas. Detta är väldigt viktigt.</pre><pre>Slutligen: Låt inte fokus ligga på att de arbetade\r\ntimmarna skall utgöra en volym medan det\r\nobetalda hemarbetet skall expandera. Jag får litet\r\ngrand det intrycket. Det var inte länge sedan som\r\ndet var brist på arbetskraft i Sverige. Skall vi\r\nkomma ur den oerhörda depression som vi nu\r\nbefinner oss i och rädda vår välfärd, måste vi öka\r\nantalet arbetade timmar. Vi måste skapa en tillväxt\r\ni svensk ekonomi. Denna tillväxt behöver inte vara\r\nen tillväxt som krossar miljön och utsätter den för\r\nytterligare konsumtionsbelastning, tvärtom. Om vi\r\nskall åstadkomma en miljöomställning och välfärd\r\nför en åldrande befolkning, kunna ta hand om våra\r\nbarn och skapa ett utbildningssamhälle, krävs det\r\nmycket tillväxt i termer av miljövänlig produktion\r\noch välfärdsproduktion. Denna bör kunna ske med\r\nkortare normalarbetstid.</pre><pre>Anf. 61  CLAUS ZAAR (nyd):</pre><pre>Herr talman! Förändringarna på arbetsmarknaden\r\nkommer att bli en het fråga såväl i Sverige som i vår\r\nomvärld. Arbetstiden kommer att hamna i fokus,\r\noch begreppet årsarbetstid kommer att bli\r\nvanligare bland både debattörer och medborgare.\r\nMen detta räcker inte. Det sker också en\r\nomprövning av livsarbetstiden. Jag beklagar att\r\nbetänkandet saknar denna vision. Begreppet\r\nlivsarbetstid är hittills inte omnämnt i någon större\r\nomfattning i debatten. Det har börjat att användas\r\nnu när EG har börjat att arbeta med frågan hur\r\narbetsmarknadssituationen i Europa skall lösas.\r\nDetta kommer att bli en viktig fråga. Det måste\r\ngöras en koppling mellan livsarbetstiden och den\r\narbetslöshet som finns.</pre><pre>Låt oss se på Sverige i dag. Den svenska\r\narbetsmarknaden omfattar knappt 4 miljoner jobb.\r\nJag saknar fakta om hur många årsklasser som\r\ndessa 4 miljoner jobb täcker. I denna debatt saknar\r\njag helt denna vision. Det är nämligen så, att 4\r\nmiljoner arbetstillfällen ger riktigt arbete åt 35\r\nårsklasser, dvs. på kort sikt kan 35 årsklasser i\r\nSverige i dag få riktiga jobb. Det betyder att\r\nmedborgare i åldrarna 21--55 år vid full\r\nsysselsättning kan få riktiga jobb. Därtill behöver\r\nman två årsklasser, eftersom det är en naturligt\r\nrullande arbetslöshet -- man byter jobb under\r\nkortare perioder osv. Vidare behöver man ett par\r\nårsklasser för ledigheter av olika slag.</pre><pre>Jag vill peka på detta allvarliga problem, att nästan\r\ntre årsklasser ungdomar i dag står utanför den\r\nriktiga arbetsmarknaden. De är på väg att lämna\r\nförtroendet för Sverige. Om vi inte tar krafttag\r\nkommer vi att få en klass som står utanför samhället\r\nbestående av ungdomar som inte bryr sig om vad\r\nsom händer i samhället. De sköter sig själva och\r\nskaffar sig egna regler, som inte ligger inom\r\nsamhällets ramar. Vi har redan sett tendenserna.\r\nAlla är medvetna om att man inte mår bra av\r\nsysslolöshet eller konstgjord sysselsättning. Vi är\r\nmedvetna om att man inte kommer upp på\r\nmorgonen. Man får alltså en tillvaro där dagen\r\nbörjar när de arbetandes arbetsdag slutar.\r\nDärigenom har det blivit en helt annan\r\nungdomsproblematik när det gäller lag, rätt och\r\nordning.</pre><pre>Vi måste vara uppmärksamma på att det är här som\r\nproblemen nu snabbt kommer. Det är oansvarigt av\r\ndenna kammare, detta arbetsmarknadsutskott och\r\ndenna regering att diskutera utan att få någonting\r\ngjort. Det är ohållbart att fortsätta på detta vis. Vi\r\nmåste se på hur många jobb det finns och på vilka\r\nsom på kort sikt skall ha dessa jobb. På lång sikt\r\nkan vi uppnå expansion genom en näringspolitik\r\nsom vi i Ny demokrati har föreslagit, men på kort\r\nsikt klarar vi inte detta.</pre><pre>Det går inte att få fram de 250 000 jobb som\r\nbehövs. Då måste man diskutera om inte någon\r\ngrupp måste lämna arbetsmarknaden för att få in\r\nungdomarna som är vår framtid. Vi måste se\r\nbegränsningen i arbetsmarknaden på kort sikt i dag\r\noch ta en debatt om vad vi skall göra för\r\nungdomarna och om vilka som måste lämna\r\narbetsmarknaden. Det skulle på kort sikt kunna\r\nvara en genomförbar lösning, som skulle ge 250 000\r\nungdomar en positiv framtid. Detta kräver en\r\nomprövning, men jag tycker att våra ungdomar är\r\nvärda en omprövning av nuvarande politik.</pre><pre>Vi kan se på vad 55--64-åringarna gör i dag och vad\r\nsamhället lämnar till dem. Då kan vi plötsligt få en\r\nekonomi som inte alls är så tokig. Av 55--59-\r\nåringarna är det ungefär 62 % som arbetar. 18 % är\r\nförtidspensionerade, 9 % är långtidssjuka och 4 %\r\nhar kortare sjukfrånvaro. Knappt 4 % är\r\narbetslösa. Resten har övrig sysselsättning.</pre><pre>Om vi ser på 60--64-åringarna, finns deras\r\nviktigaste sysselsättning i form av förtidspension.\r\nDrygt 34 % av dem är förtidspensionärer. Vi har\r\ntidigare i dagens debatt hört att det i dag finns\r\n400 000 förtidspensionärer. I denna grupp finns ca\r\n230 000 förtidspensionärer i gruppen 55 år eller\r\näldre. Mer än hälften av förtidspensionärerna finns\r\ni den gruppen. För att återgå till gruppen 60--64-\r\nåringarna arbetar ungefär var femte. Ungefär lika\r\nmånga är långtidssjuka. Andelen\r\ndeltidspensionärer i den åldersgruppen är 11 %.</pre><pre>Andelen personer med förtida uttag av pension,\r\ndvs. de som blivit pensionärer vid 60 års ålder, är\r\nbara 3 %. De politiker som är ansvariga för vårt\r\nland fortsätter att propagera för förtida uttag av\r\npension. Det är oattraktivt i förhållande till\r\nförtidspension, vilken är den vanligaste\r\nsysselsättningen för 60--64-åringar. Vi kan inte\r\nfortsätta att föra en så oansvarig politik, utan det är\r\nnu dags att helt förutsättningslöst försöka ompröva\r\nförhållandena.</pre><pre>Herr talman! Jag hoppas att det blir en debatt i\r\ndessa frågor som leder till att ungdomarna får en\r\nchans att komma in på den riktiga\r\narbetsmarknaden.</pre><pre>Anf. 62  SONJA REMBO (m):</pre><pre>Herr talman! Låt mig bara kort få tala om följande\r\nför dem som är nya i denna debatt i riksdagen och\r\nsom nu litet yrvaket börjar upptäcka att\r\narbetstidsfrågorna finns med på dagordningen.</pre><pre>Arbetstidskommittén har utrett alla tänkbara\r\nreformalternativ. Jag läser rubrikerna: Förändring\r\nav veckoarbetstiden, förlängning av semestern,\r\nförlängd föräldraförsäkring, rörlig pensionsålder.\r\nMan har också utrett alternativa arbetstidsreformer\r\nsåsom arbetstidsbank, friår mitt i livet, livsflex,\r\nsäsongsanpassad arbetstid, konjunkturanpassad\r\narbetstid.</pre><pre>Det är ett förnämligt arbete som har gjorts. Jag\r\nrekommenderar dem som inte tidigare har tagit del\r\nav Arbetstidskommitténs betänkande, och alla de\r\nforskningsrapporter och attitydundersökningar\r\nsom legat till grund för betänkandet, att göra det.</pre><pre>Anf. 63  CLAUS ZAAR (nyd):</pre><pre>Herr talman! Sonja Rembo, det är inte bara detta\r\ndet är fråga om. Jag ser det som ett väldigt viktigt\r\nalternativ att se på hur verkligheten ser ut för\r\nungdomarna. Det handlar om tre årsklasser\r\nungdomar som inte kommer in på\r\narbetsmarknaden.</pre><pre>Tidningen Expressen inledde i går en serie som just\r\ntar upp frågan om hur ungdomarna upplever\r\nsituationen. Vi kan inte bara gömma oss bakom\r\nutredningar, utan vi måste se på den verklighet som\r\när i dag. Verkligheten kommer att bli katastrofal\r\nom vi får ungdomar som kommer att leva utanför\r\nsamhället, som skaffar egna normer och regler och\r\nhelt enkelt struntar i lagstiftningen. Vi kan råka ut\r\nför en ohållbar situation om vi inte får drag i den\r\nhär frågan. Därför är jag mycket oroad över att\r\nman gömmer sig bakom en massa utredningar. Vi\r\nmåste sätta i gång att arbeta med de förutsättningar\r\nsom i dag finns i utredningarna. Antalet\r\nförtidspensionärer har expanderat i en otrolig\r\nomfattning.</pre><pre>Vi måste se på denna grupp som inte har riktiga\r\njobb. Den viktigaste sysselsättningen för\r\nåldersgruppen 60--64 år är förtidspension. Detta\r\nmåste omprövas, och vi måste fråga oss hur vi kan\r\nse till att ungdomarna kan få plats på\r\narbetsmarknaden. De äldre måste så att säga på\r\nnågot sätt lämna arbetsmarknaden.</pre><pre>Anf. 64  RUNE THORÉN (c):</pre><pre>Herr talman! Jag skall med intresse, Sonja Rembo,\r\nåterigen och mer i detalj studera den utredningen.\r\nJag förutsätter att den utredningen då tar upp t.ex.\r\natt det är mellan kl. 6 och kl. 8 som arbetskadorna\r\noftast inträffar. Det är då människor känner att de\r\nbörjar bli trötta. När de sitter framför datorn,\r\nuppkommer de stora problemen.</pre><pre>Jag skall också när det gäller trafikapparaten med\r\nintresse studera de stora vinster som skulle kunna\r\ngöras genom en förkortad arbetstid. Jag skall med\r\nintresse se vad utredningen har sagt om fördelarna\r\nför ett företag som går över till tvåskift. Jag minns\r\nvalrörelsen 1979, då en företagare i Växjö\r\npläderade just för detta. Företagaren var nöjd, och\r\nde anställda var nöjda. Det var bättre och de blev\r\nfriskare.</pre><pre>Allt detta, förstår jag nu på Sonja Rembo, kan man\r\nläsa innantill. Men varken jag eller David Ingvar\r\neller andra både i Sverige och i Europa i övrigt har\r\ntagit del av materialet. När vi väl har gjort det,\r\nkommer naturligtvis denna debatt att tystna.\r\nAllting är ju så pass utrett.</pre><pre>Nej, Sonja Rembo, det är inte så. Många\r\nmänniskor i likhet med mig har kommit fram till att\r\ndet handlar om livskvalitet. Man kan inte se bara\r\npå löntagararbetet som sådant utan på alla dygnets\r\nalla 24 timmar</pre><pre>Anf. 65  SONJA REMBO (m):</pre><pre>Herr talman! Det räcker inte med att stå här i\r\nkammaren och orera om dessa frågor och tro att\r\nman kan komma fram till lösningar. Det gäller båda\r\nherrarna. Man måste veta vad man skall göra.\r\nSåsom instrument har man utredningar i riksdagen.\r\nLagstiftningsarbetet är på gång. Låt oss nöja oss\r\nmed detta. Läs på under tiden och lär i frågan. Då\r\nkan vi kanske debattera på en något högre nivå\r\nnästa gång.</pre><pre>Anf. 66  CLAUS ZAAR (nyd):</pre><pre>Herr talman! Jag fått en tillsägelse om att jag skall\r\nlära mig frågan. Jag vill då tala om vad jag har\r\nförsökt att ta reda på i detta sammanhang.</pre><pre>Jag har redogjort för vad människor i denna\r\nåldersgrupp gör. Det är viktigt att man har klart för\r\nsig vad folk i detta land gör. En annan viktig sak är\r\natt ta reda på vilka kostnader beträffande den\r\naktuella åldersgruppen som man måste göra något\r\nåt. Då ser man att förtidspensionen kostar över 20,6\r\nmiljarder. Sjukpenningförsäkringen för denna\r\ngrupp ligger på omkring 5 miljarder.\r\nArbetslöshetsförsäkringen lägger ut ungefär 3,5\r\nmiljarder. Övriga arbetsmarknadsåtgärder kostar\r\növer 1 miljard och deltidspensionerna 2,4\r\nmiljarder. Arbetsskadorna kostar ungefär 2\r\nmiljarder i gruppen mellan 55 och 64 år.</pre><pre>Jag har även pratat med ungdomar och frågat: Har\r\nni jobb? Hur ser er framtid ut? Jag kan då\r\nkonstatera att ungdomarna lämnar vårt system, om\r\nde skall ställas utanför och inte få någon positiv\r\nframtid. Det är en stor risk.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>10 §  Dubbelbeskattningsavtal mellan Sverige\r\noch Estland</pre><pre>Föredrogs</pre><pre>skatteutskottets betänkande</pre><pre>1993/94:SkU1 Dubbelbeskattningsavtal mellan\r\nSverige och Estland (prop. 1992/93:177).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 11 §.)</pre><pre>11 §  Dubbelbeskattningsavtal mellan Sverige\r\noch Lettland</pre><pre>Föredrogs</pre><pre>skatteutskottets betänkande</pre><pre>1993/94:SkU2 Dubbelbeskattningsavtal mellan\r\nSverige och Lettland (prop. 1992/93:252).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Företogs till avgörande arbetsmarknadsutskottets\r\nbetänkanden 1993/94:AU1, AU2 och AU3 samt\r\nskatteutskottets betänkanden 1993/94:SkU1 och\r\nSkU2.</pre><pre>AU1 Jämställdhet</pre><pre>Mom. 1 (resursfördelningen mellan kvinnor och\r\nmän)</pre><pre>Under överläggningen framfört yrkande. Bifall till</pre><pre>1. utskottet</pre><pre>2. mot. 816 yrk. 2</pre><pre>285 för utskottet</pre><pre>19 för mot. 816 yrk. 2</pre><pre>0 avstod från att rösta</pre><pre>45 frånvarande</pre><pre>Partivis fördelning av rösterna</pre><pre>För utskottet:</pre><pre>112 s, 73 m, 24 c, 30 fp, 21 kds, 23 nyd, 2</pre><pre>För mot. 816 yrk. 2: 8 s, 10 v, 1</pre><pre>Frånvarande:</pre><pre>18 s, 4 v, 7 m, 7 c, 3 fp, 5 kds, 1</pre><pre>Kammaren biföll utskottets hemställan.</pre><pre>Margareta Winberg (s) anmälde att hon avsett att\r\nrösta nej men markerats ha röstat ja.</pre><pre>Mom. 2 (konsekvenserna för jämställdheten)</pre><pre>Under överläggningen framfört yrkande. Bifall till</pre><pre>1. utskottet</pre><pre>2. mot. 809 yrk. 6</pre><pre>Huvudvotering</pre><pre>286 för utskottet</pre><pre>16 för mot. 809 yrk. 6</pre><pre>1 avstod från att rösta</pre><pre>46 frånvarande</pre><pre>Partivis fördelning av rösterna</pre><pre>För utskottet:</pre><pre>118 s, 73 m, 24 c, 25 fp, 21 kds, 23 nyd, 2</pre><pre>För mot. 809 yrk. 6: 1 s, 10 v, 4 fp, 1</pre><pre>Avstod:</pre><pre>1 fp</pre><pre>Frånvarande:</pre><pre>19 s, 4 v, 7 m, 7 c, 3 fp, 5 kds, 1</pre><pre>Kammaren biföll utskottets hemställan.</pre><pre>Mom. 3 (strategi för att förbättra kvinnornas\r\nsituation på arbetsmarknaden att riksdagen avslår\r\nmotion)</pre><pre>Under överläggningen framfört yrkande. Bifall till</pre><pre>1. utskottet</pre><pre>2. mot. 815 yrk. 2</pre><pre>Ställdes mot. 815 yrk. 2 mot utskottet.</pre><pre>Kammaren biföll utskottets hemställan. med\r\nacklamation</pre><pre>Mom. 8 (ökad kvinnorepresentation)</pre><pre>Under överläggningen framfört yrkande. Bifall till</pre><pre>1. utskottet</pre><pre>2. mot. 809 yrk. 1</pre><pre>Huvudvotering</pre><pre>291 för utskottet</pre><pre>14 för mot. 809 yrk. 1</pre><pre>0 avstod från att rösta</pre><pre>44 frånvarande</pre><pre>Partivis fördelning av rösterna</pre><pre>För utskottet:</pre><pre>121 s, 73 m, 24 c, 26 fp, 21 kds, 23 nyd, 3</pre><pre>För mot. 809 yrk. 1: 10 v, 4 fp</pre><pre>Frånvarande:</pre><pre>17 s, 4 v, 7 m, 7 c, 3 fp, 5 kds, 1</pre><pre>Kammaren biföll utskottets hemställan</pre><pre>Mom. 12 (skärpning av jämställdhetslagen)</pre><pre>Under överläggningen framfört yrkande. Bifall till</pre><pre>1. utskottet</pre><pre>2. mot. 808 yrk. 2</pre><pre>Huvudvotering</pre><pre>289 för utskottet</pre><pre>15 för mot. 808 yrk. 2</pre><pre>0 avstod från att rösta</pre><pre>45 frånvarande</pre><pre>Partivis fördelning av rösterna</pre><pre>För utskottet:</pre><pre>121 s, 73 m, 24 c, 26 fp, 21 kds, 22 nyd, 2</pre><pre>För mot. 808 yrk. 2: 10 v, 4 fp, 1</pre><pre>Frånvarande:</pre><pre>17 s, 4 v, 7 m, 7 c, 3 fp, 5 kds, 1 nyd, 1</pre><pre>Kammaren biföll utskottets hemställan.</pre><pre>Mom. 13 (ett aktivt jämställdhetsarbete)</pre><pre>1. utskottet</pre><pre>2. res. (s).</pre><pre>Huvudvotering</pre><pre>171 för utskottet</pre><pre>133 för res.</pre><pre>0 avstod från att rösta</pre><pre>45 frånvarande</pre><pre>Partivis fördelning av rösterna</pre><pre>För utskottet:</pre><pre>72 m, 24 c, 30 fp, 21 kds, 23 nyd, 1</pre><pre>För res.:</pre><pre>121 s, 10 v, 2</pre><pre>Frånvarande:</pre><pre>17 s, 4 v, 8 m, 7 c, 3 fp, 5 kds, 1</pre><pre>Kammaren biföll utskottets hemställan.</pre><pre>Övriga moment</pre><pre>Kammaren biföll utskottets hemställan.</pre><pre>AU2 Arbetsmiljö</pre><pre>Mom. 1--5</pre><pre>Kammaren biföll utskottets hemställan.</pre><pre>AU2 Arbetsmiljö</pre><pre>Mom. 6 (fackliga befogenheter i fråga om den yttre\r\nmiljön)</pre><pre>1. utskottet</pre><pre>2. men. (v).</pre><pre>Huvudvotering</pre><pre>294 för utskottet</pre><pre>11 för men.</pre><pre>0 avstod från att rösta</pre><pre>44 frånvarande</pre><pre>Partivis fördelning av rösterna</pre><pre>För utskottet:</pre><pre>121 s, 73 m, 24 c, 30 fp, 21 kds, 23 nyd, 2</pre><pre>För men.:</pre><pre>10 v, 1</pre><pre>Frånvarande:</pre><pre>17 s, 4 v, 7 m, 7 c, 3 fp, 5 kds, 1</pre><pre>Kammaren biföll utskottets hemställan.</pre><pre>AU3 Arbetstid, semester och annan ledighet</pre><pre>Mom. 1 (flexibel arbetstid)</pre><pre>1. utskottet</pre><pre>2. res. 1 (nyd).</pre><pre>Huvudvotering</pre><pre>279 för utskottet</pre><pre>25 för res. 1</pre><pre>0 avstod från att rösta</pre><pre>45 frånvarande</pre><pre>Partivis fördelning av rösterna</pre><pre>För utskottet:</pre><pre>121 s, 9 v, 73 m, 24 c, 29 fp, 21 kds, 2 -</pre><pre>För res. 1:</pre><pre>1 v, 23 nyd, 1</pre><pre>Frånvarande:</pre><pre>17 s, 4 v, 7 m, 7 c, 4 fp, 5 kds, 1</pre><pre>Kammaren biföll utskottets hemställan.</pre><pre>Bengt Hurtig (v) anmälde att han avsett att rösta ja\r\nmen markerats ha röstat nej.</pre><pre>Mom. 2 (förkortad arbetstid)</pre><pre>1. utskottet</pre><pre>2. men. (v).</pre><pre>Under överläggningen framfört yrkande. Bifall till</pre><pre>3. mot. 729</pre><pre>Fastställande av motförslag till utskottets förslag</pre><pre>Förberedande votering</pre><pre>Ställdes mot. 729 mot men.</pre><pre>Kammaren biträdde meningsyttringen genom\r\nuppresning.</pre><pre>Huvudvotering</pre><pre>285 för utskottet</pre><pre>11 för men.</pre><pre>9 avstod från att rösta</pre><pre>44 frånvarande</pre><pre>Partivis fördelning av rösterna</pre><pre>För utskottet:</pre><pre>116 s, 73 m, 20 c, 30 fp, 21 kds, 23 nyd, 2</pre><pre>För men.:</pre><pre>10 v, 1</pre><pre>Avstod:</pre><pre>5 s, 4 c</pre><pre>Frånvarande:</pre><pre>17 s, 4 v, 7 m, 7 c, 3 fp, 5 kds, 1</pre><pre>Kammaren biföll utskottets hemställan.</pre><pre>Mom. 5 (föräldraledighetens förläggning)</pre><pre>1. utskottet</pre><pre>2. res. 2 (s).</pre><pre>Huvudvotering</pre><pre>169 för utskottet</pre><pre>132 för res. 2</pre><pre>0 avstod från att rösta</pre><pre>48 frånvarande</pre><pre>Partivis fördelning av rösterna</pre><pre>För utskottet:</pre><pre>71 m, 24 c, 29 fp, 21 kds, 23 nyd, 1</pre><pre>För res. 2:</pre><pre>121 s, 9 v, 2</pre><pre>Frånvarande:</pre><pre>17 s, 5 v, 9 m, 7 c, 4 fp, 5 kds, 1</pre><pre>Kammaren biföll utskottets hemställan.</pre><pre>Inger René (m) anmälde att hon avsett att rösta ja\r\nmen markerats ha varit frånvarande.</pre><pre>Övriga moment</pre><pre>Kammaren biföll utskottets hemställan.</pre><pre>SkU1 Dubbelbeskattning mellan Sverige och\r\nEstland</pre><pre>Kammaren biföll utskottets hemställan.</pre><pre>SkU2 Dubbelbeskattning mellan Sverige och\r\nLettland</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av förste vice talmannen medgav\r\nkammaren att socialutskottets betänkanden Sou1,\r\nSoU2, SoU3, SoU4, SoU5 och SoU6 fick avgöras i\r\nett sammanhang efter avslutad debatt.</pre><pre>12 §  Barn och ungdom</pre><pre>Föredrogs</pre><pre>socialutskottets betänkande</pre><pre>1993/94:SoU1 Barn och ungdom.</pre><pre>Anf. 67  EVA ZETTERBERG (v):</pre><pre>Herr talman! Det är nu tre år sedan FN antog\r\nresolutionen om barnkonvention och Sverige\r\nratificerade densamma. Den har haft stor betydelse\r\nvärlden över, men också i vårt land.</pre><pre>Barnkonventionen är en viktig konvention att peka\r\npå när det gäller hur barnens rättigheter måste\r\nbeaktas. Vi vet att situationen runt om i världen är\r\nsådan att barns rättigheter -- rätten till ett värdigt\r\nliv -- långt ifrån är tillgodosedda. Inte heller i vårt\r\nland kan vi med gott samvete säga att vi till punkt\r\noch pricka ser till att våra barn växer upp till ett\r\nvärdigt liv. Det finns svåra problem för vissa\r\ngrupper av barn, även om Sverige som nation har\r\nmycket höga siffror vad gäller materiell standard,\r\nmöjligheter till utbildning och god hälsa.</pre><pre>Men barnkonventionen är inte en konvention som\r\nbara skall gälla för fattiga länder och för länder där\r\nbarn tvingas till prostitution eller till gatuarbete.\r\nBarnkonventionen är viktig även i vårt land. Därför\r\nhar vi i en gemensam motion från Vänsterpartiet,\r\nFolkpartiet och kds också ansett att den bör införas\r\ni svensk lagstiftning. Vi tror att det skulle visa på\r\ntyngden i konventionen.</pre><pre>Nu hävdar de som inte tycker detta att det finns\r\nnackdelar. Det skulle kunna tvinga Sverige att\r\nlägga sig på en lägre nivå än den vi redan har i dag.\r\nMen jag tror inte att det är fallet. Jag tror att det\r\nvore ett mycket viktigt exempel att man även i vårt\r\nland har inkorporerat konventionen i lagstiftningen\r\noch att den skall följas. Jag vill alltså, herr talman,\r\natt barnkonventionen inkorporeras i svensk\r\nlagstiftning.</pre><pre>I betänkandet om barn och ungdom finns det också\r\nförslag om hur barnkompetensen och\r\nbarnperspektivet måste stärkas på en rad områden.\r\nVi har en gemensam motion, där bl.a. en\r\nrepresentant för Moderaterna, Birgit Henriksson,\r\noch jag har tagit upp gemensamma frågor för att\r\nstärka barns rättssäkerhet.</pre><pre>I detta betänkande har våra förslag inte blivit\r\ntillgodosedda, utan man säger att man kommer att\r\narbeta vidare med dem. Jag vet att det naturligtvis\r\npågår en hel del forskning. Det pågår många bra\r\nprojekt på det här området just för att lyfta fram\r\nbarnperspektivet och hävda att det är nödvändigt\r\nmed särskilda kunskaper om barn för dem som\r\njobbar som t.ex. socialarbetare och inom\r\nrättsväsendet.</pre><pre>Vi tycker alltså att det här perspektivet måste\r\nstärkas ytterligare. Jag kommer inte att yrka bifall\r\ntill motionen och dess krav i dag, utan jag har\r\nförhoppningen att man, som man skriver i\r\nbetänkandet, kommer att arbeta vidare med de här\r\nfrågorna i Socialtjänstkommittén och på flera håll.</pre><pre>Herr talman! Det finns andra förslag i det här\r\nbetänkandet som gäller gatubarn, exempelvis en\r\nmotion av Margareta Viklund från kds, som just\r\nhar visat på att det även i vårt land faktiskt finns\r\nbarn som lever i centrum av storstäderna och\r\nsaknar hem och familj, åtminstone hem och familj\r\ndär de själva anser att de kan bo. Därför är det\r\noerhört angeläget med en kartläggning av det slag\r\nsom Margareta Viklund har tagit upp.</pre><pre>Jag får då och då information om att många barn,\r\nfast vi inte vill se den verkligheten, faktiskt far\r\nmycket illa i vårt land. Jag får information från\r\nsocialarbetare, både inom frivilliga organisationer\r\noch inom socialtjänsten, som rör sig ute på fältet.\r\nDet förekommer faktiskt att barn i 13--14-årsåldern\r\nunder långa tider lever ute i Stockholms city.</pre><pre></pre><pre>Det är bra att Socialstyrelsen har tagit tag i det här\r\noch att det pågår utredningar. Jag hoppas att det\r\nkommer att ge resultat. Men jag tror att det är en\r\nfråga som vi kommer att ha med oss rätt lång tid\r\nframöver.</pre><pre>Herr talman! En annan fråga som berörs i\r\nbetänkandet är barnprostitutionen. Där har Ny\r\ndemokrati föreslagit en informationskampanj.\r\nBeklagligtvis har det förslaget avstyrkts. Jag tycker\r\natt det är synd -- man behöver arbeta vidare med de\r\nhär frågorna. De som inte har velat tillstyrka\r\nmotionsförslaget har eventuellt tänkt på att Rädda\r\nbarnen har gjort en mycket uppmärksammad\r\nkampanj omkring de här frågorna och att man där\r\nhar lyckats väldigt väl.</pre><pre>I sin kampanj mot barnsexturismen har Rädda\r\nbarnen lyckats med att åstadkomma ett mycket gott\r\nsamarbete med Polisen och en rad andra\r\nmyndigheter, men framför allt har man på ett unikt\r\nsätt samarbetat med resebyråbranschen: I samband\r\nmed att man säljer biljetter till Sydostasien, till\r\nThailand, till Filippinerna och andra länder där vi\r\nvet att barnprostitution pågår har man bilagt en\r\nbroschyr där man talat om hur underbart det kan\r\nvara att turista i dessa länder men samtidigt pekat\r\npå avigsidan: att det förekommer omfattande\r\nbarnprostitution.</pre><pre>Kampanjen har fått ett mycket stort genomslag och\r\nhar varit mycket viktig. Jag utgår från att Rädda\r\nbarnen kommer att fortsätta det arbetet. Men jag\r\nanser att det inte räcker. Rädda barnen är en\r\nenskild organisation, och vi har som politiker -- som\r\nSveriges riksdag -- också ett ansvar för att ta tag i de\r\nhär frågorna. Man kan inte hävda att det är Rädda\r\nbarnens ensak att fortsätta det här arbetet. Därför\r\nvore det väsentligt att vi biföll reservationen.</pre><pre>Just på det här området hade Rädda barnen i förra\r\nveckan ett stort seminarium där en del av oss\r\nledamöter hade möjlighet att närvara. Man hade då\r\nsom föredragshållare professor Vitit Muntarbhorn,\r\nsom är FN:s specielle rapportör om just handeln\r\nmed barn. Han hade ett mycket viktigt budskap:\r\nOfta hävdar man ju att det är fattigdomen som\r\ndriver föräldrar i tredje världen och i Sydostasien\r\natt sälja sina barn, mer eller mindre medvetna om\r\natt de kommer att användas till prostitution. Han\r\nmenade att det naturligtvis är en bakgrund till att\r\nföräldrar över huvud taget begår sådana\r\nhandlingar, men han pekade också på att det här\r\ninte är en ensidig fråga. Det skulle inte finnas någon\r\nmarknad för dessa barn om det inte fanns en\r\nefterfrågan. Denna efterfrågan kommer i hög grad\r\nfrån västländerna. Därför är det inte bara en fråga\r\nom fattigdomen i de länder där barnprostitution\r\nförekommer utan i lika hög grad en fråga om att det\r\nfinns personer i västvärldens länder som faktiskt\r\nköper och säljer barn. De frågorna måste vi på\r\nallvar ta itu med.</pre><pre>Han tog också upp hur man kan arbeta vidare med\r\nde här frågorna. En sak som ligger något utanför\r\nramen för det här ärendet men som vi återkommer\r\ntill i andra sammanhang är barnpornografin. Att\r\nkriminalisera all form av barnpornografi, även\r\ninnehav av barnpornografi, skulle vara ett viktigt\r\nsteg på vägen för att hejda och på sikt sätta stopp\r\nför barnprostitutionen enligt professor\r\nMuntarbhorns mening.</pre><pre>Han berörde också att västländernas\r\npolisbevakning i Sydostasien måste öka. I det här\r\nbetänkandet finns det också förslag på den\r\npunkten; man har redan börjat med det. Men det\r\när viktigt att det fortsätter och att det finns\r\nsambandsmän inom Polisen på plats i Sydostasien\r\nför att bevaka speciellt de här frågorna.</pre><pre>Herr talman! Jag skall till sist bara nämna\r\nytterligare ett förslag, och det gäller\r\nbrottsförebyggande insatser. Från alla partier talar\r\nvi i dag mycket om hur vi skall förhindra brott från\r\nbarn och ungdomar och få till stånd förebyggande\r\ninsatser. Problemet är att de instanser som skall\r\narbeta med detta sällan får de resurser som krävs\r\nför att göra ett så bra arbete som möjligt. Vi menar\r\natt ungdomsmottagningarna spelar en central roll,\r\noch vi vill därför att de skall få betydligt förstärkta\r\nresurser.</pre><pre>Herr talman! Jag slutar med att hänvisa till vår\r\nmeningsyttring och samtliga de frågor som vi där tar\r\nupp. Men jag vill särskilt yrka bifall till den när det\r\ngäller mom. 1, om FN:s barnkonvention, och\r\nmom. 8, om Brottsförebyggande insatser. I övrigt\r\ninstämmer jag i Ny demokratis reservation, som\r\ngäller barnprostitutionen.</pre><pre>Anf. 68  LENNART ROHDIN (fp):</pre><pre>Herr talman! Barn är det bästa vi har, lyder en\r\nsliten klyscha -- men i våra barn ligger ju faktiskt\r\nframtiden. De villkor och förutsättningar som vi ger\r\nvåra barn under deras uppväxt formar också i stor\r\nutsträckning morgondagens samhälle. För detta har\r\nvi -- både som samhällsmedborgare och som\r\nföräldrar -- ett ansvar som vi varken kan springa\r\nifrån eller överlämna till någon annan.</pre><pre>Barn i Sverige har det bra. Det visar en utblick i\r\nhistoria såväl som i geografi. De materiella\r\nförutsättningarna för våra barn är bättre än i någon\r\ntidigare tidsålder i människans historia. Barns hälsa\r\när likaså bättre, och den beräknade livslängden är\r\nlängre. I en rad avseenden kan vi också som\r\nföräldrar bistå våra barn på ett sätt som våra\r\nförfäder inte kunde. Vi har en väl utbyggd omsorg\r\nför våra barn. Världen står öppen för den ungdom\r\nsom i dag växer upp -- i en utsträckning som inte\r\ngällde för bara 20 år sedan.</pre><pre>Men våra barn och ungdomar möter också nya hot\r\noch faror, som inte ens var påtänkta när deras\r\nföräldrageneration växte upp. Det är med bävan\r\njag ser hur små mina egna förutsättningar är att\r\nkunna skydda mina två småflickor från allt det som\r\nväller över dem som ett resultat av ett allt öppnare\r\nsamhälle -- ett öppet samhälle som jag i allt\r\nväsentligt bejakar också för deras skull. Våld och\r\nbrottslighet tränger sig på i allt brutalare form,\r\noavsett om det sker i vardagslivet eller i en alltmer\r\npåträngande medievärld.</pre><pre>Som förälder kan jag bara försöka ge den värme\r\noch trygghet och de värderingar om mäniskors lika\r\nvärde som kan hjälpa mina flickor att möta en värld\r\nfylld av nya möjligheter men också nya risker. I ett\r\nsamhälle där nästan alla föräldrar förvärvsarbetar\r\nkänner de flesta föräldrar ett ständigt gnagande\r\ndåligt samvete för att tiden inte räcker till för att ge\r\nden uppmärksamhet, det stöd och den trygghet som\r\nvi vet att våra barn har rätt till. Det gäller säkert var\r\noch en av oss. I det arbetet har samhället en viktig\r\nuppgift att stärka och stötta föräldrarna.</pre><pre>Att som far få vara med om sitt barns födelse och\r\nde första månaderna hemma är en oskattbar\r\nförmån som kan lägga en god grund för en framtida\r\nförtroendefull och varm relation mellan barn och\r\nförälder. De 13 månader som jag själv hade\r\nmöjlighet att vara pappaledig med min äldsta dotter\r\nför tio år sedan var ovärderliga. Men de tar ändå\r\ninte bort känslan av ständig otillräcklighet. Arbetet\r\nhär i riksdagen under veckorna bara förstärker den\r\nkänslan för min del. Det är en känsla som samhället\r\nnaturligtvis aldrig kan eliminera.</pre><pre>Herr talman! Det finns emellertid också många\r\nbarn och ungdomar som far mycket illa, också i vårt\r\nvälfärdssamhälle. Alldeles för många barn och\r\nungdomar är mycket utsatta. De lämnas ensamma\r\noch saknar den trygghet och värme som alla barn\r\nhar rätt till. De far illa fysiskt såväl som psykiskt.\r\nDe utsätts för övergrepp och våld. De dras in i ett\r\nofta livslångt beroende och missbruk av droger. Det\r\när dem som samhället har en skyldighet att gripa in\r\noch skydda. Det är om dem som dagens\r\nbetänkande i främsta rummet handlar.</pre><pre>Genom att ansluta sig till FN:s barnkonvention har\r\nSverige förbundit sig att värna barnets rätt till liv\r\noch utveckling, barnets rätt till trygghet och skydd,\r\nbarnets rätt till egen talan och respekt. Sverige har\r\nförpliktat sig att se till att svensk lagstiftning\r\nstämmer överens med konventionens\r\nbestämmelser.</pre><pre>Genom beslut här i kammaren i våras har vi nu\r\nockså fått en barnombudsman i Sverige. Enligt den\r\nlag som antogs skall Barnombudsmannen: ''bevaka\r\nfrågor som angår barns och ungdomars rättigheter\r\noch intressen. Ombudsmannen skall särskilt\r\nuppmärksamma att lagar och andra författningar\r\nsamt deras tillämpning stämmer överens med\r\nSveriges åtaganden enligt Förenta nationernas\r\nkonvention om barnets rättigheter.''</pre><pre>Med detta uppdrag förekommer det praktiskt taget\r\ninga begränsningar i Barnombudsmannens\r\nverksamhetsområde. Vi ställer stora förhoppningar\r\ntill det arbete som den tillsatta\r\nBarnombudsmannen nu startar.</pre><pre>I propositionen om barnombudsman framhöll\r\nföredraganden behovet av att utveckla ett\r\nbarnperspektiv. Barnperspektivet innebär att\r\nförsöka se på tillvaron med barnets ögon. Detta\r\nkräver kunskap om barns förutsättningar och\r\nbehov i olika åldrar. Det kräver också att man\r\ninhämtar kunskaper från barn och ungdom, att man\r\nser barn och ungdom, lyssnar till dem och ger dem\r\nen röst.</pre><pre>Var och en som har med barn att göra, inte minst\r\nsom förälder, inser vilken oerhört stor förändring\r\nett förverkligat barnperspektiv skulle innebära. Vi\r\nhar långt kvar dit. Jag är inte heller säker på att\r\nmina döttrar skulle anse att jag är rätt person att\r\nuttala mig i dessa frågor.</pre><pre>Herr talman! Eva Zetterberg har genom en\r\nmeningsyttring i utskottet och genom sina\r\nbifallsyrkanden här i kammaren ytterligare velat\r\nframhålla de utsatta barnens och ungdomarnas\r\nsituation. Jag tror mig kunna försäkra att vi i\r\nutskottet i allt väsentligt delar den oro som detta är\r\nett uttryck för. Låt mig ändå få kommentera de\r\nförslag som Eva Zetterberg har lagt fram.</pre><pre>Eva Zetterberg vill att stadgandena i FN:s\r\nbarnkonvention formellt skall införlivas i den\r\nsvenska lagstiftningen. Som utskottet framhåller\r\ntillhör det inte svensk rättstradition att tillämpa\r\ninternationella konventioner som svensk lag.\r\nSverige har dock förpliktat sig att se till att svensk\r\nlagstiftning stämmer överens med konventionens\r\nbestämmelser. Att kontrollera den saken kommer,\r\nsom jag tidigare har framhållit, att vara en särskild\r\nuppgift för Barnombudsmannen. Utskottet finner\r\ninte anledning till att ta något initiativ på det\r\nområdet.</pre><pre>Eva Zetterberg anser vidare att frågan om\r\nbarnkompetensen inom socialtjänsten bör lyftas\r\nfram. Frågan om barnens ställning har på en rad\r\nsätt lyfts fram på senare tid. Jag har tidigare nämnt\r\nbarnkonventionen och inrättandet av en\r\nbarnombudsman. I direktiven till såväl\r\nSocialtjänstkommittén som Alkoholpolitiska\r\nkommissionen berörs särskilt samhällets insatser\r\nför utsatta barn och ungdomar. Båda utredningarna\r\nkommer att redovisa sina slutbetänkanden under\r\ndet kommande året.</pre><pre>Socialstyrelsen har vidare fått flera uppdrag av\r\nregeringen att arbeta med barnens situation --\r\nsenast för ett år sedan genom att bl.a. följa individ-\r\noch familjeomsorgens insatser riktade till utsatta\r\nbarn, ungdomar och deras familjer. Regeringen är\r\nsåledes i färd med att komma till rätta med dessa\r\nfrågeställningar. Det pågående utredningsarbetet\r\nbör därför avvaktas.</pre><pre>Herr talman! Få företeelser har väckt sådan\r\nvälförtjänt avsky och uppmärksamhet som de\r\nmånga fall av sexuella övergrepp mot barn som har\r\nredovisats i vårt eget land och också\r\nbarnprostitutionen i fjärran länder. Roten till dessa\r\növergrepp kan naturligtvis inte lagstiftas bort, även\r\nom lagstiftning krävs för att stävja denna\r\nverksamhet. Den debatt och opinionsbildning som\r\nföljde på de vidriga avslöjandena inte minst i\r\nvintras och våras har förhoppningsvis haft ett\r\nvälgörande inflytande.</pre><pre>Frågor om sexuella övergrepp mot barn respektive\r\nbarnprostitution ingår också i direktiven till\r\nSocialtjänskommittén samt till den utredning om\r\nprostitution som regeringen tillsatte i mars, efter\r\ndet att de nu aktuella motionerna hade väckts\r\nunder den allmänna motionstiden. Även dessa\r\nutredningar bör avvaktas.</pre><pre>Slutligen önskar Eva Zetterberg peka på problemet\r\nmed brottsförebyggande resurser. I\r\nmeningsyttringen uttalar hon att de särskilda\r\nungdomsmottagningarna måste få bättre resurser,\r\nbl.a. för arbetet med missbrukande ungdomar.\r\nUtskottet har som bekant vid flera tillfällen uttalat\r\nsig om det förtjänstfulla arbete som de särskilda\r\nungdomsmottagningarna bedriver. Den oro som\r\nutskottet känner framgår också i det betänkande\r\nsom i dag skall behandlas närmast efter det här\r\nbetänkandet. Riksdagen har dock tidigare avvisat\r\nförslag om statliga insatser för att stödja utveckling\r\noch utbyggnad av ungdomsmottagningar i\r\nkommuner och landsting.</pre><pre>Herr talman! Jag yrkar därmed bifall till\r\nsocialutskottets hemställan.</pre><pre>Anf. 69  EVA ZETTERBERG (v) replik:</pre><pre>Herr talman! Vi är, som tur är, överens i många\r\nfrågor som rör barn och ungdom. Vi är överens om\r\nvikten av att satsa resurser. Vi vet att de flesta barn\r\ni vårt land har det hyggligt ställt.</pre><pre>Men vi tvingas tillstå att den grupp utsatta barn och\r\nungdomar som finns i vårt land har stora problem\r\noch att det behöver göras mycket mer.</pre><pre>När det gäller frågan om en inkorporering av\r\nbarnkonventionen i svensk lagstiftning anser jag att\r\ndet inte räcker med att en barnombudsman har\r\ninrättats. Att det har gjorts är självfallet positivt.\r\nDet är något som Vänsterpartiet med glädje har\r\ntillstyrkt. Vi har också kämpat för det tidigare. Det\r\när alltså bra att det finns en barnombudsman och\r\natt hon har ålagts dessa uppgifter. Vi anser dock att\r\ndet skulle ge mer tyngd åt dessa frågor om\r\nbarnkonventionen ingick i svensk lagstiftning. Det\r\nskulle utgöra ett bra exempel inför andra länder. Vi\r\nhar t.ex. häftigt kritiserat barnsexresorna, som jag\r\ntidigare talade om.</pre><pre>Jag vill också tala om att det i det här betänkandet\r\nfinns förslag från mitt parti, och från andra partier,\r\nsom skulle kunna bidra till ett bättre förebyggande\r\narbete när det gäller att peka på problemen och\r\nförsöka göra någonting åt dem. Det gäller\r\nföräldragrupper, föräldrautbildning, ett samlat\r\nungdomsprogram och andra frågor.</pre><pre>Ett sådant konkret förslag gäller barn som utsätts\r\nför sexuella övergrepp. Vi har tillsammans med\r\nandra partier motionerat om ett nationellt centrum.\r\nVi vet att ett sådant nu skall komma till stånd i\r\nStockholm. Det är ett behandlingscentrum som\r\nStockholms landsting kommer att driva inom\r\nramen för annan verksamhet på Sabbatsbergs\r\nsjukhus. Det är bra, men det kan inte täcka behovet\r\nav forskning och behovet av att man har ett samlat\r\ngrepp om frågorna som rör sexuella övergrepp mot\r\nbarn. Jag vill gärna upprepa det här förslaget. Jag\r\ntror att det skulle vara mycket betydelsefullt.</pre><pre>Anf. 70  LENNART ROHDIN (fp) replik:</pre><pre>Herr talman! Jag förstår mycket väl att det kan\r\nkännas angeläget att göra ytterligare förstärkningar\r\nför att komma till rätta med de problem som utsatta\r\nbarn och ungdomar har.</pre><pre>Men, som jag sade i mitt anförande, det tillhör inte\r\nsvensk rättstradition att man rakt upp och ner\r\ninkorporerar internationella konventioner. Vi har\r\ninte gjort det i andra sammanhang. Det är en fråga\r\nom hur det sedan skall tillämpas i rättspraxis.</pre><pre>Som framgår av utskottets betänkande finns det ett\r\nfall som är litet speciellt som nu prövas i\r\nregeringskansliet. Det gäller Europakonventionen.\r\nDet är en konvention som har litet speciella\r\nförutsättningar. Om det arbetet leder fram till en\r\nannan syn är det möjligt att vi kan återkomma till\r\nden här frågan senare.</pre><pre>Det viktiga är att regeringen mycket klart har\r\nuttalat att de förpliktelser som vi har ålagt oss\r\ngenom att ansluta oss till FN:s barnkonvention\r\ngäller i vårt land och skall tillämpas i lagstiftning.</pre><pre>Den barnombudsman som tillsattes i våras har fått\r\nsom en av sina huvuduppgifter att just tillse att man\r\ni lagtillämpning och myndighetsutövning följer de\r\nförpliktelser som vi har åtagit oss och som\r\nregeringen också har uttalat att vi har.</pre><pre>Det är väl rimligt att vi får möjlighet att se om\r\nBarnombudsmannen kommer att ha den här\r\neffekten, vilket vi tror.</pre><pre>Anf. 71  EVA ZETTERBERG (v) replik:</pre><pre>Herr talman! Jag vill bara nämna något som\r\nBarnombudsmannen själv tog upp i tidningsartiklar\r\ni höstas. Inom barnomsorgsämbetet har man ännu\r\ninte någon sekretesslagstiftning för ärenden som\r\nkommer in till ämbetet. Det skapar problem. Jag\r\nvill minnas att Barnombudsmannen, Louise\r\nSylwander, själv tog upp det i ett sammanhang och\r\nsade att det problemet eventuellt inte hade uppstått\r\nom man hade haft barnkonventionen som grund.</pre><pre>Jag vet att det här kommer att åtgärdas mycket\r\nsnart. Men det är ändå ett problem att det fram till\r\nårsskiftet inte finns någon sekretess för handlingar\r\nsom inkommer till Barnombudsmannen.</pre><pre>Jag tror alltså att detta problem hade kunnat\r\navhjälpas om vi redan nu hade haft\r\nbarnkonventionen inkorporerad.</pre><pre>Anf. 72  LENNART ROHDIN (fp) replik:</pre><pre>Herr talman! Det är naturligtvis en svaghet som\r\nEva Zetterberg pekar på här. Vi vet av erfarenhet\r\nnär vi inrättar nya myndigheter och inför ny\r\nlagstiftning att det alltid inträffar saker som man\r\ninte har förutsatt, i en del fall för att man inte har\r\nkunnat förutse dem och i andra fall för att man har\r\nförbisett dem. Det är naturligtvis saker som\r\nkommer att åtgärdas.</pre><pre>Jag kan mycket väl tänka mig att det även kommer\r\natt uppstå andra situationer som visar att det\r\nbehövs kompletteringar eller förändringar\r\nbeträffande Barnombudsmannens möjligheter att\r\nverka och att uppfylla sin funktion att tillse att\r\nbarnkonventionens förpliktelser också tillämpas\r\nhär i landet. Barnombudsmannen har, som sagt,\r\nbara hunnit fungera under en mycket kort period.\r\nJag tycker att det är rimligt att man får se hur det\r\nhär fungerar.</pre><pre>Anf. 73  CLAUS ZAAR (nyd):</pre><pre>Herr talman! Barns och ungdomars rättigheter\r\nmåste uppmärksammas mer av de beslutande\r\nmyndigheterna än vad de har gjort hittills. I\r\nmedierna har det avslöjats hur barnprostitutionen\r\nser ut i verkligheten. I media har det också avslöjats\r\nhur gatubarn har det i verkligheten. Många av oss\r\nhar läst dessa skakande reportage, och vi har också\r\nsett hur en svensk medborgare har varit inblandad\r\ni det här.</pre><pre>Vi behöver agera. Ny demokrati har i en motion\r\nföreslagit åtgärder. Vi vill genomföra en\r\ninformationskampanj som vänder sig till resenärer\r\ntill de aktuella länderna. Alla är säkert överens om\r\natt det här vore en bra åtgärd. Men eftersom det är\r\nvårt parti som har kommit med förslaget, beklagar\r\njag att det har blivit avslaget. Jag hoppas dock att\r\nförslaget kommer att genomföras så snart som\r\nmöjligt.</pre><pre>Vi är alla medvetna om att de sexuellt överförbara\r\nsjukdomarna som sexturismen medför är\r\nlivshotande och åsamkar lidande för de inblandade.\r\nDet är ett lidande som ofta slutar med döden.</pre><pre>Jag tycker att det vore rimligt om denna kammare\r\nskulle kunna enas om att det behövs en kraftig\r\ninformationskampanj, vilket Ny demokrati har\r\nföreslagit.</pre><pre>Herr talman! Jag yrkar bifall till vår reservation,\r\nyrkande 1, 4 och 6.</pre><pre>I det här sammanhanget vill jag också ta upp hur\r\nvåld och brott riktat mot barn kan se ut i\r\nverkligheten i vårt land. Vi har ett aktuellt fall i\r\nMalmö. En svensk grabb har under tre års tid,\r\nsedan 15-årsåldern, blivit utsatt för terror utan att\r\nmyndigheterna har agerat kraftfullt. Först efter det\r\natt pojken har gått ut i medierna har det blivit fart\r\npå dem som skall fatta beslut. Mycket tyder på att\r\nman gömmer sig bakom den lagstiftning som säger\r\natt man inte kan kommentera det enskilda fallet.</pre><pre>Jag tror att vi på sikt måste ändra lagstiftningen så\r\natt vi kan göra en uppföljning. Vi kanske måste ha\r\ninstitutioner som följer upp att det verkligen\r\nhänder någonting.</pre><pre>Det är ohållbart att barngäng kan utse vissa barn till\r\noffer i en kampanj. Ett gäng kan byta med ett annat\r\ngäng, och så fortsätter det som ett kedjebrev mot\r\nen enda individ. Så har det gått till. Sociala\r\nmyndigheter har varit inkopplade. Vår\r\njustitieminister har t.o.m. varit inkopplad via sin\r\nsekreterare. Ingen har gjort något. Enligt uppgift\r\nhar det gått ett och ett halvt år. Det är sådana saker\r\nsom måste komma fram i debatten.</pre><pre>Vi måste vara uppmärksamma på att barngäng\r\nbildas. Vi måste stävja detta med åtgärder på ett\r\ntidigt stadium. Vi kan inte tolerera att beteenden\r\nfrån andra kulturella bakgrunder får en sådan\r\nutveckling i vårt land.</pre><pre>Herr talman! Jag hoppas att vi får en förändrad\r\nlagstiftning så småningom, så att barn inte skall\r\nbehöva lida i detta land som sägs vara ett av\r\nparadisen på jorden.</pre><pre>Anf. 74  LENNART ROHDIN (fp) replik:</pre><pre>Herr talman! Från tidigare diskussioner här i dag\r\nvet jag att Claus Zaar inte ger så mycket för\r\nutredningar utan vill ha snabba beslut. När det\r\ngäller barnprostitution och sexturism dristar jag\r\nmig ändå till att påpeka att till följd av den motion\r\nsom bl.a. väcktes av Ny demokrati under den\r\nallmänna motionstiden i januari, andra motioner\r\nsom väcktes och den debatt som pågår, beslutade\r\nregeringen redan i mars att tillsätta en utredning för\r\natt se över prostitutionen. I direktiven till den\r\nutredning som regeringen tillsatte pekar man på\r\ndessa frågor kring barnprostitution och sexturism.\r\nMan pekar på behovet av informationsåtgärder och\r\ninternationellt samarbete för att lösa problemen.</pre><pre>Det kan tyckas som om ett snabbt beslut kan vara\r\ndet viktigaste. Men vi vet också att sådana här\r\nfrågor som till stor del handlar om människors\r\nbeteenden -- hur frånstötande de än är för oss -- inte\r\när helt lätta att komma åt om man vill nå effektiva\r\nresultat. Från utskottets sida tycker vi att det är\r\nmycket välkommet att den här utredningen har\r\nkommit till stånd. Den får också möjlighet att se\r\növer de frågor som motionen från Ny demokrati så\r\nförtjänstfullt lyfter fram. Det är väl ganska rimligt\r\natt den expertis som har tillsatts får möjlighet att\r\nanvända sina resurser och lägga fram förslag innan\r\nvi fattar beslut om hur vi skall gå vidare.</pre><pre>Anf. 75  CLAUS ZAAR (nyd) replik:</pre><pre>Herr talman! Ett beslut om den föreslagna\r\ninformationskampanjen borde man väl kunna fatta\r\nutan att man gör en utredning. Om man sedan\r\nanser att kampanjen är utan verkan får man avbryta\r\nden. Jag har hittills inte sett några kampanjer i det\r\nhär fallet som har avbrutits. Vi bör tänka på vad det\r\ninnebär för de enskilda personerna att vänta på att\r\ndet här skall fortsätta. När vi blir uppmärksamma\r\npå en sak kan vi inte alltid agera så att vi väntar på\r\nutredningen. Man kan förvisso tillsätta en\r\nutredning. Det har gjorts, och det tackar vi för.\r\nDessutom kan man agera innan utredningen är\r\nfärdig.</pre><pre>För varje människa som råkar ut för något är det en\r\ntragedi. Det är också en tragedi när människor\r\nråkar ut för sjukdomar som kan leda till döden. Vi\r\nmåste ha klart för oss vad det är fråga om. Det\r\ngäller inte bara en vanlig förkylning.</pre><pre>Anf. 76  LENNART ROHDIN (fp) replik:</pre><pre>Herr talman! Precis som det har påpekats tidigare i\r\ndebatten har Rädda barnen ägnat sig åt en mycket\r\nförtjänstfull kampanj. Den var en av orsakerna till\r\natt denna verksamhet uppmärksammades i den\r\nutsträckning som skedde medialt i våras och att\r\ndiskussionerna har påskyndats. Rikspolisstyrelsen\r\nhar fått förstärkta resurser för sitt arbete i fråga om\r\nsvenska turisters uppträdande i de nu aktuella\r\nländerna. Insatser görs för närvarande och\r\ninformations- och opinionskampanjer pågår. Men\r\ntrots detta har Prostitutionsutredningen också fått i\r\nuppdrag att titta på dessa saker, inklusive fortsätta\r\nmed informationskampanjer på området. Även\r\nden internationella erfarenheten som finns på\r\nområdet skall användas. Det finns en utredning\r\nsom i sina direktiv har att titta på hur det fortsatta\r\narbetet skall bedrivas.</pre><pre>Anf. 77  CLAUS ZAAR (nyd) replik:</pre><pre>Herr talman! Det låter som ljuv musik att saker och\r\nting händer. Men vi måste uppmärksamma vad som\r\nsker i medierna och vad som fortfarande är ett\r\nproblem. Varför är man emot ett så förståndigt\r\nförslag och tar det enbart med som en del av en\r\nutredning? Jag menar att när det råder livsfara skall\r\nman agera snabbt. Jag vet inte hur länge Rädda\r\nbarnen kommer att se över denna verksamhet. Det\r\nmåste givetvis vara en prioritering för dem.</pre><pre>Då Carl Bildt lät trycka om en bok med felaktig\r\ninformation sades det inte något. Men här skall\r\nsaker förhalas under lång tid. Det stämmer inte\r\növerens.</pre><pre>Anf. 78  CHRISTER LINDBLOM (fp):</pre><pre>Herr talman! Vi politiker anklagas ibland för att\r\ntala om saker som vi inte är så insatta i. Jag tänker\r\nsom omväxling tala om något där jag är osedvanligt\r\nvälinformerad, nämligen om hur det är att vara\r\npappa.</pre><pre>Vi är sju folkpartipappor som har väckt motion\r\nSo247, varav yrkande 5 tas upp i det betänkande vi\r\nnu diskuterar. I djupaste mening är det här fråga\r\nom jämställdhet. Det har varit en\r\njämställdhetsdebatt tidigare i dag i samband med\r\narbetsmarknadsutskottets ärende. Men jag har valt\r\natt tala i samband med detta ärende.</pre><pre>Jag saknar generellt vissa delar i\r\njämställdhetsdebatten. Man stannar egentligen\r\nbara vid en -- nog så viktig -- del i debatten,\r\nnämligen rättvisefrågan. Det är lätt att förstå\r\nframför allt kvinnors ilska över de orättvisor som\r\nfinns.</pre><pre>Jag tycker också att det är viktigt att ta fram\r\nkvalitetsaspekten i jämställdhetsfrågorna, dvs. att\r\nett samhälle med en jämn fördelning mellan män\r\noch kvinnor på alla olika nivåer och i alla olika\r\nsamhällssektorer blir ett kvalitativt bättre samhälle\r\natt bo och leva i. Därför tycker jag att man skall\r\nlyfta fram kvalitetsaspekten i jämställdhetsarbetet\r\nmer. Jag tror också att även de som känner sig\r\nskrämda av den ibland aggressiva tonen i\r\nrättviseresonemanget skulle förstå att kvaliteten är\r\nnågot väsentligt.</pre><pre>Det här handlar också mycket om barnens rätt till\r\nbåde mamma och pappa. Det finns många\r\nundersökningar som visar att inte minst barn som\r\nsaknar sin pappa kan råka illa ut socialt sett. Det\r\nparadoxala är att ensamma mammor har fått lida\r\nför detta. Det har på något sätt nästan blivit\r\nstigmatiserade i debatten. Var är papporna? Det är\r\nderas ansvar att vara en förebild för sina barn\r\noavsett om de lever tillsammans med mamman eller\r\ninte.</pre><pre>Jag tror att snabbare framsteg i fråga om\r\njämställdhet ligger på oss män. Vi måste delta i\r\ndebatten, och vi måste vara beredda att jämka på\r\nvår makt och våra revir.</pre><pre>Frågan om pappaledighet har aktualiserats i dessa\r\ndagar då gruppen har lagt fram ett förslag.\r\nFörslaget diskuterades på vårt landsmöte.\r\nDiskussionen fördes i termer av att reglera och att\r\ntvinga. Jag tycker inte alls att det är väsentligt. I\r\ngrunden är det fråga om en attitydförändring. Men\r\nattitydförändringen går så långsamt fram att den\r\nbehöver puffas på.</pre><pre>Min uppfattning om pappaledighet är att det\r\nnaturligtvis inte skall vara något fundamentalistiskt\r\npåfund som skall vara helt tvingande. Det skall\r\nfinnas en flexibilitet. Jag är mycket väl medveten\r\nom att det finns pappor som har svårt att ta ut\r\npappaledighet. De kan t.ex. vara småföretagare.\r\nPappaledighet skall utgöra ett stöd mot de\r\nhämningar och det grupptryck som faktiskt finns i\r\ndag. Det finns många exempel på mycket cyniska\r\nattityder.</pre><pre>En läkare rapporterade att hans chef på en klinik\r\nhade sagt att en doktor som tar ut pappaledighet på\r\ndenna klinik är att betrakta som en död doktor. Om\r\nden attityden finns spridd på övriga delar av\r\narbetsmarknaden måste den naturligtvis brytas. Då\r\nkan ett sådant här förslag vara väsentligt.</pre><pre>Det här har ingenting att göra med att skapa en\r\npapparoll eller att förändra papparollen till mer\r\nvelour, gullighet och mysighet. Det handlar om en\r\nhelt ny dimension i mansrollen -- en\r\npersonlighetsutveckling.</pre><pre>Låt mig kommentera den motion som vi har väckt.\r\nVi tycker att det är självklart att föräldraansvaret\r\nskall delas lika. Där är det viktigt att samhället\r\ntydligt signalerar att samhället också anser att\r\nföräldrar skall dela ansvaret lika. Det kan gälla\r\nganska små och subtila signaler.</pre><pre>Samhället utgår från att det är mamman som är så\r\natt säga förste förälder. I vissa avseenden är det\r\nnaturligtvis biologiskt självklart att det är så, dvs.\r\ni fråga om att föda och amma sina barn. Men det\r\nbehöver inte vara så i fråga om ansvaret för hem,\r\nbarn och familj. Vi påpekar i motionen att det är\r\nviktigt att samhället ger rätt signaler. Med en del av\r\ndessa signaler befästs synen på mamman som förste\r\nförälder. Vi har exemplifierat med att t.ex.\r\nbarnbidraget automatiskt går till kvinnan vid\r\nseparation, att barnet automatiskt blir\r\nmantalsskrivet hos modern när föräldrarna har\r\ngemensam vårdnad, att den biologiske pappan\r\nsaknar rätt till föräldraledighet efter en separation\r\nsamt att all korrespondens mellan myndigheter och\r\nbarnets hem ofta sker på förtryckta blanketter i\r\nmoderns namn. Vi tycker att det är nödvändigt att\r\nse över dessa signalsystem.</pre><pre>Utskottet anser att det går att anmäla till\r\nmyndigheten om man önskar en ändring. Vi tycker\r\natt det skall vara fråga om ett aktivt val.\r\nMyndigheten kan informera om att det är aktuellt\r\nmed någon viss sak och fråga hur föräldrarna vill ha\r\ndet. Mamman skall inte pekas ut som\r\nhuvudansvarig -- det underlättar för de män som vill\r\nsmita undan sitt ansvar och ger inte stöd till de män\r\nsom vill ta mer ansvar i hemmet.</pre><pre>Herr talman! Jag yrkar inte bifall till motionen. Jag\r\nvet mycket väl att det pågår ett beredningsarbete\r\ninför en ny jämställdhetsproposition i\r\nregeringskansliet. Jag förutsätter att en del av de\r\ntankar som vi har tagit upp i motionen kommer att\r\nbeaktas i propositionen.</pre><pre>Anf. 79  LENNART RHODIN (fp):</pre><pre>Herr talman! Ibland inträffar det att man sitter på\r\ndubbla stolar. Jag har varit medförfattare till den\r\nmotion som Christer Lindblom talade för. Det gör\r\nnaturligtvis att jag i allt väsentligt delar Christer\r\nLindbloms synpunkter. Framför allt handlar det om\r\nattitydpåverkan inte bara i det stora utan även i det\r\nlilla perspektivet. Det är många gånger det svåraste\r\natt komma till rätta med.</pre><pre>Vidare har vi frågan om utskottets behandling av\r\nyrkandet. Yrkandet i motionen innebär att berörda\r\nparter skall få möjlighet att enas om hur de vill ha\r\ndet. Som utskottet mycket riktigt påpekar är det\r\ninte särskilt svårt att tillgodose dessa önskemål rent\r\npraktiskt redan i dag. Problemet är naturligtvis ur\r\nbåde pappa-, föräldra- och barnperspektiv alla de\r\nfall där parterna inte kan enas. Då är det svårare,\r\noch de problemen löses inte med hjälp av dessa\r\nförslag.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>13 §  Vissa etiska frågor</pre><pre>Föredrogs</pre><pre>socialutskottets betänkande</pre><pre>1993/94:SoU2 Vissa etiska frågor.</pre><pre>Anf. 80  MARTIN NILSSON (s):</pre><pre>Herr talman! Vi skall nu diskutera etiska frågor och\r\nkanske framför allt abortfrågan. Det är ganska\r\nsvåra frågor utan några direkta, enkla svar. Det\r\nhandlar mycket om tyckande och moral, och det\r\nfinns inga enkla sanningar. Likväl har debatten\r\nunder de senaste åren i mångt och mycket kommit\r\natt präglas av grupper som anser sig ha de enkla\r\nsvaren och lösningarna.</pre><pre>Det kommer vi att få uppleva även här i dag, tror\r\njag. I debatten kommer partier som annars brukar\r\nhävda privatmoralens vikt gå upp och slåss för en\r\npolitik som låter samhället reglera dessa frågor\r\nhårdare. Partier som annars brukar säga sig vara\r\nanhängare av en fri abort kommer att hävda att de\r\när det just nu. Vad de är i morgon är det ingen som\r\nvet, framför allt inte Folkpartiet. Detta är en debatt\r\ndär regeringen infört begreppet kristen etik för att\r\ntillfredsställa kds.</pre><pre>I stora delar av vår omvärld är abort i en eller annan\r\nform förbjuden, för dyr eller motarbetad i största\r\nallmänhet, så att kvinnor inte själva kan välja\r\nhuruvida de vill göra abort eller inte. I en\r\nVärldsbanksrapport som presenterades nyligen\r\npåvisas betydelsen av att inkludera säkra, legala\r\naborter i familjeplaneringen och\r\nmödrahälsovården. I rapporten visas klara fakta\r\nom sambandet mellan illegala aborter och\r\nmödradödlighet.</pre><pre>Vi socialdemokrater har i två reservationer till det\r\nhär betänkandet klargjort vår samhälls- och\r\nmänniskosyn. Jag vill passa på att yrka bifall till\r\ndessa reservationer.</pre><pre>Utgångspunkten för vår politik är naturligtvis att\r\nantalet aborter skall minskas. Abort är den absolut\r\nsista utvägen för många. Abort är inte någonting vi\r\nönskar. Självfallet är det mycket bättre om\r\nfamiljeplaneringen fungerar, om alla barn är\r\nvälkomna och om det finns tillräckligt med kärlek\r\nåt dem.</pre><pre>Nu ser tyvärr inte världen ut så. Alla barn föds inte\r\nplanerade och önskade. Alla barn får inte den\r\nkärlek som vi önskar barn, och som vi faktiskt\r\nbetraktar som en rättighet.</pre><pre>Samhällets nuvarande abortlagstiftning grundar sig\r\npå att modern bestämmer om avbrytande av\r\ngraviditet fram till den 18:e veckan. Med speciellt\r\ntillstånd kan abort beviljas fram till den 22:a\r\nveckan. Mycket av debatten har kommit att handla\r\nom begreppet livsduglighet; om det finns risk för att\r\nfostret är livsdugligt vid den tiden. Noterbart är att\r\ndet är en mycket liten grupp som berörs av det\r\nspeciella tillståndet för abort fram till den 22:a\r\nveckan. Den utgör mindre än 1 % av samtliga\r\naborter.</pre><pre>Orsaken till att gränsen är satt vid 22:a veckan är\r\natt fostret bedöms vara livsdugligt därefter, dvs. det\r\nklarar sig utanför moderns kropp. Diskussionen\r\nkring denna gräns har till och från aktualiserats med\r\nanledning av de allt bättre vårdmöjligheterna.\r\nDetta är något som kommer till uttryck också i\r\ndenna riksdagsdebatt.</pre><pre>Av Utredningen om det ofödda barnet och de sena\r\naborterna, SOU 1989:51, framgår att det inom\r\növerskådlig framtid inte finns någon möjlighet för\r\nfostret att överleva utanför moderns kropp före den\r\n23-24:e veckan. Orsaken är att utvecklingen av\r\nluftrören inte hunnit tillräckligt långt. Det kommer\r\nheller inte att vara möjligt inom överskådlig\r\nframtid; inte med den vård vi i dag känner till eller\r\nkan ana.</pre><pre>Att göra något åt bristerna i en sådan fundamental\r\nkroppsfunktion skulle kräva ingrepp som i sig\r\nskulle vara etiskt tvivelaktiga. Detta skulle alltså\r\ninnebära stora etiska ingrepp, och gränserna för\r\ndessa skulle skjutas fram. Tillsammans med det\r\nfaktum att det med förbättrade diagnostiska\r\nmetoder i dag blir allt lättare att fastställa vilken\r\ndag en graviditet påbörjats, förefaller det finnas\r\ntillräckliga sakskäl för att avfärda diskussionerna\r\nom förändring av tidsgränserna.</pre><pre>Men detta handlar som sagt var inte bara om\r\nsanningar, utan också om tyckande. Flera rörelser,\r\noch däribland riksdagspartiet kds, arbetar i dag inte\r\nutifrån fakta, utan utifrån åsikter, för att begränsa\r\noch skära ned rätten till och gränserna för den fria\r\naborten.</pre><pre>Kds kvinnoförbund skriver exempelvis att\r\nabortlagen snarast skall omprövas och att barns rätt\r\ntill liv skall vara utgångspunkten för denna\r\nprövning. De anser att livet börjar vid\r\nbefruktningen och att allt liv är lika mycket värt och\r\nlika okränkbart.</pre><pre>I en sammanställning av aktuella medicinsk--etiska\r\nkrav framhåller kds att en ny lag bör införas som ger\r\nfostret rätt till liv. Möjlighet till abort skall endast\r\nföreligga i undantagsfall. Min fråga till kammarens\r\nkds-are är om de står bakom dessa skrivningar.\r\nEftersom kds är ett regeringsparti, börjar man\r\nfundera över var övriga regeringspartier står i den\r\nhär frågan.</pre><pre>I det utskottsbetänkande som utskottsmajoriteten\r\nstår bakom står det tydligt att det inte nu finns\r\nnågon anledning att se över abortlagstiftningen. Vi\r\nvet ju att regeringsförhandlingar är det omöjligas\r\nkonst; man ger och tar. Kära, borgerliga\r\nriksdagsledamöter; nu när kds har fått sitt\r\nvårdnadsbidrag undrar jag: Tänker regeringen ta\r\nupp abortfrågan till regeringsförhandlingar?\r\nTänker man göra något slags eftergift åt kds i\r\nabortfrågan?</pre><pre>När man läser skrivningarna om att det inte nu är\r\naktuellt att se över abortlagstiftningen, samtidigt\r\nsom man ser att det inte finns några medicinska skäl\r\natt förändra denna linje, frågar man sig om detta är\r\nen fråga det kan tänkas kompromissas om.</pre><pre>Vi socialdemokrater markerar i vår reservation\r\ntydligt en skillnad. Frågan om livets början anser vi\r\nhuvudsakligen vara en livsåskådningsfråga, som\r\ninte bäst avgörs av politiska församlingar. Det\r\nfinns, såvitt vi kan se, inga givna sanningar. Man\r\nkommer fram till olika slutsatser beroende på\r\nvilken livsåskådning man har. Däremot hävdar vi\r\natt lagstiftningen och politiken skall skydda\r\nlivsdugliga foster och barn. I detta finns något som\r\nkan liknas vid fakta.</pre><pre>Vad handlar då debatten, kds krav,\r\nutskottsbetänkandets ''nu'' och motion So412\r\negentligen om? Ja, inte om när vi är livsdugliga,\r\nutan snarare om att göra privatmoral till något slags\r\nsamhällsmoral.</pre><pre>I dag bestämmer kvinnan själv över sin kropp så\r\nlänge barnet inte är livsdugligt. Abort är inget\r\nenkelt val. Jag tror att flertalet par och kvinnor\r\nväljer abort efter långa funderingar, oerhörda kval\r\noch av välgrundade skäl. Att vara medveten om att\r\nman väljer mellan att föda och att inte föda och att\r\nvara medveten om de konsekvenser som följer av\r\nbeslutet är inte någonting enkelt. Det är inte ett val\r\nvi vill tvinga någon till, men det är ett val som\r\nibland måste göras.</pre><pre>Ibland finns det synnerligen goda skäl att faktiskt\r\nvälja abort. Några exempel är graviditet vid väldigt\r\nunga år, sjukdomar, sociala problem, ofrivilliga\r\naborter av olika anledningar. Det är saker som vi\r\nalla anser vara ganska goda skäl för att fundera över\r\nabort. För att använda kds egen terminologi --\r\ndessa frågor avgörs bäst av familjen själv, av den\r\nminsta enheten i samhället.</pre><pre>Att säga att föräldrar med lätthet gör abort, tycker\r\njag är att nästan visa förakt för det svåra val som\r\nändå har gjorts. Nu vill kds göra sin egen moral --\r\nsom innebär inskränkning av rätten till abort även\r\ninnan fostret är livsdugligt -- till allas moral.</pre><pre>Om man delar den uppfattning som kommit till\r\nuttryck i kds kvinnoförbunds motioner, och i kds\r\nsammanställning av aktuella medicinsk--etiska\r\nåsikter, är det anmärkningsvärt att kds i riksdagen\r\ninte röstar för de motioner som kräver det. Man\r\nnöjer sig med att avvakta och se och avge ett särskilt\r\nyttrande. Hade det funnits något mod bakom\r\npolitiken hade man reserverat sig och röstat för de\r\nåsikter som finns i programskrivningarna.</pre><pre>Man kan fundera varför utskottsmajoriteten\r\nslutligen hävdar att det behöver göras en ny\r\nkartläggning av skälen till att kvinnor väljer abort.\r\nVi kan konstatera att Folkhälsoinstitutet redan har\r\ngjort sådana undersökningar.</pre><pre>Man kan fundera vad syftet är bakom förslaget att\r\ngöra en kartläggning. Vill man hitta nya argument\r\nför att försöka begränsa rätten till abort? Vill man\r\nhitta vissa skäl för att göra abort som man tycker är\r\nmindre lämpliga? Är det något slags\r\nprövningsförfarande längre fram i tiden som man\r\nförsöker motivera utifrån detta?</pre><pre>När det gäller orsaker tror jag att vi redan i dag vet\r\nen hel del. Det handlar mycket om den sociala\r\nsituationen i landet, möjlighet att besöka\r\nungdomsmottagningar och förebyggande arbete.\r\nMan kan tyvärr inte säga att regeringens politik\r\ngentemot landets kommuner har varit direkt\r\nframgångsrik. Detta förefaller mera vara ett\r\nhalmstrå för abortmotståndarna för att hitta nya\r\nargument när de gamla, sakliga argumenten har\r\ntagit slut.</pre><pre>Jag tycker att reservationerna till\r\nutskottsbetänkandet visar att vi socialdemokrater\r\nvill bevara och slå vakt om den fria aborträtten. Vi\r\när litet oroade och konfunderade, och vi önskar få\r\nklara besked från den borgerliga\r\nutskottsmajoriteten. Vad vissa partier i koalitionen\r\nstår för vet vi, men vi är intresserade av vad\r\nexempelvis Folkpartiet och Centern anser om den\r\nfria aborten och vad ''nu'' i texten i\r\nutskottsbetänkandet faktiskt innebär. Det är nog\r\nmånga som undrar det.</pre><pre>Anf. 81  EVA ZETTERBERG (v):</pre><pre>Herr talman! När riksdagen i dag behandlar ämnet\r\netiska frågor, som vi alla är överens om är mycket\r\nangeläget -- därför att verkligheten, tekniken,\r\nförändras oerhört snabbt på det medicinska\r\nområdet -- kan jag inte låta bli att undra varför\r\nregeringen inte har tagit fram det underlag som\r\nfinns på olika håll, bl.a. i Medicinska\r\nforskningsrådet. Varför tar man inte fram och\r\ndiskuterar det, och ser till att vi får ta ställning i en\r\nrad viktiga frågor?</pre><pre>Jag vill också ta upp frågan om det som står i\r\nbetänkandet om kristen etik och humanistisk\r\ngrundsyn, som Martin Nilsson var inne på. Jag har\r\nmycket svårt att förstå att begreppet kristen etik tas\r\nupp i ett betänkande i riksdagen.</pre><pre>Jag är själv kristen, och jag skäms inte för att gå ut\r\nmed det -- jag vet att vi är många som är kristna i\r\nriksdagen. Men jag kan inte tänka mig något mera\r\nfrämmande än att använda sin trosuppfattning i\r\nsamband med lagstiftning.</pre><pre>Vi vet att människor i vårt land tillhör olika\r\ntrossamfund, och vi kräver respekt för det. Vi\r\nkritiserar hårt andra länder, exempelvis muslimska\r\nländer, som använder religionen i\r\nlagstiftningssammanhang.</pre><pre>Jag anser att lagstiftningen självfallet måste vara\r\nneutral till olika religioner. Jag tycker att det i det\r\nhär sammanhanget har skett en sammanblandning\r\nmellan religion å ena sidan och etik å andra sidan.</pre><pre>Jag står därför bakom den s-reservation där de här\r\nfrågorna tas upp. Jag anser att det är självklart att\r\nutskottet inte skall gå in och tala om reglerna vad\r\ngäller frågan om livets början. Det måste betraktas\r\nsom en klart privat fråga.</pre><pre>Den andra tunga delen i betänkandet gäller\r\naborter. Jag vill gärna börja med att säga att jag är\r\nglad över att vi i utskottet är överens om att det inte\r\nfinns någon anledning att förändra\r\nabortlagstiftningen. Vi skall alltså stå fast vid rätten\r\ntill fri abort. Vi är samtidigt överens om att det är\r\nangeläget att minska antalet aborter, att se abort\r\nsom en nödlösning. Men det är ingen som kräver en\r\nförändring av abortlagstiftningen.</pre><pre>Vi är också överens om att det är viktigt med\r\nförebyggande insatser, men vi skiljer oss åt i fråga\r\nom hur mycket man skall satsa på det.</pre><pre>Man kan säga att det inte finns någon anledning att\r\nhetsa upp sig eller att bli orolig, när vi nu är överens\r\nom att inte förändra lagstiftningen. Jag tror ändå att\r\ndet är viktigt att vi är väldigt uppmärksamma på de\r\nhär frågorna, eftersom det finns en rörelse som\r\nheter Ja till livet, som växer runt om i världen. I\r\nUSA har det tagit sig mycket tragiska uttryck, när\r\nläkare som har utfört abort har blivit mördade. Till\r\nsådana ytterligheter har det lyckligtvis inte gått i\r\nvårt land, men rörelsen är på frammarsch i Sverige.\r\nDen skrämmer mig, därför att man använder\r\nmycket känslomässiga argument och därför att man\r\nanvänder barn för att slå mot kvinnor som anser sig\r\nha rätt och behov av att själva bestämma om de\r\nskall göra abort eller inte.</pre><pre>Den här rörelsen har också sina anhängare här i\r\nriksdagen som driver dessa krav. Det visar sig i de\r\nmotioner som Martin Nilsson pratade om.\r\nMotionerna har inte gått igenom, men de har satt\r\nsina spår i texten. Elisabeth Persson från vårt parti\r\nkommer senare att ta upp detta mera i detalj.</pre><pre>Jag skulle också vilja beröra några andra frågor om\r\naborter. Det gäller frågan om aborter runt om i\r\nvärlden. Kajsa Sundström har gjort en utmärkt\r\nrapport för Världsbanken, och hon har där lyft fram\r\njust det faktum att det i dag dör omkring 200 000\r\nkvinnor varje år till följd av illegal abort. I länder\r\ndär man har legal abort har dödligheten bland\r\nkvinnor minskat mycket drastiskt och är nu oerhört\r\nlåg. Hon tar Rumänien som exempel. Där sköt\r\ndödstalen mycket tydligt i höjden när abort gjordes\r\nolaglig därför att man ville öka födelsetalen, för att\r\nlika drastiskt sjunka när hindret för abort\r\nupphävdes 1989.</pre><pre>En rad olika frågor lyfts fram i rapporten, som bl.a.\r\nvisar att Sverige genom att integrera abortfrågan i\r\nfamiljeplaneringen, ser den som en del i\r\nfamiljeplaneringen, inte som en enskild företeelse.</pre><pre>Jag vill också bara kort beröra frågan om en\r\nkartläggning. Vilket syfte har den? Varför skall det\r\ngöras en kartläggning? Anser vi att det finns ''fel''\r\nskäl för att begära abort? Vem skall avgöra vad som\r\när ''fel'' skäl?</pre><pre>Det står i betänkandet att det inte finns anledning\r\natt ''nu'' se över abortlagstiftningen. Jag ställer då\r\nfrågan: När skall lagstiftningen ändras?</pre><pre>Jag kan inte låta bli, efter att ha läst både\r\nmotionerna och det särskilda yttrandet av Chatrine\r\nPålsson från kds, att undra om den stora oron för\r\naborter har att göra med det som Margó\r\nIngvardsson, ordförande i RFSU, har sagt i en\r\nskrift om aborter:</pre><pre>''En anledning till att abortfrågan är så\r\nkontroversiell är att den gör kvinnans sexualitet\r\nsynlig. En kvinna som väljer abort har uppenbart\r\nhaft sex för sin njutnings skull och inte i syfte att\r\navla barn.''</pre><pre>Kan det här ha något samband med att kds är så\r\nkritiskt mot aborter? Uppenbarligen har man inte\r\nhaft för avsikt att avla barn när man sedan begär\r\nabort.</pre><pre>Kds talar om att det är viktigt att förebygga aborter,\r\natt se till att antalet minskar ännu mer. Det vill vi\r\nalla. Jag och mitt parti har därför lagt fram\r\nkonkreta förslag om att staten skall stå för gratis\r\npreventivmedel till kvinnor under 21 år. Varför\r\nstöder inte kds sådana krav? Det finns i vårt land\r\nuppenbara exempel på att sådan\r\nförsöksverksamhet har varit framgångsrik, och\r\naborttalen har gått ned just genom sådana åtgärder.\r\nVarför vill inte kds gå med på det, om man menar\r\nallvar?</pre><pre>Jag skulle vilja rikta frågan till Folkpartiet, som är\r\nosynligt i debatten och inte ens finns med på\r\ntalarlistan: Varför har Folkpartiet accepterat de här\r\nskrivningarna?</pre><pre>Hur ligger det till med den s.k. samvetsklausulen,\r\nsom regeringen har beställt och som Folkpartiet\r\nockså var angeläget om att få fram? Denna\r\nsamvetsklausul skall, om den genomförs, göra det\r\nmöjligt för dem som utbildar sig till läkare och\r\nbarnmorskor att slippa ta del av de avsnitt som\r\nhandlar om aborter och preventivmedel osv.\r\nKommer Folkpartiet att vilja genomföra en sådan\r\nsamvetsklausul?</pre><pre></pre><pre>Herr talman! Jag yrkar avslutningsvis bifall till min\r\nmeningsyttring. Vi i Vänsterpartiet kräver där\r\nresurser för att genomföra abortförebyggande\r\ninsatser med gratis preventivmedel till kvinnor\r\nunder 21 års ålder. Vi tror också att det är viktigt\r\nmed en särskild enhet på Socialstyrelsen eller\r\nFolkhälsoinstitutet, som har till uppgift att bevaka\r\ndenna fråga, samla material och kontinuerligt följa\r\nden. Jag yrkar bifall till detta, och jag vill instämma\r\ni de socialdemokratiska reservationer som finns på\r\nområdet.</pre><pre>Anf. 82  ROSA ÖSTH (c):</pre><pre>Herr talman! Än en gång behandlar socialutskottet\r\nen rad frågor som rör livets början. Jag är\r\növertygad om att inte någon anser att det handlar\r\nom enkla frågeställningar, i varje fall inte i\r\nutskottet. Det är tvärtom med stort allvar och efter\r\nnoggrant övervägande som vi kommer fram till våra\r\nbeslut. Att det är så svåra frågor beror på att det\r\nofta är olika intressen som ställs mot varandra,\r\nintressen som var för sig väger tungt.</pre><pre>Det handlar om att vi vill tillåta det som är gott i\r\nfråga om forskning, och verksamhet som kan rädda\r\nliv eller minska mänskligt lidande, samtidigt som vi\r\nvill kunna förhindra att det uppstår oetiska\r\nkonsekvenser. Jag tänker då närmast på\r\nfosterdiagnostiken, där gränsdragningen inte är\r\ngiven. När det gäller abortfrågan handlar det om att\r\nväga fostrets intresse gentemot den vuxna\r\nkvinnans.</pre><pre>Trots att vi i utskottet självfallet har olika\r\nreferensramar har vi kommit fram till ett i stort sett\r\nenigt betänkande, vilket jag är mycket glad för. Ja,\r\ndet är t.o.m. mer enigt än vad reservationerna\r\nmöjligen kan ge intryck av, vilket jag skall\r\nåterkomma till.</pre><pre>Samsynen som gäller hanteringen av dessa svåra\r\nfrågor och ambitionen att bevaka de etiska\r\nintressena ser jag som en garanti för att vi i vårt land\r\ninte kommer att tappa kontrollen över en snabb\r\nutveckling inom det medicinsk-tekniska området.</pre><pre>Det finns ett antal motioner där man kräver\r\nlagstiftning med hänsyn till bl.a. den medicinsk-\r\netiska utvecklingen. Mycket i dessa motioner\r\növerenstämmer med vad som tagits upp i tidigare\r\nmotioner under ganska många år.</pre><pre>När vi behandlat dessa motioner har vi under alla\r\når varit överens om att vi inte kan besluta om den\r\nena eller den andra lagstiftningen utan att vi får ett\r\nsamlat underlag för en övergripande diskussion\r\nbeträffande olika etiska frågeställningar som rör\r\nlivets början. Ett sådant underlag har vi begärt av\r\nregeringen, inte bara av den nuvarande regeringen\r\nutan också flera gånger av den förra.</pre><pre>I utskottsmajoriteten har vi inte ändrat oss. Vi\r\nanser det fortfarande högst motiverat att vi får en\r\nsamlad redogörelse för nu kända fakta och\r\nslutsatser som kan dras genom de utredningar som\r\nhar förevarit och skrifter som har getts ut, bl.a. av\r\nStatens medicinsk-etiska råd. Ordagrant har vi\r\nuttryckt det som att: ''Utskottet förutsätter att\r\nregeringen noga följer utvecklingen på detta\r\nområde och återkommer till riksdagen vid lämpligt\r\ntillfälle.''</pre><pre>Det som vi närmast förväntar oss, och som också\r\nbäst överensstämmer med det som vi tidigare har\r\nvarit överens om, är en skrivelse som kan bli ett\r\nunderlag för en bred diskussion och som kan leda\r\nfram till den lagstiftning som man då anser är\r\nnödvändig. Någon beställning om en\r\nlagstiftningsproposition har utskottet inte gjort.</pre><pre>Vad reservanterna egentligen vill på denna punkt\r\nframstår som något dunkelt. Jag lyssnade mycket\r\nnoga på vad Martin Nilsson sade, men jag blev inte\r\nså mycket klokare. Man efterlyser denna gång en\r\nproposition, observera detta, och säger: ''Risken\r\nfinns nu att den medicinsk-tekniska utvecklingen\r\ngår vidare och att de etiska övervägandena i\r\nsamband med forskning och tillämpning blir\r\neftersatta inom berörda områden.''</pre><pre>Vad är berörda områden om det inte är livets\r\nbörjan? Man anser att vi inte skall lagreglera frågor\r\nom livets början. Vad vill man?</pre><pre>Det socialdemokraterna i själva verket gör i\r\nreservation nr 1 är enligt min mening att\r\nargumentera mot en del motioner som finns och\r\ninte, som brukligt är, mot utskottsmajoriteten. Jag\r\nskulle t.o.m vilja gå så långt som att påstå att man\r\nhär balanserar på det möjligas gräns. Det handlar\r\nsnarast om en motivreservation. Det gör att det blir\r\nmycket vilseledande. Man ger intryck av att\r\noenigheten i utskottet är större än vad som är fallet.</pre><pre>Ett par motioner tar upp frågan om äggdonationer,\r\nsom är i lag förbjudet i Sverige. Här har numera\r\nkommit fram sådana uppgifter att utskottet anser\r\natt den kan vara motiverat med en särskild\r\nutredning i frågan.</pre><pre>Flera motioner handlar om abortlagstiftningen. En\r\ndel vill att man skall skärpa lagstiftningen och sänka\r\ngränserna. Andra kräver att man skall ge uttryck\r\nför att nuvarande lagstiftning skall gälla. Samtliga\r\nmotioner avstryks av ett enigt utskott. Vi har inte\r\nfunnit skäl att nu ändra gällande lagstiftning.</pre><pre>Något som vi också är helt överens om i utskottet,\r\noch som vi alltid har varit, är att antalet aborter\r\nskall nedbringas. En abort är alltid en nödlösning.\r\nDet helt avgörande i sammanhanget är det\r\nförebyggande arbetet, vilket också sägs i en lång\r\nrad yrkanden. Det finns tydliga bevis på att de\r\nförebyggande insatserna har stor betydelse. Vi kan\r\nse det genom att antalet aborter har minskat de\r\nsenaste åren. Det har varit särskilt tydligt bland de\r\nyngsta kvinnorna, dvs. de som varit föremål för de\r\nflesta insatserna.</pre><pre>Det finns alltså ett mycket stort intresse av att det\r\narbetet kan fortsätta och intensifieras på flera\r\nfronter. En bra sex- och samlevnadsundervisning i\r\nskolan får inte försummas. Jag vill här betona ordet\r\nbra. Ungdomsmottagningarna har visat sig fylla en\r\nmycket viktig funktion i det förebyggande arbetet.\r\nVi har från utskottets sida särskilt pekat på hur\r\nviktigt det är att man inte minskar den\r\nverksamheten. Det skulle för ungdomarnas del\r\nvara mycket olyckligt.</pre><pre>I landstingen har det runt om i vårt land utvecklats\r\nskiftande verksamheter, en del mer framgångsrika\r\nän andra. Folkhälsoinstitutet har på sitt program\r\nfler insatser som syftar till att förebygga aborter\r\nm.m.</pre><pre>Vi har från utskottets sida sagt att det är mycket\r\nangeläget att fortsätta arbetet på att stärka och\r\nförbättra den förebyggande verksamheten. Vi\r\nmenar att det bör vara en uppgift för\r\nFolkhälsoinstitutet att i samråd med Socialstyrelsen\r\nanalysera förändringarna i aborttalen i olika delar\r\nav landet och studera hur dessa förändringar har\r\nsamband med olika typer av insatser.</pre><pre>Reservation nr 2 handlar om att några ord har\r\nstrukits i majoritetsskrivningen, en förändring som\r\njag inte tillmäter någon egentlig betydelse i sak. Jag\r\ngissar att man velat läsa in saker i skrivningen som\r\ninte finns där. Det är mot detta obefintliga som man\r\nreserverar sig.</pre><pre>När det slutligen är fråga om meningsyttringen från\r\nVänsterpartiet ansluter den, som Eva Zetterberg\r\nsjälv har sagt, i stor del till de reservationer som jag\r\nhar nämnt. Man har därutöver två ytterligare\r\nyrkanden. Det första är att staten skall svara för\r\ngratis p-pillerutdelning åt alla under 21 år. Enligt\r\nutskottet är det en uppgift som inte ligger på statens\r\nbord utan bör ankomma på landstingen att\r\nombesörja.</pre><pre>Det andra kravet är att det skall inrättas en särskild\r\nenhet under antingen Socialstyrelsen eller\r\nFolkhälsoinstitutet för att nationellt handha det\r\nförebyggande arbetet. Det är i och för sig riktigt att\r\ndet måste finnas ett organ som ansvarar för det\r\növergripande arbetet, men nu har vi ju inrättat\r\nFolkhälsoinstitutet. Det är ett institut som mer\r\nrenodlat skall driva det förebyggande\r\nfolkhälsoarbetet, där abortförebyggande arbete\r\ningår. Jag kan därför inte se någon anledning att nu\r\nytterligare spalta upp arbetsfördelningen på det\r\nnationella planet.</pre><pre>Herr talman! Jag yrkar avslag på reservationerna\r\noch meningsyttringen och bifall till utskottets\r\nhemställan i dess helhet.</pre><pre>Anf. 83  MARTIN NILSSON (s) replik:</pre><pre>Herr talman! Vad det gäller reservation 1 tror jag\r\nalla är överens om att det finns en viss sakskillnad\r\nmellan att försöka lagreglera när livet börjar och att\r\nförsöka lagreglera olika saker som handlar om\r\nlivets början, däribland t.ex. fosterdiagnostik. Vi\r\nvill ha en proposition som möjligen innehåller\r\nlagförslag, som innehåller regler och andra olika\r\nstyrmedel som finns för att få en samlad översyn av\r\ndetta. Det har vi varit överens om, precis som Rosa\r\nÖsth säger.</pre><pre>Problemet är att den regeringen som gick till val,\r\noch kom till makten, på argument om en etisk\r\npolitik och ställningstaganden inom just de här\r\nfrågorna, har varit oförmögen att fatta sådana\r\nbeslut. Det skildrar kanske bäst den motsättning\r\nsom finns inom regeringen.</pre><pre>Det är sakfrågan även när det gäller reservation 2.\r\nJag noterar att Rosa Östh, när hon nu talar, inte\r\nsäger att det inte ''nu'' finns någon anledning att se\r\növer lagstiftningen. När detta var uppe i utskottet\r\nväckte vi frågan och ansåg att detta ''nu'' faktiskt\r\nantyder att man så småningom är beredd att göra\r\nen förändring och en översyn.</pre><pre>När vi visar att det sakligt sett inte finns några\r\norsaker att inom överskådlig framtid se över dessa\r\ntidsgränser avvisar majoriten detta. När man\r\navvisar vårt yrkande är det inte helt ologiskt -- det\r\ntror jag att Rosa Östh håller med om -- att hävda\r\natt det måste finnas en orsak till att vilja skriva ''nu''\r\ni det här sammanhanget. Särskilt som jag noterar\r\natt utskottsmajoritetens företrädare inte alls\r\nbesvarar de frågor jag ställde om vad ''nuet''\r\ninnebär. Innebär det att man är beredd att\r\nförhandla? Innebär det att regeringen och\r\nregeringspartierna funderar eller diskuterar att\r\nförändra de tidsgränser som finns i dag?</pre><pre>Sedan kan jag hålla med Rosa Östh om det faktum\r\natt vi är överens, och har varit överens, på många\r\npunkter. Det är jättebra. Det gäller kanske framför\r\nallt det förebyggande arbetet. Men dessa frågor är\r\nskönhetsfläckar. Vi vet inte riktigt vad de innebär.\r\nVi känner faktiskt oro när vi ser hur\r\nförhandlingarna i regeringen äger rum och när vi\r\nser att kds, som har en uttalat annan syn, är med i\r\ndessa förhandlingar. Det vore värdefullt om Rosa\r\nÖsth kunde förklara utskottsmajoritens synpunkt i\r\nden frågan.</pre><pre>Anf. 84  ROSA ÖSTH (c) replik:</pre><pre>Herr talman! När det gäller den första frågan som\r\nMartin Nilsson tog upp, där han fortfarande hävdar\r\natt det skulle vara någon skillnad mellan vad vi i\r\nmajoriteten vill lagstifta om och vad reservanterna\r\nanser. Som jag tidigare har sagt, och som framgår\r\nav betänkandet, har vi inte begärt någon\r\nlagstiftning alls. Det är tvärtom så att vi i enighet\r\nhar avstyrkt alla motioner som har begärt en\r\nlagstiftning. Därför är det inte heller relevant för\r\nreservanterna att diskutera den frågan eller att tala\r\nom hur en eventuell lagstiftning skall se ut.</pre><pre>Sedan kommer vi till det lilla förhatliga ordet ''nu''.\r\nVisst har vi stor betydelse i Sveriges riksdag, Martin\r\nNilsson. Men det är möjligen så att Martin Nilsson\r\ntillmäter oss en större betydelse och en större makt\r\nän vad vi faktiskt har. Alldeles oavsett om vi brukar\r\nordet ''nu'' eller om vi utesluter det, kan vi bara\r\nbesluta under den tid som vi sitter här, dvs. under\r\nnuvarande riksmöte. Hur vi än uttrycker oss -- det\r\ngäller vilket område och vilken fråga som helst --\r\nkan kommande riksmöten upplösa våra beslut och\r\nkomma med något helt annat. Det är egentligen en\r\ndiskussion om påvens skägg när vi diskuterar om vi\r\nskall ha med ''nu'' eller inte.</pre><pre>Jag kan ge ett direkt svar på den fråga som Martin\r\nNilsson ställde om huruvida vi planerar en\r\nförändring av abortlagstiftningen. Jag vågar säga\r\natt det inte kommer något förslag från den här\r\nregeringen om en förändring på den här punkten.\r\nJag hoppas att Martin Nilsson litar på att jag har\r\nkännedom om det.</pre><pre>Anf. 85  MARTIN NILSSON (s) replik:</pre><pre>Herr talman! Jag vill tacka Rosa Östh för det\r\nsvaret. Det är bra. Det är bara synd att man inte\r\nkunde vara så tydlig när vi diskuterade detta i\r\nutskottet. Även om det är ett litet ord, och även om\r\nkommande riksdagar kan fatta vilka beslut de vill,\r\nanvänds ordet ''nu'' i detta sammanhang som ett\r\nförtydligande om att det inte är aktuellt just nu,\r\nmen att man längre fram mycket väl kan tänka sig\r\natt inta en annan inställning. Det är bra om detta\r\ninte är den politik man tänker föra.</pre><pre>När vi ser de eftergifter som har förekommit på ett\r\nantal områden och när vi ser att\r\nutskottsmajoriteten har skrivit in t.ex. epitetet\r\nkristen etik finns det orsak att vara orolig. Den\r\noron har inte bara Socialdemokraterna gett uttryck\r\nför, utan även Vänsterpartiet i sin meningsyttring.</pre><pre>Detta var klargörande besked. Jag hoppas att vi\r\nkan lita på att de beskeden gäller för den borgerliga\r\nmajoriteten.</pre><pre>Anf. 86  ROSA ÖSTH (c) replik:</pre><pre>Herr talman! När det gäller diskussionen om etik\r\noch religion, om kristen etik osv., håller jag med\r\nom att det kan diskuteras vilket som är det absolut\r\nkorrekta språkbruket i det här sammanhanget.\r\nDäremot anser jag inte att den diskussionen har\r\nnågon avgörande betydelse i det här\r\nsammanhanget.</pre><pre>Vi är ändå överens om själva kärnan i de olika\r\nbegrepp som vi använder oss av, nämligen alla\r\nmänniskors lika värde. Även reservanterna har sagt\r\natt det förenar oss i en samsyn. Alla människors\r\nlika värde är avgörande för hur alla dessa frågor\r\nskall hanteras. Det gäller gen-etiken,\r\nfosterdiagnostiken, abortfrågorna osv. Det måste\r\nvara en bra grund att utgå från när man framöver\r\nvill hålla fast vid den stora enighet som vi faktiskt\r\nhar haft i utskottet under en lång tid i dessa frågor.\r\nJag anser att det här betänkandet bekräftar att den\r\nenigheten fortfarande råder.</pre><pre>Anf. 87  EVA ZETTERBERG (v) replik:</pre><pre>Herr talman! I mitt anförande betonade jag att jag\r\nvar glad över att utskottet var enigt på punkten om\r\natt det inte finns anledning att ändra\r\nabortlagstiftningen. Det finns inga förslag om\r\ndetta. Det är mycket bra. Jag är också glad för att\r\nRosa Östh sade att det inte finns några funderingar\r\nhos regeringen på att ändra lagen.</pre><pre>Men jag undrar om Rosa Östh inte kan förstå den\r\noro som många av oss känner. Martin Nilsson och\r\njag har gett uttryck för den, men det är inte så att vi\r\ntvå är ensamma. Det finns många tusentals kvinnor\r\nrunt om i vårt land som befinner sig i den här\r\nsituationen och andra kvinnor som har upplevt en\r\nabort som känner starkt för den frågan. De är\r\noerhört oroade över detta.</pre><pre>Även Rosa Östh måste väl ha reagerat på\r\nrapporterna från USA där läkare har mördats på\r\ngrund av att de har utfört aborter. Det gäller även\r\nrapporter från Polen där man har en förändrad\r\nlagstiftning som har gjort abort olaglig att\r\ngenomföra på eget bevåg. I Tyskland finns det\r\nockså stora förändringar jämfört med det gamla\r\nÖsttyskland där rätten till abort var fri. Det finns\r\nen rad områden där jag inte förstår att man kan låta\r\nbli att bli orolig när man ser att det finns en stark\r\nrörelse mot aborter i vårt land.</pre><pre>Den är mycket militant och har t.o.m. haft möte i\r\nriksdagshuset för att driva på sin sak. Då finns det\r\nväl anledning att vara noga och mäta varje ord och\r\nvärdera vad de står för. Om Rosa Östh, Martin\r\nNilsson och jag är överens om dessa frågor förstår\r\njag inte varför inte Rosa Östh förstår betydelsen av\r\natt man uttrycker sig mycket exakt.</pre><pre>Jag vill också ställa en ytterligare fråga till Rosa\r\nÖsth. Jag fick inget besked från majoriteten i\r\nfrågan om samvetsklausulen. Inte heller fick jag\r\nnågot svar när det gällde kristen etik och kristen\r\ngrundsyn, den sista fråga som Rosa Östh tog upp.\r\nSkall religion ingå som en del i lagstiftningen? Vad\r\ngäller människors lika värde återfinns samma\r\nvärdering i flera religioner. Den omfattas inte bara\r\nav kristendomen.</pre><pre>Jag tycker att det för oerhört långt och totalt fel, om\r\nman låter en viss religion avspeglas i lagstiftningen\r\noch i diskussionen om den. Jag tycker att det strider\r\nmot religionsfriheten i vårt land. Det hade räckt\r\nmycket väl -- om man nu inte har för avsikt att lyfta\r\nfram enbart kristendomen -- att hävda en\r\nhumanistisk grundsyn, om majoriteten ville hålla\r\nfram respekten för människoliv och för människors\r\nlika värde. Men det gjorde man inte, Rosa Östh,\r\nutan valde att betona just den kristna etiken.</pre><pre>Anf. 88  ROSA ÖSTH (c) replik:</pre><pre>Herr talman! Jag kan, Eva Zetterberg, mycket väl\r\nförstå att många känner sig oroade över de\r\nmotsättningar som framkommer i samhället och\r\nsom kan te sig hotfulla för många grupper. Men jag\r\nmenar inte att det finns skäl att läsa in något fog för\r\ndenna oro i utskottets skrivning. Det är viktigt att\r\nhålla isär vissa yttringar som förekommer i\r\nsamhället i stort och vad vi i utskottet hävdat. Det\r\nsom gäller här och som vi skall diskutera nu är det\r\nsom redovisas i betänkandet från socialutskottet.</pre><pre>Jag vågar faktiskt säga att det är ett tydligare\r\navståndstagande från en direkt ändring av\r\nlagstiftningen än vad vi har haft vid många tidigare\r\ntillfällen, när socialdemokraterna var i majoritet.\r\nJag föreslår därför att övriga debattörer i\r\nfortsättningen håller sig till det som framhålls i\r\nutskottsmajoritetens skrivning i betänkandet.</pre><pre>Jag var i mitt svar till Martin Nilsson inne på den\r\nkristna etiken, och jag ser inte någon anledning att\r\nupprepa det. Jag har redan sagt att man kan\r\ndiskutera vilka formuleringar som skall användas i\r\nvårt samhälle. Experterna på språkområdet är inte\r\növerens om vilka formuleringar som är de\r\nriktigaste. Men jag upprepar än en gång att det\r\nviktigaste är att vi har en gemensam syn på alla\r\nmänniskors lika värde.</pre><pre>Samvetsklausulen har inte tagits upp i betänkandet.\r\nNågon behandling av den frågan i form av\r\nproposition är inte aviserad, och den är inte invävd i\r\nnågot annat sammanhang, varför jag inte har någon\r\nanledning att ytterligare gå in på den.</pre><pre>Anf. 89  EVA ZETTERBERG (v) replik:</pre><pre>Herr talman! Rosa Östh säger att man kan\r\ndiskutera formuleringar i betänkandet. Ja visst,\r\nmen de finns ju på pränt. Det som nu anförs är att\r\ndet skall grundas på kristen etik. Diskussionen har\r\nnärmat sig ett beslut, och det är dettas utformning\r\nsom vi måste se på. Där finns faktiska\r\nformuleringar, och det är ordet nu som inger oro.</pre><pre>Jag vill upprepa att det inte är därför att det i sig är\r\nroligt med polemik som någon av oss väcker dessa\r\nfrågor utan därför att det finns en spridd oro i vårt\r\nland för att de krafter som vill förändra\r\nabortlagstiftningen -- de finns också här i Sveriges\r\nriksdag -- skall få igenom sina krav. Det är inte\r\nmärkligt att vi tolkar in sådana i betänkandets\r\nformuleringar.</pre><pre>Om Rosa Östh har svårt att förstå den oro som jag\r\nkänner på detta området, kan jag rekommendera\r\nhenne att vid senare tillfälle tala med Margó\r\nIngvardsson, som finns här i salen och som\r\nsäkerligen har fått många samtal till RFSU från\r\nkvinnor som är oroade och vill höra vad som är på\r\ngång på detta område. Den informationen kan\r\nkanske ges efter det att denna debatt är slut.</pre><pre>Anf. 90  ROSA ÖSTH (c) replik:</pre><pre>Herr talman! Eva Zetterberg var nog inte riktigt\r\nuppmärksam under min förra replik. Vad jag sade\r\nvar att jag kunde förstå att det fanns oro bland vissa\r\nkvinnor på grund av de rörelser som har\r\nförekommit. Men jag vill ytterligare en gång säga\r\natt denna oro absolut inte avspeglas i\r\nmajoritetsskrivningen i utskottets betänkande, och\r\njag hävdar fortfarande att den är av avgörande\r\nbetydelse.</pre><pre>När det gäller den kristna människosynen\r\nkonstateras ju i den reservation som Eva\r\nZetterberg har anslutit sig till att det mellan kristen\r\nmänniskosyn och humanistisk människosyn\r\nförekommer en principiellt viktig samsyn på\r\nexistensen av det lika människovärdet. Det är\r\nockså alltid i detta som diskussionen utmynnar, och\r\ndet är det som hela betänkandet utgår från. Det har\r\nockså varit utgångspunkten i vårt tidigare arbete.</pre><pre>Vi har i stor enighet kommit fram till hur vi skall\r\nhantera dessa frågor. Jag hoppas att vi skall kunna\r\nbehålla denna samsyn. Jag tror inte att det är bra\r\nför kvinnors oro eller för utvecklingen i samhället\r\natt vi försöker skapa motsättningar där sådana inte\r\nfinns. I utskottet och i riksdagen i övrigt finns inte\r\nsådana motsättningar som Eva Zetterberg och\r\nMartin Nilsson här vill göra gällande skulle finnas.\r\nJag vill därför rekommendera övriga debattörer att\r\nfortsätta att verka i enighet för dessa frågor. I annat\r\nfall är det risk för att vi tappar kontrollen över\r\nutvecklingen. Vi har hittills varit överens om vilken\r\nväg vi skall gå, nämligen att minska antalet aborter\r\nmen att det skall ske genom förebyggande arbete.</pre><pre>Anf. 91  CHATRINE PÅLSSON (kds):</pre><pre>Herr talman! Jag vill först yrka bifall till utskottets\r\nhemställan.</pre><pre>Jag är glad för att utskottsmajoritetens behandling\r\ni detta betänkande är så positiv. Det här är mycket\r\nviktiga frågor, och de är mycket svåra. Jag hoppas\r\natt debatten skall präglas av ödmjukhet och\r\nsaklighet.</pre><pre>Jag vill till att börja med ta upp den kristna etiken.\r\nJag känner att socialdemokraterna mycket gärna\r\nvill klippa sönder denna på olika områden. Det\r\nförsökte nu även Eva Zetterberg göra med mycket\r\nstor emfas. Det har jag ännu mindre förståelse för.\r\nJag vill rekommendera en artikel i tidningen Dagen\r\nden 23 oktober, enligt vilken Mona Sahlin,\r\npartikamrat med Martin Nilsson och\r\npartisekreterare i hans parti, uppenbarligen inte\r\ndelar deras grundsyn på kristen etik.</pre><pre>Under de senaste åren har vi märkt en tydlig\r\nminskning av antalet aborter. Jag hoppas att detta\r\när mycket positivt för oss alla. Det är viktigt att\r\nkomma ihåg att abort alltid är en nödlösning. Det\r\ninnebär att samhället måste göra sitt yttersta för att\r\ngenom praktiskt stöd försöka undvika aborter.</pre><pre>Samhället bör också på olika sätt intensifiera och\r\nutveckla arbetet med att förebygga aborter. Liksom\r\nutskottet anser jag det nödvändigt att i det arbetet\r\nanalysera de insatser som gjorts och granska\r\nsambanden mellan förändringar i aborttalen och de\r\nförebyggande insatserna. Jag anser att en\r\nkartläggning av varför kvinnor väljer abort är\r\nnödvändig.</pre><pre>Det vore också angeläget med en utvärdering av de\r\nerfarenheter som kan göras av uppföljning och stöd\r\nsom ges till kvinnor och män efter en abort. Detta\r\när en viktig aspekt, som ofta har glömts bort. Vi har\r\nett ansvar för hela denna situation. I en sådan\r\nutvärdering skulle också kunna analyseras hur\r\nsamhället kan hjälpa till för att förebygga nya\r\nabortsituationer men också ge ett viktigt och\r\nangeläget stöd till framför allt kvinnan. Kvinnan\r\noch fostret är två individer, och båda har ett\r\nskyddsvärde.</pre><pre>En mycket viktig problemställning i detta\r\nsammanhang är det faktum att gränsen för möjlig\r\növerlevnad stadigt har sjunkit.</pre><pre>I dag kan enstaka barn som föds efter tjugotredje\r\ngraviditetsveckan överleva. I USA har man t.o.m.\r\nräddat barn födda under den tjugoförsta\r\ngraviditetsveckan. Felmarginalen vid\r\ntidsbestämning av ett fosters verkliga ålder är en--\r\ntvå veckor. Socialstyrelsen kan i dag bevilja abort\r\nt.o.m. tjugoandra graviditetsveckan, om synnerliga\r\nskäl föreligger.</pre><pre>Med nuvarande regler finns det därmed ökad risk\r\natt aborter utförs när fostret har en chans att\r\növerleva. Även om denna aspekt inte får skymma\r\nden etiska huvudfrågan, måste den lyftas fram och\r\ndiskuteras vidare. Vidare diskussioner är också\r\nnödvändiga när det gäller den nuvarande\r\nabortlagstiftningen. 1974 års abortlagstiftning\r\nbygger faktiskt på andra förutsättningar än de som\r\nligger till grund för slutsatserna i utredningen Den\r\ngravida kvinnan och fostret -- två individer. Detta\r\nkräver klargöranden. I utredningen sägs att frågan\r\ninte kan anses färdigbehandlad. Många frågor\r\nkvarstår.</pre><pre>Det är dock inte bara abortfrågan som måste bli\r\nföremål för en samlad, vidare diskussion. Även\r\nfrågeställningar inom det medicinsk-biologiska\r\nforskningsområdet och verksamheter vid livets\r\nbörjan måste föras fram. Liksom utskottet\r\nkonstaterar jag att utvecklingen inom detta område\r\när snabb. Det skapar nya förutsättningar för den\r\nmedicinska verksamheten och svåra etiska\r\nproblem. I Läkartidningen nr 23 för 1993 skriver\r\nSvenska läkaresällskapets delegation för medicinsk\r\netik: Dags att sätta gränser för fosterdiagnostik.\r\nMan talar om den problemställning som finns och\r\nsom läkare ute i vården i dag brottas med. Vi\r\npolitiker behöver lyfta fram och diskutera, ge och\r\nta synpunkter. Just därför anser jag att vi, med\r\nledning av de delfrågor inom detta område som\r\nriksdag och regering har fattat beslut om under\r\nsenare år, måste ta ett helhetsgrepp för att få ett\r\nbättre underlag för framtida ställningstaganden.\r\nFasta etiska normer är nödvändiga för att möta nya\r\ntekniska landvinningar och metoder. Varje\r\ntillämpning måste relateras till de etiska\r\nkonsekvenserna. Behovet av en samlad lagstiftning\r\nkring medicinsk verksamhet och forskning vid\r\nlivets början är mycket stort och får inte negligeras.</pre><pre>Jag vill avsluta med att säga att det nog inte finns\r\nnågon som har enkla lösningar på dessa stora\r\nproblem. Ingen har gett sig ut för att ha det. Men\r\nnär det gäller etik och moral är det viktigt att vi gör\r\nskillnad på dessa två begrepp. Jag vill\r\nrekommendera att vi analyserar det vi säger när det\r\ngäller etik och moral. Kom ihåg att livet börjar när\r\ndet börjar. Det är inget kds har kommit på. Det\r\nbörjar vid befruktningen. Att värna livet är en\r\nuppgift vi har, alltifrån dess början till slut. Jag\r\nyrkar bifall till utskottets hemställan. Jag vill också\r\npåminna om det särskilda yttrande jag står bakom.</pre><pre>Anf. 92  MARTIN NILSSON (s) replik:</pre><pre>Herr talman! Chatrine Pålsson och jag, kds och\r\nSocialdemokraterna, står ganska långt ifrån\r\nvarandra i dessa frågor. Det är bara att konstatera.\r\nJag tänker inte göra någon ansats att försöka\r\növertyga Chatrine Pålsson om det riktiga i rätten till\r\nfri abort. Jag ställde en fråga i mitt anförande, men\r\njag tycker inte att jag fick svar på den.</pre><pre>Det är möjligt att det jag nu säger är att grovt\r\nförenkla och generalisera bilden. Men det som\r\nkommer till uttryck i exempelvis kds\r\nkvinnoförbunds material, i Kristdemokratiska\r\nsamhällspartiets uppfattning om samhällets\r\nuppställning av medicinsk-etiska krav och den åsikt\r\nsom Chatrine Pålsson gav uttryck för, innebär att\r\nmänskligt liv finns från det befruktningen äger rum,\r\natt människan har ett okränkbart värde osv. Jag\r\nförstår inte hur man med den inställningen så\r\noreserverat kan ställa upp bakom utskottets\r\nskrivning. Det innebär ju att man accepterar\r\nnuvarande abortregler. Det måste vara ett oerhört\r\nstort dilemma. Det måste också vara ett dilemma\r\natt gå emot de krav som ens parti står för i dessa\r\nfrågor. Just nu går ni som katten kring het gröt. Ni\r\nvågar inte säga rakt ut att ni står för de synpunkter\r\nsom finns i ert program.</pre><pre>Vi socialdemokrater har preciserat att det enligt vår\r\nsynpunkt handlar om att skydda de barn som är\r\nlivsdugliga, som har uppnått den tidpunkt då man\r\när livsduglig. Här försöker Chatrine Pålsson att föra\r\nin resonemang om att det i USA, i vissa enstaka\r\nfall, har fötts barn i tjugonde eller tjugoförsta\r\ngraviditetsveckan och att felmarginalen för\r\ntidsbestämmande av när graviditeten påbörjades är\r\nen--två veckor. Det är inte den bild som den statliga\r\nutredningen, Den gravida kvinnan och fostret -- två\r\nindivider, har kommit fram till. Där redovisar man\r\nandra slutsatser. Det är möjligt att man i USA har\r\nannan forskning och annan teknik. Men det är inte\r\nden verklighet vi i Sverige i dag lever i. Det är inte\r\nnågon allmängiltig verklighet. Det är i så fall\r\nextrema undantag. Jag skulle gärna vilja ha svar av\r\nChatrine Pålsson. Jag tycker att detta är\r\nanmärkningsvärt.</pre><pre>Anf. 93  CHATRINE PÅLSSON (kds)\r\nreplik:</pre><pre>Herr talman! Martin Nilsson ställde frågan om vi\r\nstår för vårt partiprogram. På den frågan svarar jag\r\nja. Jag tycker att det är utmärkt att Martin Nilsson\r\nsätter sig in i kds program. Jag rekommenderar\r\nhonom varmt att fortsätta med det.</pre><pre>I utskottsbetänkandet lyfter man fram vikten av\r\nrätten till liv i vårt samhälle. Man talar också om\r\nhur viktigt det är att vi tar ett helhetsgrepp på dessa\r\nfrågor. När det gäller demokratins allra djupaste\r\ndimension, nämligen människovärdet och\r\nmänniskolivet, hoppas jag att även\r\nSocialdemokraterna vill stå för denna syn på\r\nmänniskovärdet.</pre><pre>Flera tunga remissinstanser har vid behandlingen\r\nav Fri- och rättighetskommitténs betänkande berört\r\nfrågan om rätten till liv. Jag har utvecklat det något\r\ni mitt särskilda yttrande. Det är\r\nAdvokatsamfundet, Länsrätten i Stockholm, Svea\r\nhovrätt m.fl. Regeringen kommer naturligtvis att få\r\nanledning att överväga dessa frågor i ljuset av de\r\nremissynpunkter som framförts. Man måste ta ett\r\nhelhetsgrepp, och regeringen måste formulera\r\ndetta i sin skrivning. Det är nödvändigt för den\r\nmedicinska verksamheten vid livets början. Jag tror\r\negentligen inte att vi har en annorlunda inställning.\r\nI de gamla utskottsbetänkanden jag har läst, från\r\ntiden innan vi kristdemokrater fanns här i\r\nkammaren, har liknande synpunkter framförts. Jag\r\nhoppas att vi kan fortsätta med det.</pre><pre>Anf. 94  MARTIN NILSSON (s) replik:</pre><pre>Herr talman! Poängen i det vi säger är att frågan om\r\nlivets början inte är någon enkel fråga. Här har man\r\nolika synpunkter, utifrån olika utgångspunkter.\r\nChatrine Pålsson hävdar exempelvis i sitt inlägg att\r\nlivets början är vid befruktningstillfället. Tuve\r\nSkånberg, som skall upp i debatten senare, har\r\növerlämnat ett par frågor till mig som jag tacksamt\r\ntagit emot. De innebär att han hävdar att fostret vid\r\nsex veckors ålder uppvisar EKG, hjärtat slår osv.\r\nSomliga kommer säkert att hävda att det är vid den\r\ntidpunkten livet börjar. Det är enklare och en\r\ntydligare indikation när det gäller att fastslå\r\nlivsduglighet. Det är poängen med lagstiftningen.</pre><pre>Jag tycker inte att jag fick något svar på min fråga.\r\nHur kan man rösta för utskottets hemställan, om\r\nman har den grundinställning som Chatrine Pålsson\r\nhar? Det står i det program från kds som heter\r\nSammanställning av aktuella medicinsk-etiska\r\nkrav, att möjlighet till abort endast skall föreligga i\r\nundantagsfall. Anser Chatrine Pålsson att det\r\nbetänkande vi har antagit i utskottet, som Chatrine\r\nPålsson har röstat för, innebär att abort tillåts\r\nendast i undantagsfall? Om inte, varför röstar hon\r\ninte för en sådan linje? Vad innebär\r\nundantagsfallen? Jag tycker fortfarande att talet\r\nklingar tomt i svaren på dessa frågor. Jag tror att\r\nmånga skulle vilja ha reda på det.</pre><pre>Vi har fått veta vad utskottsmajoriteten anser. Jag\r\nantar att Folkpartiet, Centern och Moderaterna\r\nstår bakom skrivningarna, där det sägs att\r\nregeringen inte avser återkomma med nya förslag\r\nom abortlagstiftning. Det tycker jag låter bra. Men\r\nuppenbarligen är det mot kds politik. Vad innbär\r\nkds politik? Konkretisering, tack!</pre><pre>Anf. 95  CHATRINE PÅLSSON (kds)\r\nreplik:</pre><pre>Herr talman! Allt liv har samma värde. Martin\r\nNilsson vill gärna prata om den funktionella synen\r\npå livet, och jag delar inte riktigt den synen.</pre><pre>För oss kristdemokrater gäller det att komma en bit\r\npå vägen mot vårt mål. Målet är att höja\r\nmänniskovärdet i alla delar. Då handlar det inte i\r\nförsta hand om att göra något akut, utan om att föra\r\nfrågan framåt. Ibland vill vi ta tio steg på vägen mot\r\nmålet. Vi kan kanske bara ta fyra steg, men vi går\r\ni alla fall åt rätt håll.</pre><pre>Jag hoppas att Martin Nilsson har hört talas om\r\nGenèvedeklarationen. Den skrevs 1948. Alla\r\nläkare, åtminstone i Europa, jobbar efter den. Där\r\nstår det inskrivet att läkare förbinder sig att skydda\r\nlivet alltifrån befruktningsögonblicket till\r\ndödsögonblicket. Det är ingen kristdemokratisk\r\nläkargrupp som har formulerat detta. Det har\r\ngjorts i ett mycket större forum.</pre><pre>Jag rekommenderar Martin Nilsson att ta del av de\r\nsynpunkter som finns från läkarhåll.</pre><pre>Anf. 96  ELISABETH PERSSON (v):</pre><pre>Herr talman! Alla barn borde ha rätt att födas\r\nvälkomna och önskade och att få växa upp i en\r\nkärleksfull miljö. Att bli gravid och med glädje och\r\nförtröstan kunna se fram emot födseln och sedan få\r\nföda ett efterlängtat barn är den största lycka -- tror\r\njag -- en kvinna kan uppleva.</pre><pre>Att bli gravid men inte vilja sätta barn till världen\r\neller inte kunna ta vara på barnet är på motsatt vis\r\nnågot alldeles förskräckligt. Oönskade graviditeter\r\nhar plågat kvinnor i alla tider. Jag och många med\r\nmig anser att det är ett civiliserat samhälles\r\nskyldighet att bespara kvinnor det lidande som\r\noönskade graviditeter innebär.</pre><pre>I Sverige -- men dess värre inte i alla andra länder --\r\nhar kvinnor rätt till det man i dagligt tal kallar fri\r\nabort. Det innebär att abort får utföras, med vissa\r\nreservationer, när en kvinna begär det.\r\nReservationerna gäller främst att kvinnan inte skall\r\nutsättas för fara.</pre><pre>Om det finns anledning att anta att fostret är\r\nlivsdugligt får abort inte utföras. Detta står\r\nuttryckligen skrivet i abortlagen, och den borde\r\nverkligen läsas av dem som antyder att foster som\r\när livsdugliga aborteras. Att göra så strider mot den\r\nsvenska abortlagstiftningen, och vi får utgå från att\r\ndet absolut inte förekommer.</pre><pre>Vi har, herr talman, en bra abortlagstiftning. I dag\r\ngörs 92,7 % av alla aborter före tolfte\r\ngraviditetsveckans utgång. Bara 7 % av aborterna\r\nsker senare, dvs. mellan trettonde och artonde\r\ngraviditetsveckan. Omkring 200 aborter per år görs\r\nefter artonde graviditetsveckan, och då krävs det\r\natt Socialstyrelsen har givit kvinnan tillstånd och att\r\ndet föreligger synnerliga skäl.</pre><pre>Jag upprepar att tillstånd inte kan ges om det finns\r\nanledning att anta att fostret är livsdugligt. Detta\r\nstår skrivet i lagens 3 §, sista meningen.</pre><pre>Nu ifrågasätts abortlagen. Jag skall ta upp några\r\npunkter där jag vill ha klargörande och\r\nförtydligande av det ifrågasättande av lagen som\r\nhar förts fram i motioner. Eftersom motionerna är\r\nåtergivna i betänkandet hoppas jag att det går bra.</pre><pre>Ulla Tillander m.fl. från Centerpartiet kräver\r\nexempelvis skärpt tidsgräns för abort.\r\nMotionärerna motiverar detta med att antalet\r\naborter är för högt och att den takt som antalet\r\naborter sjunker med är för långsam.</pre><pre>Herr talman! För det första finns det inga fasta\r\ntidsgränser i vår abortlagstiftning. Det kan man\r\nkonstatera genom att läsa innantill. För det andra\r\nsker 97 % av alla aborter mycket tidigt. För det\r\ntredje sjunker aborttalen med i genomsnitt 4--5 %\r\nvarje år. För det femte visar all erfarenhet att ju\r\nsvårare det är att få abort desto senare görs\r\naborterna.</pre><pre>För att sänka aborttalen, vilket motionärerna säger\r\nsig vara ute efter, krävs det alltså andra åtgärder än\r\nsänkta tidsgränser. Det står faktiskt inte någonting\r\nom dessa tidsgränser i lagen.</pre><pre>Jag vill ta upp frågan om sena aborter, eftersom\r\ndessa är ett viktigt argument i abortmotståndarnas\r\nformuleringar.</pre><pre>Man vet att många av de kvinnor som gör abort\r\nmellan tolfte och artonde veckan av någon\r\nanledning har erkänt sent för sig själva och\r\nomvärlden att de är gravida. De har helt enkelt\r\nförnekat graviditeten. Ibland kan en sådan\r\nförnekelse hänga samman med skräck eller oro för\r\natt bli gravid. Det kan också handla om en\r\nförnekelse av kvinnligheten eller av kroppens\r\nfunktioner.</pre><pre>En annan grupp av de 7 % kvinnor som gör sena\r\naborter består av kvinnor som missbrukar droger\r\neller alkohol. De misshushållar av den anledningen\r\nmed sig själva eller struntar helt enkelt i de signaler\r\nsom tyder på graviditet, exempelvis utebliven\r\nmenstruation.</pre><pre>Är det dessa kvinnors aborter som\r\nabortmotståndarna vill förhindra? Är det dessa\r\nkvinnor som ni till varje pris skall tvinga att bli\r\nmödrar mot sin vilja? Jag skulle väldigt gärna vilja\r\nha svar på den frågan. Ulla Tillander är inte här i\r\ndag, men det kanske finns någon annan företrädare\r\nför motionärerna eller för Centerpartiet som kan\r\nsvara på det.</pre><pre>Herr talman! Särskilt i kds vill man gärna låta\r\npåskina att förutsättningarna för vår\r\nabortlagstiftning har ändrats. Det påstås\r\nexempelvis i Rose-Marie Frebrans och Stefan\r\nAttefalls motion att den grundideologi som lagen\r\nbygger på -- synen på fostret som en del av kvinnans\r\nkropp -- har ändrats. Också Chatrine Pålsson var\r\ninne på den frågan i sitt anförande.</pre><pre>I Ulla Tillanders flerpartimotion står det skrivet att\r\nman i dag har gått ifrån uppfattningen att fostret är\r\nen del av kvinnans kropp och att man i stället utgår\r\nfrån att modern och barnet är två individer.</pre><pre>Herr talman! Det här är lösa påståenden som förs\r\nfram som sanningar. Jag vill verkligen ha klarlagt\r\nvem motionärerna åsyftar när de använder ordet\r\n''man''. Vem eller vilka är det som har gått från en\r\nuppfattning till en annan? Motionärerna skriver att\r\ngrundförutsättningarna har ändrats. Vem har\r\nändrat dessa grundförutsättningar för abortlagens\r\nuttryck och formuleringar? När ändrades de? I\r\nvilket avseende har de ändrats?</pre><pre>Det är viktiga frågor. Jag och många med mig vill\r\nha klart besked på dessa punkter. Det som förs fram\r\när inte sanningar utan påståenden som inte står för\r\nnågonting annat än motionärernas personliga\r\nuppfattningar.</pre><pre>Ulla Tillander sätter i sin motion också\r\nlikhetstecken mellan orden ''foster'' och ''barn''.\r\nDet kan man inte göra, herr talman. Vi har två\r\nolika ord i svenska språket för dessa två begrepp.\r\nDet är viktigt, särskilt när det gäller aborter.</pre><pre>Den svenska lagstiftningen är entydig på denna\r\npunkt. Vi aborterar inte barn. Att slarva med\r\nspråket på detta till synes oskyldiga sätt luktar\r\nLivets ord lång väg. Men det är inte så oskyldigt\r\nsom det i förstone kan tyckas.</pre><pre>Det har refererats till ett betänkande, SOU 89:51,\r\nsom har den mycket olycksaliga titeln Kvinnan och\r\nfostret två individer. Att från denna rubrik dra de\r\nslutsatser som motionärerna och debattörerna här\r\nnu gör är, menar jag, orimligt. Det finns inget fog\r\nför den argumentationen i SOU 89:51.</pre><pre>En graviditet är en process som sker i kvinnans\r\nkropp. Den kan inte ske utanför kvinnans kropp.\r\nDet tror jag inte någon kan argumentera emot.</pre><pre>Aborter handlar om ingrepp, och\r\nabortlagstiftningen handlar om vem som skall ha\r\nrätt att begära att det ingreppet utförs.\r\nUtredningen diskuterar vissa problem och lämnar\r\nen del frågor obesvarade. Man kommer i rapporten\r\nfaktiskt till slutsatsen att abortlagen fungerar väl\r\noch att det inte finns någon anledning att ändra\r\nden.</pre><pre>Det är inte så att någon ideologi eller\r\ngrunduppfattning har ändrats. Motionärerna vill\r\nändra, men ''man'' har inte ändrat sig.</pre><pre>Jag skall ta upp ett sådant här försåtligt påstående\r\ntill. Det står i betänkandet, återgivet från en\r\nmotion: ''Abort får aldrig ses som en teknisk fråga\r\nom t.ex. olika preventivmedelsmetoder.'' Bortsett\r\nfrån den något konstiga formuleringen, undrar jag:\r\nFinns det någon i det här landet som ser abort som\r\nen teknisk fråga om t.ex. olika\r\npreventivmedelsmetoder? Vem eller vilka är det i\r\nså fall?</pre><pre>Så några ord om Chatrine Pålssons inlägg här\r\ntidigare och vad hon säger i det särskilda yttrandet.\r\nI yttrandet har Chatrine Pålsson lagt sig till med ett\r\nslagord som emanerar, kan jag berätta, från\r\nvänsterns kvinnor på 70-talet när vi slogs för de fria\r\naborterna: Abort är alltid en nödlösning.</pre><pre>Med det ville vi säga att abort inte, som dåtidens\r\nmotståndare påstod, är något lättvindigt. Det är\r\ninte så att kvinnor begär att få abort hur som helst,\r\nutan det är en nödlösning.</pre><pre>Det är litet smart att lägga sig till med det uttrycket,\r\noch jag måste erkänna att jag hajade till när jag\r\nläste det. Men sedan står det så här: ''- -- samhället\r\nskall göra sitt yttersta för att genom praktiskt stöd\r\nförsöka undvika abort. Detta gäller även efter det\r\natt graviditet konstaterats.''</pre><pre>Jag vill, precis som tidigare Martin Nilsson och\r\nandra, gärna få ett klargörande av vad kds\r\negentligen menar. Var står ni i abortfrågan? Står ni\r\nbakom betänkandet? Står ni bakom det särskilda\r\nyttrandet? Eller stöder ni fortfarande de tidigare\r\nrefererade skrivningarna?</pre><pre>Menar ni vad som står i det särskilda yttrandet, kan\r\nman bara tolka det på det sättet att samhället skall\r\ngöra sitt yttersta att övertala kvinnor, som har blivit\r\ngravida men som inte vill ha barn, att ändå föda\r\noönskade barn. Eller menar ni det som står i\r\nbetänkandet, som ni står bakom, nämligen att vi\r\nhar en bra abortlag och att det inte finns någon\r\nanledning att ändra den?</pre><pre>Det här ''nuet'' har diskuterats så mycket, så jag\r\ntänker inte ta upp det mer än att jag vill påpeka att\r\njag inte kan tänka mig att socialutskottet skiljer sig\r\nfrån andra utskott, som är synnerligen noggranna\r\nmed även sådana ord som ''nu'' och ''kunde''.\r\nÅtminstone i det utskott där jag mestadels\r\ntillbringar min tid, kulturutskottet, tidigare också\r\nlagutskottet, är vi mycket noga när vi pillar in ett\r\n''nu'' eller tar bort ett ''nu''. Att påstå att det inte\r\nbetyder någonting, tycker jag är ganska allvarligt.</pre><pre>Jag vill tro Rosa Östh på hennes ord, när hon säger\r\natt hon själv inte står bakom detta ''nu'', men jag\r\ntycker att det här är litet allvarligt. Jag går inte på\r\ntalet om att läsa in för mycket. ''Nuet'' är viktigt.</pre><pre>Huvudpunkten är, har vi fått höra här, att vi har en\r\nbra abortlag och att det inte finns någon anledning\r\natt ändra den. Men det finns en annan anledning till\r\natt det är väldigt viktigt med reservation 2, och det\r\när att utskottet skriver att man vill ha en\r\nkartläggning för att närmare ta reda på orsaken till\r\natt kvinnor väljer abort.</pre><pre>Nu är det faktiskt så, herr talman, att enligt\r\nabortlagen behöver kvinnan inte ange skäl för att\r\nbegära abort. Det är liksom en av poängerna med\r\nden fria aborten. Man kan alltså inte kräva att\r\nkvinnor i framtiden skall ange skäl och sedan göra\r\nstatistik på skälen. Man kan inte heller gå in i\r\nbefintliga journaler och titta där, för där skall det\r\negentligen inte stå någonting.</pre><pre>Det här är viktigt att påpeka för kammarens\r\nledamöter. Om man vill behålla den nuvarande\r\nabortlagen och inte pilla på den, måste man stödja\r\nreservation 2, en reservation som Vänsterpartiet\r\nockså står bakom naturligtvis. Hur man skall kunna\r\ntänka sig en kartläggning utan att ändra abortlagen\r\ni det här avseendet, förstår jag inte. Det vore\r\nintressant att få reda på.</pre><pre>Om man däremot verkligen vill veta vad som gör\r\natt kvinnor tvingas välja abort, går det att ta del av\r\nen mängd rapporter. Exempelvis har en gynekolog\r\nsom heter Kristina Holmgren gjort djupintervjuer\r\nmed patienter som hon har haft och med deras\r\ntillstånd -- utan namn naturligtvis -- publicerat\r\nresultatet.</pre><pre>Av dessa intervjuer framgår att den helt\r\ndominerande orsaken till att kvinnor väljer abort är\r\natt de inte tror på relationen med den presumtive\r\nfadern. Kvinnorna inser att de skulle komma att stå\r\nhelt ensamma med ett barn. De har inte velat bli\r\ngravida, och de vill inte vara ensamstående mödrar.\r\nDe vill att deras eventuella framtida barn skall\r\nfödas efterlängtade och ha två föräldrar.</pre><pre>Relationen till de män som har gjort dem gravida\r\när alltså främsta skälet för att de vill ha abort. Det\r\när inte bostadsbrist eller andra sociala skäl som en\r\nkurator eventuellt kan avhjälpa, även om det också\r\nibland är svårt, som ligger till grund för abort. Man\r\nkan ju dess värre inte lagstifta om att folk skall älska\r\nvarandra.</pre><pre>Det hjälper inte ens att någon välvillig kurator\r\nförsöker övertala en gravid abortsökande kvinna\r\noch säger: Nu får du försöka sy ihop det med den\r\nblivande pappan. Det går inte att göra på det viset.\r\nDet fungerar inte. Det ger inte efterlängtade och\r\nönskade barn. Det skapar inte förutsättningar för\r\nen god uppväxtmiljö.</pre><pre>Herr talman! Är man verkligen intresserad av att\r\nfå ner aborttalen och inte bara av att skuldbelägga,\r\nsmutskasta eller moralisera kring aborterna, så\r\nhandlar det om att undvika oönskade graviditeter,\r\noch det verkar som om vi egentligen är överens om\r\ndetta. Det slår också utskottet fast.</pre><pre>Det här gör man på olika sätt. Man kan göra det\r\ngenom utökad preventivmedelsrådgivning. Gratis\r\np-piller har vi föreslagit från Vänsterpartiet -- det\r\nsänker omedelbart aborttalen, det vet vi.</pre><pre>Ungdomsmottagningarna är mycket viktiga. De\r\nmåste vara lättillgängliga. De måste ha öppettider\r\nsom passar ungdomarna. Ett sätt att få ner\r\naborttalen, dvs. att förhindra oönskade\r\nungdomsgraviditeter, vore faktiskt att se till att det\r\nfanns söndagsöppna ungdomsmottagningar, dit de\r\nunga flickorna kunde söka sig, om de är oroliga för\r\natt ha blivit gravida, och få ett dagen-efter-piller\r\nsom fungerar som ett p-piller men som man tar\r\ndagen efter. Det här är ett förslag som vi kanske\r\ntillsammans kan driva vidare och försöka få\r\nigenom. Det får omedelbart effekt på aborttalen,\r\ntror jag.</pre><pre>Sex- och samlevnadsundervisningen måste stärkas i\r\nden nya läroplanen. Med regeringens liggande\r\nförslag kommer sex- och\r\nsamlevnadsundervisningen att tas bort. Alla som\r\noroar sig för aborttalen -- från Rosa Östh till\r\nChatrine Pålsson, tvärs över Folkpartiet till\r\nVänsterpartiet -- borde alltså slåss för att barn- och\r\nungdomskunskapen skall finnas kvar som särskilt\r\nämne på schemat. Det är nämligen där som sex- och\r\nsamlevnadsundervisningen ligger, inte någon\r\nannanstans. Tar man bort barn- och\r\nungdomskunskapen, tar man också bort sex- och\r\nsamlevnadsundervisningen.</pre><pre>Det finns fler metoder. Skolhälsovården, särskilt\r\nden insats som skolsköterskorna gör, är viktig i de\r\nhär avseendena och utgör ofta en stor trygghet och\r\nkunskapskälla för många flickor. Utbyggd\r\nskolhälsovård minskar med stor sannolikhet antalet\r\noönskade graviditeter.</pre><pre>Herr talman! Jag yrkar bifall till reservationerna\r\noch meningsyttringen, och jag vill bara avsluta med\r\natt beröra repliker som har förekommit i debatten\r\nhär.</pre><pre></pre><pre>Fostrets intresse talade Rosa Östh om. Är det inte\r\nfråga om världens efterrationalisering? Är det\r\nnågon här som kan ställa upp och säga att man hade\r\nnågot som helst intresse som foster? Jag tror\r\nfaktiskt inte det. Jag tror att det är att skjuta över\r\nmålet när man talar om att fostret behöver advokat\r\nutan att närmare gå in på detaljer.</pre><pre>Det var fler repliker, men eftersom jag har hållit på\r\nganska länge, herr talman, så slutar jag här.</pre><pre>Anf. 97  ROSA ÖSTH (c) replik:</pre><pre>Herr talman! Elisabeth Persson berörde många\r\nfrågor. Det mesta handlade inte så mycket om\r\nutskottets betänkande utan fastmer om\r\nmotionerna. När det gäller det lilla ordet ''nu''\r\ntänker jag inte uppta taletiden med att ytterligare\r\ndiskutera det. Jag tycker att vi diskuterat det\r\ntillräckligt. Vi står fast vid det tydliga uttalande som\r\nutskottet har gjort i denna fråga.</pre><pre>Jag har förstått att det är en källa till förargelse när\r\nvi säger att man närmare bör ta reda på vad orsaken\r\när till att kvinnor gör abort. Naturligtvis har inte\r\nnågon, Elisabeth Persson, tänkt sig att kränka\r\nrätten till sekretess i det här fallet. Men många\r\nkvinnor berättar spontant: ''Jag måste göra abort\r\ndärför att . . .'' En del säger faktiskt: ''Jag skulle\r\ninte ha blivit gravid om jag hade haft råd att köpa\r\np-piller.'' Detta skulle alltså tala för Vänsterpartiets\r\nkrav att dela ut fria sådana. Det här är ju inte det\r\nminsta kontroversiellt. Som jag ser det är det ett led\r\ni det förebyggande arbetet att man vill utreda varför\r\nvissa landsting är mer framgångsrika än andra.</pre><pre>Beträffande de motioner som Elisabeth Persson\r\nhänvisar till, i synnerhet den motion där Ulla\r\nTillander står som första namn, upprepar jag att\r\nalla dessa motioner är avstyrkta av utskottet. Ulla\r\nTillander skulle ha varit här i dag om hon inte hade\r\nblivit sjuk. Jag hoppas att det respekteras att jag\r\ninte ger mig in på att försöka tolka hennes\r\nbevekelsegrunder när hon skrev sin motion.</pre><pre>Anf. 98  ELISABETH PERSSON (v) replik:</pre><pre>Herr talman! Det gör jag verkligen, Rosa Östh. Jag\r\nsåg också att Ulla Tillander inte var här. Jag vänder\r\nmig alltså till Chatrine Pålsson. Uttrycken som\r\n''man har'' och ''det har ändrats'' förekommer\r\nsamtliga i kds-motioner och förekom också i\r\nChatrine Pålssons argumentation tidigare i\r\nkammaren i dag. Jag hoppas att Chatrine Pålsson\r\nkan klargöra vad hon menar.</pre><pre>''Nuet'' tycker jag inte heller att Rosa Östh och jag\r\nskall diskutera mer. Men beträffande\r\nkartläggningen kan vi kanske vara överens. Vi vet\r\nfaktiskt tillräckligt för att göra insatser när det\r\ngäller abortförebyggande åtgärder.</pre><pre>Jag är kritisk till formuleringen i utskottets\r\nbetänkande av samma anledning som jag är kritisk\r\ntill ''nuet''. Det står att man närmare vill ta reda på\r\norsakerna till att kvinnor väljer abort. Hur har man\r\ntänkt sig att göra detta? Man skriver väl inte så löst.\r\nÄr det en sammanställning av redan befintligt\r\nmaterial, är det inte så mycket att orda om det. Vill\r\nutskottet möjligen göra nya intervjuer? Man svävar\r\ni okunnighet. Därför ställer jag mig frågande och är\r\nskeptisk.</pre><pre>Anf. 99  ROSA ÖSTH (c) replik:</pre><pre>Herr talman! När det gäller den sista fråga\r\nElisabeth Persson tog upp kan jag bara hänvisa till\r\nvad som står i utskottets betänkande. På s. 16 under\r\navsnittet om Folkhälsoinstitutet berättar man vad\r\nsom där står på programmet, bl.a. forskning om\r\norsakerna till aborttals upp- och nedgångar, t.ex.\r\nutvärdering av sambandet mellan subventionering\r\nav p-piller och sänkta aborttal.</pre><pre>Jag upprepar: Det finns inte någon dold elak avsikt\r\ni att man skall undersöka orsakerna eller göra en\r\nutvärdering av de samlade insatserna i förhållande\r\ntill de, förhoppningsvis, uppnådda minskningarna\r\nav aborttalen.</pre><pre>Anf. 100  CHATRINE PÅLSSON (kds)\r\nreplik:</pre><pre>Herr talman! Elisabeth Persson frågade mig vem\r\n''man'' är i de olika citaten. Jag väljer att läsa\r\ninnantill från en statlig utredning, SOU 1989:51.\r\nDär står att den gravida kvinnan och fostret är två\r\nindivider: ''Enligt utredningens uppfattning måste\r\nman utgå från att modern och det blivande barnet\r\när två skilda individer som båda är skyddsvärda.''\r\nVidare står det litet längre fram: ''När det gäller den\r\noföddes intresse bör först framhållas att ett foster i\r\nprincip har rätt till utveckling och rätt att födas.\r\nDärav följer att en abort inte kan motiveras utifrån\r\nfostrets intresse. Ett abortbeslut innebär som regel\r\natt kvinnans (föräldrarnas) intresse att inte föda\r\nbarnet tillåts väga tyngre än fostrets intresse att\r\nutvecklas och födas.''</pre><pre>''Nödfallsåtgärd'' var ett uttryck som förekom i\r\nförberedandet av 1974 års abortlag. Jag vet att\r\nVänsterpartiet förespråkade en sådan åtgärd\r\nmånga gånger.</pre><pre>På frågan om vi står bakom betänkandet och det\r\nsärskilda yttrandet svarar jag ja. Vidare måste jag\r\nsäga att jag blir något skrämd över att det tycks vara\r\nnegativt för många att lyfta fram människovärdet.\r\nJag ser det som positivt, och jag ser det också som\r\nmin uppgift att göra det.</pre><pre>Vi krisdemokrater vill inte kriminalisera aborten --\r\ndet tycker jag är viktigt att säga -- men vi vill bringa\r\nner antalet aborter.</pre><pre>Beträffande den nya läroplanen -- den frågan\r\ntangerar ju frågan om sex och samlevnad -- är det\r\nrektorerna på respektive skola som är ansvariga för\r\natt sex- och samlevnadsundervisning också\r\nfortsättningsvis finns. Det står tydligt och klart.\r\nMed det är min taletid slut.</pre><pre>Anf. 101  ELISABETH PERSSON (v)\r\nreplik:</pre><pre>Herr talman! Chatrine Pålsson antydde att det bara\r\när kds som slåss för människovärdet. Kvinnovärdet\r\noch människovärdet hos en kvinna som har råkat ut\r\nför en oönskad graviditet vill vi slå vakt om. Vi\r\nanser att vi med den nuvarande abortlagen gör det.\r\nDen är ett bra uttryck för att vi har respekt för den\r\noönskat gravida kvinnans förmåga att avgöra vad\r\nsom är bäst för henne och för ett eventuellt\r\nkommande barn. Vi visar respekt -- och också\r\nabortlagen -- för hennes möjlighet att avgöra om\r\nhon kan bli förälder eller ej. Det är viktigt att slå\r\nfast detta.</pre><pre>Chatrine Pålsson påstod någonting om skolan och\r\nrektors ansvar, men detta gäller faktiskt bara\r\ngymnasiet. Det gäller inte grundskolan. Sex- och\r\nsamlevnadsundervisning måste finnas med på\r\nschemat. Det finns ingenting annat som garanterar\r\nsådan undervisning.</pre><pre>Den nuvarande abortlagen, som tillkom 1974, gav\r\nuttryck för en viss syn på kvinnor och foster. Jag har\r\nhakat upp mig på att man i förtäckta ordalag påstår\r\natt denna grundideologi har ändrats. Ofta används\r\ndå ordet ''man'' i detta sammanhang. Jag har inte\r\nfått någon rimlig förklaring. Jag vill påstå att denna\r\ngrundsyn inte alls har ändrats på det sätt som\r\nframför allt kds och Chatrine Pålsson säger. Hon\r\nsäger att ''man'' anser. Säg i stället ''jag'' anser. Då\r\nskulle jag respektera denna åsikt. Eller varför inte\r\nsäga att det gäller merparten av medlemmarna i\r\nkds? Jag begriper inte varför man påstår att det\r\nskulle ha skett någon allmän förändring av\r\ngrundideologin och av den liberala synen på\r\naborter, som är ett fundament för 1974 års abortlag.\r\nVad är det som har ändrats? Och vad får dessa\r\nändringar i så fall för konsekvenser? Chatrine\r\nPålsson, det är här som ni svävar på målet och det\r\när detta som folk vill ha reda på.</pre><pre>Anf. 102  CHATRINE PÅLSSON (kds)\r\nreplik:</pre><pre>Herr talman! I viss mån lyssnar ju inte Elisabeth\r\nPersson på vad jag säger. Det är därför kanske\r\ndumt av mig att upprepa det. Jag har ju nyss läst\r\nupp ett citat ur en statlig utredning, vilket jag\r\ninstämmer i.</pre><pre>Jag har inte heller sagt att det bara är vi som värnar\r\nom detta. Vi har inget monopol. Men jag sade att\r\ndet förefaller som att det är negativt att vi värnar\r\nom och lyfter fram människovärdet. Jag vill också\r\nvärna om kvinnan. Det är just därför som jag i mitt\r\nsärskilda yttrande har sagt att det är viktigt att ge\r\nkvinnan stöd efter en abort. Det är ju oerhört\r\nviktigt att värna också om kvinnan.</pre><pre>Eva Zetterberg tog upp frågan om gratis p-piller.\r\nDet är säkert en bra metod, men efter att ha tagit\r\ndel av utvärderingarna av dessa försök har jag\r\nfunnit att metoden måste kombineras med en bred\r\ninformation. Jag vill också varna för att glömma de\r\nsexuellt överförbara sjukdomarna. Man skall inte\r\ntro att allt är frid och fröjd bara för att man\r\ntillhandahåller gratis p-piller. Det är alltså viktigt\r\nmed en fullödig information. Här tror jag att\r\nsamhället kan göra mycket mer.</pre><pre>Anf. 103  ELISABETH PERSSON (v)\r\nreplik:</pre><pre>Herr talman! Betänkandet från SOU 1989:51\r\nutmynnade i en enda sak, Chatrine Paulsson:\r\nAbortlagstiftningen är bra. Det finns inte någon\r\nanledning att ändra den. Och i den slutsatsen finns\r\ninte några tveksamheter, utan detta är\r\nkonklusionen från SOU-betänkandet. Den\r\nnuvarande abortlagen är bra. Den skall inte ändras.</pre><pre>Anf. 104  TUVE SKÅNBERG (kds):</pre><pre>Herr talman! Som motionär och medmotionär\r\nbeträffande motionerna So412, 417 och 486 vill jag\r\nkommentera socialutskottets överväganden i\r\nbetänkandet SoU2 om vissa etiska frågor. Ulla\r\nTillander har kontaktat mig och bett mig att\r\nföreträda henne när det gäller motion So412, under\r\nvilken hon står som första namn.</pre><pre>Så gott som undantagslöst har varje talare börjat\r\nmed att intyga att abortproblematiken är svår och\r\natt man skall nalkas den med största ödmjukhet.\r\nDet vore mig fullkomligt främmande att inte sälla\r\nmig till det sällskapet. Också jag tycker att det är\r\nen svår fråga. Jag vet tillfällen då jag skulle tillråda\r\nabort som det enda tänkbara.</pre><pre>Mycket är glädjande i utskottets överväganden.\r\nDet märks både i och utanför riksdagen att vinden\r\nhar vänt i abortfrågan. Det nämndes tidigare att\r\nMargó Ingvardsson är närvarande hör i\r\nkammaren. T.o.m. hon som gammal vpk:are\r\nerkände motvilligt i Svenska Dagbladet den 3\r\nfebruari 1993: ''Någonting har hänt i den svenska\r\nabortdebatten.''</pre><pre>I dag kan abortfrågan diskuteras öppet, mjukt och\r\nkonstruktivt. I socialutskottets betänkande märks\r\nnu en ökande medvetenhet om det stora etiska\r\ndilemma som över 30 000 aborter årligen innebär.\r\nGlädjande är också att samma etiska medvetenhet\r\nväxer hos allmänheten och att aborttalet nu har gått\r\nned i tre år i rad, en minskning med nästan 10 %\r\njämfört med 1991, om trenden håller i sig året ut.\r\nMinskningen är störst hos de yngre kvinnorna,\r\nvilket är positivt. Denna tioprocentiga minskning\r\när särskilt glädjande, eftersom den sker utan någon\r\nsärskild påvisbar ökad satsning på\r\nabortförebyggande åtgärder. Tyvärr har\r\nungdomsmottagningarna tyvärr ofta i stället fått\r\nminska sin verksamhet, vilket jag beklagar.</pre><pre>De vikande abortsiffrorna kan därför tas till intäkt\r\nför en begynnande attitydförändring hos\r\nallmänheten mot att välja abort som lösning på\r\nsociala problem. Inte heller kan man peka på att\r\nden svåra allmänna ekonomiska konjunkturen som\r\nhar rått sedan 1991 skulle underlätta för kvinnor vid\r\noönskade graviditeter -- ju svårare ekonomiskt\r\nläge, desto svårare att bli oönskat gravid -- snarare\r\ntvärtom. Det är alltså i en lågkonjunktur med\r\nökande arbetslöshet, växande oro och ökande\r\nsocialbidragskostnader som en tioprocentig\r\nminskning har skett. Det är anmärkningsvärt och\r\nglädjande. Att aborterade foster äldre än tolv\r\nveckor nu begravs och inte kastas bort är ytterligare\r\nett tecken på den förändrade attityden till det\r\nofödda barnet.</pre><pre>Den krampaktiga attityd som motionen So504 av\r\nElisabeth Persson, Vänsterpartiet, andas blir\r\nalltmer sällsynt. I motionen sägs uttryckligen att\r\nVänsterpartiet motarbetar varje förslag till\r\nförändring av nuvarande abortlag och att sådana\r\nförslag inte ens får diskuteras, de är ''odiskutabla''.</pre><pre>Men abortsituationen måste självfallet kunna\r\ndiskuteras. Inte på 20 år har abortproblematiken\r\ndiskuterats så mycket i massmedierna som i år.\r\nStatsminister Carl Bildt kommenterade den 3\r\ndecember 1992 i denna kammare\r\nregeringsförklaringens ord ''Alla människor har\r\nsamma värde. Den grundläggande mänskliga\r\nrättigheten är rätten till liv'' och dessa ords\r\nförhållande till den svenska abortlagstiftningen på\r\nföljande nyorienterande sätt:\r\n''Regeringsförklaringen skall vara uttryck för vissa\r\ngrundläggande värderingar som denna regering\r\navser att försöka upprätthålla, bl.a. allas rätt till liv.\r\nDet mycket stora antalet aborter leder till\r\nbekymmer och till en diskussion om den\r\nexisterande lagstiftningen. Den diskussionen förs\r\nkontinuerligt i denna kammare och i andra\r\nsammanhang. Men den har inte lett till några\r\nkonkreta slutsatser.'' Också i det betänkande som vi\r\ni dag debatterar kan man finna detta kontinuerliga\r\ndiskuterande och omprövande i beskedet att\r\nutskottsmajoriteten inte i nuläget är beredd att\r\nändra eller se över abortlagstiftningen, men man\r\nlämnar dörren öppen för framtiden. Att detta är en\r\nriktig tolkning av betänkandet tror jag mig kunna\r\nutläsa av att socialdemokraterna och vänstern har\r\nreserverat sig just mot ordet ''nu'' i betänkandet.</pre><pre>I mina motioner har jag yrkat på en bättre\r\nlagreglering av fosterdiagnostik och biologisk\r\nforskning i livets början. Också här har jag fått ett\r\ni huvudsak tillfredsställande svar: ''Utskottet\r\nkonstaterar att utvecklingen inom den medicinska\r\noch biologiska forskningen är snabb och att detta\r\nskapar nya förutsättningar för den medicinska\r\nverksamheten men också nya och svåra etiska\r\nproblem. När det gäller fosterdiagnostiken, som tas\r\nupp i flera motioner, bereds fortfarande i\r\nSocialdepartementet slutbetänkandet från\r\nutredningen om det ofödda barnet om bl.a.\r\nfosterdiagnostik. Efter remissbehandlingen har\r\nStatens medicinsk-etiska råd numera överlämnat\r\nett omfattande material och synpunkter på\r\nbetänkandet till departementet. Utskottet anser\r\ndet nödvändigt med en sammanhållen och etiskt\r\nförankrad politik i dessa frågor. Utgångspunkten\r\nmåste därvid vara den syn på människan och på\r\nmänniskolivets helgd som har sin förankring bl.a. i\r\nden kristna etiken och den västerländska\r\nhumanismen. Alla människor har samma värde och\r\nden grundläggande mänskliga rättigheten är rätten\r\ntill liv. Gränser måste, enligt utskottet, kunna sättas\r\nför att förhindra en utveckling inom forskningens\r\ntillämpning och den medicinska verksamheten som\r\nkan leda till negativa etiska konsekvenser.\r\nUtskottet förutsätter att regeringen noga följer\r\nutvecklingen på detta område och återkommer till\r\nriksdagen vid lämpligt tillfälle.''</pre><pre>Som motionär hade jag varit helt nöjd med svaret,\r\nom utskottet i stället för ''vid lämpligt tillfälle'' hade\r\nskrivit ''snarast'', men jag vet att tiden arbetar för\r\nde värderingar som min motion ger uttryck för och\r\natt ordspråket talar sant: ''Allt kommer till den som\r\nkan vänta.'' I övrigt delar jag helt utskottets\r\nmänniskosyn och syn på människolivets helgd. Jag\r\nnoterar att utskottet positivt benämner fostret som\r\n''det ofödda barnet''.</pre><pre>Annat som gläder mig som motionär är uttalandet:\r\n''Folkhälsoinstitutet bör enligt utskottet i samråd\r\nmed socialstyrelsens epidemiologiska centrum\r\nanalysera förändringarna i aborttalen i olika delar\r\nav landet. Sambandet mellan förändringarna i\r\naborttal och de förebyggande insatserna bör också\r\nnärmare studeras. En kartläggning bör ske för att\r\nnärmare ta reda på orsaken till varför kvinnor\r\nväljer abort.'' Det gläder mig att utskottet därmed\r\ngått de båda kds-motionerna So417 och 512 till\r\nmötes. Denna kartläggning kommer att ge\r\nutmärkta redskap för att skräddarsy\r\nåtgärdsprogram för att förebygga aborter just med\r\nsådana åtgärder som kvinnorna själva säger sig\r\nbehöva. Den senaste liknande undersökningen\r\ngjordes för över tio år sedan. Av det skälet behöver\r\nden uppdateras.</pre><pre>Det kan inte råda någon osäkerhet om att ökade\r\nförebyggande åtgärder verkligen är framgångsrika\r\noch nödvändiga, om nu aborttalen sjunker med\r\n10 % blott och bart genom opinionsförändringar,\r\nutan att t.ex. ungdomsmottagningar fått ytterligare\r\nmedel. Vad skulle då inte ökade satsningar kunna\r\ninnebära?</pre><pre>I Dagen av den 31 mars 1993 säger K-G Nygren,\r\nordförande i Svenska gynekologföreningen, att det\r\ngenom förebyggande verksamhet skulle kunna gå\r\natt få ned aborttalet med 15 000 årligen! Han\r\npåpekar att det lönar sig att satsa på förebyggande\r\nåtgärder. I samma artikel nämns att Åke\r\nGeidenmark, planeringschef för sjukvården i\r\nGöteborg, beräknat samhällets kostnader för\r\naborter 1993--1997 till en miljard kronor. ''Det finns\r\näven ekonomiska skäl till att få ner abortantalet'',\r\nmenar han.</pre><pre>När det gäller motion So424 om att förbjuda de\r\nsena aborterna mellan den 18:e och 22:a\r\ngraviditetsveckan tar utskottet nu inte ställning\r\nutan man hänvisar i bakgrundsbeskrivningen, s.\r\n14--16, till utredningen SOU 1989:51, Den gravida\r\nkvinnan och fostret -- två individer, vars\r\nutredningsförslag nu bereds efter remissbehandling\r\ni Socialdepartementet. Utredningen angav\r\nvetenskapens ståndpunkt 1989 att foster då ansågs\r\nlivsdugliga utanför moderns kropp vid 23--24\r\nveckor och att man inte menade att denna tidsgräns\r\nkunde förskjutas inom då överskådlig tid.</pre><pre>Därav följer att i väntan på att\r\nSocialdepartementets beredning av utredningen\r\nskall bli klar gäller ännu socialutskottets\r\nbetänkande 1987/88:SoU2. I betänkandet angavs\r\nnödvändigheten av att frågan om 18-\r\nveckorsgränsen för abort utan särskilt tillstånd\r\nprövas och att en sänkning övervägs.</pre><pre>Sedan utredningen presenterades 1989 har dock\r\nden medicinska forskningen om för tidigt födda\r\nbarn gått snabbare än vad man då kunde förutse. I\r\ndag är det i USA möjligt att rädda enstaka barn så\r\ntidigt som i moderns 21:a graviditetsvecka. I USA:s\r\nambassads Documentation Center och i databasen\r\nDialog Database Host System fanns ett flertal\r\ndokumenterade fall på för tidigt födda barn som i\r\nmoderns 21:a och 22:a graviditetsvecka överlevt\r\nutan skador. Kenya King föddes den 16 juni 1985 på\r\nPlantation General Hospital, Plantation, Florida, i\r\nhennes mors 21:a graviditetsvecka, dvs. 19 veckor\r\nefter konceptionen. Bland barn födda i moderns\r\n22:a graviditetsvecka, dvs. 20 veckor efter\r\nkonceptionen, kan nämnas Zascha Villamar, född\r\nden 18 februari 1992 på Miami Childrens Hospital,\r\nMiami, Florida, James Elgin född den 20 maj 1987 i\r\nOttawa, Ontario, Canada, och Ernestine Hudgins,\r\nfödd i februari 1983 på Sharp Hospital, San Diego,\r\nKalifornien. Detta var bara några exempel från\r\nlistan. Listan finns i sin helhet publicerad i Dagen\r\nden 13 april 1993.</pre><pre>Eftersom uppgifterna har varit okända i Sverige så\r\nsent som 1989 skrev jag till de sjukhus i USA där\r\nde yngsta barnen hade fötts. Jag bad dem sända\r\nintyg på hur tidigt Kenya King och Zascha Villamar\r\nverkligen hade fötts samt den medicinska\r\ndokumentationen. Jag fick omgående brev och\r\nintyg från neonatologispecialisterna dr Barry D.\r\nChandler på Plantation General Hospital och från\r\ndr Ian P. Jeffries på Miami Neonatal som visade att\r\nbarnen var födda i 21:a respektive 22:a\r\ngraviditetsveckan enligt vårt sätt att räkna i\r\nSverige, dvs. 19 respektive 20 veckor efter\r\nkonceptionen. De hänvisade till den medicinska\r\ntidskriften Journal of Medical World News från den\r\n11 november 1985.</pre><pre>Dessa nya medicinska forskningsrön ger\r\nnaturligtvis ännu större eftertryck åt\r\nsocialutskottets oro 1987 över de sena aborterna.\r\nDe bör påverka Socialdepartementets\r\növerväganden att snarast fastställa den senaste\r\nacceptabla gränsen för aborter till 18:e veckan. Jag\r\növerlämnar till tredje vice talmannen de båda\r\nbreven i original samt utdraget ur den medicinska\r\ntidskriften för att den som vill skall kunna förvissa\r\nsig om att mina uppgifter är korrekta. Det går\r\nnaturligtvis att få kopior.</pre><pre>I huvudsak är jag alltså mycket nöjd med\r\nsocialutskottets utlåtanden över mina motioner.\r\nMen utifrån de något märkliga reservationerna som\r\nMartin Nilsson för Socialdemokraterna och Eva\r\nZetterberg för Vänsterpartiet har avgivit vill jag\r\nställa fyra frågor till reservanterna.</pre><pre>Varför anser Vänsterpartiet och\r\nSocialdemokraterna att ingen utvärdering bör\r\ngöras om varför kvinnor ser sig tvungna att göra\r\nabort, dvs. en kartläggning just med avsikt att\r\nforma ett välriktat och skräddarsytt\r\nåtgärdsprogram utifrån kvinnornas egna uttalade\r\nbehov? Vad är det reservanterna fruktar skall\r\nkomma fram genom en kartläggning?</pre><pre>I propositionen till nuvarande abortlag, 1974:70, s.\r\n60, ges uttryck för åsikten att ''fostret främst bör\r\nbetraktas som en del av moderns kropp''.\r\nSocialdemokraten Margareta Winberg sade i\r\nDagen den 19 januari 1993: ''Jag ser inte mamma\r\noch foster som två individer. Det är en tillbakagång\r\ntill ett gammalt synsätt. Fostret är en del av\r\nkvinnans kropp tills barnet kan sägas vara\r\nlivsdugligt, dvs. när det känner smärta.'' På s. 11 i\r\nutredningen SOU 1989:51, Den gravida kvinnan\r\noch fostret -- två individer, skriver man däremot:\r\n''Enligt utredningens uppfattning måste man utgå\r\nfrån att modern och det blivande barnet är två\r\nskilda individer som båda är skyddsvärda.'' Är det\r\nreservanternas mening att fostret är en del av\r\nkvinnans kropp, jämförbart med organ som lever\r\noch njurar, eller är det en skyddsvärd, mänsklig\r\nindivid?</pre><pre>Socialdemokraterna och Vänsterpartiet har\r\nlagtstiftat om regler för livets slut, nämligen att livet\r\nupphör när EKG inte kan uppmätas. Ofödda barn\r\nuppvisar EKG och deras hjärtan slår vid sex\r\nveckors ålder, dvs. i moderns åttonde\r\ngraviditetsvecka. Då är de även känsliga för ljud\r\noch smärta, och det kan påvisas att de har minne.</pre><pre>Med hänsyn till religiösa skäl vill reservanterna inte\r\nuttala sig om när det mänskliga livet börjar eller när\r\nett foster lever. Förnekar Socialdemokraterna och\r\nVänsterpartiet att fostren har mänskligt liv, att de\r\nexempelvis lever vid sex veckors ålder, då de ju\r\nuppvisar EKG och hjärtslag? Om det är av dessa\r\nmärkliga religiösa skäl som ni undanber er att\r\nsvara, kan ni då besvara hur ni har kunnat ta\r\nställning till när livet slutar?</pre><pre>Enligt nuvarande praxis utförs inga aborter efter\r\n22:a havandeskapsveckan, då fostret har full\r\nrättssäkerhet. Anser Socialdemokraterna och\r\nVänsterpartiet att fostret bör ha del av någon som\r\nhelst rättssäkerhet före denna tidpunkt? Det\r\nhandlar t.ex. om rätten att ärva sin far, om denne\r\nskulle avlida före fostrets 22:a havandeskapsvecka.\r\nDet handlar dessutom om skydd enligt\r\narbetsskyddslagen mot gifter i den gravida\r\nkvinnans arbetsmiljö eller om rätt till skadestånd\r\nför skador som har uppkommit före 22:a\r\ngraviditetsveckan genom medicinering av t.ex.\r\nneurosedyn.</pre><pre>Om det ofödda barnet skall ha dessa rättigheter\r\nföre den 22:a veckan och alltså skall vara en juridisk\r\nperson och ett rättssubjekt, hur kan då\r\nSocialdemokraterna och Vänsterpartiet påstå att\r\nbarnets mänskliga liv inte har börjat?</pre><pre>Anf. 105  ELISABETH PERSSON (v)\r\nreplik:</pre><pre>Herr talman! Detta var mycket. Jag tror inte att\r\njag, även om jag utnyttjar min repliktid, till hundra\r\nprocent kommer att ha en realistisk chans att svara\r\npå frågorna.</pre><pre>Men, Tuve Skånberg, det är skillnad på abortlagen\r\noch på olika abortsituationer. Det jag vill slåss för\r\när ett bevarande av abortlagen. Det är viktigt att\r\nTuve Skånberg försöker att få in denna distinktion\r\ni sitt huvud, därför att detta faktiskt är allvarligt.</pre><pre>De tidsgränser som Tuve Skånberg refererade till\r\nsom han har läst om i olika tidningsartiklar -- upp\r\noch ner, 22:a, 23:e eller 24:e graviditetsveckan --\r\nhar inte heller någonting med den svenska\r\nabortlagstiftningen att göra. Jag har boken med\r\nmig. Det står uttryckligen i 3 §: Efter utgången av\r\n18:e havandeskapsveckan får abort utföras endast\r\nom Socialstyrelsen lämnar kvinnan tillstånd till\r\nåtgärden. Sådant tillstånd får lämnas endast om\r\nsynnerliga skäl föreligger för aborten. Tillstånd\r\nenligt första stycket får ej lämnas om det finns\r\nanledning antaga att fostret är livsdugligt.</pre><pre>Vår svenska abortlag sätter alltså upp hinder för det\r\nsom Tuve Skånberg refererade till att han har läst\r\nom i amerikanska veckotidningar och om vilket\r\nnågra amerikanska läkare har uttalat sig.</pre><pre>Det är viktigt, det är oerhört viktigt att ha klart för\r\nsig att lagtexten i den abortlagstiftning som vi har i\r\ndag är en bra lagtext, som -- om Tuve Skånberg vill\r\nse det så -- ger fostret ett rättsskydd.</pre><pre>Det var en massa andra frågor också. Vinden har\r\nvänt, säger Tuve Skånberg. Från vad till vad? frågar\r\njag mig då. Livets ord bedriver propaganda, men\r\njag vill inte påstå att den sansade svenska\r\nbefolkningen har ändrat inställning i fråga om\r\nabortlagstiftningen.</pre><pre>Sedan säger Tuve Skånberg något som är en direkt\r\nlögn, nämligen att jag i min motion talar för att\r\nVänsterpartiet till varje pris skall bevara eller slåss\r\nför -- jag minns inte riktigt hur han uttryckte sig. Jag\r\nvill överlämna ett exemplar av motionen, där det\r\nklart framgår att jag talar om att förebygga\r\noönskade graviditeter och att ingenting av det Tuve\r\nSkånberg påstår finns med där.</pre><pre>Sedan till de fyra frågorna. Jag är benägen att backa\r\nnär det gäller punkt ett. Låt oss göra en\r\nsammanställning och utvärdering, så att även Tuve\r\nSkånberg får klart för sig att detta med orsaker för\r\naborter inte är så enkelt som det verkar.</pre><pre>På fråga tre måste jag påpeka att\r\nSocialdemokraterna och Vänsterpartiet inte har\r\nlagstiftat om regler för livets slut därför att livet\r\nupphör när EKG inte kan uppmätas. Det är fråga\r\nom EEG, elektroencefalogram. Det är angeläget\r\natt påpeka.</pre><pre>Anf. 106  TUVE SKÅNBERG (kds) replik:</pre><pre>Herr talman! Tack för rättelsen -- det skall vara\r\nEEG.</pre><pre>Elisabeth Persson kan läsa på s. 10 i betänkandet.\r\nJag citerar ur Elisabeth Perssons motion: ''På\r\nsenare tid har röster höjts för inskränkningar i\r\naborträtten. Vänsterpartiet motarbetar alla sådana\r\nförslag. Kvinnors rätt till fri abort är odiskutabel.''</pre><pre>Anf. 107  ELISABETH PERSSON (v)\r\nreplik:</pre><pre>Herr talman! Då vill jag fortsätta när det gäller\r\nfrågorna.</pre><pre>Det är alltså inte så att möjligheten att uppmäta ett\r\nEKG på ett foster kan ställas i parallellitet med\r\nfrågan om när livet upphör. Det är fråga om två helt\r\nolika saker. EKG tar man på hjärtat, medan EEG\r\när en mätning av spänningarna i hjärnan.</pre><pre>Till sist vill jag ta upp en annan av de frågor som\r\nTuve Skånberg ställde. Jag skulle kunna utveckla\r\nden litet mer senare, men jag lär inte hinna det.\r\nDenna fråga faller på grund av vad jag har sagt\r\ntidigare. Tuve Skånberg skriver: Enligt nuvarande\r\npraxis utförs inga aborter efter 22:a\r\nhavandeskapsveckan, då fostret har full\r\nrättssäkerhet. Det utförs över huvud taget inga\r\naborter i det här landet om det finns fog att anta att\r\nfostret är livsdugligt.</pre><pre>Anf. 108  MARTIN NILSSON (s) replik:</pre><pre>Herr talman! Jag tillhör själv en grupp ledamöter\r\nsom är relativt nya och färska i det här huset och\r\ninte ofta kommer in tidigt i debatten, vilket jag i dag\r\nhar haft förmånen att göra. Jag beklagar därför för\r\nTuve Skånbergs del att han inte fick chansen att\r\nvara med tidigare. Nu har alla de fyra frågor som\r\nhan faktiskt har ställt till oss reservanter från\r\nSocialdemokraterna och Vänsterpartiet i ett antal\r\nomgångar besvarats. Jag kan kort gå igenom dem\r\nigen.</pre><pre>Vi känner redan till orsakerna, och vi behöver\r\ndärför ingen ny kartläggning. Vi har förklarat vår\r\nsyn när det gäller livsduglighet kring aborter. Vi har\r\nförklarat att det naturligtvis är fråga om något slags\r\nprocess och att det vi lagstiftar om inte är den\r\nlivsåskådningsfråga som handlar om när livet\r\nbörjar -- i den frågan går det nämligen inte att\r\nfastslå något slags sanning. Den sista av Tuve\r\nSkånbergs frågor har Elisabeth Persson redan\r\nsvarat på. Jag tänker inte närmare uppehålla mig\r\nkring de frågorna. Jag bara konstaterar att de\r\ntidigare har blivit besvarade.</pre><pre>Jag tycker debatten blir ännu mer upprörande när\r\nTuve Skånberg går in i den. Kds har under hela\r\neftermiddagen ägnat sig åt att försöka hävda hur\r\nviktigt det är att genomföra olika begränsningar av\r\nden fria aborträtten, och man hänvisar då bl.a. till\r\netiska ställningstaganden. Sedan gör man\r\ningenting. Jag tycker det är häpnadsväckande. Kds\r\nlägger sig platt och säger att allting är bra, och man\r\ngör det med hänvisning till några skrivningar som\r\nkds i och för sig kan tycka är bra och gulliga men\r\nsom inte innebär något konkret. Jag tycker att\r\ndessa skrivningar kan vara oroväckande i sig, men\r\nde innebär inget konkret.</pre><pre>Det är tyvärr så -- och det kanske är på tiden att kds\r\ninser det -- att man här liksom i övriga\r\nregeringsförhandlingar är ganska lurade, ganska\r\nblåsta, om jag får använda ett sådant uttryck. Man\r\nfår snälla och fina formuleringar om kristen etik,\r\nom människovärdets helgd, osv., men det innebär\r\nändå inga förändringar i lagstiftningen. Vi har\r\nunder dagen hört övriga partier i den borgerliga\r\nmajoriteten klart uttrycka att man inte har någon\r\nsom helst avsikt att förändra de regler som finns nu,\r\nvilket är ett positivt och bra besked.</pre><pre>Jag måste ändå fråga Tuve Skånberg: När anser\r\nTuve Skånberg att livet börjar? Jag bollar tillbaka\r\nden frågan till honom. När anser Tuve Skånberg att\r\nvi bör sätta gränser för aborter? Hur bör vi\r\ninskränka den fria aborträtten? Det skulle enligt\r\nmin uppfattning vara välkommet att få besked på\r\nde punkterna, eftersom vi tyvärr inte av kds\r\nrepresentant i debatten tidigare under dagen fick\r\nnågra sådana besked. Kanske kan vi få det nu.</pre><pre>Kds vill också ta patent på begreppet\r\nmänniskovärdet -- även denna fråga har tagits upp\r\ntidigare. Som vi kunde visa tidigare uppstår det då\r\nman genomför kraftiga restriktioner i den fria\r\naborträtten automatiskt en konflikt mellan\r\nmoderns människovärde och det som kds vill\r\nbetrakta som fostrets människovärde. Vi ser\r\nnämligen i de fallen att mödradödligheten kraftigt\r\nökar. Jag tycker att man skall tänka på det när man\r\ndiskuterar den fria aborträtten.</pre><pre>Anf. 109  TUVE SKÅNBERG (kds) replik:</pre><pre>Herr talman! Min principiella syn på när\r\nmänniskovärdet och det mänskliga livet börjar\r\ndelar jag med utredningen, som har tagits upp i\r\ndebatten ett antal gånger, dvs. 1989:51. Det är\r\nalltså vid befruktningen som det mänskliga livet blir\r\nmänskligt liv, och det är därmed skyddsvärt. Det är\r\nfråga om två individer, vilket också var namnet på\r\nutredningen, ända fram till dess döden inträder:\r\nmodern och det ofödda barnet, fostret.</pre><pre>Jag vill med mitt agerande stärka fostrets\r\nrättssäkerhet. Det är en intressekonflikt mellan\r\nfostret å ena sidan och den gravida kvinnan å den\r\nandra. Man skall inte på något vis underskatta den\r\noerhört tunga börda en oönskad graviditet kan\r\ninnebära för en kvinna, men någon måste ändå höja\r\nrösten för den part i målet som ingen röst har,\r\nnämligen det ofödda barnet. Alla har vi varit\r\nofödda barn. Alla har vi varit foster, både Martin\r\nNilsson och jag.</pre><pre>Martin Nilsson säger också att kds lägger sig platt.\r\nOm vi verkligen hade lagt oss platt, hade vi\r\nknappast tillbringat denna tid i kammaren. Det är\r\npå grund av att vi finns här som den här frågan\r\ndebatteras.</pre><pre>Nu vill jag fråga Martin Nilsson: Är fostret en del\r\nav kvinnans kropp, eller är det en egen individ?</pre><pre>Anf. 110  MARTIN NILSSON (s) replik:</pre><pre>Herr talman! Den frågan har vi diskuterat, och jag\r\ntänker inte nu gå in på den. Vi har i dag ett lagstiftat\r\nbegrepp som handlar om när fostret är livsdugligt.\r\nDet är det vi diskuterar. Det är svensk lagstiftning.\r\nOm Tuve Skånberg vill ändra den lagstiftningen\r\ntycker jag att han skall yrka bifall till den motion\r\nsom bl.a. han har väckt. Det gör han inte, och\r\nanledningen är uppenbarligen något som han inte\r\ninför kammaren vill uppge. Kanske beror det på att\r\nhan då skulle spräcka en borgerlig enhet i den här\r\nfrågan, och den enheten kanske är viktigare för\r\nhonom än hans etiska övertygelse. Vi har redan\r\ndiskuterat den här frågan, och jag tycker det är\r\nsynd att vissa partier väljer att mörklägga sina\r\negentliga åsikter.</pre><pre>För dem som är intresserade och vill ha reda på vad\r\nkds egentligen tycker rekommenderar jag än en\r\ngång skrifterna Etik vid livets början, som kommer\r\nfrån Kristdemokraternas kvinnoförbund, och\r\nSammanställning av aktuella medicinsk-etiska\r\nkrav. Jag tycker att dessa skrifter klart och tydligt\r\nåskådliggör att man kraftigt vill begränsa den fria\r\naborträtten, vilket jag anser är ett stort ingrepp.</pre><pre>Anf. 111  ROSA ÖSTH (c) replik:</pre><pre>Herr talman! Jag har läst motioner av Tuve\r\nSkånberg, bl.a. nr 417, och jag förstår att också han\r\noch jag har olika syn i den här frågan. Jag tror --\r\nrätta mig gärna om jag har fel -- att Tuve Skånberg\r\ni verkligheten vill förbjuda abort. Jag har respekt\r\nför att andra har en annan åsikt än jag, och jag skall\r\nheller inte försöka övertyga någon om att min är\r\nden rätta.</pre><pre>Jag vill i det här sammanhanget bara invända mot\r\nen sak som Tuve Skånberg sade inledningsvis,\r\nnämligen att det var någonting nytt att vi i utskottet\r\nvågade diskutera abortfrågan. Tuve Skånberg är\r\nrelativt ny i riksdagen och kan inte känna till\r\nhistorien så bra. Jag har dock suttit i socialutskottet\r\ni elva år, och jag vågar därför påstå att vi under alla\r\ndessa år både ingående och med stort allvar och stor\r\nödmjukhet har närmat oss de här frågorna.</pre><pre>Det är utifrån ett sådant synsätt som vi, som vi ser\r\nsaken, har kommit fram till ett balanserat och --\r\noftast -- helt enigt yttrande.</pre><pre>Sedan återigen till ordet nu. Vad som gäller, och det\r\nhar jag tidigare sagt, är att det inte kommer att\r\nhända någonting på detta område under den här\r\nmandatperioden. Vad som händer -- kanske händer\r\ninget alls -- under följande riksmöten sker helt\r\noberoende av om vi här använder ordet nu eller\r\ninte.</pre><pre>Tuve Skånberg är glad över att vi nu gör en\r\nbeställning. Det är bra att han är nöjd med\r\nutskottets agerande i det sammanhanget. Jag vill\r\nbara erinra om, och det har tagits upp tidigare i den\r\nhär debatten, att denna beställning helt\r\növerensstämmer med de beställningar som vi\r\ntidigare gjort till både nuvarande regering och\r\nföregående regering. Det handlar alltså om ett\r\nsamlat underlag för att vi skall kunna gå vidare i\r\ndiskussionen om dessa frågor.</pre><pre>Alldeles oberoende av Tuve Skånbergs svar på\r\nfrågan om han vill förbjuda abort eller inte måste\r\njag säga att Tuve Skånberg hittills i alla fall har visat\r\natt han vill satsa på de förebyggande insatserna. Så\r\nlångt är vi helt överens. Jag hoppas att vi skall\r\nkunna utveckla en något större samsyn än som\r\nkanske kommit fram här -- åtminstone att döma av\r\nvad Tuve Skånberg hittills har sagt.</pre><pre>Anf. 112  TUVE SKÅNBERG (kds) replik:</pre><pre>Herr talman! Vi är helt överens. Jag tror att\r\nsamtliga kammarens ledamöter tycker att de\r\nförebyggande åtgärderna är utomordentligt\r\nviktiga. Det är dessa som i huvudsak är avgörande\r\nför hur många aborter som kan undvikas. Jag\r\nspekulerade tidigare i ett antal om 15 000. Även om\r\ndet antalet inte uppnås finns det här möjligheter att\r\ngöra väldigt mycket. Jag hoppas på ett stort antal.</pre><pre>När det gäller tidsbegränsningarna tror jag däremot\r\ninte att det är möjligt att ''rädda särskilt många\r\nofödda barn''. Här är det inte antalet som är det\r\nviktiga, utan här gäller det att öka rättssäkerheten.</pre><pre>Den raka frågan har ställts om jag som enskild\r\nriksdagsman vill förbjuda aborter. Svaret blir lika\r\nrakt som frågan: Nej, jag vill inte kriminalisera\r\naborter, och det vill inte heller mitt parti.</pre><pre>Jag vill ge ett pedagogiskt exempel. Låt oss anta att\r\njag blir väldigt upprörd av självmord i den\r\nmeningen att jag känner människor som har begått\r\nsjälvmord och att jag har anhöriga som plågas av\r\ndet som skett. Är det då lagstiftningsvägen som\r\nman kommer åt självmorden? Kan man möjligen\r\ntala om att inte legalisera/kriminalisera självmord?\r\nSjälvfallet inte. För mig är en abort lika tragisk och\r\nett lika stort existentiellt problem som ett självmord\r\när. Man väljer döden som lösning på ett problem\r\nsom man upplever är en själv övermäktigt.</pre><pre>Jag tror att det framför allt handlar om att det\r\nbehövs en förändrad attityd till livet. Jag tror alltså\r\natt detta med att vi skyddar och hjälper varandra\r\nsamt att vi ser varandras behov är lösningen på\r\nproblematiken i båda fallen. Sådant här får inte\r\ndöljas. Att människor begår självmord, för att\r\nåterknyta till det jag nyss sade, är faktiskt vanligare\r\nän att människor dör i trafiken. Detta faktum har\r\nlärt mig mycket.</pre><pre>Anf. 113  ROSA ÖSTH (c) replik:</pre><pre>Herr talman! Jag tackar för det här beskedet, som\r\njag tror är välgörande och bra för den debatten.</pre><pre>Jag tror att det är just misstanken om att man i\r\nsjälva verket helt vill förbjuda abort som har\r\navspeglat sig i den här debatten. Detta har tagit sig\r\nuttryck i att man närapå ser spöken på ljusan dag.</pre><pre>Anf. 114  BO HOLMBERG (s):</pre><pre>Herr talman! Jag begärde ordet närmast för att\r\ndiskutera den medicinsk-tekniska utvecklingen,\r\nsom går väldigt fort, samt vikten av att vi samtidigt\r\nkan föra en etisk diskussion på ett sådant sätt att\r\ntekniken inte överordnas människovärdet. Hela\r\ndiskussionen här i dag har ju handlat om\r\nfosterdiagnostik, ny teknik vad gäller\r\näggdonationer etc.</pre><pre>Under förra mandatperioden presenterade den\r\nsocialdemokratiska regeringen en lagstiftning om\r\ngenteknikens tillämpning på människan.\r\nDessförinnan förekom under lång tid ett\r\nomfattande utredningsarbete. Men även min\r\nregering hade mycket svårt att hantera\r\nproblematiken, därför att man kom in på så många\r\ndjupa och svåra frågor. Regeringen remitterade\r\nLagrådets förslag till riksdagens socialutskott. I\r\nnästan ett år borrade vi oss ner i de här djupa\r\nfrågeställningarna.</pre><pre>Gentekniken öppnar ju helt nya världar. Vi satte\r\ndärför gränser. Genmanipulering vad gäller\r\nkönsceller fick inte förekomma. Vi hade principer\r\noch försökte på ett bra sätt att hävda\r\nmänniskovärdet gentemot otillbörlig teknik.\r\nRiksdagen antog den lagstiftningen.</pre><pre>Samtidigt sade vi att den medicinsk-tekniska\r\nutvecklingen kommer att gå så oerhört fort att vi\r\nhela tiden får vara beredda på att ta till oss nya\r\nförutsättningar och på att åter behöva göra en\r\nprövning. Det gällde ju att se till att tekniken inte\r\növerordnades människovärdet.</pre><pre>Nu upplever jag, och här är jag litet kritisk mot\r\nregeringen, att regeringen inte håller farten. Nu har\r\nman så att säga legat på utredningen om det ofödda\r\nbarnet. Det handlar om olika frågeställningar, t.ex.\r\nom huruvida mamman och fostret, två olika\r\nindivider, finns eller inte finns. Det gäller också\r\nsekretessfrågor i samband med vad man får fram\r\nnär tekniken finns. Det gäller också det här med\r\näggdonation.</pre><pre>Genom Medicinsk-etiska rådet har jag fått\r\ninformation om det arbete som gjorts i Göteborg.\r\nMartin Nilsson fick ju en fråga här, Rosa Östh, om\r\nvad ''nämnda områden'' är. Jag vill påstå att det är\r\njust nämnda områden som får mig att tycka att\r\nregeringen är senfärdig och att diskussionen här i\r\nriksdagen i dag kunde ha blivit mycket bättre om vi\r\nhade fått fram det sakunderlag som finns på\r\nregeringens bord.</pre><pre>Själv har jag suttit med i Medicinsk-etiska rådet. I\r\ndrygt ett år har vi borrat oss ner i den här\r\nproblematiken, både tekniskt och mänskligt sett.\r\nJag undrar vad det beror på att arbetet har tagit så\r\nlång tid. Kanske beror det på att kds här har ställt så\r\nmånga frågor att informationen inte kommer fram.</pre><pre>Jag har uppfattat att kds ville komma in i politiken\r\njust för att få de här djupare bedömningarna och de\r\nhär etiska avvägningarna. Men det blir kanske\r\ntvärtom, dvs. att kds t.ex. genom att man ställer\r\nupp så många hinder förorsakar att riksdagen inte\r\nfår fram ett fullvärdigt beslutsunderlag.</pre><pre>Det är tragiskt att vi i dag, när så här viktiga frågor\r\nskall diskuteras, inte har den breda kunskap som\r\nbehövs och det sakmaterial som jag vet finns på\r\nregeringens bord.</pre><pre>Vidare vill jag säga några ord i frågan om kristen\r\netik. Tyvärr har den bästa regering som Sverige\r\nnågonsin haft intellektuellt hamnat i en situation\r\nsom kan liknas vid att man gjort en kullerbytta. Det\r\nhar också lett till att vi har fått en diskussion där\r\nman inte skiljer mellan etik och religion. Vi i\r\nStatens medicinsk-etiska råd har borrat mycket i\r\nlitteraturen på detta område. Företrädare för\r\nteologin och filosofin och för samtliga politiska\r\npartier var med. Vi tvingades alltså läsa om det här\r\ni ett djupperspektiv.</pre><pre>Jag skulle vilja rekommendera till läsning en artikel\r\nsom Georg Henrik von Wright har skrivit. Han\r\nvisar i sin artikel att den västerländska\r\ncivilisationen är arvtagare till två vägledande\r\ntraditioner. Den ena traditionen är den judiska,\r\nsom fick sin fortsättning i kristendomen. Den andra\r\när den grekiska -- förnuftstron och senare\r\nvetenskapen.</pre><pre>Georg Henrik von Wright säger att vi har två\r\ntraditioner. Den ena är från Jerusalem, och det är\r\ndärifrån som vi har ärvt vår religion och\r\nkristendom. I religionen och kristendomen, säger\r\nhan, gäller ordet -- Bibeln för de kristna och\r\nKoranen för muslimer. Arvet från Aten handlar om\r\natt försöka få en begriplig förklaring av\r\nverkligheten, tron på människornas förnuft och\r\nvetenskapens frihet.</pre><pre>Ser vi bakåt i historien, kan vi se att de här två stora\r\ntanketraditionerna ibland har kommit att stå i\r\nmotsats till varandra. Detta har lett till våld,\r\nlidande och elände.</pre><pre>Om en religions ord och åsikter skall överordnas\r\nförnuftet kommer fundamentalismen. Det är alltså\r\nnär man säger: Detta är rätt. Andra har fel.</pre><pre>Det är därför som vi anser att det är oerhört\r\nangeläget att behålla den ordning som vi har i\r\nSverige -- alltså att man respekterar\r\nreligionsfriheten och förnuftstron. Det är viktigt att\r\nde här två tankevärldarna lever sida vid sida.\r\nReligionen får inte bli en ny överideologi som skall\r\nin i lagstiftning och undervisning.</pre><pre>Jag tycker att regeringen gör en kullerbytta när man\r\npratar om kristen etik. Det finns ingen kristen etik.\r\nKristendomen är religion, inte etik.</pre><pre>Jag vill avslutningsvis, herr talman, yrka bifall till\r\nreservation nr 1, där vi har försökt att bena upp\r\nbegreppen, och reservation nr 2.</pre><pre>Anf. 115  ROSA ÖSTH (c) replik:</pre><pre>Herr talman! Jag kan hålla med Bo Holmberg om\r\natt det visst hade varit bra om vi hade haft underlag\r\nför att gå vidare med de här frågorna och ta litet\r\nstörre grepp för att eventuellt komma med någon\r\nlagstiftning. Men säg när vi någonsin har varit nöjda\r\nmed regeringens tempo.</pre><pre>Nog vet Bo Holmberg lika väl som jag att vi\r\nupprepade gånger krävde av den\r\nsocialdemokratiska regeringen att få det här\r\nunderlaget. Nästa gång vi hade de här frågorna\r\nuppe i utskottet sade vi: Nu i alla fall... Och så blev\r\ndet ett tillkännagivande.</pre><pre>Det som kan sägas till regeringens försvar, och som\r\nmåste sägas i det här sammanhanget, är att det hela\r\ntiden strömmar in nya fakta som gör att den\r\nsammanställning som man har haft tidigare snabbt\r\nblir inaktuell.</pre><pre>Jag förutsåg att Bo Holmberg skulle komma in på\r\ndet som är hans hjärtefråga just nu, nämligen\r\ndiskussionen om etik, religion och förnuftstro.\r\nVisst är det en mycket intressant diskussion. Det\r\ntycker jag också. Jag tycker inte heller att det är\r\nalldeles självklart att vi har det rätta\r\nspråkbegreppet i det här sammanhanget. Jag är inte\r\nsäker på att Bo Holmberg gör den rätta tolkningen\r\nheller. Det råder olika meningar mellan\r\nspråkexperterna om hur man skall använda\r\nbegreppen.</pre><pre>Men jag har svårt att se att diskussionen fyller\r\nnågon större funktion i det här sammanhanget. Jag\r\nupprepar än en gång att det som vi har varit överens\r\nom är synen på människors lika värde, alldeles\r\noavsett om man kallar det etik, religion eller\r\nförnuftstro.</pre><pre>Anf. 116  BO HOLMBERG (s) replik:</pre><pre>Herr talman! Visst kan vi kritisera regeringarna för\r\natt vi inte får fram material, Rosa Östh, oavsett om\r\ndet är en socialdemokratisk eller en borgerlig\r\nregering. Men nu har regeringen ett material. Men\r\nman förmår icke komma fram med förslag. Det\r\nmåste bero på att man är inbördes oenig.</pre><pre>Frågan om kristen etik, Rosa Östh, är ingen\r\nsemantisk fråga. Det är inte en fråga om språkbruk.\r\nDet är fråga om att hålla isär religion, vetenskap\r\noch förnuftstro. Det är inte alls någon språklig\r\nfråga.</pre><pre>Jag är överens med Rosa Östh om att man kan bena\r\nut detta. Hur kan det komma sig att de teologer och\r\nfilosofer som finns i Etiska rådet, från höger till\r\nvänster, inklusive kds, är överens om att vi har en\r\nkristen och humanistisk människosyn? De förenas\r\ni det lika människovärdet, som bygger på\r\nexistensen av våra liv, på vad vi är och inte på vad\r\nvi har i plånboken eller någon annanstans. Det är\r\ndetta kitt, om det lika människovärdet, som är det\r\navgörande, som jag ser det, för att vi skall kunna gå\r\nvidare framåt med respekt för livsåskådningar och\r\nförnuftstro. Det är bara det enkla, Rosa Östh, som\r\nvi vill ha fram.</pre><pre>Vi tycker inte att regeringen får till det här rent\r\nintellektuellt, och det beklagar jag. Men skulle man\r\nsätta sig ner och prata om det här, låsa in sig på en\r\nöde ö en halv eller en hel dag, tror jag att man\r\nskulle ha skingrat tankarna när man kom därifrån.\r\nDå tror jag att både regering och riksdag kommer\r\nfram till detsamma som Etiska rådet har gjort.</pre><pre>Anf. 117  ROSA ÖSTH (c) replik:</pre><pre>Herr talman! Det framgick inte riktigt vem Bo\r\nHolmberg skulle ta med sig till den öde ön, om det\r\nvar jag eller någon i regeringen. Men det kanske vi\r\nkan återkomma till.</pre><pre>Jag menar för min del att det gäller att hålla isär\r\nreligionsresonemanget och den praktiska\r\nhanteringen av de sociala frågorna i utskottet. Det\r\när därför jag ser detta litet grand som att\r\nsocialdemokraterna har sökt med ljus och lykta\r\nefter något att reservera sig emot. För detta talar\r\nockså det som jag var inne på i debatten med\r\nMartin Nilsson, att man hela tiden polemiserar mot\r\nmotionerna, som är avstyrkta av utskottet, och inte\r\nalls mot utskottsmajoriteten.</pre><pre>Anf. 118  BO HOLMBERG (s) replik:</pre><pre>Herr talman! Jag tycker att det är mycket viktigt,\r\nRosa Östh, att socialutskottet, och därmed\r\nriksdagen, blir överens om att hålla fast vid\r\nnuvarande abortlagstiftning. Det tycker jag är\r\njättebra. Att vi socialdemokrater har varit oroliga\r\nför att olyckor skall kunna inträffa i lagstiftningen\r\när en annan sak. Men vi kan konstatera nu att vi är\r\nen enig riksdag. Det är mycket positivt. Detta är en\r\nbra signal.</pre><pre>Om vi sedan kunde prata ihop oss åker jag gärna\r\nmed Rosa Östh till en öde ö, och för den delen med\r\nandra i socialutskottet också. Jag tycker att det är\r\nså pass angeläget att man får reda ut sådana här\r\nsaker. Det är inte enbart en språkfråga. Det\r\ninnebär att man respekterar en religionsfrihet, att\r\nman inte hamnar i en situation där religionen skall\r\növerpröva förnuftstron. Jag tycker att den frågan är\r\nså principiell att den är värd ett besök någonstans,\r\neventuellt på en ö, för att reda ut den. Jag har\r\nförhoppningar om att vi nästa gång vi behandlar\r\nden här frågan skall ha kommit en bit längre än vi\r\när i dag.</pre><pre>Anf. 119  CHATRINE PÅLSSON (kds)\r\nreplik:</pre><pre>Herr talman! Jag håller givetvis med Bo Holmberg\r\nom svårigheterna att få en sammanhållen etik när\r\nden medicinska utvecklingen går så snabbt framåt.</pre><pre>Det är viktigt att vi vågar stå för den etik vi tror är\r\nbäst. Ordet etik blir ju ingenting om man inte talar\r\nom vilken etik man företräder. Vi företräder den\r\nkristna etiken och den västerländska humanismen.\r\nDet står i regeringsförklaringen. Här har vi olika\r\nåsikter om uttryckssätt. Den kristna\r\nmänniskosynens grunder är det okränkbara, unika,\r\nden personliga värdigheten. Det tror jag är en sak\r\nsom vi måste lyfta fram. Som jag säger delar helt\r\nklart inte alla socialdemokrater den här\r\ngrundsynen. Men det är jag närmast glad för.</pre><pre>Emellan betänkandet SOU 1989:51 och den nya\r\nregeringens tillträde i början av oktober 1991 hade\r\ndet förflutit ett par år. Uppenbarligen har den nya\r\nregeringen suttit i två år utan att mäkta med detta.\r\nMen man har aviserat en skrivelse nu till våren, och\r\ndet bör väl både vi och Bo Holmberg vara glada och\r\ntacksamma över.</pre><pre>Att resa till en öde ö med socialutskottet tycker jag\r\när en utmärkt idé och är beredd att följa det\r\nförslaget om ordföranden lägger fram det.</pre><pre>Anf. 120  BO HOLMBERG (s) replik:</pre><pre>Herr talman! Jag vet att Chatrine Pålsson och jag\r\ninte är överens om att det finns en kristen etik. Jag\r\nvill skilja mellan religion och etik.</pre><pre>Etiken, Chatrine Pålsson, är närmast en fakultet,\r\nen vetenskap där man utifrån ett antal principer --\r\nrättviseprincipen och barmhärtighetsprincipen,\r\nfrån illafinnande till välbefinnande -- skall försöka\r\natt resonera sig fram till vad som är ont och vad som\r\när gott. De tillämpas av både människor med\r\nkristen övertygelse och människor som har en\r\nförnuftstro. Båda söker finna vad som är ont och\r\ngott.</pre><pre>När vi i socialutskottet är ute i välfärden och ser\r\neländet med uteliggare, ser utslagna människor, ser\r\nproblem med psykiskt störda samtidigt som vi\r\nbedriver en ekonomisk politik som gör att det blir\r\nhårdare och hårdare, kärvare och kärvare, och\r\nChatrine Pålsson frågar vad man menar med etik\r\nkänner jag att andra nog kommer att säga om den\r\ntid vi just nu befinner oss i: Tänk vad de pratade\r\nmycket om etik i Sveriges riksdag. Tänk vad etiken\r\nblommade i högtidstalen. Men om man gick ut i\r\nverkligheten skulle man se att etiken stod svag och\r\nskuggad och att den inte hade fått plats i\r\nmänniskornas vardag. Därför handlar etiken också\r\nom praktiska ting: att kunna finansiera, att kunna\r\ngöra insatser.</pre><pre>Jag tror att socialdemokratin har en humanism och\r\nen människosyn som bär långt. Vi kämpade fram\r\nen människosyn, Chatrine Pålsson, långt innan ert\r\nparti över huvud taget hade kommit till här i landet.</pre><pre>Anf. 121  CHATRINE PÅLSSON (kds)\r\nreplik:</pre><pre>Herr talman! Det sista som Bo Holmberg talade om\r\nskulle det vara mycket intressant att resonera\r\nvidare om här i kammaren. Säkert har vi mycket att\r\nlära av Socialdemokraternas företrädare. Men kvar\r\nstår ju ändå att det inte särskilt ofta förekommer\r\nnågon etisk debatt här i kammaren, och det\r\nbeklagar jag. Jag hoppas att vi skall kunna prata\r\nmer om de här frågorna i riksdagen och ge dem mer\r\nutrymme.</pre><pre>Har vi den grunden klar för oss kanske det är något\r\nlättare att angripa problemen. Men har vi ett\r\nbudgetunderskott på 1 000 miljarder kronor, som vi\r\ni stort sett är beredda att vältra över på våra barn\r\noch barnbarn, gäller det ju att även de etiska\r\nprinciper som vi arbetar för räcker något längre än\r\ntill den tidpunkt när vi som sitter här nu stänger\r\ndörren till riksdagen. Men jag välkomnar en\r\nfortsatt etisk diskussion. Nu har vi uppenbarligen\r\ninte tid att ta den. Jag hoppas att vi skall kunna göra\r\ndet längre fram, och då även kunna lyssna på\r\nvarandra.</pre><pre>Anf. 122  MARGARETA ISRAELSSON\r\n(s):</pre><pre>Herr talman! Efter att ha sett att vår motion kring\r\nfosterdiagnostik har besvarats i samband med\r\nmotioner från personer som kanske har en annan\r\nsyn på aborträtten än vi har tyckte vi att det var\r\nviktigt att markera varför vi har skrivit den här\r\nmotionen.</pre><pre>När jag för tre år sedan väntade barn fick jag ofta\r\nfrågan: Vad tror du att det blir? Eller: Vad hoppas\r\ndu att det blir? Då svarade jag: Ett barn. Jag inte\r\nbara hoppades det -- jag var nästan övertygad om\r\natt det skulle bli ett barn. Men jag märkte också att\r\nvad fostret så småningom skall födas som -- en\r\nflicka eller en pojke -- är någonting som vi med stor\r\nspänning funderar över och diskuterar. En del\r\ntycker att det är väldigt intressant att få veta det i\r\ngod tid, så att de kan välja om de skall sticka i\r\nljusblått eller i rosa eller hur de skall möblera den\r\nnya familjemedlemmens rum.</pre><pre>Själv tycker jag att de här frågorna har en betydelse\r\nom det i familjen finns risk för en svår ärftlig\r\nsjukdom som följer antingen den manliga eller den\r\nkvinnliga sidan i familjen. Jag tycker emellertid att\r\ndet som man kan få svar på i samband med\r\nfosterdiagnostik måste bygga på läkarens kunskap\r\noch kompetens. Det måste vara läkaren som avgör\r\nom familjen skall behöva veta någonting om\r\nfostrets kön.</pre><pre>Kvinnan måste få behålla rätten till den fria aborten\r\noch skall inte behöva ange några motiv för sin\r\neventuella abort. Men lagen bör ändras så att\r\nläkaren inte får informera om fostrets kön. Det har\r\nvi motionerat om.</pre><pre>Nu har vi emellertid också lärt oss att en möjlighet\r\natt modifiera det här kravet är att säga att läkaren\r\ninte får informera före den 25 graviditetsveckan.\r\nDet omöjliggör att informationen missbrukas, men\r\nden riktigt nyfikne blivande föräldern kan ändå få\r\nett svar.</pre><pre>Herr talman! Med detta har vi bara velat ge en\r\nförklaring till vår motion. Vi tycker alltså -- och\r\nräknar med att återkomma till detta -- att\r\nregeringen faktiskt har möjligheter att sätta de\r\ngränserna i det här specifika fallet. Utskottet skulle\r\nalltså ha kunnat nå något längre än man gjort i sin\r\nskrivning.</pre><pre>Anf. 123  BARBRO WESTERHOLM (fp):</pre><pre>Herr talman! Först vill jag uttala min\r\ntillfredsställelse över behandlingen av motionen om\r\näggdonationer. Utskottet skriver att det kan vara\r\nmotiverat att en utredning av frågan kommer till\r\nstånd. Man har inte föreslagit något\r\ntillkännagivande, men jag har stort förtroende för\r\natt regeringskansliet läser de här betänkandena och\r\natt det kommer en utredning.</pre><pre>Sedan har jag fått frågan var Folkpartiet liberalerna\r\nstår i abortfrågan. Först och främst har vi\r\nnaturligtvis känt oro för det stundtals ganska\r\nhögljudda abortmotstånd som vi har fått höra. Vi\r\nhar nu vid vårt landsmöte för en och en halv vecka\r\nsedan fattat ett beslut i abortfrågan. Vi skriver där:\r\nDen fria aborträtten är betydelsefull för kvinnors\r\nsjälvständighet genom att den ger kvinnorna själva\r\nkontroll över sin fruktsamhet och därmed sina liv.\r\nDen fria aborträtten har kommit för att stanna.\r\nNågot skäl för att ändra den nuvarande abortlagen\r\nfinns inte. -- Det är där vi står i abortfrågan.</pre><pre>I andra sammanhang har vi lyft fram att den\r\nlagstiftning vi i dag har är till för att tillvarata dels\r\nbarnens rätt att födas önskade, dels kvinnornas\r\nmöjlighet till självständighet. Den abortlag vi i dag\r\nhar har visat sig fungera. Det som inte har fungerat\r\nfullt ut är de abortförebyggande insatserna. Många\r\ntalare har i dag framhållit vikten av att vi fortsätter\r\natt intensifiera dem, t.ex. när det gäller\r\nungdomsmottagningarna.</pre><pre>Den andra fråga jag har fått gäller\r\nsamvetsklausulen. Vi i Folkpartiet liberalerna sade\r\nnej till det förslag som kom upp inför skrivandet av\r\nhögskolepropositionen om införandet av en\r\nsamvetsklausul. Nu har man enats om att tillsätta\r\nen enmansutredare, nämligen Erling Aspelin.</pre><pre>Det vi har uttalat när det gäller samvetsklausulen är\r\natt vi anser att det är den som söker vård som står\r\ni centrum. Den personen skall i hälso- och\r\nsjukvården känna sig trygg att få den vård och\r\nbehandling som dels är fastställd i lag -- i det här\r\nfallet abortlagen -- dels är i enlighet med vetenskap\r\noch beprövad erfarenhet. Man skall känna sig säker\r\npå att inte mötas av personal som av personliga,\r\nideologiska skäl tar avstånd från en\r\nbehandlingsmetod.</pre><pre>Det här med samvetsklausul har en mycket vidare\r\naspekt än abortfrågan. Det gäller andra insatser där\r\ndet av ideologiska skäl hos en del har funnits ett\r\nmotstånd mot att ställa upp. Det har gällt\r\ntransplantationer, det har gällt blodtransfusioner,\r\ndet har gällt läkemedelsbehandling. Det har också\r\ngällt tjänstgöringstider. Vi anser att om man som\r\npersonal inte kan ställa upp på den lagstiftning vi\r\nhar eller på vad som är vetenskap och beprövad\r\nerfarenhet måste man söka sig till andra\r\narbetsuppgifter. Vården är till för de vårdsökande --\r\ndet är det primära -- och inte i första hand för\r\npersonalen. -- Det här tycker vi är en viktig fråga,\r\noch jag är glad att den ställdes till mig.</pre><pre>Anf. 124  EVA ZETTERBERG (v) replik:</pre><pre>Herr talman! Jag vill bara ha ett förtydligande när\r\ndet gäller samvetsklausulen.</pre><pre>Jag har uppfattat det som att det har varit fråga om\r\nett regeringsuppdrag, dvs. att det inte är någon\r\nenskild minister som har gett detta uppdrag. Hela\r\nregeringen har haft behov av att utreda en eventuell\r\nsamvetsklausul. Jag har också uppfattat det som att\r\nsyftet med utredningen är att en samvetsklausul\r\nskall införas.</pre><pre>Uppfattar Folkpartiet också det som att det finns\r\nbehov av en samvetsklausul? I så fall stämmer det\r\nilla med det som Barbro Westerholm just sade här\r\ni talarstolen, och som hon vid många andra tillfällen\r\nhar sagt. Hon sade nämligen att man, om man vill\r\njobba som läkare eller barnmorska, inte kan hävda\r\natt man inte vill utföra vissa arbetsuppgifter på\r\ngrund av samvetsskäl. Man skall fullfölja\r\nutbildningen, arbeta där man kan få arbete och\r\nutföra sina arbetsuppgifter.</pre><pre>Jag vill alltså veta om Folkpartiet ändå inte står\r\nbakom detta.</pre><pre>Anf. 125  BARBRO WESTERHOLM (fp)\r\nreplik:</pre><pre>Herr talman! Jag har redogjort för vår inställning\r\nnär det gäller samvetsklausulen, men inget parti har\r\nju egen majoritet.</pre><pre>Vi har tyckt att det kan vara rimligt att man ändå\r\ngör en utredning. Sedan får vi ta ställning till\r\nutredningsresultatet. Detta har ju stötts och blötts\r\ni riksdagen alltsedan abortlagen kom till. Det finns\r\ndärför mycket material. Det är ett material som har\r\növertygat oss om att den inställning som jag\r\nredovisade är den riktiga.</pre><pre>Anf. 126  EVA ZETTERBERG (v) replik:</pre><pre>Herr talman! Det står väl ändå alldeles tydligt och\r\nklart att Folkpartiet, som är en del av regeringen,\r\nhar velat ha den här utredningen och att syftet är\r\natt man skall se om det går att införa en\r\nsamvetsklausul.</pre><pre>Anf. 127  BARBRO WESTERHOLM (fp)\r\nreplik:</pre><pre>Herr talman! Nej, så skall man inte tolka det. I\r\nmånga sammanhang görs det utredningar för att\r\nalla skall känna att det finns tillräckligt underlag för\r\natt fatta beslut. Som jag tolkar det här uppdraget är\r\nsyftet inte att en samvetsklausul skall införas utan\r\natt frågan om en samvetsklausul skall utredas.</pre><pre>Jag tycker att detta är en viktig demokratisk\r\nprincip. Om man inte är överens i en fråga, om\r\nnågra inte känner sig övertygade och anser att\r\nunderlaget för beslut inte är tillräckligt, skall man\r\nacceptera att en utredning görs.</pre><pre>Anf. 128  ELISABETH PERSSON (v):</pre><pre>Herr talman! Vänsterpartiet och jag själv slåss för\r\nabortlagen. Vi gör det nu i en motion. Vi har gjort\r\ndet tidigare i motioner, och vi kommer att göra det\r\nallt framgent.</pre><pre>Vi motarbetar förslag som inskränker rätten till\r\nabort. Jag vill gärna veta vilka inskränkningar i den\r\nnuvarande abortlagen som bl.a. Tuve Skånberg vill\r\ngöra. Vad vill ni ändra? Tuve Skånberg har sagt att\r\nhan inte vill kriminalisera aborter. Därmed var\r\nRosa Östh nöjd. Hon tyckte att det var bra att det\r\nblev sagt. Men det är faktiskt inget svar. Ingen har\r\npåstått att kds vill kriminalisera aborter, men vi vill\r\nveta vad ni vill ändra på i den nuvarande\r\nabortlagstiftningen och i så fall hur det skall ändras.</pre><pre>I mitt huvudanförande angav jag problemen med\r\nen kartläggning av vilka skäl kvinnor har för att\r\nbegära abort. Jag upprepar: enligt abortlagen\r\nbehöver ingen kvinna ange något skäl.</pre><pre>Att göra en kartläggning av det här slaget är en helt\r\nannan sak än att göra en sammanställning av vad\r\nforskare, gynekologer, medicinare och andra\r\nvetenskapsmän har kommit fram till på det här\r\nområdet. Det är psykologiska och medicinska\r\nsammanställningar som man mycket väl kan göra.</pre><pre>Vill Tuve Skånberg att en paragraf skall införas i\r\nden nuvarande abortlagen som säger att kvinnor\r\nskall ange skäl för abort? Vad skall man i så fall\r\nanvända de olika skälen till? Skall de ligga till grund\r\nför nya ställningstaganden?</pre><pre>Vi har diskuterat mycket om vad som skall ändras,\r\nvem som skall ändra, vem som har sagt vad, vem\r\nman är osv. Kds:arna, framför allt, har lutat sig mot\r\nen utredning, SOU 1989:51.</pre><pre>Jag tycker att det är litet anmärkningsvärt att\r\nmajoritetens skrivelse i en utredning har en sådan\r\ndignitet för Tuve Skånberg. Jag hoppas att samma\r\nrespekt för majoritetsuppfattningen kommer fram\r\nnär Partnerskapskommittén lägger fram sitt\r\nbetänkande framöver. Jag tror dock inte att Tuve\r\nSkånberg kommer att läsa de raderna på samma\r\nsätt som han har läst den här utredningen.</pre><pre>Det är bara åsikter som framförs i den här\r\nutredningen -- vi har inte röstat. Man kan lyfta fram\r\nvissa formuleringar som tyder på något, men\r\nutredningens huvudslutsats är att det inte finns\r\nnågon anledning att ändra på nuvarande\r\nabortlagstiftning.</pre><pre>Vi har haft diskussioner om foster lever eller ej.\r\nTuve Skånberg frågade mig om vi vill förneka att\r\nfoster lever. Det har vi aldrig förnekat.</pre><pre>Anf. 129  TUVE SKÅNBERG (kds):</pre><pre>Herr talman! Först skall jag kommentera\r\nundersökningen av skälen för abort. Precis som i\r\nalla opinionsundersökningar som genomförs skall\r\nett tillräckligt stort antal tillfrågas för att\r\nundersökningen skall vara statistiskt signifikant.\r\nDen som inte vill svara behöver naturligtvis inte\r\ngöra det. Min personliga åsikt är inte att detta skall\r\narkiveras eller på något vis kunna knytas till någon\r\nperson. Vi är blott och bart ute efter att få reda på\r\nvarför kvinnor ser sig tvungna att göra abort och\r\nvad samhället kan göra åt det.</pre><pre>Elisabeth Persson tillhör ett parti som då och då\r\nunder de två år som jag har varit med har fått se att\r\nbesluten har gått hennes parti emot. Hon har fått\r\nfinna sig i att det finns en större majoritet. Det kan\r\nockså bli mitt öde.</pre><pre>Jag vill tala utifrån den motion som Ulla Tillander\r\nbad mig vara företrädare för -- jag delar hennes\r\nåsikter. Jag vill först och främst förändra attityden\r\ntill graviditet. Jag vill att kvinnan skall mötas med\r\nen positiv attityd, att hon skall få samhällets och\r\nomgivningens hjälp och stöd för att välja att föda.</pre><pre>Jag vill också öka rättssäkerheten. I motionen talas\r\ndet om ett specifikt sätt att öka rättssäkerheten.\r\nDet sägs att aborter skulle vara förbjudna efter 18:e\r\nveckan och först vara tillåtna efter särskild\r\nprövning från 12:e veckan.</pre><pre>Anledningen till att jag känner mig frimodig att tala\r\nför det här utan att bli stämplad som extremist är\r\natt Sverige faktiskt är det mest liberala landet när\r\ndet gäller abortlagstiftning. Det finns inget land i\r\nEuropa som kommer i närheten av oss. USA kan\r\ntävla med oss. Annars framstår Sverige i större\r\ndelen av den civiliserade världen som mycket udda.</pre><pre>Vi kanske skall minnas att var fjärde graviditet i\r\nSverige leder till abort. I kommunistländer,\r\nElisabeth Persson, kan så mycket som hälften av\r\nalla graviditeter leda till abort, t.ex. i det forna\r\nSovjet eller i Kina.</pre><pre>Anf. 130  ELISABETH PERSSON (v):</pre><pre>Herr talman! Jag skall inte prata mer om\r\nkartläggningen. Jag lockar uppenbarligen in Tuve\r\nSkånberg i fullkomligt ohållbara resonemang och\r\nfunderingar.</pre><pre>Hur skall man göra en opinionsundersökning?\r\nSkall man plocka fram namn och adresser på\r\nkvinnor som har gjort abort och skicka brev till dem\r\noch fråga varför de gjorde det? Jag kan inte tänka\r\nmig att Tuve Skånberg menar att man skall bryta\r\nden medicinska sekretessen för att göra någonting\r\nsådant. Jag tror att vi skall lämna det därhän.</pre><pre>Jag har också en positiv attityd till gravida kvinnor.\r\nJag tror att vi hade kommit längre om vi hade\r\ndiskuterat hur man skall göra för att undvika\r\noönskade graviditeter så att vi får ned aborttalen.\r\nDet finns ingen som tycker att höga aborttal är bra.\r\nJag tycker att det är fruktansvärt att abortsiffrorna\r\när så höga, om det nu är så, vare sig det är i det\r\nforna Sovjet eller någon annanstans. Det är också\r\nfruktansvärt att de illegala aborterna ökar i världen\r\npå grund av att man antingen inte har haft råd med\r\npreventivmedel eller att de legala aborterna har\r\ninskränkts. I det här fallet har vi uppenbarligen inte\r\nalls olika uppfattning, Tuve Skånberg och jag.</pre><pre>Anf. 131  TUVE SKÅNBERG (kds):</pre><pre>Herr talman! Min erfarenhet är att ingen kvinna gör\r\nabort med lätt sinne -- tvärtom. I de allra flesta fall\r\när det en ohygglig erfarenhet. Det är min\r\nerfarenhet och kanske också Elisabeth Perssons att\r\nom förhållandena hade varit annorlunda och\r\nkvinnorna hade kunnat undvika att göra abort,\r\nhade de i de allra flesta fall velat ha aborten ogjord.</pre><pre>Det finns ett intresse för många kvinnor att tala om\r\npå vilket sätt förhållanden skulle vara annorlunda\r\nför att det skulle ha varit möjligt för dem att föda\r\nbarn. Hur en sådan opinionsundersökning skall\r\ngenomföras rent tekniskt utan att kvinnors\r\nintegritet träds för när överlämnar jag till t.ex.\r\nFolkhälsoinstitutet att utröna.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>14 §  Vissa tandvårdsfrågor</pre><pre>Föredrogs</pre><pre>socialutskottets betänkande</pre><pre>1993/94:SoU3 Vissa tandvårdsfrågor.</pre><pre>Anf. 132  EVA ZETTERBERG (v):</pre><pre>Herr talman! Riksdagen har beslutat att all\r\nanvändning av kvicksilver i Sverige skall avvecklas.\r\nAnvändningen av kvicksilver inom\r\nindustriproduktionen har nästan helt upphört.\r\nInom tandvården är det däremot tillåtet att hantera\r\nkvicksilver. Användningen av amalgam\r\nsubventioneras dessutom genom\r\nsocialförsäkringssystemet. Amalgam har i och för\r\nsig blivit alltmer impopulärt. Många tandläkare\r\nundviker amalgam. Ännu har vi ingen\r\navvecklingsplan.</pre><pre>Hösten 1992 presenterade Socialstyrelsen en\r\navvecklingsplan som innebar att\r\nkvicksilveranvändningen inom tandvården skulle\r\nupphöra 1997. Någon sådan plan har inte\r\npresenterats, och det finns inget beslut om det. Jag\r\nanser därför att det är av stor vikt att en sådan\r\navvecklingsplan snart kommer till stånd. Vi måste\r\nfatta ett beslut om avveckling så att den processen\r\nkan påbörjas.</pre><pre>Det räcker emellertid inte med en avvecklingsplan.\r\nJag anser också att det behövs en fullständig\r\nvarudeklaration för allt tandvårdsmaterial. Från\r\nVänsterpartiet tycker vi att dentalmaterial skall\r\nklassas som läkemedel och att ett produktregister\r\nbör inrättas. Det sägs att med en ny läkemedelslag\r\när den saken omhändertagen och att det inte\r\nbehövs något sådant produktregister. En stor del av\r\ntandvårdsmaterialet kommer dock att falla utanför\r\nden lagstiftningen.</pre><pre>Vi tycker också att det är angeläget att få ett\r\nbiverkningsregister så att man kan se vilka\r\nbiverkningar av tandvårdsmaterial som\r\nrapporteras.</pre><pre>Herr talman! Jag vill bara yrka bifall till min\r\nmeningsyttring i detta ärende. Det gäller beslut om\r\navveckling, att det skall finnas fullständig\r\nvarudeklaration, att dentalmaterial skall klassas\r\nsom läkemedel och att ett biverkningsregister bör\r\nupprättas där man kan se vilka biverkningar av\r\ntandvårdsmaterial som har rapporterats.</pre><pre>Anf. 133  LEIF CARLSON (m):</pre><pre>Herr talman! Socialutskottets betänkande nr 3\r\nbehandlar 22 motioner med diverse yrkanden inom\r\ntandvårdsområdet, bl.a. amalgamets vara eller icke\r\nvara. Liksom föregående ämne har denna fråga\r\ndiskuterats oerhört mycket, med många känslor\r\ninblandade och ibland i ett högt tonläge. Det är fullt\r\nnaturligt eftersom frågan berör så många\r\nmänniskors hälsa och välbefinnande. Det finns den\r\nstörsta anledning att med respekt följa den oro som\r\nmänniskor känner. Gränsen mellan berättigad och\r\növerdriven oro är utomordentligt svår att dra. Det\r\ngår inte att ge vetenskapligt entydiga svar på vad\r\nsom är skadligt och hur man reagerar. De\r\nindividuella variationerna är stora.</pre><pre>Som ansvariga politiker finner jag att det bästa vi\r\nkan göra är att med lyhördhet och respekt för oron\r\nfölja expertmyndighetens, Socialstyrelsens, råd\r\nbaserade på bästa tillgängliga vetenskapliga\r\nunderlag och erfarenheter. På många håll i landet\r\nläggs det ner ett mycket stort arbete på forskning\r\nrörande kvicksilver, kvicksilverföreningar och\r\nandra tungmetaller. Mest känt är kanske ett\r\ntungmetallcentrum i Uppsala. Det här innebär att\r\nvi kommer att få ett allt bättre underlag inför en\r\navveckling.</pre><pre>Som nämnts redovisade Socialstyrelsen hösten 1992\r\nmöjligheten att avveckla amalgam. Man skulle\r\nkunna sluta nu när det gäller mjölktänder och om\r\nett par år när det gäller barn under 19 år. År 1997\r\nskulle man möjligen kunna sluta helt med\r\namalgam. Problemet är kostnader för\r\nersättningsmaterial och kvaliteten. Verkliga\r\nalternativ som är bra föreligger kanske inte förrän\r\nom 5--10 år. Det finns inte anledning att försätta sig\r\ni en situation så att man kommer ur askan i elden.</pre><pre>Vi måste också konstatera att mer än hundra års\r\nanvändning av amalgam har visat på mycket små\r\nbiverkningsfrekvenser. Det är egentligen\r\növerraskande, eftersom det rör sig om ett toxiskt\r\nmaterial som kvicksilver. De siffror man har fått\r\nfram på 0,2 promille kanske man inte skall ta\r\nbokstavligt. Det är svårt att göra sådana\r\nberäkningar. Den undersökning som\r\nSocialstyrelsen gjorde med försöksverksamhet med\r\nregistrering av biverkningar av dentala material\r\nvisar ungefär inom vilken storleksordning\r\nbiverkningarna återfinns.</pre><pre>Användningen av amalgam har minskat kraftigt,\r\noch tandstatusen blir allt bättre.</pre><pre>De här frågorna bereds nu av regeringen.\r\nAvvecklingen ligger under beredning. Utskottet\r\nfinner inga skäl att inte avvakta regeringens\r\nberedning för att få ett sansat och hållbart underlag\r\ninför ett beslut om avveckling.</pre><pre>Herr talman! Riksdagen behandlade frågan om\r\nproduktkontroll av dentalmaterial i samband med\r\nlagen för medicintekniska produkter. Den svenska\r\nlagstiftningen gäller nu samma produkter som\r\nomfattas av dekreten ingående av EES-avtalet och\r\nförslag till nya EG-direktiv. Det medför att\r\ndentalmaterial, även provisoriskt sådant, omfattas\r\nav kontrollbestämmelserna. Lagen är också en\r\nramlag. Det ger regeringen eller tillsynsmyndighet\r\nmöjlighet att ange detaljreglering. Det kan gälla\r\ninformation, märkning och bruksanvändning. Det\r\nhär har riksdagen redan antagit. Lagen gäller\r\nfr.o.m. den 1 juli 1993. Detta bör ge Eva Zetterberg\r\nden trygghet som hon strävar efter. Det här är\r\nredan gjort.</pre><pre>Frågan om registrering av biverkningar av dentala\r\nmaterial bereds också i regeringen liksom behovet\r\nav skärpta avfallskrav för amalgam. Även behov av\r\nökad utbildning vad gäller handhavande av\r\namalgam och behovet av medicinsk kompetens\r\nbereds.</pre><pre>Det är dock viktigt att komma ihåg att vi redan nu,\r\ngenom Socialstyrelsens råd, har klara anvisningar\r\nför när medicinsk kompetens skall kopplas in vid\r\nbesvär i munhålan och hur avfallshanteringen skall\r\ngå till.</pre><pre>Herr talman! Frågor om det fria tandläkarvalet för\r\nbarn och ungdom tas bl.a. upp i en motion av Isa\r\nHalvarsson. Jag kan förstå den oro som visas för att\r\nlandstinget som har att besluta om det här kanske\r\ninte följer riksdagens intentioner. Utskottet har i en\r\nkanske litet naiv kolartro på landstingens lyhördhet\r\noch vilja att följa riksdagen uttalat att man är villig\r\natt avvakta och se och man räknar med att\r\nlandstingen följer intentionerna i propositionen om\r\nökad konkurrens i kommunal verksamhet som\r\nriksdagen har antagit. Utskottet är villigt att låta\r\nlandstingen visa sina goda intentioner men kommer\r\natt vara mycket uppmärksam på att barn och\r\nungdom verkligen får fria möjligheter att välja.</pre><pre>Herr talman! Med det anförda yrkar jag bifall till\r\nutskottets hemställan och avslag på\r\nmeningsyttringen.</pre><pre>Anf. 134  EVA ZETTERBERG (v) replik:</pre><pre>Herr talman! Frågan om avveckling av amalgam\r\nhar diskuterats under många år. Det är ingen ny\r\nfråga. Jag nämnde i mitt anförande att\r\nSocialstyrelsen presenterade ett förslag 1992.</pre><pre>Jag hävdar precis som Leif Carlson, att det tar tid\r\natt utveckla alternativen och att genomföra\r\navvecklingen. Var och en förstår ju att det inte går\r\natt från en dag till en annan förbjuda ett material\r\nsom har använts så länge. Det tar tid att hitta\r\nersättningar.</pre><pre>Jag tror inte att vi någonsin kommer att finna andra\r\nalternativ om vi inte bestämmer att till ett visst\r\ndatum skall detta vara genomfört. Jag tror att det\r\när nödvändigt med den pressen för att få i gång\r\navvecklingen.</pre><pre>Herr talman! Jag vill också kommentera frågan om\r\nbiverkningar. Leif Carlson hävdar att det är så\r\nförsvinnande få som drabbas av biverkningar. Jag\r\nundrar om det har genomförts någon egentlig\r\nundersökning på det området, just därför att det\r\ninte har funnits något register på biverkningar och\r\njust därför att det inte har varit en fråga som aktivt\r\nhar drivits. Det är människorna själva som\r\nsuccessivt har satt sina sjukdomssymtom i samband\r\nmed många amalgamfyllningar. Jag menar att det\r\nsäkerligen finns betydligt fler än dem som har tagit\r\nupp problemen som är drabbade av dessa symtom.\r\nDet finns säkerligen fler än vad som framgår i den\r\nstatistik som Leif Carlson åberopar.</pre><pre>Jag tror att med ett register på biverkningar skulle\r\nvi få fram de fakta vi efterlyser på området. Då\r\nskulle vi se hur det står till. Det är bara glädjande\r\nom det inte är en så stor andel människor som har\r\nbiverkningar. Det går ju att få fram.</pre><pre>Anf. 135  LEIF CARLSON (m) replik:</pre><pre>Herr talman! Först har vi frågan om\r\nundersökningar. Jag framhöll att det är svårt att\r\ngöra säkra undersökningar. Men undersökningarna\r\nger en uppfattning om storleksordningen.</pre><pre>Det är odiskutabelt så att vid en jämförelse av\r\nsläktingar bland tungmetallerna i det periodiska\r\nsystemet finner man färre biverkningar för\r\nkvicksilver än vad man förväntar sig. Det är i och\r\nför sig glädjande och turligt att det är så. Vi vet att\r\nbiverkningarna är få även om de säkert, som Eva\r\nZetterberg säger, är fler än vad vi har fått fram. Vi\r\nmåste vara säkra på att det finns material som\r\nsvarar upp mot, är minst lika bra som och kan\r\nanvändas på ett minst lika tillförlitligt sätt som\r\namalgam.</pre><pre>Tyvärr fungerar inte forskningen så att man kan\r\nsäga att problemet skall lösas till den 1 januari\r\nnittonhundra-si-och-så. Det kan vara svårt att sätta\r\nett datum. Jag tror att vi får vara nöjda med att\r\nfrågan bereds hos regeringen. Det skall läggas fram\r\nett förslag när avvecklingen skall kunna\r\ngenomföras grundat på bästa möjliga och nyast\r\nmöjliga forskningsunderlag och bedömningar. Jag\r\ntror att vi har kommit långt. Att sätta ut ett datum\r\när mer en vink i luften. Det kanske inte går exakt\r\ntill den dagen. Det kanske tar ett halvt eller ett helt\r\når längre. Det är inte meningsfullt. Vi är alla\r\ninställda på samma färdriktning, dvs. att problemet\r\nskall lösas så fort som möjligt.</pre><pre>Anf. 136  LEIF BERGDAHL (nyd):</pre><pre>Herr talman! Jag skall tala om en märklig farsot\r\nsom tycks grassera enbart i landet Sverige och inte\r\nnågon annanstans. Det är en farsot som jag vill\r\nkalla för amalgamhysteri. Det är en på många sätt\r\nmärklig farsot. Det finns inget vetenskapligt stöd\r\nför denna farsot. Ändå är den godkänd som ett\r\nhandikapp. Staten ger pengar till\r\nTandvårdsskadeförbundet för att sprida\r\ninformation om detta tillstånd. Det märkliga är\r\nockså att fastän amalgam har använts under hela\r\n1900-talet har farsoten uppträtt först under de\r\nsenaste 10--20 åren.</pre><pre>Jag skall börja med att referera till tidningen\r\nDagen. Där får man i dag läsa om pingstväckelsens\r\nframgångar i Honduras. Jag vill inte på något sätt\r\nsåra de troende, men jag tar detta som exempel. I\r\nHonduras börjar döva höra, blinda börjar se, lama\r\nbörjar gå och cancersvulster försvinner. Att\r\ndebattera med personer som påstår detta är, enligt\r\nmin mening, lika givande som att debattera med\r\nvissa amalgammotståndare. Jag kommer inte att\r\ndebattera denna fråga i denna kammare,\r\noberoende av om någon vill replikera.</pre><pre>Det här är fråga om tro, inte om vetande. Frågan\r\nom tro och vetande är mycket intressant. Jag har en\r\nvän i litteraturens värld som heter Voltaire. Jag har\r\nen bok i två band av Georg Brandes om Voltaire.\r\nDet händer ibland när jag kommer hem på\r\nkvällarna från denna kammare att jag tar fram\r\ndenna bok och blir upplyft av den kritik och\r\nhumanism som Voltaire ger uttryck för. Man skall\r\nlita på förståndet och vetenskapen i stället för på en\r\nmängd andra saker, t.ex. kyrkan.</pre><pre>Trots motstånd från de instanser i Sverige som\r\nbesitter den största kunskapen inom detta område,\r\ndvs. Tandläkarförbundet, Socialstyrelsen,\r\nLäkaresällskapet osv., planerar man att förbjuda\r\namalgam. Tala om antiintellektualism! Eftersom\r\nvetenskapligt stöd saknas åberopar man miljöskäl.\r\nMen vad finns i stället? Jo, plastfyllningar som\r\nbevisligen är farliga. Man vet bevisligen att dessa\r\nplastfyllningar har mycket högre\r\nallergiframkallande förmåga. De framkallar t.o.m.\r\ncancer hos försöksdjur. Men tyvärr finns det inget\r\nbra ersättningsmaterial i dag.</pre><pre>Trots risken för att bli beskylld för akademisk\r\nhögfärd, skulle jag vilja rikta mig till dem som\r\nförespråkar ett amalgamförbud. Lägg er inte i det\r\nni inte behärskar! Ni behöver ha nödvändig\r\nvetenskaplig skolning för att kunna ta ställning i\r\nsakfrågan. Låt dem som kan frågan sköta det hela.\r\nLåt experter inom Tandläkarförbundet och\r\nLäkaresällskapet ta ställning. Det här är en typisk\r\nfråga som politikerna inte skall lägga sig i. Lyssna i\r\nstället på dem som har skolning på området. Lyssna\r\npå t.ex. min gamla lärare, professor Jan-Otto\r\nOttosson, en man med stor integritet. Han är en av\r\nSveriges ledande etiker och psykiater. Han har\r\ngjort en studie om dessa amalgampatienter. Läs vad\r\nhan har skrivit i Läkartidningen.</pre><pre>På 1700-talet spred sig en liknande farsot genom\r\nEuropa. Det var frågan om skendöd. Man trodde\r\natt man blev begravd även om man levde. Detta\r\nspred sig liksom häxprocesserna som en löpeld över\r\nEuropa -- från Tyskland, Danmark till Sverige.\r\nMan började konstruera instrument för att slå\r\nsönder blodkärlen på folk och tappa ut blod så att\r\nde inte skulle begravas levande.</pre><pre>Med all respekt för folks oro, tycker jag att det har\r\nvarit felaktigt att satsa statliga medel på\r\nTandvårdsskadeförbundet.</pre><pre>Anf. 137  TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 138  EVA ZETTERBERG (v) replik:</pre><pre>Herr talman! Det är intressant att höra vilka\r\nargument som Leif Bergdahl använder i debatten.\r\nTidningen Dagen och väckelserörelsen i Honduras\r\ninspirerar mer än själva sakfrågan.</pre><pre>Jag skulle i stället vilja anmoda Leif Bergdahl att ta\r\ndel av den forskning som faktiskt äger rum på\r\nområdet. Där framgår det att det finns människor\r\nsom har många amalgamfyllningar som har\r\nuppenbara psykiska och fysiska skador. De har\r\nuppenbarligen blivit amalgamförgiftade.</pre><pre>Jag tänker t.ex. på Metallbiologiskt centrum i\r\nUppsala. Där har man forskat mycket i dessa\r\nfrågor. Jag har tagit del av en del av deras resultat.\r\nDet är alldeles uppenbart att det handlar om\r\nvetenskap och beprövad erfarenhet och inte om\r\nvidskepelse som t.ex. skendöd eller andra farsoter\r\nsom Leif Bergdahl talade om.</pre><pre>Det är uppseendeväckande att en ledamot anser att\r\nvi inte skall lägga oss i denna fråga därför att vi inte\r\nbehärskar den. Det vore väldigt farligt om vi i en\r\nrad olika frågor hänvisar till att läkarna eller\r\ntandläkarna eller en rad andra sakkunniga på ett\r\nområde själva skall få uttala sig i frågan om\r\navvecklingen av ett material -- i det här fallet en\r\ntungmetall.</pre><pre>Vi skall självfallet inte lägga oss i varenda detalj. Vi\r\nskall inte lägga oss i hur tandvården utförs på en rad\r\nområden. Vi skall inte lägga oss i sjukvården. Men\r\ni det här uppenbara fallet är det oerhört viktigt att\r\nvi sätter oss in i frågan och inte, som Leif Bergdahl\r\nsäger, låter experterna sköta det hela.</pre><pre>Anf. 139  LEIF CARLSON (m):</pre><pre>Herr talman! Jag är något förvånad över tidigare\r\ninlägg. Det tillhör vetenskaplig och akademisk\r\ntradition att visa ödmjukhet och respekt inför de\r\ntillkortakommanden som all vetenskap har och att\r\nta människors oro på allvar. Man får inse att det\r\nkanske inte finns alldeles tvärsäkra svar på allt. Jag\r\nförsökte påpeka det. Jag försökte också påpeka att\r\nden här frågan lidit av ett något högt tonläge. Men\r\ndet ger faktiskt inte dem som far illa så värst mycket\r\ntillbaka.</pre><pre>Jag delar uppfattningen att vi ibland far ut långt när\r\nvi säger att kvicksilver har långt större\r\nskadeverkningar än vad som går att påvisa. Men vi\r\nmåste också respektera de människor som känner\r\noro. Det är riksdagens uppgift att se till att det\r\nkommer fram underlag som är hållbart och som\r\nman kan ha till grund för ett ställningstagande.</pre><pre>Man bör också ha respekt för att det är svårt att\r\nhitta alternativ. De plaster som i dag används\r\ninnehåller exempelvis de sex vanligaste\r\nallergenerna. Det måste med i värderingen. Det\r\nfinns alltså skäl att moderera sig från samtliga håll\r\noch att försöka komma fram till bra lösningar. Det\r\nger patienterna de bästa förutsättningarna för en\r\nbra framtid på det här området.</pre><pre>Anf. 140  LEIF BERGDAHL (nyd):</pre><pre>Herr talman! Jag sade tidigare att jag inte vill ge\r\nmig in i debatten. Men jag vill ge en förklaring. Det\r\nhöga tonläget beror på ett stort antal samtal med\r\nmänniskor som försökt övertala mig att engagera\r\nmig i den här frågan och arbeta för amalgamförbud.</pre><pre>Jag har jobbat ganska mycket med detta. Det som\r\njag har sagt står jag för. Men jag är väldigt ledsen\r\nom jag sårat någon. Även i mitt anförande sade jag\r\natt jag har full förståelse för människors oro, men\r\nför den skull skall man inte spä på oron genom att\r\nacceptera ovetenskapliga påståenden, såsom att\r\namalgam är livsfarligt. Det tror inte Sveriges\r\nTandläkarförbund, som har stor expertis inom det\r\nhär området. Vi bör lyssna mer på denna expertis\r\nän på dem som arbetar på Uppsala biomedicinska\r\ncentrum.</pre><pre>Anf. 141  SIW PERSSON (fp):</pre><pre>Herr talman! Innan jag påbörjar mitt förberedda\r\nanförande vill jag passa på och säga några ord till\r\nLeif Bergdahl. Det är väldigt uppseendeväckande\r\nmed en sådan här framtoning. Det är väldigt viktigt\r\natt hela tiden komma ihåg att det finns något som\r\nheter vetenskap och beprövad erfarenhet men att\r\ndet också finns en fortsättning som säger: Ständigt\r\nsöka vidga sina kunskaper.</pre><pre>Är det så konstigt att den här frågan diskuteras?\r\nDet är nämligen vetenskapligt bevisat att\r\nexempelvis det gammaldags kopparamalgamet\r\ninnehöll 30 % koppar, ca 70 % kvicksilver och\r\nibland upp till 1,5 % kadmium.</pre><pre>Är det konstigt att man är orolig för\r\nrotfyllnadspreparat, när det konstateras att\r\nrotfyllnadspreparatet N2, som förbjöds år 1974 om\r\njag minns rätt, innehåller så potenta substanser\r\nsåsom eugenol, paraformaldehyd och\r\nphenylkvicksilver och blymönja? Jag skulle kunna\r\ngöra listan lång över ämnen som det är bevisat kan\r\nskada oss människor.</pre><pre>Det var inte så länge sedan som vi hade en stor\r\ninsamling av farliga kvicksilvertermometrar. De\r\nmåste bort! sades det. De fick inte användas, och\r\nde var mycket farliga för både människor, djur och\r\nnatur, om de gick sönder. Insamlingen gav ett gott\r\nresultat, därför att folk är medvetna om de stora\r\nrisker som följer med kvicksilver.</pre><pre>Känner ni till att en termometertillverkare numera\r\nriskerar att få böta upp till 100 000 kr om han vid\r\ndenna tillverkning använder kvicksilver i\r\ntermometrarna?</pre><pre>När det nu är så viktigt att kvicksilver skall\r\nförsvinna över allt, när skall det då tas i ordentligt\r\nför att få kvicksilvret att försvinna ur våra munnar?</pre><pre>Amalgamer, som innehåller mer än 5 %\r\nkvicksilver, klassas av Kemikalieinspektionen\r\nsåsom ''mycket farliga produkter'' och måste därför\r\nförses med en varningssymbol i form av en\r\ngiftgubbe.</pre><pre>Dentalt amalgam innehåller ungefär tio gånger\r\nhögre halt av kvicksilver, dvs. 50 %. Såsom\r\njämförelse kan jag nämna att till samma\r\nhälsofarlighetsklass hänförs bl.a. arsenik och\r\nträsprit. Detta är ingenting som jag i egenskap av\r\nriksdagsledamot själv hittat på, utan detta har\r\nKemikalieinspektionen konstaterat.</pre><pre>Riksdagen har redan beslutat att användningen av\r\nett antal farliga kemikalier, däribland kvicksilver,\r\nskall upphöra. Det är anmärkningsvärt att alla\r\nbranscher som använder kvicksilver har varit\r\nmycket samarbetsvilliga och att de i många fall har\r\nslutat med kvicksilveranvändningen tidigare än de\r\nvarit tvungna till. Men det finns ett undantag,\r\nnämligen Sveriges Tandläkarförbund.</pre><pre>Under de gångna årens amalgamdebatt har det\r\nframför allt varit tandläkare som försvarat\r\namalgamet. De senaste årens miljödebatt tycks inte\r\nheller ha påverkat Tandläkarförbundets ledning.</pre><pre>Sedan Socialstyrelsen under sensommaren 1992 av\r\nmiljöskäl kom med sitt utredningsförslag om\r\namalgamförbud -- inte av hälsoskäl av någon\r\noutgrundlig anledning -- har förbundet sagt ett klart\r\nnej till ett förbud och dessutom uppmanat sina\r\nmedlemmar till strid.</pre><pre>Samtidigt som tandläkarna som yrkeskår driver\r\ndenna kampanj är det tandläkare som fått\r\nsamhällets förtroende att ta ansvar för att\r\namalgamforskningen förs framåt.</pre><pre>Frågan om amalgamets hälsoeffekter är i grunden\r\nen medicinsk fråga, men det är tandläkare som är\r\nansvariga tjänstemän både på\r\nRiksförsäkringsverket och på Socialstyrelsen. Det\r\när också tandläkare som är ansvariga för\r\nfördelningen av forskningspengarna inom\r\nMedicinska forskningsrådet.</pre><pre>Vid försäkringskassorna är det alltså tandläkare\r\nsom lämnar avgörande utlåtande över de patientfall\r\nsom kan ge de vetenskapliga bevisen för att\r\namalgam och andra tandvårdsmaterial kan orsaka\r\nohälsa. Detta måste betraktas som en besvärande\r\njävssituation.</pre><pre>En generell behandlingsprincip inom sjukvården är\r\natt man skall ta bort alla tänkbara orsaker till\r\nohälsa. Detta måste väl ändå gälla även problem\r\nsom härrör från tänderna! Sanering av amalgam på\r\nsjuka patienter bör initieras av läkare och betraktas\r\nsom en medicinsk behandling, precis som röntgen,\r\nlaboratorieprov, operationer.</pre><pre>Med det system som i dag gäller, skriver den\r\nbehandlande läkaren en remiss till en tandläkare,\r\nvilken i sin tur gör en ansökan hos\r\nförsäkringskassan. Det är sedan försäkringskassans\r\nförtroendetandläkare som skall bedöma om\r\nbehandlingen är motiverad. Patientens medicinska\r\nbehov avgörs alltså i en brevväxling mellan två\r\ntandläkare. I realiteten blir det\r\nförtroendetandläkaren som överprövar en\r\nspecialistutbildad läkares diagnos.</pre><pre>Ingen annanstans i den svenska sjukvården går det\r\ntill på detta sätt. Förtroendetandläkaren kan alltså\r\nomöjliggöra en behandling, som enligt en viss\r\nläkare är nödvändig, därför att patienten helt\r\nenkelt inte har råd att bekosta behandlingen själv.</pre><pre>Dessutom skall vi komma ihåg att enligt\r\nSocialstyrelsen har tandläkare inte medicinsk\r\nkompetens! Det är de personer med medicinsk\r\nkompetens som måste få ett avgörande inflytande,\r\näven för de patienter som av olika orsaker anser sig\r\ndrabbade av tandvårdsmaterial.</pre><pre>En förutsättning för att patienterna skall kunna\r\nbehandlas på ett adekvat sätt är att det finns ett väl\r\nfungerande produktregister, med fullständig\r\ninnehållsdeklaration för varje enskild produkt. I\r\ndag kan produkternas innehåll ändras hur som\r\nhelst, och jag har flera bevis på att de uppgifter som\r\nstår på en viss innehållsdeklaration inte gäller i\r\nverkligheten. Alla komponenter i material som\r\nskall användas måste provas på samma sätt som\r\nläkemedel, både var för sig och i kombination.</pre><pre>Innan ett dentalmaterial planteras in i kroppen --\r\nmunnen är ju faktiskt också en del av kroppen och\r\ndessutom en ovanligt aggresiv del -- måste man veta\r\natt det inte skadar patienten. Någon sådan\r\nprövning har mig veterligen aldrig gjorts med\r\namalgamet.</pre><pre>Ett heltäckande register för biverkningar av\r\ndentalmaterial måste också införas och\r\nbiverkningar måste redovisas på samma sätt som\r\nför läkemedel. Ett sådant biverkningsregister\r\nmåste göras både av läkare och av tandläkare\r\ntillsammans, eller var för sig.</pre><pre>Tandproblem visar sig inte bara i munnen, utan det\r\nkan bli effekter i andra delar av kroppen.</pre><pre>Socialstyrelsen gav våren 1991 ut allmänna råd, där\r\ndet bl.a. står: ''Patienter som förutom generella\r\nsymtom också har symtom från munhålan eller\r\ntuggapparaten bör undersökas även av läkare.</pre><pre>Den medicinska utredningen måste vara\r\nförutsättningslös och baseras på patientens besvär\r\noch läkarens respektive tandläkarens\r\nundersökningsfynd.''</pre><pre>Där står också: ''Det åligger varje läkare och\r\ntandläkare att i överensstämmelse med vetenskap\r\noch beprövad erfarenhet meddela patienten de råd\r\noch så vitt möjligt den behandling som patientens\r\ntillstånd fordrar. Det är synnerligen viktigt att dessa\r\npatienter får ett korrekt bemötande från\r\nsjukvårdspersonalens och tandvårdspersonalens\r\nsida.''</pre><pre>Det här är fantastiskt vackra ord. Ja, orden är\r\nvackra, men verkligheten är inte lika vacker.</pre><pre>Det är många kvinnor och män som förtvivlat söker\r\nhjälp för sina problem från tänderna. Det är många\r\nkvinnor och män som förtvivlade konstaterar att de\r\ninte får någon hjälp.</pre><pre>Det är alltså dags att se till att man lever upp till alla\r\nde vackra ord som man har producerat under ett\r\nantal år.</pre><pre>Herr talman! Jag yrkar inte bifall till motionerna\r\nSo411 och Sf288. Jag hoppas att de uppdrag som\r\nregeringen nu har fått inom det snaraste skall\r\ninnebära att vi i alla fall kan ta något positivt steg\r\nframåt.</pre><pre>Anf. 142  EVA ZETTERBERG (v) replik:</pre><pre>Herr talman! Det var mycket intressant att lyssna\r\ntill Siw Persson, då hon sade många kloka ord. Vi\r\nförefaller vara helt överens i sakfrågorna. Min fråga\r\ntill henne är: Är Siw Persson verkligen nöjd med\r\nutskottets bedömning och med det som regeringen\r\ngör? Ställer Siw Persson sig inte bakom den\r\nmeningsyttring där jag har fört fram i stort sett\r\nsamma krav som hon förde fram i sitt anförande?</pre><pre>Anf. 143  SIW PERSSON (fp) replik:</pre><pre>Herr talman! Det är en bedömningsfråga. Jag kan\r\nantingen ställa mig bakom Eva Zetterbergs\r\nmeningsyttring eller invänta regeringens åtgärder.\r\nSom Eva Zetterberg förstår, är det en lämpligare\r\nbedömning för min del att hoppas att regeringen,\r\nnär man nu har chansen, går ett steg längre än vad\r\nEva Zetterberg gör i sin meningsyttring.</pre><pre>Anf. 144  EVA ZETTERBERG (v) replik:</pre><pre>Herr talman! När den här frågan behandlades i\r\nutskottet hade Folkpartiet chansen att se till att\r\ndetta blev majoritetens uppfattning. Då hade vi\r\nkunnat skynda på avvecklingsplanen.</pre><pre>Anf. 145  SIW PERSSON (fp) replik:</pre><pre>Herr talman! Det är ingen hemlighet att den här\r\nfrågan skär igenom alla partier. Det finns de som är\r\nför, och det finns de som är emot.</pre><pre>Anf. 146  MARIANNE ANDERSSON (c):</pre><pre>Herr talman! Jag har engagerat mig i\r\namalgamfrågan under ganska många år. Jag har\r\ngjort det på grund av att jag har mött människor\r\nsom haft stora problem men som inte hade den\r\nblekaste aning om att de led av\r\nkvicksilverförgiftning. Efter amalgamsanering har\r\nde blivit bra. Det är alltså inte fråga om någon\r\nplaceboeffekt, som det ofta talades om tidigare.</pre><pre>Motståndet mot att ta problemen på allvar finns i\r\nstort sett inte här i riksdagen. Vi har gjort många\r\npositiva uttalanden. Men ändå händer det så litet.</pre><pre>Motståndet mot att ta problemen på allvar finns\r\nfrämst hos myndigheter, som Socialstyrelsen,\r\nMedicinska forskningsrådet, yrkesmedicinare och\r\nTandläkarförbundet. Det gäller på central nivå\r\ninom Tandläkarförbundet -- många enskilda\r\ntandläkare har helt slutat att använda amalgam och\r\nklarar det på ett utmärkt sätt.</pre><pre>I uttalandena från dessa myndigheter används\r\nminsann ingen försiktighetsprincip, som vi talade\r\nom tidigare i dag när vi diskuterade\r\nelöverkänslighet. Nej, här skall det fullt ut bevisas\r\nvetenskapligt att det finns risker innan man\r\nerkänner något som helst problem. Just den här\r\ntvärsäkerheten är oroande. En viss ödmjukhet vore\r\npå sin plats. Det finns otaliga exempel på\r\nmiljöproblem som ingen har velat ta på allvar först,\r\nmen som sedan har visat sig vara reella.</pre><pre>All vetenskap skall vara sökande, har jag fått för\r\nmig. Jag skulle vilja säga, att där tvärsäkerheten går\r\nin, går vetenskapen ut. Leif Bergdahls inlägg var ett\r\ntydligt tecken på det.</pre><pre>Leif Bergdahl talade om farsoter. Det härjade en\r\ngång en farsot bland munkarna i Varnhem, och de\r\ndog som flugor. Ingen visste först vad det berodde\r\npå, men det visade sig att det var bly i\r\nvattenledningarna. Det var alltså ett reellt\r\nproblem. Det finns inbillade men också verkliga\r\nfarsoter. Sådana saker skall tas på allvar.</pre><pre>Vetenskapsmännen har olika uppfattningar i den\r\nhär frågan -- det är det viktigaste att ta till sig.\r\nMånga forskare har ägnat mycken tid och kraft\r\nunder stort motstånd åt att forska om detta.</pre><pre>Jag skall ta upp några delfrågor. Jag har väckt en\r\nmotion med ganska många yrkanden. Det gäller\r\nt.ex. materialfrågan. Man säger att det inte finns\r\nnågot material som kan ersätta amalgamet. Det är\r\nsant -- det finns inget material som helt generellt\r\nkan ersätta amalgamet. Men det finns olika typer\r\nav material som kan ersätta amalgam.</pre><pre>Vi har år efter år efterlyst produktkontroll och\r\nbiverkningsregister för att skapa ordning när det\r\ngäller hur de olika tandlagningsmaterialen ser ut,\r\nhur de fungerar och hur de skall kunna hanteras på\r\nett bra och vetenskapligt sätt. Det har gått oerhört\r\ntrögt. Man hänvisar nu till EG-direktiv, vilket man\r\nhar gjort under ganska många år. Men vi i Sverige\r\nbör också kunna ha rutiner för detta.</pre><pre>Riksdagen har anvisat pengar till forskning om\r\ndessa frågor. Det har visat sig att både de som\r\nfördelade pengarna och de som fick pengarna i stor\r\nutsträckning hade en i förväg bestämd uppfattning\r\nom att amalgamet inte var något stort problem. Det\r\nvisar också på svårigheterna.</pre><pre>Man pekar på att det skulle kosta så mycket pengar\r\natt sluta med amalgamanvändningen. Jag vet inte\r\nhur man har fått fram sifferuppgifterna, men jag är\r\nganska övertygad om att man bara har räknat med\r\nde kostnader som rakt av kan avläsas efter någon\r\ntyp av metod. Jag är övertygad om att man inte har\r\nräknat med att sjukskrivningarna minskar om\r\nmänniskor får hjälp med amalgamsanering.</pre><pre>Jag har också, precis som Siw Persson gjorde, pekat\r\npå det orimliga i att en tandläkare överprövar en\r\nläkares utlåtande när det gäller att ställa diagnosen\r\nom någon är sjuk av amalgam. Det handlar just om\r\npatienterna. De möter fortfarande mycket stora\r\nproblem och har stora svårigheter att få hjälp. Det\r\nberor till stor del på de allmänna råd som har getts\r\nut av Riksförsäkringsverket och Socialstyrelsen.</pre><pre>Redan 1990/91 uttalade riksdagen att det är rimligt\r\natt den som på grund av sjukdomsbesvär vill byta\r\nut sina amalgamfyllningar skall kunna göra det på\r\nett enkelt sätt och till en rimlig kostnad. De\r\nutredningar som Riksförsäkringsverket anser bör\r\nföregå en amalgamsanering är såväl\r\nkostnadskrävande som tidsödande. Man beslutade\r\nalltså att detta skulle bli enklare i framtiden.</pre><pre>Men detta har inte genomförts av\r\nRiksförsäkringsverket, utan tandläkare tvingas\r\nfortfarande utföra omfattande och obetalt\r\npappersarbete, som tar mycket lång tid i anspråk.\r\nDetta får till följd en utdragen sjukskrivningsperiod\r\nför patienten. Det slutar ofta med att patienten\r\nsjälv får bekosta något som i själva verket är en\r\nsjukvårdande behandling.</pre><pre></pre><pre>Jag skall inte ta upp tiden längre med den här\r\nfrågan. Jag tänker inte yrka bifall till min motion,\r\näven om det är mycket frestande. Jag inser att det\r\ninte händer något mer om jag yrkar bifall till min\r\nmotion just nu.</pre><pre>Men jag vill skicka en uppmaning till regeringen\r\noch departementet att visa handlingskraft i den här\r\nfrågan. Vi måste vända handlingsförlamning till\r\nhandlingskraft. Jag vet att det är en komplicerad\r\nfråga, men vi har inte tid att vänta på beslut så\r\nlänge. Jag lyssnade på Leif Carlson tidigare. Han\r\nhänvisade till alla de beredningar som pågår. Det är\r\ni och för sig positivt, men vi som har jobbat med\r\ndetta i så många år är betydligt mer otåliga än vad\r\nde som kommit in i detta litet senare kanske är.</pre><pre>Herr talman! Jag vill avsluta med att skicka med\r\ndetta till regeringen.</pre><pre>Anf. 147  EVA ZETTERBERG (v) replik:</pre><pre>Herr talman! Jag vill också bekräfta det Marianne\r\nAndersson tar upp, nämligen vilka kostnader vi\r\nskulle kunna bespara den enskilde och samhället.\r\nEn person med kvicksilverförgiftning skulle kunna\r\nåtergå till arbetslivet efter en sanering i stället för\r\natt vara sjukskriven och sedermera gå över i\r\nförtidspension. Det är stora kostnader som kan\r\nundvikas på det viset. Det skall också finnas med\r\nnär man beräknar vilka kostnader för\r\ntandvårdsmaterial dessa förslag skulle innebära.</pre><pre>Det var egentligen inte därför jag begärde replik,\r\nutan jag vill fråga Marianne Andersson en sak. Av\r\nden beskrivning som Marianne Andersson ger kan\r\nman få intrycket att problemen finns på bl.a.\r\nSocialstyrelsen. Det är där de inte har åtgärdat\r\nproblemen tillräckligt snabbt. Jag kan instämma i\r\ndetta och även i beskrivningen från Siw Persson av\r\nhur man på Socialstyrelsen enbart använder sig av\r\ntandläkare när man tar upp dessa frågor i stället för\r\nmedicinsk expertis. Man använder sig inte heller av\r\nMetallbiologiskt centrum i Uppsala som har\r\nmycket god kunskap på området.</pre><pre>Detta är ju gott och väl, Marianne Andersson, men\r\ndet är ju inte bara där problemen finns. Riksdagen\r\nkommer ju sannolikt att rösta mot mitt förslag om\r\natt vi skall besluta om avveckling i dag. Riksdagen\r\nvill i dag rösta emot en fullständig varudeklaration,\r\nproduktregister och biverkningsregister. Det är\r\nriksdagen som säger nej till detta. Jag vet att det\r\nfinns motstånd runt om på olika håll. Men om vi\r\ninte ens har en klar och tydlig beställning från\r\nriksdagen på när amalgam skall vara avvecklat, hur\r\nskall vi då kunna få genomslagskraft hos dem som\r\nskall utföra detta? Vi måste ju börja själva.</pre><pre>Jag tycker inte att den beskrivning som Marianne\r\nAndersson ger över att vi i riksdagen alltid har varit\r\növerens och drivit fram frågorna riktigt stämmer.</pre><pre>Anf. 148  MARIANNE ANDERSSON (c)\r\nreplik:</pre><pre>Herr talman! Jag är beredd att ge regeringen och\r\ndepartementet en chans eftersom de håller på att\r\narbeta med frågan. Det var därför som jag inte\r\nyrkade bifall till min motion nu. Men min otålighet\r\när ganska stor, som jag sade tidigare. Det är svaret.</pre><pre>Anf. 149  EVA ZETTERBERG (v) replik:</pre><pre>Herr talman! Varför inte hjälpa departementet litet\r\npå traven genom att klart och tydligt tala om vad\r\nriksdagen anser? Det kan ju inte försämra saken.</pre><pre>Anf. 150  LEIF CARLSON (m) replik:</pre><pre>Herr talman! Som jag sade tidigare, har jag full\r\nförståelse för den otålighet som många har. Men jag\r\ntror också att det är alldeles riktigt som Marianne\r\nAndersson säger. Vi måste avvakta att vi får ett\r\nfullödigt material och att det kommer fram.\r\nSamtliga dessa frågor ligger under beredning. Det\r\nvore helt fel att sätta ut ett datum som vi inte vet\r\nom det kan hållas eller inte.</pre><pre>Jag vill också kommentera det som nämndes om\r\nrelationen läkare--tandläkare. Detta är områden\r\ndär man har olika kompetens. Det gör att detta\r\nbygger på ett förtroendefullt samarbete. Ibland kan\r\nman få se att den ena partens kompetens inom\r\nområdet är bättre. Människor söker ofta för vad de\r\ntror är kvicksilverbesvär, men det visar sig vara\r\nbettfysiologiska besvär. En inslipning gör då att de\r\nblir besvärsfria. Detta kan inte en läkare avgöra.\r\nDet måste en tandläkare göra. Vi måste ha respekt\r\nför det samarbetet och understryka vikten av att det\r\nfungerar på ett utmärkt sätt.</pre><pre>När det sedan gäller produktkontroll, biverkningar\r\nm.m. menar jag att den lag som vi beslutade om i\r\nvåras, och som gäller från den 1 juli, om\r\nmedicintekniska produkter är så anpassad till EG\r\natt den tar upp alla dentalmaterial, även de\r\nprovisoriska. Det finns möjlighet att föreskriva om\r\ninformation, produktkontroll, biverkningar osv. till\r\nden myndighet som har uppdraget. Det finns\r\nlagutrymme för detta. Vi behöver inte göra något\r\nåt det. Där kan man travestera Karl XI:s yttrande\r\noch säga: I riksdagsmän ilen icke så fort. Vad som\r\nskall göras är allaredan gjort.</pre><pre>Anf. 151  MARIANNE ANDERSSON\r\n(c)replik:</pre><pre>Herr talman! Till det sista vill jag säga att det är gott\r\noch väl att det finns lagutrymme. Jag hoppas\r\nverkligen att det blir något gjort också. Vi har sett\r\nså många gånger att det inte händer så mycket efter\r\nde beslut som har fattats här. Just när det gäller\r\nsådana här svåra frågor är det ganska ofta på det\r\nsättet. Det är oerhört viktigt att vi följer denna\r\nfråga.</pre><pre>Det är klart att tandläkare och läkare har olika\r\nkompetens. Det är viktigt att de samarbetar. Jag\r\nreagerar mot att man egentligen inte vill prata om\r\nkvicksilverförgiftning utan kallar det för avvikande\r\nreaktioner mot kvicksilver och amalgam. Det kan\r\nvara allergier och liknande. Det är en liten del av\r\ndem som har problem som är drabbade av detta.\r\nDet är viktigt att man också väger in\r\nförgiftningssymtom och liknande. Det kan ju vara\r\nbåde det ena och det andra.</pre><pre>Det är oerhört viktigt att man ställer en ordentlig\r\ndiagnos. Under alla år tidigare har man inte arbetat\r\nmed diagnoser på ett medicinskt sätt. Det har varit\r\ntandläkarna som har hanterat detta. Det är\r\nnaturligtvis delvis ett stort fel eftersom detta också\r\när ett medicinskt problem.</pre><pre>Anf. 152  LEIF CARLSON (m) replik:</pre><pre>Herr talman! Detta med diagnos är pudelns kärna.\r\nDiagnos är svårt. Det vet jag av egen erfarenhet.\r\nDet är inte alltid så lätt att kommendera fram en\r\ndiagnos. Det är ett svårt område.</pre><pre>Det gäller också för provtagning och förgiftning. Vi\r\nvet vissa värden där vi måste säga att detta är\r\nkvicksilverförgiftning. Utan att bli alltför teknisk\r\nkan jag säga att när man tar blodprover hittar man\r\nnästan aldrig dessa värden på dem som söker. Man\r\nhittar normala och ibland utomordentligt låga\r\nvärden. Det kanske beror på att man letar på fel\r\nställe.</pre><pre>Bl.a. i Uppsala har man tittat på hur det ser ut med\r\nkvicksilver inne i t.ex. blodkroppsceller. Där har\r\nman möjligen hittat ett samband mellan nivåer och\r\nsymtom. Detta är alltså fortfarande något av\r\ngrundforskning. Det kan inte användas som en\r\nrutindiagnostik ute. Här finns det inte bra\r\nprovtagningsinstrument i dag. Det är också en\r\nanledning till att frågan tål beredning.</pre><pre>Anf. 153  MARIANNE ANDERSSON\r\n(c)replik:</pre><pre>Herr talman! Vi vet att blodprover är mycket svårt.\r\nDe som har förhöjd kvicksilverhalt i blodet -- jag\r\nkänner faktiskt sådana som har haft det -- är mycket\r\nilla däran. Den saken är klar. Det håller jag med\r\nom.</pre><pre>Men det finns också ställen som i Uppsala, där man\r\narbetar med detta. Det finns också läkare ute i\r\nlandet som har utvecklat ganska förfinade metoder\r\nför att ställa rätt diagnos på ett vetenskapligt sätt.\r\nJag känner själv några sådana läkare. De har också\r\nfått ett bra resultat av den behandling som har följt.\r\nAllt detta är ju en kedja som skall skötas på rätt\r\nsätt. Det har vi säkerligen inte olika uppfattning\r\nom. Det skall ju ske på ett riktigt och bra sätt.</pre><pre>Men jag tycker att det är oerhört olyckligt när man\r\nvägrar att befatta sig med frågan. Det är både\r\nmänskligt och samhällsekonomiskt alldeles för dyrt\r\nför att vi skall hålla på med det.</pre><pre>Anf. 154  BO HOLMBERG (s):</pre><pre>Herr talman! Under förra mandatperioden\r\nanordnade riksdagen en omfattande utfrågning om\r\namalgamet och dess eventuella effekter. Resultatet\r\nblev att riksdagen uttalade att amalgam var\r\nolämpligt som tandfyllnadsmaterial och beslöt att\r\ndet skulle avvecklas när man hade hunnit få fram\r\nfullgott ersättningsmaterial. Den dåvarande\r\nsocialdemokratiska regeringen gav ett uppdrag till\r\nSocialstyrelsen att utreda en avveckling av\r\namalgamet.</pre><pre>Jag upplevde att riksdagen gjorde en jättestor\r\ninsats vid den hearingen genom att\r\nriksdagsledamöterna tog till sig människornas oro.\r\nFram till dess hade dessa människor betraktats på\r\nsamma sätt som kvinnor i övergångsåldern, med\r\ndepressioner som det inte var något att bry sig om.\r\nOm det är något som svensk sjukvård skall akta sig\r\nför är det att inte ta till sig människors oro.\r\nDessutom lade riksdagen ut 4 miljoner kronor på\r\nforskning dels om eventuella hälsoeffekter, dels om\r\nalternativ.</pre><pre>Riksdagen har under den här mandatperioden efter\r\nförslag från socialförsäkringsutskottet beslutat att\r\nändra bestämmelserna så, att den som efter en\r\nmedicinsk bedömning anses kunna ha obehag av\r\namalgam skulle få möjligheter till ersättning vid\r\nsaneringen. Detta är bakgrunden.</pre><pre>Frågan är vad som händer och vad regeringen gör.\r\nDet har kommit mycket klagomål över att\r\nRiksförsäkringsverkets anvisningar som utarbetats\r\npå grundval av riksdagens beslut är för snäva.\r\nRiksdagen ville att man skulle hjälpa utsatta\r\npatienter, men Riksförsäkringsverkets regler är för\r\nsnäva.</pre><pre>Vidare har, som andra talare här tagit upp, kritik\r\nriktats mot att förtroendetandläkarna i nuvarande\r\norganisation överprövar också medicinarnas\r\nåtgärder. Som bekant är det för den som lagar\r\ntänder en helt annan värld som öppnar sig när man\r\ngår in på andra specialiteter som gäller\r\nmänniskokroppen. Jag finner det personligen\r\norimligt med en ordning där en\r\nförtroendetandläkare överprövar annan medicinsk\r\nkompetens.</pre><pre>Frågan är också vad som har hänt med de 3--4\r\nmiljoner kronor som anslogs. Amalgamenheten i\r\nUppsala och Metallbiologiskt centrum i Uppsala\r\nhar nämnts här. Banbrytande i deras arbete är att\r\nde inte enbart ser frågan utifrån kvicksilver- eller\r\ntandläkarsynpunkt utan ser på den ur den\r\nmedicinska synpunkten av ohälsa. Det viktiga är\r\nnaturligtvis att ställa sig frågan vilken inverkan\r\nkvicksilvret i amalgam har på vår hälsa.</pre><pre>Man har hittills inte kunnat mäta detta. Som Leif\r\nCarlson vet får man inte fram det genom blodprov\r\neller urinprov. När man i Uppsala går in i cellerna\r\nkan man konstatera att trots att det tidigare sagts\r\natt det inte blev något läckage, förekommer det\r\nläckage. Man har också sagt att detta inte kan tas\r\nupp i kroppen. Nu säger man att det visst kan tas\r\nupp i kroppen.</pre><pre>Nästa steg är vilka hälsoeffekter detta får. Jag\r\ntycker att man i denna forskning redan har kommit\r\nså långt att hälsoaspekten måste komma fram på ett\r\nhelt annat sätt.</pre><pre>Jag har sett att man nu i den internationella\r\nforskningen prövar eventuella samband mellan\r\nhöga kvicksilverhalter och Alzheimers sjukdom.\r\nOckså sådana effekter måste tas med i den\r\nbedömning som nu skall göras. Jag har även sett en\r\nstudie från Forsknings- och utvecklingsrådet i\r\nUppsala i vilken det visas att amalgamavskiljarna i\r\nutsläppssammanhang inte fungerar. Alltså går det\r\nut kvicksilver i naturen. Det finns studier från\r\nkrematorierna som visar att väldigt mycket\r\nkvicksilver går ut från dessa. Industrin och övriga\r\nintressenter har varit överens om att ta bort\r\nkvicksilvret, men här fortsätter man att använda\r\ndet. Jag förstår inte logiken i detta.</pre><pre>Det har gjorts samhällsekonomiska beräkningar av\r\nvad amalgampatienter som snurrar runt i\r\nsjukvårdssvängen egentligen kostar i form av\r\nsjukfrånvaro osv. Också på den punkten finns ett\r\nfint underlag.</pre><pre>Regeringen har nu rapporterna från Socialstyrelsen\r\noch andra, kunskaperna i Uppsala och\r\nsamhällsekonomiska bedömningar att ta till sig.\r\nRegeringen måste nu ta ställning, och jag vill fråga\r\nLeif Carlson när regeringen kommer att lägga fram\r\nsin proposition. Utredningen har legat hos\r\nSocialstyrelsen i ett och ett halvt år. Jag utgår från\r\natt regeringen har en sådan planering och\r\nberedskap att man kommer att lägga fram en\r\nproposition till riksdagen under våren, så att den\r\nbeställning som riksdagen har gjort hos regeringen\r\nkan utföras planenligt. Jag vill höra vad Leif\r\nCarlson säger på den punkten.</pre><pre>Anf. 155  LEIF CARLSON (m) replik:</pre><pre>Herr talman! Något exakt datum för detta kan jag\r\ninte ange. Vi är överens om att detta är\r\nkomplicerade frågor och att de skall färdigberedas.\r\nSå sker nu också med samtliga frågor. Det är en\r\nsjälvklarhet att sådant som inte fungerar, t.ex. när\r\ndet gäller amalgamurskiljarna, skall rättas till. Det\r\nfinns inga hinder för det. Jag tror inte att det råder\r\nnågon oenighet om det här eller om att åtgärderna\r\nbrådskar, men jag tillstår att jag inte kan ange något\r\ndatum.</pre><pre>Det är mycket lätt att se det litet fascinerande i nya\r\nforskningsresultat som kommer fram, t.ex. vad\r\ngäller kvicksilverhalten i cellerna. Man kan också\r\nse att kroniska trötthetssymptom kan försvinna när\r\nkvicksilvret tas bort ur tänderna. Men det har ännu\r\nså länge publicerats kolossalt litet om detta. Man\r\nmåste har litet mer att hålla sig till än muntliga\r\nberättelser i ett fascinerande ämne. Som grund för\r\nbeslut krävs mer av hårdfakta, publicerade verkliga\r\ndata.</pre><pre>Vi måste acceptera detta, om vi skall få en\r\ntrovärdighet i vårt agerande mot allmänheten. Vi\r\nmåste ha en god grund att stå på. Personliga\r\nberättelser från forskare och andra är intressanta\r\noch trevliga, men kan inte tjäna som en sådan\r\ngrund, utan det krävs mer.</pre><pre>Anf. 156  BO HOLMBERG (s) replik:</pre><pre>Herr talman! Leif Carlson kan kanske få fram en\r\nsignal till regeringen från debatten i dag att det från\r\nriksdagen visas en otålighet och att många nu\r\nförväntar sig att det kommer en proposition.\r\nDebatten i dag skulle då resultera i att en sådan\r\nsignal kommer fram till regeringskansliet.</pre><pre>Jag håller vidare med Leif Carlson om att man\r\nmåste få fram vetenskapligt publicerade fakta. En\r\nliten sak som jag fäst mig vid när det gäller\r\nvetenskapliga publikationer och amalgam är att om\r\nman vill publicera en vetenskaplig undersökning\r\nsom berör amalgam, måste man alltid ha en\r\ntandläkare som referens.</pre><pre>Man har i Uppsala tagit fram en undersökning med\r\ntiteln ''Förbättring av patienters allmänna hälsa\r\nefter borttagning av amalgam''. Som författare står\r\nlegitimerade tandläkaren Göran Olsson och docent\r\nUlf Lindh. En motsvarande publikation togs inte in\r\ni en amerikansk tandläkartidning. Jag tror att det är\r\nindustrin som trycker på.</pre><pre>Det skall nu bli intressant att se om\r\nTandläkartidningen, som står för vetenskapen och\r\nskall hålla det fria ordets fana högt, publicerar en\r\nartikel om detta. Den vetenskapliga världen kan\r\nibland, Leif Carlson, vara litet jobbig när nya fakta\r\nskall fram. Det är kanske inte alldeles lätt för dem\r\nsom har plöjt i dessa nya banor att komma fram och\r\nfå anslag, om det finns ett tjurigt motstånd från en\r\nviss profession mot att detta kommer fram.</pre><pre>Jag har inga svårigheter att bejaka Leif Carlsons\r\nuttalande att man naturligtvis måste ha tillgång till\r\nhårdfakta innan man kan trampa in på nya vägar,\r\nmen jag känner att det nu finns så många\r\nuppslagsändar att regeringen nog tryggt kan lägga\r\nfram en proposition för riksdagen under våren.</pre><pre>Jag har dessutom sett att fem landsting har fattat\r\nbeslut om att gå före riksdagen. Medan riksdagen\r\nkör på i 50 kilometers fart ilar landstingen fram i\r\n100 kilometers hastighet. Det kan inte vara någon\r\nbra ordning.</pre><pre>Anf. 157  LEIF CARLSON (m) replik:</pre><pre>Herr talman! Jag tror att signalerna om otålighet\r\noch att man vill ha ett resultat har gått fram till\r\nregeringen. Jag tror att jag kan lova Bo Holmberg\r\natt det också kommer att tryckas på på den\r\npunkten.</pre><pre>Vad sedan gäller publicering av forskningsresultat\r\nhar de kvalificerade tidningar som sysslar med detta\r\nutomordentligt strikta riktlinjer för hur detta skall\r\ngå till. Det är svårt både för oss och för andra att\r\nlägga oss i deras bedömningar när det gäller att ta\r\nin artiklar.</pre><pre>När det gäller industrin ställer jag mig något\r\nskeptisk till Bo Holmbergs synpunkter. Amalgam\r\när i verkligheten knappast en lönsam produkt, utan\r\nalternativen är betydligt lönsammare. Det borde\r\nsnarare föreligga ett industriellt intresse åt det\r\nandra hållet. Det gör att jag har svårt att se någon\r\nsvart konspiration som orsak till att ärendet drar ut\r\npå tiden. Jag tror att det helt enkelt gäller en\r\nfruktansvärt komplicerad fråga. Diagnostiserandet\r\nav problemen underlättas faktiskt inte av att man är\r\npolitiskt otålig, utan de är komplicerade i sig och\r\nmåste lösas på ett korrekt sätt.</pre><pre>Anf. 158  GULLAN LINDBLAD (m):</pre><pre>Herr talman! Jag anser nog att socialutskottet\r\ngenom åren har tagit frågan om amalgamet på\r\nallvar, även om frågan börjar bli något segsliten.\r\nJag skall inte framställa något särskilt yrkande, men\r\näven jag vill sälla mig till dem som säger att vi\r\nbörjar bli litet otåliga.</pre><pre>Jag har tillsammans med Birger Hagård i många år\r\nmotionerat om bl.a. ökade forskningsinsatser och\r\nbiverkningsregister rörande dentala material. Vi\r\nhar även i år väckt en motion, om\r\namalgamavveckling av miljöskäl, som har\r\nbehandlats av utskottet.</pre><pre>Jag tillhör inte dem som har ropat på ett\r\nomedelbart avskaffande av amalgam i tandvården,\r\neftersom jag inte har kunnat bevisa att något helt\r\ntillfredsställande ersättningsmaterial finns. Alla de\r\naktuella materialen är mer eller mindre giftiga, som\r\nflera talare före mig betonat, eller\r\nallergiframkallande. Det gäller att få fram något\r\nmaterial som är så bra att man kan lämna\r\namalgamet för gott, vilket vi alla hoppas på. Man\r\nmåste veta, herr talman, för att kunna förändra.</pre><pre>Nu må det ändå tillåtas en lekman -- jag känner mig\r\nsom en sådan, även om jag är sjuksköterska och\r\ndelvis kunnig i dessa frågor -- att finna det något\r\negendomligt att kvicksilver uppfattas som mycket\r\nfarligt i alla andra sammanhang men skulle vara\r\nhelt oskadligt på detta område. Bl.a. har man från\r\nhälsovårdsnämnder påtalat faran med att\r\nkrematorierna släpper ut tonvis med kvicksilver\r\nfrån avlidna till våra vattendrag. Olika\r\nhälsovårdsnämnder har krävt åtgärder mot detta.\r\nMen som sagt: Detta material anses vara oskadligt\r\nnär vi har det i munnen.</pre><pre>Socialstyrelsen har i avvecklingsplanen betonat att\r\nkraven på omhändertagande av amalgamavfall bör\r\nskärpas i avvaktan på en total avveckling och kräver\r\namalgamavskiljare. Också Naturvårdsverket har\r\nvarit inne på detta och menat att det snabbaste\r\nsättet att minska tandvårdens kvicksilverutsläpp är\r\natt få bort amalgamet.</pre><pre>Jag håller med Leif Carlson. Jag tycker att det var\r\nödmjukt uttalat av en läkare, från den s.k.\r\nsakkunskapen, att även vetenskapen har sina\r\nbegränsningar. Jag har under mina år som\r\nsjuksköterska varit med om sådant som jag i dagens\r\nläge nog betraktar som rena kvacksalveriet. Jag\r\nkommer ihåg när vi kletade in hela patienter med\r\nklorofyllsalva. Jag tror att de flesta läkare i dag\r\nundrar vad man då egentligen höll på med, men det\r\nansågs då vara ett bra läkemedel. Det är viktigt att\r\nvi alla är ödmjuka i denna fråga och framför allt att\r\nvi tar människors oro och symtom på allvar.</pre><pre>Som flera talare har sagt före mig, var det litet klent\r\nmed det under en lång tid. Dess bättre tror jag att\r\ninte minst riksdagsdebatten, vårt engagemang i\r\ndessa frågor, har hjälpt de människor som ändå\r\nkänner besvär från munhålan och som hänför dem\r\ntill amalgamfyllningar.</pre><pre>De beställningar som riksdagen har gjort har tagit\r\nlång tid att förverkliga. Detta är också svåra frågor.\r\nPrecis som Bo Holmberg sade begärde en majoritet\r\ni socialförsäkringsutskottet, och sedermera\r\nriksdagen, för något år sedan att man på ett mindre\r\nbyråkratiskt sätt skulle kunna få sina\r\namalgamfyllningar borttagna. Bestämmelserna är\r\ndock fortfarande alltför snäva i detta avseende.</pre><pre>Jag tycker trots allt att vi har kommit en bit på väg.\r\nAnvändningen av amalgam har nu minskat kraftigt.\r\nForskning har skett, bl.a. efter påtryckningar från\r\ndenna riksdag. Tidigare talare har också påtalat att\r\nforskningen varit något ensidig. Jag vill nog påstå\r\natt den har varit det. Jag vill betona att forskning\r\nalltid skall vara förutsättningslös, den skall ha frihet\r\noch alla fakta skall fram på bordet. Det är också\r\nviktigt att den forskning som betraktas som litet\r\nannorlunda verkligen blir beaktad. Jag vill särskilt\r\nbetona vikten av att forskningen får ordentliga\r\nanslag, bl.a. forskningen vid Metallbiologiskt\r\ncentrum. Den frågan ligger förvisso på ett annat\r\nutskott.</pre><pre>Herr talman! Min förhoppning är att den beredning\r\nsom nu sker i regeringskansliet skall ske med\r\nskyndsamhet, eftersom det har tagit många år\r\ninnan vi har kommit så långt. Jag hoppas att vår\r\ndebatt skall ha bidragit till det.</pre><pre>Anf. 159  SIW PERSSON (fp):</pre><pre>Herr talman! Jag begärde ordet med anledning av\r\natt det sades att vad som skall göras redan är gjort.\r\nJag vill ta mig friheten att läsa innantill på s. 6 i\r\nbetänkandet, vad som står angående\r\nbruksanvisningar och produktinformation. Där\r\nstår: ''I den mån det kan vara aktuellt med sådan\r\ninformation ------. Detta innebär att det åtminstone\r\ni viss utsträckning finns möjlighet att tillgodose de\r\nförslag om produktinformation som Socialstyrelsen\r\nframfört i sin rapport.'' Alltså finns det mer att\r\ngöra.</pre><pre>Herr talman! Jag vill understryka att man, om man\r\när intresserad, kan tillgodogöra sig både svensk och\r\ninternationell forskning, som det numera finns\r\nganska gott om.</pre><pre>Jag vill också passa på och säga något som jag\r\nglömde i mitt tidigare inlägg. Det är viktigt att\r\namalgamanvändningen upphör. Men det är också\r\nviktigt att man har en avvecklingsplan. Jag tillhör\r\ndem som menar att det skall ske under ordnade\r\nförhållanden, så att man har andra material som är\r\nväl beprövade. Därför anser jag inte att man kan\r\ngöra det i morgon.</pre><pre>Det är viktigt att debatten inte bara fokuseras på\r\namalgam. Det finns många andra dentala material\r\nsom är farliga. Visst är väl Sverige fantastiskt. Tänk\r\natt man har gränsvärden när det gäller formaldehyd\r\ni Ikeas bokhyllor! Men när det gäller formaldehyd\r\ni tänder, då är det fritt fram.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>15 §  Ledningsansvaret och vissa\r\nbehörighetsfrågor</pre><pre>Föredrogs</pre><pre>socialutskottets betänkande</pre><pre>1993/94:SoU4 Ledningsansvaret och vissa\r\nbehörighetsfrågor.</pre><pre>Anf. 160  MAUD EKENDAHL (m):</pre><pre>Herr talman! Socialutskottets betänkande\r\n1993/94:SoU4 behandlar just ledningsansvaret och\r\nvissa behörighetsfrågor. Utskottet anser att det är\r\nangeläget att regeringen och Socialstyrelsen noga\r\nföljer tillämpningen av bestämmelserna om det\r\nsamlade ledningsansvaret. Det är vi helt överens\r\nom.</pre><pre>Herr talman! Att vi från den borgerliga sidan har\r\nen reservation fogad till detta betänkande beror på\r\natt vi anser att det inte finns något skäl att göra ett\r\ntillkännagivande till regeringen.\r\nUtvärderingsarbetet har påbörjats och vi\r\nförutsätter att det kommer att slutföras utan\r\nonödigt dröjsmål. Med anledning av detta yrkar jag\r\nbifall till reservation nr 1 om ledningsansvaret.</pre><pre>Anf. 161  EVA ZETTERBERG (v):</pre><pre>Herr talman! Jag skall villigt tillstå viss utmattning\r\nefter eftermiddagens övningar med socialutskottets\r\ntidigare betänkanden. Jag skall därför nöja mig\r\nmed att säga att jag med glädje instämmer i\r\nutskottets majoritetsskrivning. Vi begär att\r\nregeringen snarast återkommer i frågan om samlat\r\nledningsansvar.</pre><pre>Jag vill också yrka bifall till Vänsterpartiets\r\nmeningsyttring. I den tar vi upp att det är\r\nnödvändigt att Socialstyrelsen skall ha tillsynen\r\növer icke legitimerade psykoterapeuter.</pre><pre>Anf. 162  INGRID ANDERSSON (s):</pre><pre>Herr talman! De motioner om samlat\r\nledningsansvar inom hälso- och sjukvården och\r\nvissa behörighets- och legitimationsfrågor som\r\nbehandlas i detta utskottsbetänkande har innehåll\r\nsom tidigare behandlats. Ledningsansvaret har\r\nnärmast blivit en följetong. Jag vill börja med att\r\nyrka bifall till reservation 2 och i övrigt till\r\nutskottets hemställan, och därmed avslag på\r\nreservation 1 och meningsyttringen från\r\nVänsterpartiet.</pre><pre>Bestämmelserna om ledningsansvaret trädde i kraft\r\nden 1 juli 1991. Enligt dem skall vid enhet för\r\ndiagnostik eller vård och behandling, om det\r\nbehövs för patientsäkerheten, finnas en särskild\r\nläkare med specialistkompetens, som svarar för\r\nden samlade ledningen av verksamheten -- en\r\nchefsläkare.</pre><pre>Utskottet lade ner stor möda inför det beslutet, i all\r\nenighet, för att det skulle vara möjligt för andra\r\npersonalkategorier än läkare att fortsätta att vara\r\neller bli chefer. Det stod i betänkandet då, och det\r\nsades tydligt i kammardebatten. Det visade sig\r\nsedan när Socialstyrelsens allmänna råd kom, att de\r\nblivit utformade på ett sätt som inte uttolkade\r\nutskottets intentioner. Därför uttalade utskottet\r\nvåren 1992 att de allmänna råden inte är bindande,\r\nutan att det står huvudmännen fritt att följa råden.\r\nVi sade detta för att stärka huvudmännen att våga\r\nta ställning för andra än läkare att bli chefer när det\r\när läge för det. Det var ett mycket ovanligt\r\nuttalande, men det kändes nödvändigt för att\r\nriksdagens mening skulle få genomslag.</pre><pre>Utskottet var också enigt om att en snabb\r\nuppföljning och utvärdering behövdes. Den skulle\r\nvara klar inom ett år, alltså före den 1 april 1993. I\r\nvåras kunde vi, när vi hade frågan på bordet igen,\r\nkonstatera att utvärderingen inte hade påbörjats.\r\nVi begärde, i enighet, att få den omgående.</pre><pre>Nu är det den 27 oktober, och vi har tappat\r\ntålamodet, vi som i denna fråga är utskottets\r\nmajoritet. Regeringspartiernas företrädare är mera\r\nförstående och tålmodiga, vad det nu kan bero på.\r\nVi vill säga ifrån, och vi vill ge regeringen till känna\r\natt utvärderingen nu skall komma till oss snarast.</pre><pre>Vi har en diskussion nu inom riksdagen om vikten\r\nav att utvärdera våra beslut. Blev de som vi tänkte\r\noss? Det får inte ta så här lång tid att få fram fakta.\r\nTidigare utskottsuttalanden har nonchalerats\r\nalldeles för länge, trots att vi har varit eniga om att\r\nvi vill ha snabba resultat.</pre><pre>Herr talman! Bestämmelserna om chefsläkare\r\ngäller numera inte inom husläkarsystemet, som\r\nriksdagen nyligen har beslutat om. Det är\r\nförmodligen dags att ompröva chefsläkarreformen\r\nför framtiden. Jag kan se en tydlig positiv del, och\r\ndet är bestämmelsen om patientansvarig läkare. Vi\r\nbehöver utvärderingen nu, för att komma vidare i\r\ndenna fråga.</pre><pre>Flera motioner tar upp behörighetsfrågor och\r\nlegitimationsfrågor. Där uttalade sig utskottet i\r\nvåras om en översyn, med ett undantag.\r\nMajoriteten ville ha ett ställningstagande när det\r\ngäller naprapaterna, med förtur. Då, liksom nu,\r\nanser vi socialdemokrater att dessa frågor vinner på\r\natt behandlas i ett sammanhang. Det uttrycker vi\r\näven i detta betänkande, i vår reservation nr 2.</pre><pre>Vänsterpartiet framför att Socialstyrelsen skall ha\r\ntillsyn över icke legitimerade psykoterapeuter. Jag\r\nundrar hur det skulle gå till. I\r\nAlternativmedicinskommitténs betänkande tas\r\nliknande säkerhetsfrågor upp. Det är angeläget att\r\nde förslag som finns där äntligen tas fram för att öka\r\nsäkerheten för dem som anlitar terapeuter av olika\r\nslag.</pre><pre>Från den 1 januari 1994 kommer det att finnas\r\nstraffrättsligt skydd för yrkestitlarna psykolog och\r\npsykoterapeut. Det är ett viktigt steg för att stärka\r\npatientens ställning, att patienten skall kunna veta\r\natt den man vänder sig till har nödvändig\r\nkompetens. Det straffrättsliga skyddet ger också\r\nmöjlighet att komma till rätta med oseriös\r\nverksamhet. Med det låter vi oss nöja.</pre><pre>Herr talman! Jag har redan framfört mina\r\nyrkanden.</pre><pre>Anf. 163  MARGITTA EDGREN (fp):</pre><pre>Herr talman! Sent skall syndaren vakna. Det var\r\nfaktiskt, vilket man kanske inte tror när man läser\r\nbetänkandet, en socialdemokratisk regering som\r\ninförde ledningsansvaret. Jag tycker att detta är ett\r\nfall framåt. Personligen kommer jag att rösta för\r\nbifall till majoritetsförslaget. Det gör jag med\r\nutgångspunkt i det ihärdiga och långvariga arbete\r\nsom jag, tillsammans med riksdagens övriga\r\nsjuksköterskor, har bedrivit i denna fråga. Vi har\r\nfrån första stund dragit fram farhågorna med en\r\nreform av detta slag. De har också visat sig bli\r\nbesannade. Sjuksköterskor, arbetsterapeuter,\r\nsjukgymnaster och även psykologer har fått lämna\r\nifrån sig det chefsansvar de har haft tidigare, som\r\nde har axlat till 100 % utan några svårigheter eller\r\nosäkerhet för patienterna.</pre><pre>Herr talman! Utskottets majoritet kommer fram till\r\natt man vill göra ett tillkännagivande till\r\nregeringen. Det är verkligen dags. Det är tredje\r\ngången socialutskottet har frågan uppe sedan\r\nledningsansvaret infördes 1990. Varje gång har man\r\nsagt att Socialstyrelsen skall komma tillbaka med\r\nen utvärdering. Det har dröjt. Man kan misstänka\r\natt Socialstyrelsen inte har varit speciellt\r\nintresserad av att utvärdera denna reform. De\r\nstörsta misstagen beror nämligen på en tolkning\r\nsom Socialstyrelsen har gjort av riksdagsbeslutet,\r\nsom det inte fanns underlag för.</pre><pre>Detta är tredje gången gillt. Sent skall syndaren\r\nvakna. Personligen kommer jag att rösta för\r\nmajoritetsskrivningen, som innebär att ett\r\ntillkännagivande skall göras till regeringen om att\r\ndet är dags att göra någonting.</pre><pre>I detta anförande instämde Gullan Lindblad (m).</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>16 §  Ändring i lagen om fastställande av\r\nkönstillhörighet i vissa fall, m.m.</pre><pre>Föredrogs</pre><pre>socialutskottets betänkande</pre><pre>1993/94:SoU5 Ändring i lagen (1972:119) om\r\nfastställande av könstillhörighet i vissa fall\r\nm.m.(prop. 1992/93:197).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 17 §.)</pre><pre>17 §  Allmänna arvsfonden</pre><pre>Föredrogs</pre><pre>socialutskottets betänkande</pre><pre>1993/94:SoU6 Allmänna arvsfonden (skr.\r\n1992/93:201).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 17 §.)</pre><pre>Beslut</pre><pre>Företogs till avgörande socialutskottets\r\nbetänkanden 1993/94:SoU1, SoU2, SoU3, SoU4,\r\nSoU5 och SoU6.</pre><pre>SOU1 Barn och ungdom</pre><pre>Mom. 1 (FN:s barnkonvention)</pre><pre>1. utskottet</pre><pre>2. men., i motsvarande del, (v)</pre><pre>Huvudvotering</pre><pre>283 för utskottet</pre><pre>11 för men.</pre><pre>1 avstod från att rösta</pre><pre>54 frånvarande</pre><pre>Partivis fördelning av rösterna</pre><pre>För utskottet:</pre><pre>115 s, 72 m, 24 c, 29 fp, 20 kds, 21 nyd, 2</pre><pre>För men.:</pre><pre>10 v, 1</pre><pre>Avstod:</pre><pre>1 kds</pre><pre>Frånvarande:</pre><pre>23 s, 4 v, 8 m, 7 c, 4 fp, 5 kds, 2 nyd, 1</pre><pre>Kammaren biföll utskottets hemställan.</pre><pre>Mom. 6 (barnprostitution)</pre><pre>1. utskottet</pre><pre>2. res. (nyd)</pre><pre>Huvudvotering</pre><pre>266 för utskottet</pre><pre>31 för res.</pre><pre>1 avstod från att rösta</pre><pre>51 frånvarande</pre><pre>Partivis fördelning av rösterna</pre><pre>För utskottet:</pre><pre>117 s, 4 v, 72 m, 24 c, 29 fp, 19 kds, 1 -</pre><pre>För res.:</pre><pre>6 v, 1 kds, 22 nyd, 2</pre><pre>Avstod:</pre><pre>1 kds</pre><pre>Frånvarande:</pre><pre>21 s, 4 v, 8 m, 7 c, 4 fp, 5 kds, 1 nyd, 1</pre><pre>Kammaren biföll utskottets hemställan.</pre><pre>Mom. 8 (brottsförebyggande insatser)</pre><pre>1. utskottet</pre><pre>2. men., i motsvarande del, (v)</pre><pre>Huvudvotering</pre><pre>284 för utskottet</pre><pre>13 för men.</pre><pre>0 avstod från att rösta</pre><pre>52 frånvarande</pre><pre>Partivis fördelning av rösterna</pre><pre>För utskottet:</pre><pre>117 s, 72 m, 24 c, 28 fp, 21 kds, 22 nyd</pre><pre>För men.:</pre><pre>10 v, 3</pre><pre>Frånvarande:</pre><pre>21 s, 4 v, 8 m, 7 c, 5 fp, 5 kds, 1 nyd, 1</pre><pre>Kammaren biföll utskottets hemställan.</pre><pre>Övriga moment</pre><pre>Kammaren biföll utskottets hemställan.</pre><pre>SOU2 Vissa etiska frågor</pre><pre>Mom. 1 (lagstiftning)</pre><pre>1. utskottet</pre><pre>2. res. 1 (s)</pre><pre>Huvudvotering</pre><pre>167 för utskottet</pre><pre>131 för res. 1</pre><pre>0 avstod från att rösta</pre><pre>51 frånvarande</pre><pre>Partivis fördelning av rösterna</pre><pre>För utskottet:</pre><pre>72 m, 24 c, 27 fp, 21 kds, 22 nyd, 1</pre><pre>För res. 1:</pre><pre>117 s, 10 v, 2 fp, 2</pre><pre>Frånvarande:</pre><pre>21 s, 4 v, 8 m, 7 c, 4 fp, 5 kds, 1 nyd, 1</pre><pre>Kammaren biföll utskottets hemställan.</pre><pre>Barbro Westerholm anmälde att hon avsett att\r\navstå från att rösta men markerats ha röstat ja.</pre><pre>Mom. 2</pre><pre>Kammaren biföll utskottets hemställan.</pre><pre>Mom. 3 (aborter)</pre><pre>1. utskottets hemställan med godkännande av\r\nutskottets motivering</pre><pre>2. utskottets hemställan med godkännande av\r\nmotiveringen i res. 2</pre><pre>3. men. (v)</pre><pre>Fastställande av motförslag till utskottets förslag</pre><pre>Förberedande votering</pre><pre>Ställdes men. mot utskottets hemställan med\r\ngodkännande av motiveringem i res. 2.</pre><pre>Kammaren biträdde utskottets hemställan med\r\ngodkännande av motiveringen i res. 2 med\r\nacklamation.</pre><pre>Huvudvotering</pre><pre>163 för utskottet</pre><pre>129 för res. 2</pre><pre>4 avstod från att rösta</pre><pre>53 frånvarande</pre><pre>Partivis fördelning av rösterna</pre><pre>För utskottet:</pre><pre>70 m, 24 c, 25 fp, 21 kds, 22 nyd, 1</pre><pre>För res. 2:</pre><pre>116 s, 10 v, 1 fp, 2</pre><pre>Avstod:</pre><pre>2 m, 2 fp</pre><pre>Frånvarande:</pre><pre>22 s, 4 v, 8 m, 7 c, 5 fp, 5 kds, 1 nyd, 1</pre><pre>Kammaren biföll utskottets hemställan.</pre><pre>SOU3 Vissa tandvårdsfrågor</pre><pre>Mom. 1 (amalgam m.m.)</pre><pre>1. utskottet</pre><pre>2. men. (v)</pre><pre>Huvudvotering</pre><pre>280 för utskottet</pre><pre>16 för men.</pre><pre>0 avstod från att rösta</pre><pre>53 frånvarande</pre><pre>Partivis fördelning av rösterna</pre><pre>För utskottet:</pre><pre>112 s, 72 m, 24 c, 28 fp, 21 kds, 22 nyd, 1</pre><pre>För men.:</pre><pre>4 s, 10 v, 2</pre><pre>Frånvarande:</pre><pre>22 s, 4 v, 8 m, 7 c, 5 fp, 5 kds, 1 nyd, 1</pre><pre>Kammaren biföll utskottets hemställan.</pre><pre>Mom. 2 och 3.</pre><pre>Kammaren biföll utskottets hemställan.</pre><pre>SOU4 Ledningsansvaret och vissa\r\nbehörighetsfrågor</pre><pre>Mom. 1 (ledningsansvaret)</pre><pre>1. utskottet</pre><pre>2. res. 1 (m, fp, c, kds)</pre><pre>Huvudvotering</pre><pre>156 för utskottet</pre><pre>141 för res. 1</pre><pre>0 avstod från att rösta</pre><pre>52 frånvarande</pre><pre>Partivis fördelning av rösterna</pre><pre>För utskottet:</pre><pre>117 s, 10 v, 2 m, 1 c, 1 fp, 1 kds, 22 nyd, 2</pre><pre>För res. 1:</pre><pre>70 m, 23 c, 28 fp, 19 kds, 1</pre><pre>Frånvarande:</pre><pre>21 s, 4 v, 8 m, 7 c, 4 fp, 6 kds, 1 nyd, 1</pre><pre>Kammaren biföll utskottets hemställan.</pre><pre>Mom. 3 (arbetsterapeuter)</pre><pre>1. utskottet</pre><pre>2. res. 2, i motsvarande del, (s)</pre><pre>Huvudvotering</pre><pre>168 för utskottet</pre><pre>126 för res. 2</pre><pre>0 avstod från att rösta</pre><pre>55 frånvarande</pre><pre>Partivis fördelning av rösterna</pre><pre>För utskottet:</pre><pre>1 s, 71 m, 24 c, 28 fp, 21 kds, 22 nyd, 1</pre><pre>För res. 2:</pre><pre>114 s, 10 v, 2</pre><pre>Frånvarande:</pre><pre>23 s, 4 v, 9 m, 7 c, 5 fp, 5 kds, 1 nyd, 1</pre><pre>Kammaren biföll utskottets hemställan.</pre><pre>Voteringen omfattade momenten mom. 2 och 3</pre><pre>Mom. 5 (tillsynen av icke legitimerade\r\npsykoterapeuter)</pre><pre>1. utskottet</pre><pre>2. men. (v)</pre><pre>Huvudvotering</pre><pre>284 för utskottet</pre><pre>12 för men.</pre><pre>0 avstod från att rösta</pre><pre>53 frånvarande</pre><pre>Partivis fördelning av rösterna</pre><pre>För utskottet:</pre><pre>116 s, 72 m, 23 c, 29 fp, 21 kds, 22 nyd, 1</pre><pre>För men.:</pre><pre>10 v, 2</pre><pre>Frånvarande:</pre><pre>22 s, 4 v, 8 m, 8 c, 4 fp, 5 kds, 1 nyd, 1</pre><pre>Kammaren biföll utskottets hemställan.</pre><pre>Övriga moment</pre><pre>Kammare biföll utskottets hemställan.</pre><pre>SoU5 (Ändring i lagen om fastställande av\r\nkönstillhörighet i vissa fall, m.m.</pre><pre>Kammaren biföll utskottets hemställan.</pre><pre>SoU6 Allmänna arvsfonden</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick företas till avgörande vid arbetsplenum\r\nonsdagen den 10 november.</pre><pre>Ajournering</pre><pre>Kammaren beslöt kl. 17.58 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>18 §  Straffrättsliga frågor</pre><pre>Föredrogs</pre><pre>justitieutskottets betänkande</pre><pre>1993/94:JuU2 Straffrättsliga frågor.</pre><pre>Anf. 164  LARS-ERIK LÖVDÉN (s):</pre><pre>Herr talman! Till justitieutskottets betänkande 2,\r\nsom handlar om straffrättsliga frågor, har de\r\nsocialdemokratiska ledamöterna i utskottet fogat\r\nen reservation. I den reservationen begär vi\r\nsocialdemokrater en samlad översyn av den\r\nstraffrättsliga lagstiftningen. Vi menar att man i en\r\nsådan översyn bör titta på strafflagarnas systematik\r\noch förhållande till varandra och också gå in på\r\nenskilda gärningsbeskrivningar i brottsbalken.\r\nSärskilt bör man, menar vi, pröva om det inte är\r\ndags att föra in vissa delar av den specialrättsliga\r\nstrafflagstiftning som finns i brottsbalken och\r\nkanske också mönstra ut vissa mindre\r\nbetydelsefulla straffrättsliga paragrafer ur den\r\nnuvarande brottsbalken.</pre><pre>Bakgrunden till vårt krav är att den nuvarande\r\nbrottsbalken inte återspeglar de värderingar som\r\nkan anses råda i samhället för närvarande, utan den\r\nåterspeglar i stället det synsätt som rådde vid\r\nbrottbalkens tillkomst och det synsätt som präglade\r\ndet förberedande lagstiftningsarbete som bedrevs\r\ninnan brottsbalken antogs 1962. Antagande av\r\nbrottsbalkens regler hade föregåtts av ett\r\nutrednings- och beredningsarbete som hade pågått\r\nett par årtionden före 1962.</pre><pre>Vi tycker alltså att det nu är dags att göra en samlad\r\növersyn av den straffrättsliga lagstiftningen. Det\r\npågår visserligen ett utrednings- och\r\nberedningsarbete för närvarande inom ramen för\r\nStraffsystemkommittén, men den har inte i uppdrag\r\natt göra en samlad översyn av de straffrättsliga\r\nreglerna. Det tycker vi är en brist.</pre><pre>Vi har i vår reservation inte närmare pekat ut på\r\nvilket sätt vi tycker att denna översyn bör ske, utan\r\nvi anser att det är lämpligt att regeringen tar\r\nställning till det. En tanke är att man ger\r\nStraffsystemkommittén utvidgade direktiv, så att\r\nkommittén får möjlighet att i varje fall vid ett senare\r\nskede göra denna samlade översyn.</pre><pre>Brottsbalken är ju det centrala regelverket på\r\nstraffrättens område. Den innehåller, förutom\r\nbestämmelser om ca 270 olika straff,\r\ngrundläggande regler vilkas vidd sträcker sig\r\nutanför brottsbalkens. Jag skall bara nämna\r\nbestämmelserna om brott och brottspåföljd,\r\nbestämmelserna om försök, medverkan till brott\r\noch nödvärn, bestämmelserna om påföljdsval och\r\nstraffmätning.</pre><pre>Även om brottsbalken har en central betydelse på\r\nstraffrättens område, måste man konstatera att en\r\nmycket stor mängd straffbestämmelser ligger\r\nutanför brottsbalken och hör hemma inom\r\nspecialstraffrätten. En betydande del av\r\nspecialstraffrätten utgörs naturligtvis av\r\nbestämmelser om smärre förseelser som endast kan\r\nmedföra böter. Inom specialstraffrätten finner man\r\nhela 150 olika brott där fängelsestraff finns i\r\nstraffskalan. Jag kan nämna narkotikabrott och\r\nskattebedrägerier, där fängelsestraff är en vanligt\r\nförekommande påföljd.</pre><pre>Av statistiken framgår att ungefär hälften av de\r\nfängelsedömda döms i dag enligt\r\nspecialstraffrättsliga bestämmelser. Det visar att\r\nbrottsbalken inte i sin helhet utgör den centrala\r\nlagstiftningen när det gäller straffrätten, utan det\r\nfinns en mängd straffrättsliga bestämmelser som\r\nspelar en oerhört stor roll när det gäller\r\nfängelsedomar.</pre><pre>Sammantaget tycker vi att det finns anledning att\r\nnu närmare gå in på straffrätten i dess helhet och se\r\növer vilka regler som skall återfinnas i brottsbalken\r\noch vilka som inte skall återfinnas där och även se\r\növer de enskilda gärningsbeskrivningarna i\r\nbrottsbalken.</pre><pre>Med detta, herr talman, yrkar jag bifall till den\r\nsocialdemokratiska reservationen.</pre><pre>Anf. 165  KARL GUSTAF SJÖDIN (nyd):</pre><pre>Herr talman! Inbrottsstölder är mycket allvarliga\r\nbrott för den enskilde och innebär en allvarlig\r\nintegritetskränkning. För många drabbade innebär\r\ndet att hela deras sociala tillvaro rubbas under lång\r\ntid när deras hem fått besök av tjuvar.</pre><pre>Ett sätt att i ökad utsträckning komma åt denna typ\r\nav brottslighet kan enligt Ny demokratis\r\nuppfattning vara att ändra rekvisiten för brottet,\r\nt.ex. genom att återgå till vad som tidigare gällde i\r\nfråga om grov stöld, eventuellt i kombination med\r\nen ordentlig straffskärpning. Senaste förändringen\r\nvad gäller rekvisiten skedde 1987 när rekvisitet\r\nintrång i bostad infördes, efter\r\nFängelsestraffkommitténs betänkande.</pre><pre>Många inbrottstjuvar är professionella och skulle\r\nsannolikt avhålla sig från brott om straffet för grov\r\nstöld skärptes och straffminimum höjdes från sex\r\nmånaders till ett års fängelse. Dessutom borde\r\nstraffen göras starkt progressiva. Allmänhetens\r\nrättsuppfattning talar för en sådan ordning.\r\nSignalerna skulle bli tydligare.</pre><pre>Brottstypen skulle komma att prioriteras av\r\nåklagare och polis. Detta skulle sannolikt ha en\r\navhållande effekt bland inbrottstjuvarna, som inför\r\nstraffhotet skulle tycka att det inte är någon idé att\r\nhålla på. Även tjuvar har en självbevarelsedrift.</pre><pre>Herr talman! Ny demokrati för återigen fram\r\ntankarna på att man bör återinföra det\r\nstraffrättsliga ämbetsmannaansvaret. Fram t.o.m.\r\n1976 bar kapitlet i lagstiftningen rubriken: Om\r\nämbetsbrott.</pre><pre>Utskottsmajoriteten avstyrker igen, liksom hösten\r\n1992, Ny demokratis motion om att återinföra det\r\nfulla ämbetsmannaansvaret, med hänvisning till en\r\nkommande översyn av tjänstefelsparagrafen. Den\r\nbör, som det heter, inte föregripas.</pre><pre>Den nuvarande ordningen, som genomfördes 1989,\r\när i en jämförelse ett steg i rätt riktning. Men för\r\natt upprätta det fulla ämbetsmannaansvaret måste\r\nman gå tillbaka till den ordning som gällde innan\r\nämbetsmannareformen genomfördes 1976.\r\nInterneringsstraffets avskaffande den 1 juli 1981\r\nanser många och på området kunniga och erfarna\r\nexperter vara ett förhastat beslut. Resultatet har\r\nblivit att personer som gjort sig skyldiga till grova\r\nbrott försätts på fri fot, trots att en uppenbar\r\nåterfallsrisk föreligger.</pre><pre>I samband med att interneringsstraffet avskaffades\r\nanförde justitieutskottet att åtskilliga invändningar\r\nav såväl principiell som praktisk natur kunde riktas\r\nmot straffet. Bl.a. påtalades att den dömde\r\nunderkastades ett fängelsestraff, som inte från\r\nbörjan har bestämts av domstol och som därmed\r\ninte sätts i omedelbar relation till den gärning som\r\när aktuell.</pre><pre>Utskottsmajoriteten har alltjämt denna\r\nuppfattning och hänvisar till\r\nStraffsystemkommitténs uppdrag, som omfattar\r\nfrågor såväl om betydelsen av återfall som om\r\nvillkorlig frigivning. Någon anledning att föregripa\r\nutredningens arbete finns inte.</pre><pre>Principerna om fakultativ villkorlig frigivning, som\r\ndiskuteras i dessa sammanhang, är väl i så fall en\r\nlogisk kullerbytta om man nu skall tala om\r\nprinciper.</pre><pre>För att komma till rätta med problematiken borde\r\nregeringen överväga att ge Straffsystemkommittén\r\nutvidgade direktiv att diskutera\r\ninterneringsstraffets återinförande. Detta vore en\r\nnaturlig följd av att strafflagarna anpassas till de\r\nförhållanden som råder ute i samhället.</pre><pre>Beträffande kravet på straffskärpningar för\r\nutländska gärningsmän är bakgrunden den att det i\r\nrättstillämpningen uppmärksammats fall där\r\nutländsk gärningsman bedömts annorlunda än\r\nsvensk gärningsman. I de fallen har det åberopats\r\natt mildare regler eller normer anses gälla i\r\ngärningsmannens hemland.</pre><pre>Visserligen har resultatet inte blivit frihet från\r\nstraff, men i stället uppenbart mildare straff. I de\r\nfall där rättstillämpningen har fått detta resultat har\r\nkraftig kritik kommit från många håll. Mot denna\r\nbakgrund är det motiverat att grundregeln om\r\ntillämpligheten av svensk lag på utlännings brott i\r\nSverige kompletteras med en uttrycklig regel om\r\nlikhet inför lagen beträffande såväl straffbarhet\r\nsom straffmätning. Detta skulle kunna komma till\r\nuttryck i 29 kap. brottsbalken. Åtgärden skulle ge\r\nen klar och viktig signal till utlänningar som\r\nuppehåller sig i vårt land, en allmänpreventiv\r\nsignal.</pre><pre>I sammanhanget vill jag tillägga följande om etnisk\r\ndiskriminering. Negativ sådan är förkastlig och\r\näven straffbar som olaga diskriminering. Positiv\r\ndiskriminering, som innebär att en etnisk grupp får\r\nförmåner som inte tillkommer andra grupper, är en\r\nfelaktig metod som skapar etniska motsättningar.\r\nEn nationalneutral lagstiftning och rättstillämpning\r\ni dessa rättsfall utgör ett viktigt bidrag till\r\ninternationell tolerans.</pre><pre>Förhoppningsvis skulle man kunna dämpa den\r\nfrämlingsfientlighet som finns i vårt samhälle och\r\nvars ursprung bl.a. är denna brist i\r\nrättstillämpningen vid svenska domstolar.</pre><pre>Herr talman! Avslutningsvis vill jag framhålla\r\nallmänpreventionens betydelse i\r\nrättstillämpningen. 1 kap. 7 § brottsbalken var\r\nt.o.m. 1989 en portalparagraf, vars grundläggande\r\nmotiv var allmän laglydnad. Den kritik som\r\nframfördes var att den dåvarande\r\nFängelsestraffkommittén tillmätt\r\npreventionsteorierna en alltför begränsad roll vid\r\ndomstolarnas beslutsfattande.</pre><pre>Kommittén ansåg att de allmänpreventiva skälen\r\nstred mot likhet inför lagen. Men hur har det blivit?\r\nVem vågar påstå att nuvarande ordning har gagnat\r\nlikhet inför lagen? Ge mig i så fall ett exempel på\r\ndetta. Jag vill påstå att inkonsekvensen har ökat.</pre><pre>Utskottsmajoriteten vidhåller uppfattningen att\r\nbrottsbalkens bestämmelser om straffmätning och\r\npåföljdsval ger domstolarna möjlighet att i\r\ntillräcklig utsträckning beakta allmänpreventiva\r\nhänsyn.</pre><pre>Förut var allmänpreventionen, som sagt, en\r\nportalparagraf i brottsbalken. Den genomsyrade\r\ndärmed all lagstiftning på området, att vid\r\npåföljden väga in allmänpreventivt tänkande. Den\r\npåverkade också tänkandet på andra rättsområden.</pre><pre>Om man gör en konsekvensanalys av\r\nbrottsutvecklingen, är denna stigande och kommer\r\natt stiga ytterligare. Rent allmänt verkar det som att\r\nsamhället håller på att tappa greppet om\r\nutvecklingen.</pre><pre>Därför är det nödvändigt att man återinför\r\nallmänpreventionens grundläggande betydelse i\r\nlagstiftningen så, att den åter sätter sig i ryggraden\r\nhos alla beslutsfattare med syftet att man skall\r\niaktta ett allmänpreventivt tänkande inom det\r\nrättsvårdande myndighetsutövandet.</pre><pre>Herr talman! Givetvis står Ny demokrati bakom\r\nsamtliga reservationer, men för att spara tid yrkar\r\njag endast bifall till reservationerna 2, 5 och 6, som\r\när fogade till justitieutskottets betänkande\r\n1993/94:JuU2.</pre><pre>Anf. 166  CHRISTEL ANDERBERG (m):</pre><pre>Herr talman! I detta betänkande behandlar\r\njustitieutskottet 20 motioner från den allmänna\r\nmotionstiden i år. Motionerna spänner över ett vitt\r\nstraffrättsligt fält.</pre><pre>Utskottets majoritet hemställer om avslag på\r\nsamtliga motionsyrkanden, i huvudsak med\r\nhänvisning till pågående utrednings- och\r\nberedningsarbete. Jag är glad att kunna säga att det\r\nförhållandet att man har tillsatt en utredning\r\nnumera inte innebär att man har låst eller\r\ncementerat en fråga i åratal. Arbetet pågår för\r\nhögtryck. De kommittéer som den borgerliga\r\nregeringen har tillsatt har genomgående fått korta\r\ntider inom vilka arbetet skall vara slutfört. Den\r\nstrida strömmen av propositioner från\r\nJustitiedepartementet under de senaste veckorna\r\ntalar också sitt tydliga språk.</pre><pre>I reservation 3 återkommer socialdemokraterna\r\nnästan ordagrant till frågor som behandlades av\r\ndenna kammare för ett år sedan och som då\r\nlämnades utan bifall. Utskottets majoritet anser att\r\ntiden fortfarande inte är mogen för den översyn av\r\nden samlade straffrättsliga lagstiftningen som\r\nsocialdemokraterna efterlyser. Det är ju, som\r\nframhålls i reservationen, viktigt att\r\nkriminalpolitiken inte kännetecknas av ryckighet\r\noch kortsiktiga hänsyn.</pre><pre>Ett omfattande reformarbete bedrevs under 1980-\r\ntalet. Det pågår ett omfattande utredningsarbete\r\näven nu, och ett antal betydelsefulla lagändringar\r\nsom initierats och beslutats sedan den borgerliga\r\nregeringen tillträdde har helt nyligen trätt i kraft.\r\nDet mest omfattande utredningsuppdraget har ju --\r\nsom Lars-Erik Lövdén påpekade --\r\nStraffsystemkommittén fått. Den skall redovisa sina\r\nförslag före utgången av år 1994. I\r\nStraffsystemkommitténs direktiv ligger redan nu att\r\növerväga mycket av det som socialdemokraterna\r\nefterlyser. Låt allt detta sätta sig, Lars-Erik Lövdén,\r\ninnan vi börjar att fundera på hur vi skall gå vidare.\r\nAnnars är det risk för att vi får just den ryckighet\r\nsom socialdemokraterna säger sig vilja undvika.</pre><pre>Även de fem reservationerna från Ny demokrati\r\nsiktar i huvudsak på att slå in öppna dörrar. Även\r\nbeträffande dem avstyrker utskottet\r\nmotionsyrkandena, eftersom de i huvudsak får\r\nanses vara tillgodosedda.</pre><pre>Vad avser reservation 4 om interneringsstraffet, är\r\ndet min uppgift som företrädare för\r\nutskottsmajoriteten att hänvisa till att\r\nStraffsystemkommittén har till uppgift att se över\r\nsåväl frågan om betydelsen av återfall i brott som\r\nfrågan om frigivning från fängelse. Det finns inget\r\nskäl att göra några tillkännagivanden till regeringen\r\nförrän vi vet var utredningen slutligen landar i dessa\r\nfrågor.</pre><pre>Som företrädare för Moderata samlingspartiet vill\r\njag gärna framhålla att jag känner viss sympati för\r\ndet som K G Sjödin här har anfört. Jag tror att det\r\nvar ett misstag av Sverige att avskaffa\r\ninterneringsstraffet och på så sätt avhända sig\r\nmöjligheten att för erforderlig tid skydda samhället\r\nmot dem som gör sig skyldiga till grova och många\r\nvåldsbrott eller mot de yrkeskriminella, som står\r\nför en stor del av tillgreppsbrottsligheten.\r\nVåldskommissionen är inne på liknande\r\ntankegångar i sitt slutbetänkande Våld och\r\nbrottsoffer, även om den talar om längre\r\nfängelsestraff för dessa kategorier och inte om\r\ninternering.</pre><pre>I vårt grannland Danmark har man kvar den\r\ntidsobestämda påföljden förvaring. I Danmark\r\nanvänder man sig också i betydande utsträckning av\r\nkemisk kastrering som behandlingsmetod för\r\nfarliga återfallsvåldtäktsmän. Sådan behandling är\r\nnaturligtvis frivillig. Läkaren befinner sig\r\nemellertid i ett mycket bättre förhandlingsläge än\r\nvad hans svenske kollega skulle göra, tack vare\r\nförvaringsstraffet. Den dömde får välja mellan att\r\nunderkasta sig behandling och kunna påräkna\r\nvillkorlig frigivning efter 6--18 månader eller att\r\navböja behandling och sitta inne i 6--18 år. Jag tror\r\natt vi har mycket att lära av Danmark på denna\r\npunkt.</pre><pre>Tiden är inte mogen för att nu kräva\r\ninterneringsstraffets återinförande. Debatten bör\r\nemellertid hållas levande, och vi får säkert\r\nanledning att återkomma till denna fråga. Det är vi\r\nskyldiga dem som har blivit offer för dessa\r\nvåldsmän eller som riskerar att bli offer för dem.</pre><pre>Herr talman! Jag yrkar bifall till utskottets\r\nhemställan och avslag på samtliga reservationer.</pre><pre>Anf. 167  LARS-ERIK LÖVDÉN (s):</pre><pre>Herr talman! Bara några kommentarer till\r\nutskottsmajoritetens talesman. Hon hänvisar till\r\nStraffsystemkommitténs uppdrag och direktiv när\r\nhon vill avslå den socialdemokratiska\r\nreservationen. Nu har Straffsystemkommittén fått i\r\nuppdrag att i första hand se över påföljdsreglerna\r\noch att skapa ett mer enhetligt och strukturerat\r\nsystem för påföljdsreglerna i strafflagstiftningen.</pre><pre>Straffsystemkommitténs uppdrag är inte att titta på\r\nstrafflagarnas systematik, gärningsbeskrivningar,\r\nförhållandet mellan brottsbalken och\r\nspecialstraffrätten. Jag tycker att det är en brist,\r\näven om utskottsmajoritetens talesman inte tycker\r\ndet, att Straffsystemkommittén inte har fått det\r\nuppdraget och att man inte nu ganska snart sätter i\r\ngång ett utredningsarbete eller i vart fall ett\r\nförberedande utredningsarbete, så att vi någon\r\ngång i början av nästa sekel kan få en modern\r\nbrottsbalk som avspeglar nutida värderingar. Den\r\nbrottsbalk som vi har i dag avspeglar inte de\r\nvärderingar som gäller på 1990-talet. Brottsbalken\r\ntillkom 1962 och hade föregåtts av ett\r\nberedningsarbete som sträcker sig några årtionden\r\ntillbaka.</pre><pre>Det är alldeles klart att brottsbalken i dag inte är\r\nden centrala straffrätten. Specialstraffrätten\r\nbetyder så mycket mer eller i vart fall lika mycket\r\nsom brottsbalken. Antalet fängelsedömda för\r\ntrafiknykterhetsbrott, narkotikabrott och\r\nskattebrott är sammantaget ungefär lika stort som\r\nantalet dömda enligt brottsbalkens regler.</pre><pre>Det är av stor betydelse att det utredningsarbetet\r\nnu startar. Det är inte fråga om ryckighet, därför att\r\nom vi skall ha en modern strafflagstiftning i början\r\nav nästa sekel, måste utredningsarbetet starta nu.</pre><pre>Anf. 168  CHRISTEL ANDERBERG (m):</pre><pre>Herr talman! Lars-Erik Lövdén påpekade i sitt\r\ninledningsanförande att förberedelsearbetet för\r\nbrottsbalken hade pågått i flera decennier.</pre><pre>Straffsystemkommittén har visserligen inte till\r\nuppgift att göra denna översyn av den\r\nspecialstraffrättsliga lagstiftningen eller att fundera\r\növer om den skall inkorporeras i brottsbalken,\r\nvilket är en tanke som jag i och för sig kan\r\nsympatisera med. Men den har ett annat mycket\r\nomfattande uppdrag, bl.a. det som efterlyses i\r\nreservationen vad gäller att utveckla alternativa\r\npåföljder till fängelsestraff och att utveckla\r\npåföljderna samhällstjänst och kontraktsvård och\r\natt utöka användningen av böter m.m.</pre><pre>Det har aldrig pågått ett så intensivt\r\nlagstiftningsoch beredningsarbete på detta område\r\nsom det gör just nu. Det finns inte kapacitet att\r\nutreda allting på en gång. Det finns risk för att det\r\nuppstår litet kaos i lagstiftningsarbetet. Vi måste\r\nnog försöka att koncentrera oss på några stora\r\nfrågor i taget.</pre><pre>Vi hade 1874 års strafflag som stod sig i ungefär 90\r\når. Det var säkert brottsbalkens fäders förhoppning\r\natt den skulle stå sig något längre än i 30 år. Lars-\r\nErik Lövdén har inte påstått att brottsbalken\r\nuppvisar några egentliga sakliga brister, utan såvitt\r\njag har förstått är det mer fråga om metod,\r\nsystematik och liknande. Detta har vi från\r\nutskottsmajoritetens sida inte ansett vara\r\ntillräckligt angeläget just nu.</pre><pre>Anf. 169  LARS-ERIK LÖVDÉN (s):</pre><pre>Herr talman! Jag konstaterar att Christel\r\nAnderberg säger att tiden inte är mogen just nu.\r\nJag vill fråga Christel Anderberg om när hon tror\r\natt tiden är mogen för att starta detta arbete som är\r\noerhört omfattande. Det är inte bara fråga om att\r\nkanske lyfta in centrala specialstraffrättsliga\r\nbestämmelser i brottsbalken och att lyfta ut vissa\r\nstraffregler som spelar en mindre roll i dagens\r\nmoderna samhälle. Jag tror att det också är fråga\r\nom att titta på enskilda gärningsbeskrivningar, så\r\natt de bättre återspeglar nutida värderingar. Detta\r\när ett synnerligen omfattande arbete som kanske\r\ninte bara kräver ett parlamentariskt\r\nkommittéarbete utan också ett förberedande arbete\r\ni form av en juristkommission eller liknande.</pre><pre>Skall man i början av nästa sekel ha en modern\r\nbrottsbalk med en modern straffrättslagstiftning, är\r\ndet nog ganska snart dags att i en eller annan form\r\nstarta arbetet med denna. Vi har inte heller i\r\nreservationen bundit oss vid någon form, utan vi\r\nhar sagt att regeringen bör kunna ta ställning till i\r\nvilken form det arbetet skall bedrivas.</pre><pre>Jag har en fråga till Christel Anderberg med\r\nanledning av hennes huvudanförande. Christel\r\nAnderberg ägnade en stor del av anförandet åt att\r\nplädera för interneringsstraffets återinförande. Är\r\ndet Moderaternas och inte bara Christel\r\nAnderbergs uppfattning att vi nu bör återinföra\r\ninterneringsstraffet i svensk lagstiftning?</pre><pre>Anf. 170  CHRISTEL ANDERBERG (m):</pre><pre>Herr talman! Jag tror att det kanske är riktigt som\r\nLars-Erik Lövdén säger, att tiden snart är mogen för\r\natt göra en mer omfattande systematisk genomgång\r\nav brottsbalken. Det enda utskottsmajoriteten har\r\nsagt är att den inte anser tiden vara mogen just nu.\r\nMan vill avvakta att Straffsystemkommittén skall bli\r\nklar med sitt arbete, vilket skall ske redan före\r\nutgången av nästa år.</pre><pre>Vad gäller interneringsstraffet sade jag i mitt\r\nanförande att jag som företrädare för Moderata\r\nsamlingspartiet -- alltså inte som privatperson --\r\nkände viss sympati för Ny demokratis yrkande i den\r\ndelen. Vi anser att det möjligen har varit ett misstag\r\natt samhället har avhänt sig detta instrument. För\r\natt upprepa mig sade jag däremot avslutningsvis att\r\ntiden inte nu är mogen för att diskutera\r\ninterneringsstraffet, men att debatten på det här\r\nområdet bör hållas levande. Detta står jag för.</pre><pre>Anf. 171  LARS-ERIK LÖVDÉN (s):</pre><pre>Herr talman! Jag tolkar det sistnämnda så, att\r\nModeraterna anser att interneringsstraffet skall\r\nåterinföras, men inte just nu därför att tiden inte är\r\nriktigt mogen. Christel Anderberg säger att tiden\r\ninte heller är mogen för att göra en översyn av\r\nstraffrätten. Detta har jag hört förut, nämligen för\r\nett år sedan då vi debatterade samma fråga. Jag har\r\nlovat att Socialdemokraterna skall återkomma med\r\ndetta krav under allmänna motionstiden. Eftersom\r\nStraffsystemkommitténs arbete skall vara klart i\r\nslutet av nästa år kanske tiden kommer att vara\r\nmogen för att ta ställning för ett sådant\r\nutredningsarbete när vi nästa gång diskuterar\r\nfrågan i kammaren.</pre><pre>Anf. 172  CHRISTEL ANDERBERG (m)\r\nreplik:</pre><pre>Herr talman! Jag sade att vi anser att frågorna om\r\ninternering eller motsvarande bör diskuteras. En\r\nframtida utformning av livstidsstraffet måste ju\r\nofrånkomligen också komma in i den diskussionen.</pre><pre>Låt mig citera Våldskommissionens slutbetänkande\r\nVålds- och brottsoffer, s. 96: Den stora mängden av\r\nvanliga människor skall inte behöva avstå från\r\ntrygghet och livskvalitet av hänsyn till en\r\nvåldsverkare.</pre><pre>Överläggningen var härmed avslutad.</pre><pre>(Beslut skulle fattas den 10 november.)</pre><pre>19 §  Övergrepp på kvinnor och barn</pre><pre>Föredrogs</pre><pre>justitieutskottets betänkande</pre><pre>1993/94:JuU3 Övergrepp på kvinnor och barn.</pre><pre>Anf. 173  BRITTA BJELLE (fp):</pre><pre>Herr talman! Vi skall nu behandla justitieutskottets\r\nbetänkande JuU3. Det är egentligen ett enigt\r\nbetänkande, men trots detta har flera talare anmält\r\nsig. Jag har tolkat det som att det finns ett stort\r\nengagemang i frågor som rör övergrepp mot\r\nkvinnor och barn.</pre><pre>Opinionsbildning och ett starkt engagemang har\r\ngjort att mycket har hänt när det gäller att skapa\r\nnya regler och att skärpa befintliga regler till skydd\r\nför utsatta kvinnor.</pre><pre>Även när det gäller förebyggande åtgärder har\r\nmycket hänt på det här området. Jag tänkte att jag\r\nkort skulle nämna något av allt det som har gjorts.</pre><pre>Lokala kvinnojourer har vuxit fram över hela\r\nlandet, och på senare år har de fått väsentligt\r\nutökade resurser från det allmänna.</pre><pre>År 1989 tillsattes inom regeringskansliet en\r\narbetsgrupp som skulle arbeta med frågor om våld\r\nmot kvinnor, och den arbetsgruppen har också tagit\r\nfram ett åtgärdsprogram.</pre><pre>Landstingsförbundet initierade för något år sedan\r\nen kampanj inom sjukvården som gick under\r\nnamnet Vården mot våld.</pre><pre>På Akademiska sjukhuset i Uppsala pågår ett\r\nprojekt, som går under namnet Omhändertagande\r\nvid kvinnomisshandel.</pre><pre>Socialstyrelsen har fått medel att utveckla modeller\r\nför ett bättre samarbete mellan myndigheter inom\r\nrättsväsendet.</pre><pre>I det här sammanhanget tycker jag också att man\r\nskall nämna projektet om våld mot handikappade\r\nflickor och kvinnor.</pre><pre>Information om rättigheter och möjligheter för\r\nutsatta kvinnor har tagits fram av olika\r\nrättsvårdande myndigheter, såväl\r\nRikspolisstyrelsen, Justitiedepartementet och\r\nBRÅ som Domstolsverket och\r\nKriminalvårdsstyrelsen, allt för att skydda, stötta\r\noch råda utsatta kvinnor.</pre><pre>Den 1 juli 1991 inrättades dessutom en professur\r\nmed inriktning på frågor som rör våld mot kvinnor.</pre><pre>Jag vill också lyfta fram en del av det som hänt i\r\njustitieutskottet på senare år. Där har vi beslutat\r\nom en lagstiftning som ger utsatta kvinnor rätt till\r\nmålsägandebiträde, och ytterligare förbättringar är\r\npå gång när det gäller målsägandebiträde, och då\r\nframför allt för kvinnor som utsatts för brott\r\nutomlands.</pre><pre>Besöksförbudslagen har tillkommit, och den har\r\ndessutom hunnit förbättras en gång.</pre><pre>Den 1 juli 1992 infördes förändringar i fråga om\r\nvissa sexualbrott. Syftet med de ändringarna har\r\nvarit att stärka skyddet för barn och ungdomar mot\r\natt bli sexuellt utnyttjade och att i\r\nstrafflagstiftningen markera allvaret i sexuella\r\növergrepp. ven den 1 juli 1993 skärptes straffen\r\nför ett antal vålds- och sexualbrott i samma syfte.</pre><pre>Vidare har brottsskadelagen utvidgats för att ge\r\nmöjligheter till ersättning för lidande och\r\nkränkning, och även på det här området finns\r\nnumera ytterligare förslag som utvidgar\r\nmöjligheterna till ersättning.</pre><pre>I justitieutskottet har vi också av regeringen beställt\r\nett förslag om förlängd preskriptionstid för\r\nsexualbrott mot barn, och dessutom pågår i\r\ndepartementet ett arbete som syftar till en utvidgad\r\nkriminalisering av barnpornografibrott.</pre><pre>Jag vill också nämna att vi i justitieutskottet har\r\ntagit initiativ till att frågan om kriminalisering av\r\nprostitutionen skall utredas, och statsrådet Bengt\r\nWesterberg har tillsatt en särskild utredare för att\r\ngöra en översyn av samhällets åtgärder mot\r\nprostitutionen.</pre><pre>Regeringen har dessutom tillsatt en kommission\r\nom våld mot kvinnor, som jag har fått förtroendet\r\natt vara ordförande i. Vår uppgift är att göra en\r\növersyn av frågor som rör våld mot kvinnor och\r\nföreslå åtgärder för att motverka sådant våld.</pre><pre>Slutligen tycker jag att det förtjänar att nämnas att\r\nen försöksverksamhet med livvaktsskydd nyligen\r\nhar avslutats och att den verksamheten samtidigt\r\nhar lett till att polisen har tagit fram en särskild\r\nlarmutrustning, vilken utlånas till hotade kvinnor.\r\nRikspolisstyrelsen har gjort en utvärdering av den\r\nhär verksamheten, och man föreslår att den skall\r\npermanentas.</pre><pre>Jag har velat göra den här genomgången för att visa\r\natt det just på det här området har hänt väldigt\r\nmycket och att det har skett en helt otrolig\r\nutveckling bara under loppet av några få år.</pre><pre>Jag kanske skulle avsluta med att säga att jag\r\nnaturligtvis yrkar bifall till utskottets hemställan i\r\njustitieutskottets betänkande nr 3.</pre><pre>Anf. 174  BIRTHE SÖRESTEDT (s):</pre><pre>Herr talman! Socialdemokraterna har i januari i år\r\nfört fram krav i motioner om en samlad översyn av\r\nsamhällets insatser vad gäller våld mot kvinnor och\r\nföreslagit en rad åtgärder för att motverka sådant\r\nvåld. Vi har också föreslagit att en kommission\r\nborde inrättas, kring vilken organisationer,\r\nfolkrörelser och experter kunde samlas för att\r\ninitiera forskning och åtgärder samt mobilisera en\r\nbred opinion mot våldet.</pre><pre>Nu har en särskild kommission tillsatts under\r\nsommaren. Vi kan konstatera att vi har blivit\r\nhörsammade, och vi ser med tillfredsställelse på att\r\nkommissionen fått till uppgift att göra en samlad\r\növersyn utifrån ett kvinnoperspektiv.</pre><pre>Kommissionen kan bli det breda, övergripande\r\norgan som kan belysa alla aspekter av det\r\nsexualiserade våldet och föreslå de åtgärder som\r\nkrävs för att förbättra kvinnors situation i\r\nsamhället.</pre><pre>Trots en rad åtgärder bl.a. på lagstiftningens\r\nområde förekommer våld mot kvinnor i allt större\r\nutsträckning. De anmälda brotten som gäller våld\r\nmot kvinnor har ökat. Antalet anmälda sexualbrott\r\nökade med 25 % under 1992 jämfört med 1991.\r\nAntalet anmälningar om misshandelsbrott ökade\r\nunder samma period med 10 %. Det anmäldes nära\r\n16 000 misshandelsbrott riktade mot kvinnor 1992.\r\nTroligen är den faktiska brottsligheten mycket\r\nstörre. Olika offerundersökningar tyder på att det\r\nfaktiska våldet är tre gånger så stort som det\r\nregistrerade.</pre><pre>Det dolda, osynliga våldet är svårt att komma åt.\r\nDet är fråga om de övergrepp som huvudsakligen\r\nsker i hemmet. Här finns mycket stora mörkertal.</pre><pre>En stor del av våldet i samhället är knutet till\r\nmissbruk. En majoritet av gärningsmännen och\r\näven en del av offren är alkoholpåverkade vid\r\nbrottstillfället. En satsning på rehabilitering och\r\nvård, i motsats till de besparingar inom det här\r\nområdet som i dag görs, skulle ge en bättre\r\nutgångspunkt för att motverka våldet. Kvinnor som\r\nlever i eller i närheten av missbruksmiljöer kräver\r\nalldeles särskilt stöd för att känna sig trygga. Det\r\nvittnas ofta om hur små kvinnors möjligheter -- i\r\npraktiken -- är att bryta upp från en våldsmiljö, hur\r\nberoendeställning och rädsla försvårar.</pre><pre>Det krävs förstärkning av samhällets resurser på en\r\nrad områden inom det sociala. Det gäller\r\nfamiljerådgivning, kvinnohälsovården behöver\r\nbyggas ut, och stöd behövs till kvinnojourer och\r\nandra organisationer som stöder kvinnor.</pre><pre>Det har vidtagits en rad olika åtgärder för att stöda\r\ndem som utsatts för brott och lindra deras skador.\r\nDet har varit fråga om ändringar i lagstiftningen,\r\nvilket också Britta Bjelle redogjorde för, olika\r\nomhändertagandeprojekt, utveckling av samarbete\r\nmellan myndigheter och stöd för utbildning av olika\r\nyrkeskategorier. Likaså har det bedrivits en ganska\r\nomfattande forskning när det gäller kvinnor och\r\nvåld. Men allt detta måste utvärderas och\r\nsamordnas, så att de samlade kunskaperna och\r\nerfarenheterna kan ge ett resultat: att våldet\r\nminskar.</pre><pre>Grunden måste vara att motverka att våld uppstår,\r\noch insatserna måste främst inriktas mot att\r\nförebygga brott. Min förhoppning är att\r\nkommissionen initierar en vidare forskning kring\r\nvarför våld uppstår och hur det utvecklas.</pre><pre>Herr talman! Våld och övergrepp mot kvinnor är\r\nallvarliga uttryck för bristande jämställdhet. En rad\r\nolika förhållanden i samhället måste angripas, bl.a.\r\nmaktfördelningen. Mera kraftfulla åtgärder behövs\r\nför att motverka den förnedrande kvinnosyn som\r\nförmedlas av kommersiella skrifter. En av de\r\nviktigaste uppgifterna är ett långsiktigt\r\nupplysnings- och attitydförändringsarbete.</pre><pre>Skolan har i det här sammanhanget en alldeles\r\nsärskild uppgift att ge unga flickor och pojkar\r\nkunskaper som ökar förutsättningarna för att de\r\nsenare i livet skall kunna utveckla jämställda\r\nrelationer där inte män använder våld i syfte att\r\nupprätthålla traditionella mans- och kvinnoroller.\r\nDet krävs en fördjupad undervisning i\r\nsamlevnadsfrågor om kvinnors och mäns roller i\r\nsamhälle, arbetsliv och familj.\r\nSamlevnadsundervisning borde vara obligatorisk\r\npå såväl grund- som gymnasieskola, inte bara inom\r\nutbildningen till yrken som rör vård och omsorg.</pre><pre>Herr talman! Jag ser fram emot att följa arbetet i\r\nkommissionen. Naturligtvis är förväntningarna\r\nstora, eftersom i stort sett allt har hänskjutits till\r\nden här kommissionen. Jag hoppas att man nu\r\nutifrån en helhetssyn kan ge förslag till åtgärder\r\ninom alla de områden som behöver samverka för\r\natt motverka våldet.</pre><pre>Också jag yrkar bifall till hemställan i\r\njustitieutskottets betänkande.</pre><pre>Anf. 175  BRITTA BJELLE (fp) replik:</pre><pre>Herr talman! Trots att det har hänt väldigt mycket\r\npå lagstiftningens område under de senaste åren är\r\ndet beklämmande -- på den punkten håller jag med\r\nBirthe Sörestedt -- att framför allt det sexualiserade\r\nvåldet ökar och att det synes vara allt fler barn som\r\nutsätts för övergrepp.</pre><pre>Oavsett om det är fråga om en större\r\nanmälningsbenägenhet eller om antalet brott ökar\r\nså är antalet brott alldeles för stort i Sverige.\r\nVäldigt mycket återstår att göra här. Då det gäller\r\nVåldskommissionen är det riktigt, som Birthe\r\nSörestedt säger, att kommissionen på alla tänkbara\r\nområden har fått i uppdrag att försöka ta fram\r\nförslag till åtgärder. Det gäller samhällstjänsten\r\nmen också hälsooch sjukvården, rättsväsendet,\r\nutbildningsväsendet m.m.</pre><pre>Jag hoppas att vi i alla fall hjälpligt skall komma\r\nytterligare en bit på vägen mot en minskning av det\r\nvåld som förekommer i samhället och som är riktat\r\njust mot kvinnor och barn.</pre><pre>Anf. 176  BIRTHE SÖRESTEDT (s) replik:</pre><pre>Herr talman! Jag hoppas att det verkligen blir en\r\nstark opinion som leder till förändrade attityder, så\r\natt vi får en annan kvinnosyn. Vidare hoppas jag att\r\ndetta kan motverka att våld uppstår i samhället.</pre><pre>Anf. 177  KARL GUSTAF SJÖDIN (nyd):</pre><pre>Herr talman! I fråga om detta betänkande har\r\nutskottet varit enigt om att avvakta de utredningar\r\nsom pågår eller som just slutförts. Förmodligen är\r\nanledningen just den som utskottsordföranden\r\nnämnde i sitt anförande, nämligen att samtliga\r\npartier är överens om att alla initiativ i dessa frågor\r\när av yttersta vikt. Därför skall jag ta tillfället i akt\r\noch referera till ett märkligt experiment med\r\nsexualbrottslingar.</pre><pre>Efter en liten inblick i den verklighet som vi lever i\r\nförstår alla -- eller snarare är det så att vi inte\r\nförstår -- vad experterna håller på med. Sålunda har\r\nman nu öppnat ett ställe i Växjö där sex grova\r\nsexualförbrytare vistas till en kostnad av 3 000 kr\r\nper dygn. De får var sin trerumslägenhet som är\r\nsmakfullt inredd med äkta mattor, skinnmöbler,\r\nträhantverk och klatschiga textilier.</pre><pre>Galler eller lås finns inte. Enligt cheföverläkaren\r\nbehövs inte sådant, då våldtäktsmännen, mördarna\r\noch pedofilerna är förbjudna att lämna området.\r\nÖverläkaren kan dock inte lämna garantier för att\r\ninte något skall hända något barn eller någon\r\nkvinna i Växjö men säger att man skulle bli mycket\r\nbesviken om något skulle hända. Man upphör\r\naldrig, herr talman, att förvånas över experternas\r\nvåldsamma intresse för barnaskändare, pedofiler\r\noch våldtäktsmän!</pre><pre>Att forska i dessa personers hjärnor och att hålla de\r\nhär människorna på gott humör får kosta hur\r\nmycket som helst. Offren för deras framfart får\r\ndäremot inte kosta någonting -- eller i varje fall\r\nväldigt litet. Nu säger visserligen det team som är\r\nansvarigt för projektet att just dessa\r\nsexualbrottslingar som får chansen till en\r\ntrerummare i Växjö är grundligt genomvårdade\r\noch att de har insikt om den egna sjukdomen.</pre><pre>Sådana argument hör man ofta. Men många gånger\r\nunder årens lopp har patienten bara några timmar\r\nefter en permission från mentalsjukhus upprepat\r\nsitt brott. Ibland är det t.o.m. samma offer. Då har\r\ndet sagts: Vi trodde att han var botad. Eller också\r\nhar det sagts: Han har gjort stora framsteg under\r\nden senaste tiden.</pre><pre>Sanningen är väl den att inte någon psykiatriker i\r\nhela världen egentligen vet något om\r\nsexualbrottslingarnas komplicerade känsloliv. Det\r\nfinns en mängd teorier -- det är sant -- men ingen\r\nvet något med säkerhet. De flesta inom psykiatrin\r\nerkänner dessutom att de famlar i blindo när de\r\nförsöker rannsaka hjärnan på en sexualförbrytare.</pre><pre>Det enda som man under årtionden av forskning\r\nhar kommit fram till är att det handlar om ett\r\nsjukligt beteende -- ett sjukligt beteende som hos\r\nde flesta sexualförbrytare har en tendens att\r\nupprepas med mer eller mindre regelbundna\r\nmellanrum.</pre><pre>Ledarna för projektet i Växjö tror inte att\r\npatienterna blir friska. Man påstår t.o.m.: Här blir\r\nde inte friska men så bra att de inte begår nya brott.</pre><pre>Hur vet man det? Med vilken rätt riskerar man\r\nkvinnors och barns liv genom ett sådant påstående?\r\nGång på gång har grova sexualförbrytare bevisat\r\nmotsatsen efter att till synes ha fungerat i många år.</pre><pre>Sexualförbrytarnas beteende styrs inte av\r\nintellektuella eller moraliska överväganden. De har\r\ninget till övers för offren -- åtminstone inte förrän\r\nefter gärningen, och då bara undantagsvis, något\r\nsom knappast tröstar offren eller deras anhöriga.</pre><pre>Herr talman! I den form som det relaterade\r\nprojektet skall fortgå är det nog omöjligt att\r\ngarantera säkerheten för kvinnor och barn som bor\r\ni grannskapet. I själva verket är det omöjligt att\r\ngarantera säkerheten för någon i vårt samhälle.\r\nSexualbrottslingar och våldsmän kan ju dyka upp\r\nvar som helst. Men det finns ingen anledning att\r\nbereda vägen för dem.</pre><pre>Våldtäktsmän och de som förgriper sig sexuellt på\r\nbarn är förmodligen ytterst medvetna om att de\r\nstraffas om de blir gripna. I den mån de är\r\nmedvetna om det är det deras minsta bekymmer vid\r\nbrottets begående. De utsatta och de presumtiva\r\noffrens väl och ve måste gå före. Så är det inte i dag.\r\nResurserna läggs på förövarna, medan skändade\r\nbarn och våldtagna kvinnor får stå tillbaka.</pre><pre>Herr talman! I mitt anförande i den förra debatten\r\ntalade jag om att allmänpreventionens\r\növergripande betydelse som portalparagraf i\r\nlagstiftningen måste återinföras. De\r\nallmänpreventiva skälen måste återupprättas. I det\r\nsammanhanget måste de individuella skälen för\r\nsexualförbrytare stå tillbaka.</pre><pre>Ny demokrati har liksom övriga partier kommit\r\nmed olika förslag. Jag har själv inget idealrecept på\r\nhur eller vad man skall göra med grova\r\nvåldtäktsmän, sexmördare och pedofiler. Men jag\r\när inte ensam om att kräva bättre skydd för kvinnor\r\noch barn. Projektet i Växjö är ett slag mot\r\nmedborgarna.</pre><pre>Jag hoppas att de förslag och de idéer som Ny\r\ndemokrati och företrädare för andra partier\r\npresenterar skall utmynna i krafttag mot de\r\nvidrigheter som kvinnor och barn utsätts för. Jag\r\nhoppas därför på en förutsättningslös behandling\r\noch vidareutveckling av de förslag som\r\noffentliggjorts just i dag. Jag åsyftar då\r\ndepartementspromemorian Ökat skydd för barn,\r\nytterligare åtgärder mot sexuella övergrepp.</pre><pre>Vidare hoppas jag på en snabb remissrunda, så att\r\nmaterialet så snabbt som möjligt kan föreläggas\r\nriksdagen i form av en proposition. Likaså hoppas\r\njag mycket på den kommission under ledning av vår\r\nutskottsordförande som skall göra en utvärdering\r\noch en allmän översyn av tillämpningen av de regler\r\nsom rör sexualbrott, kvinnomisshandel och därmed\r\nnärbesläktade brott. Även där är det angeläget att\r\narbetet sker skyndsamt.</pre><pre>Jag önskar alltså Britta Bjelle lycka till i det viktiga\r\narbetet i den grupp där hon är ordförande.</pre><pre>Även jag yrkar bifall till hemställan i\r\njustitieutskottets betänkande nr 3.</pre><pre>Anf. 178  BRITTA BJELLE (fp) replik:</pre><pre>Herr talman! Jag ber att få tacka Karl Gustaf Sjödin\r\nför lyckönskningarna. Men det finns en sak i hans\r\nanförande som jag vill kommentera. Han sade\r\nnämligen att det knappt fanns pengar till ersättning\r\nför brottsoffer.</pre><pre>Jag vill ändå påminna om att brottsskadelagen har\r\nutvidgats, bl.a. för att ge möjlighet till ersättning\r\nför lidande och kränkning. Dessutom har\r\nKommittén om ideell skada ganska nyligen lagt fram\r\nett delbetänkande som också handlar om hur man\r\nskall kunna utvidga ersättningen för kränkning\r\ngenom brott.</pre><pre>Inom Justitiedepartementet pågår det ett arbete\r\nmed att få till stånd en brottsofferfond. Då det\r\ngäller de pengar som så småningom kommer att\r\nfinnas i den brottsofferfonden har man skrivit att\r\nman därifrån skulle kunna ta pengar för att bl.a. ge\r\nterapeutisk hjälp till kvinnor som utsatts för\r\nsexuella övergrepp.</pre><pre>Anf. 179  KARL GUSTAF SJÖDIN (nyd)\r\nreplik:</pre><pre>Herr talman! Det är riktigt som Britta Bjelle säger\r\natt man har satsat väldigt mycket under den här\r\ntiden. Jag har med tacksamhet läst den lilla skriften\r\nAtt renovera en förfallen kriminalpolitik. En sådan\r\nläsning är glädjande. Jag tycker också att det har\r\nskett en hel del under de här två åren.</pre><pre>Jag kanske var litet raljant när jag berättade om det\r\nprojekt som pågår. Det är riktigt som Britta Bjelle\r\nsäger, att det görs satsningar på brottsoffren. Det är\r\npå tiden att det verkligen görs.</pre><pre>Anf. 180  LIISA RULANDER (kds):</pre><pre>Herr talman! I betänkandet hänvisas ett flertal\r\ngånger till en departementspromemoria där man\r\nskall ta upp förlängning av preskriptionstider vid\r\nsexuella brott. Jag vill uttrycka förvåning över att\r\nden inte redan finns framme, för den är färdig och\r\nväntar bara på publicering.</pre><pre>Promemorian förväntas också innehålla förbud\r\neller icke förbud mot innehav av barnpornografi.\r\nDet oroar mig att den inte har kommit fram till i\r\ndag, för jag befarar att förbudet mot innehav av\r\nbarnpornografi inte kommer att tillstyrkas i\r\npromemorian.</pre><pre>Att vi får en sambandsman i Thailand är mycket\r\nviktigt. Jag är mycket glad över att den\r\nsambandsmannen är utnämnd sedan några dagar\r\ntillbaka. Han kommer att åka till Bangkok inom\r\nnågra veckor. Han kommer att vara där några\r\nmånader i taget. Sedan gör man en utvärdering av\r\ndet arbete han kommer att kunna uträtta där. Det\r\nskall bli med intresse jag följer det arbetet. Det\r\nkommer att vara en viktig avstamp för oss i Sverige\r\natt verkligen göra något åt de sexturister som även\r\nfärdas från Sverige till Thailand för att skända barn\r\noch kvinnor.</pre><pre>Nästa steg som vi behöver ta är att vi också söker\r\nmandat för hela Norden. Den man som vi skickar\r\nut skall ha mandat att företräda alla nordiska länder\r\ni de här frågorna. Det visar på en styrka och en\r\nstabilitet, att vi verkligen menar allvar med att barn\r\ninte är slavar, i synnerhet inte sexslavar.</pre><pre>Jag har inget annat yrkande i dagsläget än bifall till\r\nutskottets hemställan. Men jag kommer att med\r\nintresse följa de utredningar och promemorior som\r\nkommer framöver.</pre><pre>Anf. 181  BRITTA BJELLE (fp):</pre><pre>Herr talman! Jag vill bara lämna en kort\r\nkommentar till Liisa Rulander. Jag tillhör också\r\ndem som känner en viss otålighet och önskar att\r\nfrågor som handlar om att stärka kvinnors och\r\nbarns ställning när det gäller övergrepp borde gå\r\nmycket fort.</pre><pre>Men jag kan ändå inte låta bli att tycka att det har\r\ngått förhållandevis fort med preskriptionstiderna.\r\nDet var sent på våren 1992 som utskottet beställde\r\nden här utredningen från regeringen, och den är i\r\ndet närmaste färdig nu. Även om den inte har\r\nhunnit presenteras ännu tycker jag trots allt att det\r\nhar gått förhållandevis fort.</pre><pre>Överläggningen var härmed avslutad.</pre><pre>(Beslut skulle fattas den 10 november.)</pre><pre>20 §  Vissa arrendefrågor</pre><pre>Föredrogs</pre><pre>lagutskottets betänkande</pre><pre>1993/94:LU1 Vissa arrendefrågor.</pre><pre>Anf. 182  OWE ANDRÉASSON (s):</pre><pre>Herr talman! Frågan om en lagstiftning för friköp\r\nav historiska arrenden har vid ett flertal tillfällen\r\ndebatterats i denna riksdag. I början av 1970-talet\r\ntillsattes en utredning bl.a. med uppgift att komma\r\nmed ett förslag till lagstiftning. Något förslag i\r\ndenna riktning kom inte från utredningen.</pre><pre>I början av 1980-talet tillsattes ännu en utredning\r\nmed uppgift att komma med en utförlig redovisning\r\nom hur en lagstiftning för friköp av historiska\r\narrenden kunde utformas. I mitten av 1980-talet\r\növerlämnades detta förslag till, som många\r\nhoppades, slutlig lösning av friköpsrätten. Men så\r\nblev inte fallet.</pre><pre>Hösten 1989 behandlade riksdagen några motioner\r\nmed förslag om friköpsrätten. Riksdagen\r\nbeslutade, på förslag av lagutskottet, att en\r\nfriköpsrätt för historiska arrenden skulle införas\r\noch begärde att regeringen skulle återkomma med\r\nförslag till lagstiftning.</pre><pre>Ytterligare en utredning tillsattes med uppgift att\r\nutforma förslag till enbart en lagtext som ger\r\narrendatorer vid historiska arrenden rätt att\r\nfriköpa. I slutet av 1991 överlämnade utredningen\r\nett förslag till lagtext till regeringen.</pre><pre>Det är hög tid att vi nu, två år senare, fattar beslut\r\nom en lagstiftning om friköpsrätten. Det är\r\noansvarigt att ytterligare förhala frågans lösning.</pre><pre>De krav på friköpsrätt som under decennier rests\r\nfrån arrendatorernas sida begränsar sig till de s.k.\r\nhistoriskt betingade ägarsituationerna och kan\r\ndärför inte betraktas som något generellt ingrepp i\r\nfysiska personers äganderätt.</pre><pre>Vad det i själva verket handlar om är att eliminera\r\nde kanske sista resterna av ett feodalt system och\r\nbereda arrendebrukare en möjlighet, om de så\r\nönskar, att förvärva lagfart på den jord som de\r\nsjälva och generationer före dem har röjt, brukat,\r\nbebyggt och bebott och som de i realiteten till\r\nväsentliga delar äger. En friköpslag är en\r\nförutsättning för att vi skall bli av med det som i\r\nmånga fall liknar rena slavkontrakt mellan\r\narrendatorer och jordägare.</pre><pre>De här arrendatorerna har hamnat i strykklass.\r\nOfta har arrendatorerna ett svagt skyddsnät eller\r\nsaknar det helt. Även om det är en liten grupp i\r\nsamhället skall de inte behöva känna sig utanför,\r\nutan de skall veta att många människor i vårt land\r\ndelar uppfattningen att friköp är det enda rätta.</pre><pre>Friköpsrätt vid historiska arrenden är en fråga som\r\nunder en följd av år har intresserat och engagerat\r\nledamöter av denna kammare. Det har också under\r\nåren som gått blivit flera som förstått den situation\r\nsom dessa arrendatorer lever och verkar i.</pre><pre>Vi socialdemokrater är övertygade om att det inte\r\nblir något slut på denna fråga förrän det blir en\r\nlagstiftning. Frivilliga överenskommelser efter\r\nmånga år av träta mellan parterna är inte att tänka\r\npå. Det tycks som om även borgerliga ledamöter av\r\ndenna kammare har kommit till insikt om att en\r\nlagstiftning om friköp vid historiska arrenden är\r\nenda vägen att gå för att lösa frågan för framtiden.</pre><pre></pre><pre>Det vore till både nytta och glädje för samhället och\r\nför demokratin, men framför allt för dessa\r\narrendatorer, om ytterligare ledamöter av denna\r\nkammare försökte sätta sig in i den situation som\r\nmånga av arrendatorerna och deras familjer har\r\nlevt och fortfarande lever i.</pre><pre>Vi talar alla mer eller mindre om rättvisa,\r\nsolidaritet och frihet för alla. Detta borde väl då\r\nockså gälla för de arrendatorer som är brukare av\r\nhistoriska arrenden. Vi ledamöter av denna\r\nkammare har möjlighet att visa om vi menar\r\nnågonting med orden rättvisa, solidaritet och\r\nfrihet. Om vi menar allvar med dessa ord har vi\r\nonsdagen den 10 november möjlighet att rösta för\r\nen sådan lagstiftning att arrendatorer av historiska\r\narrenden får möjlighet till friköp.</pre><pre>Vi socialdemokrater menar, med den reservation\r\nsom fogats till lagutskottets betänkande, på fullt\r\nallvar att frågan om friköpsrätt vid historiska\r\narrenden har utretts ordentligt. Det förslag till\r\nlagtext som Arrendekommittén presenterade för\r\nnågra år sedan är detaljerat, starkt och\r\nvälmotiverat samt fyller de krav som kan ställas på\r\nberörda parter. Omedelbara lagstiftningsåtgärder\r\när därför befogade.</pre><pre>Det finns inga som helst godtagbara skäl att ännu\r\nen gång skjuta denna viktiga lagstiftningsfråga på\r\nen oviss framtid. Om riksdagen följer\r\nreservanternas förslag den 10 november kommer\r\nen mycket stor orättvisa att snart vara historia.</pre><pre>Med det anförda yrkar jag bifall till reservationen i\r\nlagutskottets betänkande.</pre><pre>Anf. 183  ELISABETH PERSSON (v):</pre><pre>Herr talman! Jag och Vänsterpartiet instämmer i\r\nallt väsentligt i det som har framförts som argument\r\nför friköp av de historiska arrendena. Jag tänker\r\ninte upprepa den argumentation för friköpsrätt som\r\nhar gått som en följetong i riksdagens kammare.\r\nMen med det vill jag inte på något sätt påstå att\r\nargumenten för friköpsrätt inte längre äger sin\r\ngiltighet utan bara att jag närmast tycker att det är\r\nlitet genant att upprepa dem för kammarens\r\nledamöter.</pre><pre>Inget nytt har framkommit som talar mot en\r\nfriköpsrätt. Owe Andréasson har pekat på att det\r\nfaktiskt vore värdigt vår nation och vårt samhälle\r\natt avskaffa de här sista feodala resterna. Bara ett\r\nlitet påpekande: Jag tycker att särskilt de av\r\nkammarens ledamöter som i andra sammanhang\r\nsjunger marknadsekonomins lov och som vill värna\r\nom ägandet borde vara banérförare när det gäller\r\nfriköpsrätten. Alla de som i andra sammanhang\r\nföreslår exempelvis att hyreslägenheter skall\r\nomvandlas till bostadsrätter borde också, tycker\r\njag, ta sig en funderare på hur man -- om man har\r\nden åsikten -- kan argumentera mot friköpen av de\r\nhistoriska arrendena. För mig och Vänsterpartiet är\r\ndet en självklarhet att de här arrendatorerna nu\r\nskall få sin rätt.</pre><pre>Ärendet bereds i regeringskansliet, säger utskottets\r\nmajoritet i betänkandet. Det är också en\r\nformulering som har återkommit år efter år i den\r\nhär frågan. Herr talman! Vi har ju faktiskt kommit\r\nså långt att vi i riksdagen har ett slags -- om inte\r\nannat så i alla fall inofficiell -- tidsgräns när det\r\ngäller utredningar. Frågan är om det inte är rimligt\r\natt införa en tidsgräns för hur länge en formulering\r\nsom att ärendet bereds i regeringskansliet kan få\r\nanvändas i ett betänkande utan att det mister sin\r\ntrovärdighet. Jag tycker nästan att det är litet\r\nskamligt att detta är det enda argument som\r\nutskottets majoritet har för ett avstyrkande. Jag\r\nyrkar alltså bifall till den reservation som utskottets\r\nsocialdemokratiska ledamöter har avlämnat i\r\nfrågan.</pre><pre>Anf. 184  PER STENMARCK (m):</pre><pre>Herr talman! Frågan om friköp av historiska\r\narrenden har behandlats tidigare i denna kammare.\r\nFrågan har också varit föremål för ett flertal\r\noffentliga utredningar.</pre><pre>Arrendelagskommittén, som avlämnade sitt\r\nslutbetänkande i början av 1980-talet, berörde\r\nfrågan om friköp av arrendestället. I detta\r\nbetänkande konstaterades att friköp var förenat\r\nmed så stora nackdelar att dessa inte vägde upp den\r\nfördel som skulle komma vissa arrendatorer till del.</pre><pre>Inte heller remissutfallet gav stöd för att den\r\nsocialdemokratiska regeringen skulle lägga fram\r\nnågot lagförslag.</pre><pre>Med anledning av en riksdagsbegäran tillkallades\r\nden s.k. friköpsutredningen. Denna avlämnade sitt\r\nslutbetänkande 1986. Där avstyrktes återigen\r\nförslaget att det skulle stiftas en lag om friköpsrätt\r\nför innehavare av historiska arrenden.</pre><pre>Däremot ville man överväga möjligheterna att\r\nförstärka skyddet för denna arrendatorsgrupp,\r\nframför allt när det gällde arrendatorns skydd för\r\nde investeringar som han eller hon hade gjort.</pre><pre>Vid remissbehandlingen förklarade sig det\r\növervägande antalet remissinstanser dela\r\nutredningens uppfattning, att en lagstiftning om\r\nfriköpsrätt inte borde införas.</pre><pre>Inte heller vid detta tillfälle ansåg den\r\nsocialdemokratiska regeringen -- vare sig i\r\nutredningsbetänkandet eller i remisskritiken -- att\r\ndet fanns stöd för uppfattningen att en lag om\r\nfriköpsrätt av historiska arrenden skulle införas.</pre><pre>Efter ett riksdagsbeslut tillsattes så småningom\r\n1990-års arrendekommitté. Det är dess förslag som\r\nnu varit ute på remiss och som för tillfället bereds i\r\nregeringskansliet.</pre><pre>Jag har nämnt dessa olika utredningar bara för att\r\nvisa på att det faktiskt redan tidigare har funnits\r\nutredningar och därmed färdiga beslutsunderlag,\r\nsom de som önskat hade kunnat använda sig av för\r\natt lägga fram förslag om en tvångslag för historiska\r\narrenden. Den möjligheten har man inte utnyttjat.</pre><pre>Jag kan bara tolka detta så, att inte heller\r\nSocialdemokraterna önskat någon sådan lag. I så\r\nfall hade man självklart infört en sådan lag för länge\r\nsedan. Owe Andréasson har tidigare beskrivit en\r\nrad tidigare utredningar som inte lett fram till den\r\nåtgärd som han nu har föreslagit skall vidtas.</pre><pre>I enlighet med den definition som används i 1990\r\nårs Arrendekommitté finns det i Sverige ca 1 200\r\nhistoriska arrenden. De utgör ungefär 6 % av de\r\nhelt arrenderade företagen. Fideikommisserna,\r\ndvs. privatpersoner, står för 600 eller hälften av det\r\ntotala antalet. Kyrkan äger 200. Lika många har\r\nuniversiteten. Staten äger mellan 70 och 80, och ca\r\n100 av ägarna utgörs av stiftelser.</pre><pre>\r\nJag håller med alla -- det sade också Owe\r\nAndréasson för en stund sedan -- som anser att det\r\nnu är hög tid att komma fram till ett beslut av något\r\nslag. I det ställningstagande som skall göras måste\r\nolika intressen vägas in. Skyddet för arrendatorn --\r\nhans eller hennes intressen och de investeringar\r\nsom gjorts under arrendetiden -- är givetvis ett av\r\ndessa. Det är därför som Socialdemokraterna haft\r\nfel när de velat bryta ut och särbehandla just frågan\r\nom de historiska arrendena utan att ta hänsyn till\r\ninvesteringsfrågan. Vi riskerar att hamna fel om\r\ninte frågan behandlas i rätt ordning.</pre><pre>Ett annat intresse som måste vägas in i ett\r\nställningstagande är givetvis den äganderätt som\r\nregeringen just nu undersöker möjligheten att\r\nkunna grundlagskydda.</pre><pre>Betänkandena från 1990 års Arrendekommitté har\r\nnu remissbehandlats. Just nu görs en\r\nsammanställning av remissvaren som kommer att\r\nligga till grund för regeringens ställningstagande.\r\nDärmed följer vi precis den turordning som vi\r\nbrukar följa. Det finns därför ingen anledning att\r\nden här gången göra på något annat sätt.</pre><pre>När beredningsarbetet är klart kommer en\r\nproposition att läggas fram. Det sker till våren.\r\nDärmed når frågan längre än den har gjort efter\r\nnågon av de många tidigare utredningarna. Detta\r\ninnebär också att det finns anledning att avvakta\r\ndet förslag som då läggs fram.</pre><pre>Herr talman! Mot bakgrund av detta ber jag att få\r\nyrka bifall till hemställan i lagutskottets\r\nbetänkande nr 1.</pre><pre>Anf. 185  OWE ANDRÉASSON (s) replik:</pre><pre>Herr talman! Jag vill påminna Per Stenmarck om\r\natt de motioner som vi nu behandlar gäller\r\nhistoriska arrenden, inte investeringsfrågan.</pre><pre>Investeringsfrågan gäller alla arrendejordbruk. Det\r\nsom står på dagordningen i dag är de motioner som\r\nbehandlar friköpen.</pre><pre>Det har nu gått två år sedan betänkandet lades\r\nfram. Det var den socialdemokratiska regeringen\r\nsom var intresserad av att man skulle införa\r\nfriköpsrätt. Den såg till att det blev ett\r\ndelbetänkande, detta för att det ärendet skulle\r\nbehandlas med förtur. Därefter skulle frågan om\r\ninvesteringar behandlas. Ingenting sades om att\r\ndessa frågor skulle behandlas i ett sammanhang.</pre><pre>Det är ingen som hamnar fel i den här diskussionen.\r\nMöjligen gör Per Stenmarck det när han talar om\r\nnågonting helt annat. Frågan hade varit borta från\r\ndagordningen om den socialdemokratiska\r\nregeringen hade fått sitta kvar. Nu fick den inte det,\r\nmen den kanske kommer tillbaka. Då hoppas vi att\r\ndenna fråga skall vara utredd.</pre><pre>Anf. 186  PER STENMARCK (m) replik:</pre><pre>Herr talman! Jag respekterar naturligtvis att Owe\r\nAndréasson hade önskat att enbart den del av\r\nutredningen som behandlade just de historiska\r\narrendena hade skickats ut på remiss.</pre><pre>Owe Andréasson vet att regeringen valde att\r\navvakta till dess att hela utredningen var klar. Det\r\nvar ingen tillfällighet att man gjorde så. Det finns\r\nju ett samband mellan frågan om de historiska\r\narrendena, vad som skall göras med dem i\r\nframtiden, och frågan om de investeringar som\r\nframför allt har gjorts i dessa historiska arrenden.\r\nDet är mycket stora investeringar som har gjorts\r\nunder en lång följd av år.</pre><pre>Owe Andréasson nämnde inledningsvis att det i dag\r\ninte finns något speciellt bra skydd för\r\narrendatorerna, framför allt inte när det gäller de\r\ninvesteringar som har gjorts. Jag håller med om\r\ndet. Just därför valde regeringen att skicka ut hela\r\nutredningen på remiss när den var klar. Nu har vi\r\nfått in alla remissvar. De håller på att\r\nsammanställas. Därmed går vi igenom precis\r\nsamma beredningsprocess som vi alltid gör i sådana\r\nhär sammanhang.</pre><pre>Anf. 187  OWE ANDRÉASSON (s) replik:</pre><pre>Herr talman! Man gör alltid så här, säger Per\r\nStenmarck. Så hade inte en socialdemokratisk\r\nregering gjort, eftersom ett delbetänkande hade\r\nlagts fram just för att frågan om de historiska\r\narrendena, som vi diskuterar i dag, skulle få sin\r\nlösning.</pre><pre>Våren 1992 sade Per Stenmarck att man skulle\r\navvakta ett halvår på en proposition om de\r\nhistoriska arrendena. Jag undrar vilket\r\ntidsperspektiv Per Stenmarck har i dag. Han tillhör\r\nändå regeringspartierna. Vi kanske kan få ett\r\nförslag på ett datum när det kan komma en\r\nproposition som just gäller de historiska arrendena.\r\nDet vore bra om vi kunde få bort den frågan från\r\ndagordningen. Det trampas nämligen mycket på\r\ndet små i samhället. Jag förstår dock att denna\r\nregering inte ägnar sig åt de små i samhället.</pre><pre>Anf. 188  PER STENMARCK (m) replik:</pre><pre>Herr talman! Owe Andréasson har vid flera\r\ntillfällen, och även i dag, sagt att frågan grundligt\r\nhar utretts. Det är närmast ett understatement att\r\nkonstatera att det är så. Man kan onekligen ställa\r\nfrågan: Varför har ni inte tidigare genomfört den\r\nhär ändringen, som ni propagerade för i\r\noppositionsställning?</pre><pre>Jag sade tidigare att jag tror att detta är en ganska\r\nnormal process för den här typen av frågor. Då\r\nsäger Owe Andréasson att en socialdemokratisk\r\nregering inte hade gjort på det här sättet.</pre><pre>Jag är därför beredd att korrigera det jag sade\r\ntidigare. Jag är nämligen beredd att hålla med Owe\r\nAndréasson när han säger så. Socialdemokraterna\r\nhar ju faktiskt visat att en socialdemokratisk\r\nregering inte gör så. Den gjorde nämligen ingenting\r\nnär resultaten av de olika utredningarna hade lagts\r\nfram.</pre><pre>Jag nämnde faktiskt tidigare i mitt anförande att det\r\nkommer en proposition till våren. Då kommer det\r\nockså att finnas anledning att göra de definitiva\r\nställningstagandena i den här frågan. Jag tror att\r\ndet är utomordentligt viktigt att man väger samman\r\nbåde frågan om de historiska arrendena och andra\r\nfrågor, exempelvis frågan om ett ökat\r\ninvesteringsskydd för arrendatorer. Det saknas i\r\nganska stor utsträckning i dag.</pre><pre>Anf. 189  ELISABETH PERSSON (v)\r\nreplik:</pre><pre>Herr talman! Låt mig först säga att jag faktiskt är\r\nimponerad av Per Stenmarcks detaljkunskaper om\r\nde historiska arrendena. Det är roligt att någon så\r\ngrundligt sätter sig in i frågorna, även om det nu\r\nenbart är den rent formella sidan av de historiska\r\narrendena som Per Stenmarck uppehåller sig vid.</pre><pre>Det finns också en annan aspekt på detta. Det\r\nhandlar om de känslor av bitterhet och besvikelse\r\nsom finns hos de arrendatorer som är förhindrade\r\natt friköpa den mark som de så länge har brukat.\r\nDeras förfäder har ibland varit arrendatorer sedan\r\nflera hundra år.</pre><pre>Jag delar Per Stenmarcks historieskrivning i flera\r\navseenden. Man kan dock uttrycka det på ett litet\r\nannat sätt. Vänsterpartiet har efter många år fått\r\nmed sig först socialdemokrater sedan enskilda\r\ncenterpartister när det gäller frågan om friköp av de\r\nhistoriska arrendena. Det är mycket glädjande.\r\nDet visar att politiskt arbete på lång sikt lönar sig.\r\nOm vi får hålla på ett tag till håller jag det inte för\r\notroligt att vi även kan få andra ledamöter att förstå\r\nhur viktig denna rättvisefråga är.</pre><pre>Historieskrivningen, och talet om utredningar och\r\nvad de har kommit fram till, kanske på ytplanet\r\nverkar vara riktig. Jag vill säga som Galilei: och\r\nändå rör den sig! Ändå finns det inte några hållbara\r\nargument mot friköp av de historiska arrendena.</pre><pre>Det är inte underligt att man har kommit fram till\r\ndet man har gjort, framför allt inte med tanke på\r\nden sammansättning som dessa kommittéer ibland\r\nhar haft.</pre><pre>Per Stenmarck berättar nu att det kommer en\r\nproposition till våren. Vi får väl se vad som står i\r\nden och ta ställning till det. Nu har vi det\r\nföreliggande förslaget att ta ställning till. Jag\r\nupprepar vad jag har sagt. Jag tycker att alla,\r\nframför allt de som kanske har satt sig in i frågan,\r\nborde rösta för friköpsrätt vid historiska arrenden.</pre><pre>Anf. 190  PER STENMARCK (m) replik:</pre><pre>Herr talman! Låt mig först tacka för de\r\nberömmande orden. Jag hoppas få återgälda dem\r\nvid något tillfälle.</pre><pre>Jag vet också att många känner bitterhet och\r\nbesvikelse. Det är ingen tvekan om det.\r\nPersonligen har jag dock mycket svårt att se att vi\r\nskulle kunna lösa problemet med en tvångslag för\r\natt överföra äganderätt från den som i dag äger och\r\nsom inte vill överlåta sin äganderätt. Det strider\r\nåtminstone mot mycket av det som jag står för och\r\nrepresenterar. Därmed inte sagt att det inte finns\r\nanledning att ta denna besvikelse och bitterhet på\r\nallvar och försöka hitta andra lösningar.</pre><pre>Anf. 191  ELISABETH PERSSON (v)\r\nreplik:</pre><pre>Herr talman! Per Stenmarck kanske tycker att det\r\när bra att hyreslägenheter omvandlas till\r\nbostadsrätter, eftersom en bostadsrättsinnehavare\r\nkanske bryr sig mer om sin lägenhet än vad en\r\nhyresgäst i allmänhet gör. Svara mig ärligt, om så är\r\nfallet, varför man inte kan se att det här finns en\r\nparallellitet. De här fideikommissarierna vill inte\r\nfriköpa. Det har vi förstått att de inte vill. Men det\r\nfinns faktiskt inga skäl för att låta arrendatorerna\r\nfriköpa. Det handlar ju inte om att ställa dem på\r\nbar backe ekonomiskt. Det handlar inte heller om\r\natt tvångsutdela jord. Det handlar om att ge dem\r\nsom i generationer har haft ''brukningsrätt'' till en\r\nbit jord rätt att mot betalning få ägarbeviset för den\r\njorden. Det här vet Per Stenmarck. Jag tycker att\r\nlogiken talar för att dessa människors rätt nu borde\r\ntillgodoses.</pre><pre>Anf. 192  PER STENMARCK (m) replik:</pre><pre>Herr talman! Jag tycker att det är en intressant\r\nvinkling Elisabeth Persson gör när hon jämför med\r\nhyresrätter och möjligheten att bilda bostadsrätt. I\r\nde allra flesta fall är det något som man försöker\r\nlösa på frivillig väg. Det är inte något som man\r\nförsöker tvinga på någon av parterna. Om man gör\r\nså, tycker jag att man går felaktigt till väga.</pre><pre>Det ligger säkert mycket i -- det har jag också\r\npredikat i många olika sammanhang -- att om man\r\näger någonting så är man mycket rädd om detta.\r\nMan vill vårda och bevara det. Så tror jag faktiskt\r\nockså att det är om en arrendator övertar\r\näganderätten till den gård som han eller hon\r\nbrukar. Detta gäller säkert framför allt om man har\r\nett historiskt arrende som har gått i arv i familjen\r\nunder väldigt många år.</pre><pre>Jag tror faktiskt att vi måste lösa det här på frivillig\r\nväg i stället. Vi kan gärna försöka stimulera\r\nutvecklingen på olika sätt genom att tala om att vi\r\ntycker att vissa saker skulle vara bra. För min\r\npersonliga del måste jag säga att jag har mycket\r\nsvårt att medverka till att vi skulle införa en lag där\r\nvi tvingar på någon den här lösningen.</pre><pre>Anf. 193  BENGT SILFVERSTRAND (s):</pre><pre>Herr talman! Fredagen den 1 oktober jordfästes\r\nGustav Hansson, Klovet, Livered på Koberg i\r\nVästergötland. Han fick aldrig uppleva glädjen och\r\nsjälvkänslan i att få äga den mark som han och hans\r\nförfäder i generationer röjt, brukat, bebyggt och\r\nbebott och som de i många fall till väsentlig del de\r\nfacto redan äger.</pre><pre>I årtionden har Gustav Hansson och hans kolleger\r\npå Koberg i Västergötland, Trolle-Ljungby i Skåne\r\nm.fl. gamla gods energiskt och tålmodigt kämpat\r\nför att få friköpa sina gårdar. Den 30 november\r\n1989 -- för fyra år sedan, vilket Per Stenmarck\r\nkallar för en normal beredningsprocess -- trodde de\r\natt deras mångåriga kamp krönts med framgång.\r\nDå beslutade en klar riksdagsmajoritet bestående\r\nav socialdemokrater, vänsterpartister,\r\nmiljöpartister och enstaka centerpartister att\r\nbrukare av s.k. historiska arrenden skulle beviljas\r\nrätten att friköpa sina gårdar. Det var ett historiskt\r\nbeslut. De sista resterna av ett feodalt system gick\r\ni graven. Trodde vi!</pre><pre>En arrendekommitté tillsattes för att lösa vissa\r\nlagtekniska probelm och se över vissa andra\r\narrendefrågor, bl.a. investeringsfrågor.\r\nFriköpsrätten behandlades med förtur. Således\r\nstämmer inte den beskrivning av förhållandena som\r\nPer Stenmarck har givit. Det var medvetet att den\r\nsocialdemokratiska regeringen sade att den här\r\nfrågan var så viktig att den skulle behandlas med\r\nförtur. Kommittén föreslog enhälligt i ett\r\ndelbetänkande i oktober 1991 att förorda\r\nfriköpsrätt för s.k. historiska arrenden. Beslutet\r\nmotiveras på följande sätt:</pre><pre>''Grunden för den föreslagna inlösenrätten kan i\r\nkorthet beskrivas så, att i ett fall där arrendestället\r\ni generationer bebotts och brukats av arrendatorer\r\ntillhörande samma släkt, har arrendatorerna och\r\nderas familjer fått mycket starka såväl ekonomiska\r\nsom personliga bindningar till arrendestället medan\r\nmotsvarande bindningar typiskt sett är betydligt\r\nsvagare på jordägarsidan, varför förhållandena på\r\nbrukarsidan motiverar att den nuvarande\r\narrendatorn ges rätt att få nyttjanderätten\r\nomvandlad till äganderätt.''</pre><pre>En enhällig arrendekommitté, Per Stenmarck, står\r\nbakom detta. Där ingick bl.a. centerpartisten Sven-\r\nOlof Petersson, som inte hade något att erinra.\r\nMan delar uppenbarligen inte Per Stenmarcks\r\nuppfattning.</pre><pre>Det handlar inte om en inskränkning av någons\r\näganderätt, vilket Per Stenmarck felaktigt hävdar,\r\nutan om en utvidgning av äganderätten och en\r\nmyndighetsförklaring av enskilda människor, vilkas\r\nvardag i generationer till stor del styrts av\r\nfeodalsamhällets lagar.</pre><pre>Det handlar om enskilda människors kamp för\r\nfriköp av sina fädernegårdar.</pre><pre>Det hanlar om brukarna i de bygder som ställdes\r\nutanför de skatteköpsreformer som är grunden för\r\nnästan all enskild ägd jordbruksmark sedan\r\nårhundraden tillbaka. Det bör också påpekas att en\r\nfideikommissinnehavare inte äger jorden utan\r\ninnehar arrendestället med fideikommissrätt vilket\r\när en väsentlig skillnad.</pre><pre>När frågan behandlades senast här i kammaren den\r\n11 mars i fjol hänvisades som motiv för ytterligare\r\nförhalning att man inte skulle föregripa pågående\r\nberedningsarbete i regeringskansliet. I mars 1992,\r\nför ett och ett halvt år sedan, skulle man inte\r\nföregripa pågående beredningsarbete i\r\nregeringskansliet. Drygt ett och ett halvt år senare\r\nkan vi i dagens betänkande läsa att frågorna för\r\nnärvarande bereds i regeringskansliet och att\r\nregeringens ställningstagande till spörsmålen inte\r\nheller nu bör föregripas.</pre><pre>Kan man verkligen, Per Stenmarck med gott\r\nsamvete sitta i ett lagutskott och underteckna ett\r\nsådant betänkande? Jag har i alla fall inte, som\r\nriksdagsledamot sedan 1976, upplevt en sådan\r\nberedningsprocess och en sådan behandling av\r\nviktiga frågor. Per Stenmarck får ta ett exempel på\r\nvad han menar med en normal beredningsprocess.</pre><pre>Detta är naturligtvis inte bara allmänt sett\r\nbeklämmande utan ur konstitutionell synpunkt\r\nytterst tvivelaktigt. Att inte ens efter fyra år kunna\r\nomsätta ett riksdagsbeslut i praktisk verklighet är\r\nägnat att allvarligt undergräva förtroendet för\r\nriksdagen som landets högsta lagstiftande organ.</pre><pre>Nu handlar det om god vilja och civilkurage,\r\ningenting annat.</pre><pre>Ett särskilt stort ansvar faller naturigtvis på\r\nCenterpartiet och på Ny demokrati vars ledamöter\r\ni olika sammanhang åkt land och rike runt och dyrt\r\noch heligt lovat torparna att stödja deras rätt att få\r\nfriköpa sina gårdar.</pre><pre>I en artikel i Expressen den 24 februari 1992 kunde\r\nman bl.a. läsa följande i en rubrik: ''Grevens löfte\r\ntill torparna: Adeln ska förlora.'' I ingressen står\r\nföljande: ''Här gör Bert Karlsson och\r\nKobergstorparna upp. Adeln ska förlora sista\r\nstriden. Det garanterar Berts partibroder, greve Ian\r\nWachtmeister.''</pre><pre>Den intressanta frågan blir då: Står Bert Karlsson\r\noch Ian Wachtmeister och övriga ledamöter i Ny\r\ndemokrati kvar vid sina löften till torparna? Eller\r\nlyssnar de hellre till Sveriges Jordägareförbund och\r\nfränderna på Koberg och Trolle-Ljungby?</pre><pre>Hela landet skall leva, sade centerpartisten Sven-\r\nOlof Petersson i riksdagsdebatten för fyra år sedan,\r\ni november 1989. Den 10 november får vi svar på\r\nom Sven-Olof Petersson, Bengt Kindbom,\r\nMarianne Andersson, Ingbritt Irhammar, Bengt\r\nHarding Olson, Bert Karlsson i Skara och Ian\r\nWachtmeister m.fl. nydemokrater lever efter denna\r\nstolta devis. Eller kommer de även i denna fråga att\r\nfölja moderaternas fältrop: ''Hela landet skall få\r\nveta att det lever!''?</pre><pre>Herr talman! Jag yrkar bifall till den\r\nsocialdemokratiska reservationen.</pre><pre>Anf. 194  PER STENMARCK (m) replik:</pre><pre>Herr talman! Det är alltid lika upplyftande och\r\nintressant att lyssna till Bengt Silfverstrand i\r\nkammaren. Dock vill jag nog påstå att i en del\r\navseenden har han inte alldeles rätt. Det går\r\nfaktiskt inte att hänvisa till att riksdagen fattade sitt\r\nbeslut den 30 november 1989. Bengt Silfverstrand\r\nvet att det inte var fråga om något som alldeles\r\nomedelbart skulle träda i kraft, framför allt inte\r\nsom detta riksdagsbeslut innebar att det skulle\r\ntillsättas en utredning. Så gjordes också. Den\r\nutredningen var klar i oktober 1992. Jag tror\r\nfaktiskt inte att man som Bengt Silfverstrand kan\r\nhävda att detta är en lång tidsperiod för en\r\nutredning. Både Bengt Silfverstrand och jag har\r\nupplevt betydligt mer tidsutdragna utredningar än\r\nså. Detta är dessutom en komplicerad lagstiftning.\r\nDet kan nog Owe Andréasson, Sven-Olof Petersson\r\noch andra som har suttit med i utredningen under\r\nett antal år intyga.</pre><pre>Bengt Silfverstrand säger att den\r\nsocialdemokratiska regeringen medvetet gav förtur\r\nför de historiska arrendena. Ja, det tror jag säkert.\r\nMen precis lika medvetet var det att den borgerliga\r\nregeringen har gjort en koppling mellan de\r\nhistoriska arrendena och investeringsskyddet.</pre><pre>Vidare har vi frågan om fideikommiss och\r\nfideikommissarie. Det är riktigt att fideikommiss är\r\ndelvis något annorlunda än vanlig äganderätt. Det\r\nblir allt färre fideikommiss i vårt land. De befinner\r\nsig för tillfället under avveckling. Det finns också\r\nen annan skillnad. En fideikommissarie får inte\r\nutan vidare sälja eller inteckna sin egendom. Det är\r\nprecis detta som Bengt Silfverstrand begär att man\r\nnu skall göra.</pre><pre>Jag nämnde i min inledning att det finns ca 1 200\r\nolika typer av företag som utgör s.k. historiska\r\narrenden. Det är inte bara fråga om fideikommiss.\r\nDet är kyrkan, staten, stiftelser, universitet och\r\nandra som är ägare av olika slag. Jag tycker att det\r\nråder en viss tveksamhet inför att stifta en lag som\r\nsäger att vissa skall inte längre få äga det de äger.\r\nDet stämmer inte med mitt rättsmedvetande. Det\r\nfinns anledning att åtminstone fundera i de\r\nbanorna. Det vet jag att åtskilliga, inte minst\r\nremissinstanserna, har gjort. Det hade nog Bengt\r\nSilfverstrand också mått bra av att göra.</pre><pre>Anf. 195  BENGT SILFVERSTRAND (s)\r\nreplik:</pre><pre>Herr talman! Jo, Per Stenmarck, det går mycket väl\r\natt hänvisa till ett fyra år gammalt riksdagsbeslut.\r\nRiksdagen beställde då klart och entydigt en\r\nutredning som skulle klara ut de eventuella\r\ntekniska tveksamheter som fanns för att\r\nåstadkomma en sådan lag. Riksdagsbeslutet var\r\nentydigt.</pre><pre>Den arrendekommitté som tillkallades tog klar\r\nställning -- som jag har citerat -- och förordade utan\r\nnågra reservationer en sådan friköpsrätt.\r\nKommittén avlämnade inte sitt betänkande i\r\noktober 1992 -- där gjorde återigen Per Stenmarck\r\nsig skyldig till en felaktighet -- utan det avlämnades\r\nredan 1991. Det här är en särskild fråga, eftersom\r\ndet var det beslutet som riksdagen fattade 1989.</pre><pre>Det har vidare tillkommit -- det fanns med i\r\ndirektiven från den socialdemokratiska\r\nregeringen -- en fråga om investeringar. Men den\r\nkom långt senare. Den kan visserligen ha vissa\r\nsamband med det andra. Det är alldeles rimligt att\r\ndet är så. Det är bevisligen så att arrendatorerna i\r\nvissa fall har svarat för nästan 100 % av\r\ninvesteringarna. Men det här har inte med dagens\r\nbeslut att göra.</pre><pre>Nu säger Per Stenmarck att vi skall vänta till våren\r\n1994. Hur kan vi lita på att det då skall komma ett\r\nförslag? Här har alla utgått från att det åtminstone\r\nnu med hjälp av två underlag och remissutfallet\r\nskall komma ett förslag. Om jag inte minns fel\r\nutgick remisstiden i april 1993. Jag hävdar än en\r\ngång att detta är ett exempel på en\r\nberedningsprocess som inte skall få förekomma i\r\nSveriges riksdag. Jag hävdar också att det inte finns\r\nnågot liknande exempel där man har på detta sätt\r\nmissat respekten för Sveriges riksdag som\r\nlagstiftare.</pre><pre>Per Stenmarck borde kunna erkänna att den\r\nregering vars intressen han företräder inte har\r\nklarat av sin uppgift. Nu finns det ett underlag, och\r\ndet är det vi skall ta ställning till den 10 november.\r\nOm de företrädare för Centern och Ny demokrati\r\nsom säger att de stödjer förslaget röstar därefter,\r\nkommer det att gå igenom. Men det vet vi inte nu.\r\nDe har tidigare svikit sina löften. Det finns några\r\nledamöter här i kammaren, och de har möjlighet att\r\ngå upp i talarstolen och deklarera sin uppfattning.</pre><pre>Anf. 196  PER STENMARCK (m) replik:</pre><pre>Herr talman! Vi skall i dag inte ta ställning till själva\r\nsakfrågan om de historiska arrendena. Den frågan\r\nfår vi anledning att återkomma till när ett förslag\r\nligger på riksdagens bord. Jag har tidigare nämnt\r\natt en proposition i ärendet skall läggas fram till\r\nvåren.</pre><pre>Bengt Silfverstrand säger att regeringen inte har\r\nklarat av frågan. Denna regering har ju trots allt\r\ninte haft så många år på sig att klara av frågan. Det\r\när faktiskt ytterst en fråga som har drivits av\r\nSocialdemokraterna länge. Varför tog\r\nSocialdemokraterna inte tillfället i akt och införde\r\ntvångslagen? De hade decennium efter decennium\r\npå sig att göra något sådant.</pre><pre>Frågan om investeringsskyddet har varit av\r\nbetydelse för de historiska arrendena. Det är ingen\r\ntillfällighet att regeringen bestämde sig för att\r\nskicka ut båda delarna av utredningen på remiss.\r\nDet var viktigt att lösa problemen i båda delarna på\r\nsamma gång.</pre><pre>Det går alldeles utomordentligt bra att hänvisa till\r\nett fyra år gammalt riksdagsbeslut, eftersom det\r\nriksdagsbeslutet förutsatte att det skulle tillsättas\r\nen utredning. Den utredningen var klar -- jag har\r\nden framför mig -- i oktober 1992. Det är ganska\r\nexakt ett år sedan. Slutbetänkandet i utredningan\r\nvar klar i oktober 1992. Därefter har den skickats\r\nut på remiss. Den remisstiden har tämligen nyligen\r\ngått ut. Svaren håller på att sammanställas i\r\nJustitiedepartementet, för att därefter vara en del i\r\nberedningsarbetet i skrivandet av en proposition.\r\nJag tycker inte att beredningstiden är så där alldeles\r\norimligt lång. Jag brukar ändå vara känd för att\r\nvara kritisk i fråga om beredningstiders längd.</pre><pre>Anf. 197  BENGT SILFVERSTRAND (s)\r\nreplik:</pre><pre>Herr talman! Per Stenmarck är känd för att vara\r\nkritisk mot för långa beredningstider. Då måste han\r\nha gjort ett mycket viktigt undantag i denna fråga.\r\nDessa utredningar har regeringen sysslat med\r\nunder hela sin regeringstid, eller så har de legat\r\nnågonstans i en byrålåda.</pre><pre>Jag har gått ett litet steg vidare och försökt att\r\nutröna vilka ambitioner som regeringen egentligen\r\nhar i denna fråga. Då har jag fått klart för mig att\r\nSveriges Jordägareförbund -- som representerar en\r\noerhört liten minoritet, men som tydligen har\r\nregeringens öra -- har framfört som ett absolut krav\r\ntill regeringen att man inte skall genomföra det som\r\nArrendekommittén enhälligt har förordat,\r\nnämligen att införa en friköpsrätt.</pre><pre>Per Stenmarck har nu ingen replikrätt, men det\r\nfinns andra som tillhör lagutskottet som kan\r\nbekräfta om det är på det sättet. Detta är oerhört\r\nallvarligt. Om regeringen hade tillämpat en -- som\r\nvi kan vara överens om -- normal\r\nberedningsprocess hade man återkommit och tagit\r\nställning till det delbetänkande som rör\r\nhuvudfrågan.</pre><pre>Vi diskuterar faktiskt sakfrågan, Per Stenmarck,\r\ndärför att det finns två motioner, en\r\nsocialdemokratisk och en centerpartistisk som klart\r\noch tydligt förordar en förköpsrätt och hemställer\r\nom att ett klart förslag skall läggas fram. Till nöds\r\nkan jag förstå att man, när man i april månad 1992\r\n''bara'' haft 4 månader på sig att ta itu med\r\nhuvudfrågan, nämligen friköpsrätten, inte klarade\r\ndet på den ''korta'' tiden.</pre><pre>Men jag kan inte acceptera att det därefter skall\r\nbehöva gå ytterligare ett och ett halvt år utan att\r\nman tar ställning i sakfrågan. Detta visar bara att\r\nregeringen skjuter på ställningstagandet, vilket det\r\nfinns starka farhågor för. När man äntligen, våren\r\n1994 skall ta ställning, som Per Stenmarck aviserar,\r\nkommer det inte att tillåtas ett ställningstagande till\r\ndelbetänkandet om friköp, utan det blir en\r\nhalvmesyr. Då kommer det att handla om att det\r\nmöjligen går att få ett beslut fattat i\r\ninvesteringsfrågan. I så fall, Per Stenmarck, är det\r\nytterligare ett av de stora svek som präglar\r\nregeringen Bildt.</pre><pre>Anf. 198  INGVAR JOHNSSON (s):</pre><pre>Herr talman! Jag skulle kunna nöja mig med att\r\ninstämma i Bengt Silfverstrands alldeles\r\nutomordentliga anförande. Det är sorgligt att se att\r\ninget händer, trots riksdagens tidigare beslut. Det\r\när också tragiskt att frågan har förhalats så, att\r\nGustav Hansson på sitt Kobergstorp inte fått\r\nuppleva att han får sina rättigheter tillgodosedda.</pre><pre>De borgerliga har genom att förhala frågan visat\r\nprov på en okänslighet, när man tvekat att ta\r\nställning för torparna. Friherre Silfverschiöld och\r\nandra borde ha kunnat lösa frågan utan att\r\nriksdagen behöver lagstifta, men tyvärr har den\r\nviljan inte funnits.</pre><pre>Det skall bli intressant att se om de borgerliga som\r\nutställt löften till torparna står fast vid dessa löften.\r\nMen de som står fast vid löftena till torparna borde\r\nockså klara av att övertyga fler av sina\r\npartikamrater, så att den socialdemokratiska\r\nreservationen vinner bifall och frågan därmed\r\nflyttas framåt.</pre><pre>Herr talman! Jag begärde främst ordet för att ställa\r\nnågra frågor till Ny demokrati om dess märkliga\r\nspel i den här frågan. Nu orkar tydligen ingen av\r\npartiets ledamöter vara närvarande i kammaren,\r\nmen de kan kanske tillställas frågorna så\r\nsmåningom.</pre><pre>Precis som Bengt Silfverstrand var inne på, vet vi\r\natt Bert Karlsson har lovat att ställa upp på\r\ntorparnas sida. Men förra året vid omröstningen\r\nlyckades han inte få partiet med sig -- det var väl\r\nefter det att greve Wachtmeister sagt sitt nej.</pre><pre>Det är naturligtvis inte särskilt förvånande att Ny\r\ndemokrati svek torparna förra året, eftersom Ny\r\ndemokrati inte direkt ställt upp för vanligt folk i\r\nandra frågor. Ändå har säkerligen en del\r\növerraskats av att Ny demokrati så markerat ställer\r\nupp på att förhala denna fråga.</pre><pre>Från ett ganska oväntat håll fick vi i lördags ett slags\r\nförklaring på varför Ny demokrati agerat som det\r\ngjort mot torparna och var Ny demokratis intressen\r\nmest hör hemma. I Aftonbladet kunde man\r\nnämligen läsa en intervju med systern och\r\nsvägerskan till friherreparet på Koberg, den nya\r\nordföranden i Röda korset, prinsessan Christina.\r\nPå frågan om vad hon tycker om Ian Wachtmeister\r\nsvarar prinsessan: ''- Har jag känt sedan jag var\r\nliten flicka och han tillhörde mina systrars\r\numgängeskrets, han var hemma och klättrade i\r\ngardinerna.'' Frågan är vad torparna på Koberg har\r\natt hämta hos ett parti med en sådan ledare. Valet\r\nför greve Wachtmeister står mellan att ställa upp för\r\nsin ungdoms blåblodiga lekkamrater eller för några\r\ntorpare på Koberg. Men torparna har väl greven\r\naldrig haft som lekkamrater. Den som har fått\r\nklättra i kungliga slottets gardiner vet var hans\r\nklassmässiga lojaliteter hör hemma.</pre><pre>Men om Ian Wachtmeister tar ställning för ''det\r\nfina'', undrar jag var Ny demokratis övriga\r\nmedlemmarnas lojalitet ligger. Vad säger ni? Var\r\nfinns er lojaliet? Finns lojaliteten hos dem som\r\nbehöver riksdagens stöd, eller finns den hos greven\r\noch hans lekkamrater? Nu får vi tyvärr inte veta hur\r\nvare sig nydemokraterna eller regeringspartiernas\r\nföreträdare kommer att rösta förrän frågan\r\nbehandlas om två veckor. Det ger också ett stort\r\nutrymme för eftertanke. Jag hoppas att tillräckligt\r\nmånga i Ny demokrati och i regeringspartierna tar\r\nsitt ansvar och flyttar fram frågan så att det blir en\r\nlösning för bl.a. torparna på Koberg.</pre><pre>Herr talman! Med detta yrkar jag bifall till den\r\nsocialdemokratiska reservationen.</pre><pre>Anf. 199  SVEN-OLOF PETERSSON (c):</pre><pre>Herr talman! Frågan om historiskt arrende har\r\nlänge diskuterats här i riksdagen. Det har också\r\ngjorts långa historieskrivningar av hur frågan har\r\nberetts. Jag vill inte ta upp tid med att ytterligare gå\r\nin på den delen.</pre><pre>1990 års arrendekommitté -- som jag själv har\r\ntillhört -- lämnade för två år sedan, oktober 1991,\r\ndet första delbetänkandet om friköp vid historiskt\r\narrende. Och för ett år sedan, i oktober 1992,\r\nlämnade kommittén betänkandet om investeringar\r\noch om frågor vad gäller jakt och liknande.</pre><pre>Jag ställer mig bakom dessa betänkanden. Jag har\r\nvarit med i utredningen från början och till den dag\r\nsom utredningsarbetet slutfördes. I kommittén har\r\nvi varit helt eniga i de frågor som vi här i dag\r\nbehandlar.</pre><pre>Gruppen som det är fråga om vid historiskt arrende\r\när mycket liten. Kriterierna som ställs för att kunna\r\nräkna ett arrende som historiskt arrende är\r\ngårdsarrenden som har varit utanför ägarens bruk\r\nsedan den 1 januari år 1900, dvs. nu i drygt 93 år.\r\nDen som begär pris skulle då kunna begära\r\nfriköpsrätt och själv eller genom familjen ha haft en\r\ndirekt arrendeställning på fastigheten under 40 år.\r\nDet är alltså en väldigt starkt avgränsad grupp som\r\nkan komma i åtnjutande av denna möjlighet.</pre><pre>När vi snabbt avlämnade det första\r\ndelbetänkandet, hyste vi förhoppningen att snabbt\r\nfå tillbaka ärendet till riksdagen för avgörande. Det\r\när mycket beklagligt att det har tagit lång tid att\r\nbereda detta ärende i regeringskansliet. Det var vår\r\nförhoppning att efter beslutet 1989, när riksdagen\r\nsade att det bör införas en friköpsrätt vid historiskt\r\narrende, få det beställda lagförslaget snabbt på\r\nriksdagens bord. Det är synd att det inte blev så.</pre><pre>Dagens debatt handlar faktiskt inte om sakfrågan,\r\neftersom vi redan har haft debatt och fattat beslut i\r\nden frågan. Det handlar alltså om hastigheten i\r\nhandläggningen av frågans vidare hantering.</pre><pre>Låt mig också konstatera att det finns ytterligare en\r\nbit i detta. Regeringens synpunkt när det gäller att\r\nskjuta frågan framför sig har tydligen gällt\r\ninvesteringarna. Frågan om investeringar berör\r\nfaktiskt samtliga arrendatorer i det här landet, dvs.\r\nen grupp långt större än den som berörs av det rent\r\nhistoriska arrendet.</pre><pre>Dagens fråga om det historiska arrendet ger\r\nmöjligheter till att bredda rätten till ägandet och ger\r\nmöjlighet för människor att få äga den egendom\r\nsom de under generationer har brukat och verkat\r\nvid. Det ger möjligheter för en utveckling av\r\nlandsbygden och möjligheter att stärka vissa delar\r\nav svensk landsbygd, där denna företeelse finns.</pre><pre>Jag konstaterar att man ibland talar mycket om\r\ntorpare i detta sammanhang. Det är en benämning\r\nsom inte är fullt relevant, enär det i de flesta fall rör\r\nsig om fastigheter av en helt annan storleksordning\r\nän vad som gäller för det man i ett historiskt\r\nperspektiv har betraktat som torp. Det rör sig alltså\r\ni flera fall om stora jordbruksfastigheter, kanske\r\nlångt större än medelstorleken för normala\r\njordbruksfastigheter i detta land. Sådana exempel\r\nfinns.</pre><pre>Jag noterar att ledamoten Silfverstrand har haft\r\nmycket omsorg om min person under dagen. Han\r\nhar nämnt mitt namn flera gånger här och har hyst\r\nbekymmer om hur jag skulle ställa mig i dessa\r\nfrågor. Han har också via den elektroniska posten\r\nsänt mig sin hälsning och ställt i stort sett\r\nmotsvarande frågor. Det är mycket vänligt av\r\nSilfverstrand. Det är dock fantastiskt att det bara är\r\nen dag under fem år som herr Silfverstrand tar fram\r\nde här vänligheterna ur sin lilla påse och strör dem\r\nomkring sig.</pre><pre>Som jag sade tidigare, står jag helt bakom de\r\nbetänkanden som har avlämnats. Jag förväntar mig\r\natt vi mycket snabbt skall få förslag som dels berör\r\nfriköpsrätten, dels självfallet också\r\ninvesteringsbitarna på riksdagens bord för\r\navgörande. Det är frågor som starkt påverkar\r\nmöjligheterna att utveckla delar av den svenska\r\nlandsbygden, att utveckla enskilda\r\nlandsbygdsföretag och att fortsätta en positiv\r\nutveckling av dessa delar inom det svenska\r\nnäringslivet.</pre><pre>Frågan bereds för närvarande, och jag tycker att\r\ndet är synd att man ännu inte har kommit till skott.\r\nDet sägs att remissvaren nu ställs samman i\r\nregeringskansliet. Jag ser fram mot att vi snart skall\r\nfå förslag på riksdagens bord, så att vi kan fatta\r\nbeslut som är till nytta för den svenska\r\nlandsbygden.</pre><pre>Anf. 200  BENGT SILFVERSTRAND (s)\r\nreplik:</pre><pre>Fru talman! Det är en riktig beskrivning att jag\r\nhyser bekymmer. Sven-Olof Petersson har också\r\nbekräftat att vi inte riktigt kan veta var vi har\r\ncenterpartisterna i den här frågan.</pre><pre>När själva principfrågan avgjordes i november 1989\r\nvar det ett antal centerpartister som, i hägnet av\r\nden socialdemokratiska regeringen, kunde skydda\r\nsina samveten genom att stödja denna\r\nsocialdemokratiska regering, utan att utmana\r\nJordägarföreningen och kärnan av borgerligheten\r\npå ett alltför tydligt sätt. Men nu är läget det att\r\nCenterpartiet kan avgöra frågan, till förmån för\r\narrendatorerna.</pre><pre>Sven-Olof Petersson säger att det rör sig om en liten\r\ngrupp arrenden. Ja, det är riktigt. Friköpen av\r\nhistoriska arrenden gäller en mycket begränsad\r\ngrupp. Logiken säger åtminstone oss\r\nsocialdemokrater att det därför är mycket lätt att\r\nlösa frågan. Då har man goda möjligheter att klara\r\ndetta på ett praktiskt och hanterbart sätt.</pre><pre>Med tanke på det engagemang som då och då har\r\npräglat centerpartisternas verbala framträdanden i\r\nden här frågan, undrar jag varför ingen\r\ncenterpartist var närvarande vid behandlingen av\r\ndenna principiellt viktiga fråga i lagutskottet. Det\r\när viktigt att vi får reda på detta.</pre><pre>Nu är Sven-Olof Petersson tillbaka på ruta 1. Han\r\nsäger: Vi står bakom betänkandet, och vi behandlar\r\ninte sakfrågan i dag.</pre><pre>Jo, det är sakfrågan vi behandlar, av det mycket\r\nenkla skälet att det finns två sakförslag. Det ena är\r\ndet förslag som Socialdemokraterna står bakom,\r\noch det andra är den motion där Sven-Olof\r\nPeterssons namn står först. Om han inte har det\r\ncivilkuraget att han i en så här viktig fråga -- som vi\r\nhar diskuterat i 10--15 år -- står bakom det han själv\r\nhar motionerat om är det synnerligen beklagligt.</pre><pre>Jag kan då bara konstatera att Centerpartiet i den\r\nhär frågan står bakom ytterligare ett svek signerat\r\nregeringen Bildt.</pre><pre>Anf. 201  SVEN-OLOF PETERSSON (c)\r\nreplik:</pre><pre>Fru talman! Nej, det är inte sakfrågan vi behandlar,\r\nsom jag ser det. Den tog vi ställning till vid\r\nriksdagens behandling 1989, då vi fattade beslut om\r\natt en friköpsrätt vid historiskt arrende bör införas\r\noch riksdagen beställde ett lagförslag från\r\nregeringen i frågan. Den biten är borta, och det är\r\nnu lagförslagets framläggande på riksdagens bord,\r\noch hur snabbt detta kan ske, som vi egentligen\r\ndiskuterar. Jag kan inte se det på något annat sätt.</pre><pre>Jag kan inte besvara frågan varför det ej var några\r\ncenterpartister närvarande i utskottet då frågan\r\nbehandlades, emedan jag själv inte har förmånen\r\natt få vara ledamot av det ärevördiga lagutskottet.\r\nMen jag är övertygad om att någon annan\r\nledamot -- kanske herr Kindbom, som är\r\nnärvarande i kammaren -- kan upplysa om de\r\nsakförhållanden och olyckliga omständigheter som\r\nledde till att centerledamöter inte hade möjlighet\r\natt närvara.</pre><pre>Herr Silfverstrand säger också att centerpartister,\r\ndäribland jag, har ett verbalt engagemang då och\r\ndå i den här frågan. Fru talman! Mitt engagemang\r\när inte verbalt och finns inte bara då och då. Jag har\r\nhyst ett engagemang sedan den dagen jag först\r\nstötte på frågan, och jag har sökt att efter förmåga\r\nhitta lösningar på problemen som kan vara till nytta\r\nför de berörda parterna. Detta står jag fast vid, och\r\njag kommer att arbeta vidare för det.</pre><pre>Vad gäller övriga ledamöters inställning inom\r\ncenterrörelsen, är jag stolt över att kunna säga att\r\nvi har möjligheten att ha olika uppfattningar. Jag\r\nhar min uppfattning, och den står jag för. Andra\r\nledamöter må ha sin uppfattning, och det\r\nrespekterar jag -- oavsett om det är mina\r\npartikamrater eller ledamöter i andra partier. Den\r\nuppfattning man har skall man stå för. Jag står för\r\nmin uppfattning och kommer att driva den.</pre><pre>Det är så, vilket herr Silfverstrand apostroferade,\r\natt det är fråga om en liten grupp arrendatorer. Men\r\njag anser inte att frågan för den sakens skull är\r\noviktig -- jag anser att den är synnerligen viktig.\r\nÄven om det är en liten grupp skall man inte\r\nnegligera frågorna -- de är viktiga ändå.</pre><pre>Anf. 202  BENGT SILFVERSTRAND (s)\r\nreplik:</pre><pre>Fru talman! Med verbalt engagemang menade jag\r\natt man ställer upp ute i bygderna, som Sven-Olof\r\nPetersson, Marianne Andersson och andra har\r\ngjort. De har blivit uppvaktade av arrendatorerna\r\noch har sagt att det är helt självklart att de skall\r\nstödja deras sak. Sedan fattades beslutet den 30\r\nnovember 1989. Enstaka centerpartister stod då vid\r\nsitt ord -- jag har anledning att understryka det än\r\nen gång -- i hägnet av en socialdemokratisk\r\nregering. De talade uppenbarligen inte för sitt\r\npartis räkning, därför att andra centerpartister\r\nförordade den centralistiska, hårdföra LRF-linjen,\r\ndvs. jordägarnas linje.</pre><pre>Jag undrar nu verkligen om Sven-Olof Petersson\r\nmenar allvar med sitt engagemang. Hur kan man\r\nväcka en motion i Sveriges riksdag och säga att man\r\ninte tar ställning till sakfrågan utan väntar på ett\r\nregeringsförslag? Hur länge är Sven-Olof Petersson\r\nberedd att vänta? Han har väntat i fyra år på att\r\nriksdagsbeslutet skall fullföljas. Kan man med gott\r\nsamvete använda samma motivering i mars 1992,\r\ndvs. att frågan bereds i regeringskansliet? Är det\r\nrimligt, trovärdigt och hederligt att använda samma\r\nmotivering för den obotfärdiges förhinder, ett och\r\nett halvt år senare, i november 1993?</pre><pre>Anf. 203  SVEN-OLOF PETERSSON (c)\r\nreplik:</pre><pre>Fru talman! Jag känner faktiskt inte att jag blir\r\nuppvaktad av arrendatorer då och då i den här\r\nfrågan. Jag bor på den svenska landsbygden. Jag\r\nanser att jag lever under samma villkor och\r\nförhållanden som de berörda, emedan jag bor i\r\nsamma bygder och har samma referensramar som\r\nde har i det mesta.</pre><pre></pre><pre>Jag ser problemen på nära håll. Jag ser problemen\r\npå svensk landsbygd, där det blir färre och färre\r\nsom brukar jorden och som samtidigt själva äger\r\nden. Jag ser hur fäboägandet i vissa delar av landet\r\nhar ökat. Jag ser hur det kan bli när jord läggs för\r\nfäbod och såväl landskapet som bygderna förändras\r\ni takt med att den äldre generationen lägger av och\r\nen del fastigheter inte har en efterträdare som tar\r\nvid.</pre><pre>Jag hävdar fortfarande att vi faktiskt inte tar\r\nställning i sakfrågan. Det gjorde vi 1989, då\r\nriksdagen fattade ett beslut om att införa en\r\nfriköpsrätt vid historisk arrende. Det som nu\r\ndiskuteras är hastigheten i handläggningen inom\r\nregeringskansliet. Jag har gett uttryck för att jag\r\nsannerligen inte känner mig nöjd med den hastighet\r\nmed vilken denna fråga har beretts. Jag hade\r\nfaktiskt förväntat mig en snabbare hantering med\r\ntanke på att det är fyra år sedan uppdraget gavs,\r\noch särskilt som det i direktiven stod att denna del\r\nav utredningen skulle hanteras med förtur.</pre><pre>Jag tror i och för sig inte att frågan når sin lösning\r\nsnabbare om vi följer reservationen än om vi följer\r\nmajoritetstexten. Det mest väsentliga är att ett bra\r\nförslag, som gynnar de berörda, så fort som möjligt\r\nläggs på riksdagens bord så att vi kan fatta det\r\nbeslut som jag och flera med mig hoppas att vi skall\r\nkunna fatta, till nytta för dessa arrendatorer och till\r\ngagn för utvecklingen av den svenska landsbygden.</pre><pre>Anf. 204  MARIANNE ANDERSSON (c):</pre><pre>Fru talman! Jag har engagerat mig i denna fråga\r\nunder flera år. Jag har inte gjort det särskilt verbalt,\r\ni varje fall inte jämfört med Bengt Silfverstrand.\r\nNej, jag har inte gjort det efter påverkan från andra\r\npolitiska partier eller sådant utan av en känsla för\r\ndessa människor och deras situation inför tragiken\r\natt en hel bygd avfolkas. Det gäller arrendatorerna\r\npå Koberg som jag känner till. Jag har skrivit\r\nmotioner med utgångspunkt i deras mycket\r\nspeciella situation. Jag kände mig glad när\r\nriksdagen för några år sedan kunde fatta beslut om\r\natt införa en friköpsrätt och gav den dåvarande\r\nregeringen i uppdrag att återkomma med förslag.</pre><pre>Sedan vet vi vad som har hänt med utredning och\r\nremissförfarande. Det har tagit en alldeles\r\nonormalt lång tid innan någonting skett. Det gäller\r\nbåde den förra och den här regeringen.</pre><pre>Egentligen borde den här frågan, åtminstone\r\nbeträffande arrendatorerna på Koberg, kunna lösas\r\nmycket enkelt på frivillighetens väg. Här är det\r\nfråga om några mer än hundraåriga arrenden,\r\nmycket små arealer. Till slut handlar det egentligen\r\ninte om gårdar utan om ganska stora tomter.\r\nIntrånget på Kobergs ägare hade varit minimalt.\r\nMen man fick inte köpa, varav denna strid, vilken\r\njag är den första att beklaga.</pre><pre>Det är bara att instämma i allt som har sagts om att\r\nett beslut snart måste fattas. De olika alternativ\r\nsom finns innebär egentligen bara små\r\nnyansskillnader. Jag vill här deklarera, eftersom jag\r\ninte har möjlighet att närvara vid voteringen den 10\r\nnovember, att om jag hade varit med hade jag tänkt\r\njag lägga ner min röst.</pre><pre>Anf. 205  BENGT SILFVERSTRAND (s)\r\nreplik:</pre><pre>Fru talman! Jag tycker att ju längre den här\r\ndebatten pågår, desto mer beklämmande blir den.\r\nNu fick vi höra av Marianne Andersson att hon inte\r\nbara engagerar sig verbalt, utan hon har en känsla\r\nför dessa människor, de bor och lever under\r\nförhållanden som hon känner igen och hon träffar\r\ndessa människor regelbundet. Sedan hör vi i\r\nslutklämmen att hon inte kan vara med vid\r\nomröstningen den 10 november. Hade hon kunnat\r\nvara med, skulle hon ha lagt ner sin röst.</pre><pre>Jag tycker verkligen att centerpartisterna bör\r\nfundera på om de tar politiken på allvar eller om de\r\nser den som en lek. Man säger en sak och handlar\r\npå ett annat sätt.</pre><pre>Om nu den här frågan verkligen har diskuterats\r\ninom Centerpartiet, vill jag ha besked om vilket\r\nställningstagande man har gjort. Jag utgår från att\r\nMarianne Andersson har den auktoriteten med sin\r\nmångåriga erfarenhet av riksdagsarbetet inom\r\nCentern. Om hon inte har möjlighet att vara med\r\ndå en för henne och många andra viktig fråga\r\navgörs, borde hon åtminstone kunna upplysa\r\nkammaren om vilket ställningstagande\r\nCenterpartiet kommer att göra den 10 november.\r\nDet är nämligen ett ställningstagande som kan vara\r\nav avgörande betydelse. Ställer Centerpartiet upp\r\npå vad flera av centerledamöterna har lovat\r\narrendatorer, kommer vi den 10 november att\r\nkunna fatta ett beslut på grundval av en enhetlig\r\nutredning, Arrendekommittén, där bl.a.\r\ncenterpartister har ingått.</pre><pre>Anf. 206  MARIANNE ANDERSSON (c)\r\nreplik:</pre><pre>Fru talman! Jag har inte någon skyldighet att\r\nredovisa hur våra diskussioner i Centerpartiet går.\r\nEn sådan här uppmaning har jag fått av Bengt\r\nSilfverstrand förut. Jag tycker att det är en mycket\r\nkonstig debatteknik som Bengt Silfverstrand\r\nanvänder sig av, men den är ganska välkänd.</pre><pre>Min uppfattning är alldeles klar. Men här handlar\r\ndet faktiskt om en beredning som ännu pågår. Det\r\när bara fråga om nyanser. Ett förslag skall ju ändå\r\nkomma i vår, som vi har hört. Jag tycker att det\r\nborde komma fortare, men jag tror inte att det\r\nkommer fortare om jag är här i kammaren och\r\nlägger ner min röst.</pre><pre>Bengt Silfverstrand vet mycket väl att det finns\r\ntillfällen då man inte har möjlighet att närvara. Vi\r\nhar ett kvittningssystem, och jag tycker inte att jag\r\nskall belastas för att det nu blir så här. Jag kan bara\r\nbeklaga att debatten har dragit ut så långt på tiden\r\natt vi inte kunde rösta i frågan i dag.</pre><pre>Anf. 207  BENGT KINDBOM (c):</pre><pre>Fru talman! Det har varit en omfattande diskussion\r\nom tidsutdräkten vid handläggningen av riksdagens\r\nuppdrag till regeringen. Då vill jag hänvisa till den\r\nskrivelse om regeringens behandling av riksdagens\r\nskrivelser som regeringen varje år lämnar till\r\nriksdagen. Där finner man att det finns många\r\närenden vilkas handläggningstid är lång. Låt mig\r\nerinra om att riksdagen under förra riksmötet\r\navgjorde en fråga som riksdagen överlämnade till\r\nregeringen år 1976. Enligt min vetskap har det varit\r\nnio år av socialdemokratiskt regeringsinnehav efter\r\ndet.</pre><pre>Fru talman! Jag begärde ordet med anledning av\r\nBengt Silfverstrands försåtliga uttalande om att\r\nCentern ej var representerad när lagutskottet\r\nbehandlade detta ärende. Bengt Silfverstrand har i\r\ngår och i dag cirkulerat med samma ämne i det\r\nelektroniska postsystemet. Hade han velat ta reda\r\npå varför jag som ordinarie ledamot i lagutskottet\r\ninte var närvarande, hade det gått bra att se det på\r\nden handling som anmäldes i samband med\r\nriksmötets öppnande. Jag har alltså varit på FN-\r\nuppdrag. Sedan inträffade det olyckliga att det bara\r\nfanns en suppleant till lagutskottet i Riksdagshuset\r\nvid det tillfället som hade att bevaka två utskott.\r\nDet finns kolleger till mig som i dag tror att\r\ncenterrepresentanten var närvarande.\r\nCenterledamoten hade kommit till lagutskottet\r\nmen inte hunnit vara med vid behandlingen av detta\r\närende.</pre><pre>Det här är saker som vi normalt inte brukar\r\ndiskutera i kammaren. I KU, där jag satt tidigare,\r\nbordlade vi många gånger ärenden för att vi skulle\r\nfå full besättning vid bordet. Det här är situationer\r\nsom kan inträffa och har inträffat många gånger.\r\nDet har hos varje parti uppstått situationer då en\r\neller annan har saknats.</pre><pre>Med anledning härav vill jag, fru talman, säga att\r\nCentern inte kommer att dansa efter Bengt\r\nSilfverstrands pipa. Hans agerande har inte fört\r\nfrågan en tum närmare sin lösning.</pre><pre>Fru talman! Jag ber att få yrka bifall till\r\nlagutskottets hemställan.</pre><pre>Anf. 208  BENGT SILFVERSTRAND (s):</pre><pre>Fru talman! Detta är ytterligare ett exempel på den\r\navgrundsdjupa skillnaden mellan ord och handling\r\nnär det gäller Centerpartiet.</pre><pre>Centern kommer inte att dansa efter Bengt\r\nSilfverstrands pipa, säger Bengt Kindbom. Jag är\r\nfaktiskt en mycket obetydlig person i denna fråga.\r\nJag tycker bara att det är en förpliktelse gentemot\r\ndem man känner för och arbetar för.</pre><pre>I det här fallet gäller det människor som i\r\ngenerationer i alla fall delvis har levt under\r\nslavkontrakt. De borde någon gång kunna bli fria\r\noch kanske frigöra sig från det ok som problemen\r\nmed fideikommissen har inneburit och som också\r\nflera centerpartister har vittnat om. Det handlar\r\nalltså om att tillgodose dessa människors intressen\r\noch definitivt inga enskilda socialdemokraters.</pre><pre>Sedan omnämnde Bengt Kindbom ett ärende där\r\nen socialdemokratisk regering hade tagit lång tid på\r\nsig. Jag tycker att anständigheten kräver att jag\r\nsäger att jag är kritisk, oavsett vilken regering det\r\när som tar så lång tid på sig. Det skall man kunna\r\nkosta på sig att säga, och det gör jag nu.</pre><pre>Det rör sig nu om frågor som flera centerpartister\r\nfinner vara en hjärteangelägenhet. Det är t.o.m. en\r\nså stor hjärteangelägenhet att man själv lägger fram\r\nförslag till Sveriges riksdag. Dessutom handlar det\r\nom en av de centerpartister som allra bäst\r\nbehärskar denna fråga och som har suttit i en\r\narrendekommitté, vilken efter många om och men\r\nhar tagit en klar ställning för att friköpsrätt skall\r\ninföras. Sveriges riksdag får upp frågan på sitt bord\r\nytterligare en gång ett och ett halvt år efter det att\r\nriksdagen har hänvisat till pågående beredning i\r\nregeringskansliet. Denna långa beredningsprocess\r\nräcker ändå inte till för Centerpartiet, utan man\r\nkommer än en gång att falla undan och dansa efter\r\nregeringen Bildts pipa, vilket vi nu har fått\r\nbekräftelse på. Då kan man bara använda ett ord:\r\nBeklämmande!</pre><pre>Överläggningen var härmed avslutad.</pre><pre>(Beslut skulle fattas den 10 november.)</pre><pre>21 §  Godtrosförvärv</pre><pre>Föredrogs</pre><pre>lagutskottets betänkande</pre><pre>1993/94:LU2 Godtrosförvärv.</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 10 november.)</pre><pre>22 §  Inseminationslagstiftningen</pre><pre>Föredrogs</pre><pre>lagutskottets betänkande</pre><pre>1993/94:LU3 Inseminationslagstiftningen.</pre><pre>Anf. 209  ELISABETH PERSSON (v):</pre><pre>Fru talman! Jag vill börja med att yrka bifall till den\r\nmeningsyttring som är fogad till betänkandet.</pre><pre>Enligt inseminationslagen får insemination endast\r\nutföras på en kvinna som lever i ett stabilt\r\nheterosexuellt förhållande. Det är däremot inte\r\nstraffbart för en ensamstående kvinna att på sig\r\nsjälv utföra insemination. Inseminationer av den\r\nhär typen är inte ovanliga. Ensamstående kvinnor,\r\nkvinnor som sammanlever med en man i ett stabilt\r\nförhållande eller kvinnor som lever i ett lesbiskt\r\nförhållande vänder sig ofta utomlands för att få\r\ninsemination utförd. Detta av orsaken att\r\ninsemination utomlands inte är omgärdad av\r\nsamma regler som här. Dessa kvinnor är i dag\r\navskurna från den trygghet som en behandling\r\ninom sjukvårdens ram erbjuder. Vi i Vänsterpartiet\r\nanser därför att lagen bör anpassas till rådande\r\nförhållanden, så att den medger insemination inom\r\nsjukvården för kvinnor som önskar sådan\r\nbehandling, oavsett vilket civilstånd de har.</pre><pre>Vi anser också att det är viktigt att alla barn som\r\nföds efter insemination skall ha samma rätt, dels att\r\nha tillkommit under medicinskt trygga\r\nförhållanden, dels att åtnjuta det rättsliga skydd\r\nsom inseminationslagen ger. Vi kan i detta\r\navseende inte göra skillnad på barn, särskilt inte om\r\nvi skall se till barnets bästa i alla situationer. Den\r\nrådande inskränkningen i inseminationslagen\r\nmåste därför även av detta skäl undanröjas, anser\r\nvi.</pre><pre>Tillgängliga uppgifter visar att antalet genomförda\r\ninseminationer efter lagens tillkomst ligger på en\r\nmycket låg nivå jämfört med tiden före lagens\r\ntillkomst. Det förekommer också stora regionala\r\nskillnader -- man kan mäta skillnaderna mellan\r\nvissa sjukhus. Tillsammans med andra motionärer\r\nanser vi att det är angeläget att orsakerna till dessa\r\noförutsedda effekter snarast klarläggs. Enligt min\r\nmening är det också viktigt att göra en utvärdering\r\nav inseminationslagen. Den har nu varit i kraft i\r\ndrygt åtta år. Men det gäller inte bara att göra en\r\nutvärdering för att undersöka varför\r\nförändringarna i antalet seminationer har skett.\r\nDet är också angeläget att följa upp hur det har gått\r\nför inseminationsbarnen. Att påstå att det skulle\r\nvara för tidigt att göra denna utvärdering eller att\r\nbarnen skulle vara för små kan vi inte hålla med\r\nom. Det vore angeläget att på ett tidigt stadium få\r\ntill stånd en utvärdering, så att man sedan med fem-\r\neller tioårsintervaller kan göra en uppföljning. Då\r\nskulle vi få god kunskap om vad sådana här\r\nmedicinska ingrepp får för effekter, både på barnen\r\noch på deras föräldrar.</pre><pre>Anf. 210  BERTIL PERSSON (m):</pre><pre>Fru talman! Jordens problem är inte att det föds för\r\nfå barn. Det stora problemet är att det föds på tok\r\nför många barn. Det föds så många barn att det är\r\nett allvarligt hot mot både vår miljö och vår välfärd\r\ni framtiden. Detta är också orsaken till att FN har\r\nsamlat till den stora befolkningskonferensen nästa\r\når i Kairo. Man skall där diskutera hur man skall\r\nkunna lösa jordens överbefolkningsproblem.</pre><pre>När vi som världssamvetet Sverige möter\r\nrepresentanter för u-länderna i diskussionen inför\r\nKairokonferensen, tittar de konstigt på oss och\r\nsäger: Skall ni komma till oss och säga att vi inte får\r\nföda de barn som vi vill föda, medan ni i Sverige\r\nhar Europas högsta födelsetal, medan ni lägger ner\r\nmiljontals dollar för att hjälpa infertila familjer att\r\nfå barn och medan ni har flerbarnstillägg för att\r\nstimulera fram stora familjebildningar?</pre><pre>U-ländernas representanter tycker att vi är så\r\nmoraliska att vi är dubbelmoraliska, och det är\r\nkanske inte helt fel att konstatera att så är fallet.</pre><pre>När man vill ha samhällets reaktion på en\r\nfrågeställning, kan man ha tre möjliga lösningar.\r\nDen ena innebär att man säger att det här är\r\notillåtet, det här är oetiskt, det här bör inte\r\nförekomma så det förbjuder vi. Den andra\r\nlösningen är att vi säger att det är acceptabelt, det\r\nfår folk lov att göra, det är tillåtet men att\r\nskattebetalarna inte skall stå för kostnaden. Det\r\ntredje sättet att lösa frågan är att säga att detta är\r\nett angeläget samhällsintresse, och om det är ett\r\nangeläget samhällsintresse, då får skattebetalarna\r\nockså betala. Men allt som är tillåtet skall inte\r\nautomatiskt betalas av skattebetalarna.</pre><pre>När det gäller konstgjord befruktning finns det ett\r\nantal prioriteringslistor. Det är en sak som är\r\ngemensam för samtliga listor -- t.ex. för\r\nOregonlistan och Norges lista, vilka listor man än\r\ntar -- och det är att konstgjord befruktning och\r\nkosmetiska operationer utan att det ligger psykiska\r\nproblem bakom aldrig kommer med på den lista\r\nsom betalas av skattebetalarna.</pre><pre>Huvudintressenten i detta sammanhang är barnet,\r\ninte mödrarna. Det är barnets kommande\r\nlivssituation som är avgörande för det\r\nställningstagande som skall göras. Barnet är ingen\r\nhund eller katt. Barnet är en individ som kommer\r\natt leva längre än föräldrarna.</pre><pre>Min uppfattning -- jag accepterar att det finns andra\r\nuppfattningar -- är att barnet skall ha en hyfsad\r\nchans att få en far och en mor. Det är inte så att man\r\ndärför att man har det från början kommer att ha\r\ndet hela livet. Men chansen att få en far och en mor\r\ntycker jag är en väsentlig fråga för ett barn.</pre><pre>Det är ingen mänsklig rättighet att få barn. Den\r\nfinns inte med i katalogen över mänskliga\r\nrättigheter. Att man överträder de regler som finns\r\ni samhället är inte ett skäl för att genomföra\r\nnågonting. Vi måste inte anpassa lagarna efter hur\r\nfolk beter sig, utan lagarna är det allmänna\r\nrättsmedvetandet kodifierat. Sedan kan man på\r\nolika sätt uppfatta vad som är allmänt\r\nrättsmedvetande, men den sammanlagda koden för\r\ndet allmänna rättsmedvetandet skall vara\r\nlagstiftningen. Det skall inte vara det som sker i\r\nskymundan som skall ligga till grund för\r\nlagstiftning.</pre><pre>Det förekommer mycket i främmande länder som\r\nvi inte accepterar. Det är inte nödvändigt att på\r\ngrund av att något land har någon verksamhet som\r\nman där accepterar, tillåta eller stimulera att denna\r\nockså måste göras laglig och tillåten i vårt land.</pre><pre>Jag går nu över till frågan om spermadonatorer.\r\nLagutskottet har nu föreslagit att detta beslut skall\r\nutvärderas i den allmänna uppföljningen av\r\nriksdagens beslut. Jag tror att jag redan nu kan\r\navslöja vad den kommer att ge för resultat.</pre><pre>Spermandonatorerna är människor, och sperman\r\när inte någon slaskprodukt. Det är fråga om\r\nhyggliga studenter som har försökt att vara hyggliga\r\nmot barnlösa mödrar. Man kan alltid diskutera det\r\netiska i att skaffa sig barn som man inte kan ta något\r\nsom helst ansvar för utan som man låter andra\r\nmänniskor föda upp. Men detta har dessa\r\nspermadonatorer gjort.</pre><pre>Nu bryts anonymiteten, men inte för donatorerna\r\ndärför att de vet inte vilka barn som är deras. Men\r\nplötsligt, 18 år senare, står det någon som ringer på\r\ndörren och säger: Hej far! Det är en situation som\r\nen ung man kanske tvekar att sätta sig i. Vi vet\r\ndessutom att de barn som är födda på detta vis\r\nkommer att skaffa sig en egen intresseförening.\r\nEftersom donatorerna ofta är studenter med\r\nganska goda framtidsutsikter kommer barnen att\r\nkräva av en välmenande riksdag att arvsrätt till\r\nderas biologiska föräldrar skall införas. Rimligen\r\nkommer vi när trycket om ca 20 år blir tillräckligt\r\nstarkt att införa en retroaktiv arvsrätt. Då kommer\r\ndessa barn också att ärva sina biologiska föräldrar.\r\nDetta kanske också kan få de här föräldrarna att\r\nfundera litet grand över om det är så roligt att vara\r\nmed i den här verkamheten. Jag tror i alla fall att\r\nman faktiskt skall fundera igenom spermagivarnas\r\nsituation och deras mänskliga reaktioner i det här\r\nsammanhanget.</pre><pre>Särintressen är alltid duktiga på marknadsföring,\r\natt försöka få sina särintressen att framstå som\r\nallmänna samhällsintressen. I det här fallet är det\r\ninte dessa utan barnets intressen som skall komma\r\ni första hand.</pre><pre>För närvarande är vi i en situation där vi har\r\nkommit ganska långt på det gynekologiskt\r\nobstetriska området. Vi har för närvarande\r\nmöjlighet till äggdonationer, vi har möjlighet att\r\ngöra kloning och vi kan göra experiment på mycket\r\näldre foster än de som är 12 dagar gamla. Jag tror\r\natt det här finns anledning att ha en mycket\r\nomfattande tankeverksamhet på det etiska\r\nområdet.</pre><pre>Det finns hela tiden ett tryck på att man skall tänja\r\ngränser. Särintressena vill tänja gränserna,\r\ngynekologerna och obstetrikerna är tidvis alldeles\r\nvåldsamma i sina önskemål om att få tänja\r\ngränserna för vad man kan tillåta sig att göra. Här\r\ntror jag att vi behöver fundera ordentligt och att\r\nman måste sätta upp gränser för vad som är etiskt\r\ntillåtet och vad som är lämpligt. Dessa gränser skall\r\nha ganska rejäla marginaler till vad som är möjligt.\r\nJag vill inte peka ut var gränserna skall gå, men jag\r\ntycker att gränsen i dag ligger på en nivå som är\r\nacceptabel. Därför yrkar jag bifall till utskottets\r\nhemställan.</pre><pre>Anf. 211  BARBRO WESTERHOLM (fp):</pre><pre>Fru talman! I morgon har talmannen kallat oss till\r\ninformation, diskussion, uppföljning och\r\nutvärdering av riksdagens beslut. Men i dag säger\r\nutskottsmajoriteten nej till utvärdering av en lag\r\nsom riksdagen beslutade om för nio år sedan. Även\r\nom jag inte delar Bertil Perssons synpunkter i hans\r\nanförande drar jag av allt det han säger slutsatsen\r\natt han tycker att en utvärdering vore på sin plats.</pre><pre>Jag beklagar av flera skäl avslagen på motionerna i\r\ndetta betänkande. För barnens skull anser jag att\r\nen uppföljning av hur det går för dem är viktig. Det\r\nskäl man har anfört för att avstyrka motionerna är\r\natt barnen är för få och för små samt att det har gått\r\nför kort tid. Som jag ser det fordrar faktiskt den här\r\ntypen av uppföljningar ett informerat samtycke\r\nfrån föräldrarna i samband med inseminationen om\r\natt forskarna senare kan få kontakta föräldraparet\r\nför att undersöka hur det går för dem. Att 15--20\r\når efter att barnet har fötts bli kontaktad utan ett\r\ninformerat samtycke skulle säkerligen upplevas\r\nsom väldigt integritetskränkande, vilket skulle\r\nkunna bli en invändning mot den eventuella\r\nregistrering som i så fall har ägt rum.</pre><pre>Problemet med att leta reda på personer efter en så\r\nlång tid och utan att ha det informerade samtycket\r\nhar jag upplevt i den etisk kommittén samt också i\r\nDatainspektionens styrelse. Man har av just etiska\r\nskäl varit utomordentligt negativ. Därför tycker jag\r\natt man nu borde initiera en uppföljning av dessa\r\nbarns situation. Men det är möjligt att det finns\r\nforskare som för barnens skull på eget initiativ går\r\ni gång med en sådan studie.</pre><pre>En annan fråga som jag vill ta upp gäller de\r\nensamstående kvinnorna som låter inseminera sig.\r\nBertil Persson tog här upp att en utredning inte kan\r\nmotiveras av att man går förbi lagen. Men med\r\ntanke på de risker som är förenade med denna\r\nverksamhet finns det ändå skäl att titta närmare på\r\nfrågan.</pre><pre>Fru talman! Jag har nu lärt mig i den här riksdagen,\r\ni vilken jag har varit ledamot sedan 1988, att man\r\nkanske inte får sin motion tillstyrkt första eller\r\nandra gången, och kanske inte heller tredje gången.\r\nMen framgångarna här i våras med tobakslagen\r\nstyrker mig i tron att om man bara är tillräckligt\r\nenvis och fortsätter att spetsa sina argument så\r\nkommer man i mål. Det hoppas jag gäller även i\r\nden här viktiga frågan. Kanske morgondagens\r\növerläggningar om utvärdering och uppföljning av\r\nriksdagens beslut medverkar till att vi kommer i\r\nmål.</pre><pre>Överläggningen var härmed avslutad.</pre><pre>(Beslut skulle fattas den 10 november.)</pre><pre>23 §  Verksamheten inom Europarådets\r\nministerkommitté under år 1992</pre><pre>Föredrogs</pre><pre>utrikesutskottets betänkande</pre><pre>1993/94:UU5 Verksamheten inom Europarådets\r\nministerkommitté under år 1992 (skr. 1992/93:248).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 10 november.)</pre><pre>24 §  Hälsorisker vid kraftledningar, m.m.</pre><pre>Föredrogs</pre><pre>näringsutskottets betänkande</pre><pre>1993/94:NU1 Hälsorisker vid kraftledningar, m.m.</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 10 november.)</pre><pre>25 §  Vissa näringsrättsliga frågor m.m.</pre><pre>Föredrogs</pre><pre>näringsutskottets betänkande</pre><pre>1993/94:NU3 Vissa näringsrättsliga frågor m.m.</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 10 november.)</pre><pre>26 §  Vissa konkurrensrättsliga frågor</pre><pre>Föredrogs</pre><pre>näringsutskottets betänkande</pre><pre>1993/94:NU4 Vissa konkurrensrättsliga frågor.</pre><pre>Anf. 212  SYLVIA LINDGREN (s):</pre><pre>Fru talman! Det är bra att olika dritsformer prövas\r\ninom den offentliga sektorn, bl.a. därför att en\r\nökad konkurrens kan få positiva effekter.</pre><pre>Privatiseringar får dock inte bli ett självändamål,\r\nvilket jag tycker att de är för de borgerliga\r\npartierna. Annars skulle man inte forcera fram i\r\nivern att privatisera som man gör i dag.</pre><pre>Ansvarsfördelningen enligt hälso- och\r\nsjukvårdslagen ligger också fast, oavsett vem som\r\nutför sjukvårdsproduktionen. Det innebär att om\r\nalla sjukhus skulle ägas och drivas av privata bolag\r\när det ändå landstingen som har ansvaret för att\r\nsjukvården uppehålls. Det gör det också skäligt att\r\ninflytandefrågorna löses.</pre><pre>Debatten om privata driftsformer är bitvis\r\nsvårbegriplig, och det glöms ofta bort att det också\r\nfinns andra alternativ än rent privata. Några olika\r\nvarianter är:</pre><pre>-- aktiebolag</pre><pre>-- handelsbolag</pre><pre>-- stiftelser</pre><pre>-- ideella och ekonomiska föreningar</pre><pre>-- personal- och brukarkooperativ</pre><pre>Det är dock viktigt att i samtliga fall först klargöra\r\nhur det politiska inflytandet skall ske, och det för\r\natt garantera patienterna/brukarna en så trygg,\r\nsäker och behovsanpassad vård som möjligt.</pre><pre>Det finns såväl fördelar som nackdelar med privat\r\ndrift.</pre><pre>Till fördelarna kan vi räkna att det är ett sätt att\r\nskapa förnyelse. Nya verksamheter och arbetssätt\r\nkan komma till stånd, vilket borde kunna ge\r\nimpulser och stimulera utvecklingen.</pre><pre>Till nackdelarna hör att orättvisorna kan komma\r\natt öka, och oron över en försämring av kvaliteten.\r\nDen här oron är också berättigad så till vida att\r\nkvalitetskontrollen kan vara svårare att genomföra\r\nnär verksamheten inte bedrivs i egen regi. Även i\r\nfråga om sekretess och rättssäkerhet råder stora\r\noklarheter.</pre><pre>Jag tror ändå att de privata inslagen bara kommer\r\natt bli ett komplement till det offentliga systemet.</pre><pre>Höga och väl definierade krav måste ställas på\r\nentreprenörerna. Ta lärdom av erfarenheterna.\r\nGenomför konsekvensanalyser. Forcera inte fram\r\nprivata lösningar. Diskutera även andra\r\ndriftsformer. Man måste se till så att kostnaderna\r\ninte blir högre, att en hög kvalitet bibehålls och att\r\ndet ställs krav på rättssäkerhet och inflytande.\r\nKlarar man inte det blir notan dyr för\r\nskattebetalarna, och vi klarar inte av att leva upp\r\ntill målet att ge samhällsmedborgarna den vård och\r\nomsorg som de behöver.</pre><pre>Anf. 213  DAN ERIKSSON i Stockholm\r\n(nyd):</pre><pre>Fru talman! Till Sylvia Lindgren skulle jag vilja\r\nsäga att ökad konkurrens alltid ger bättre service\r\noch lägre priser.</pre><pre>De branscher som har mest inslag av monopol och\r\nsnedvridande konkurrens är bygg- och\r\nlivsmedelssektorn. Mat och bostad är ju\r\nprimärbehov för folk. Genom bristande\r\nkonkurrens betalar vi i dag onödigt mycket för\r\ndessa varor och tjänster. Frågar man byggbolagen\r\nstämmer de upp likt fågelungar och säger att det\r\nråder hård konkurrens. Också bankerna tycker att\r\nkonkurrensen är hård, trots att de har så höga\r\nräntemarginaler som de har i dag.</pre><pre>Ett stort problem i byggbranschen är beställarnas\r\nokunnighet. I t.ex. de allmännyttiga bolagen är inte\r\nens beställare, nyttjare och betalare samma person,\r\nvilket ställer till ytterligare problem. De stora\r\nbolagen har levt i ett planekonomiskt klimat, där\r\nstaten genom räntesubventioner har betalat stora\r\nsummor.</pre><pre>Mycket har blivit bättre, det skall sägas, och EES-\r\navtal m.m. kommer att ge positiva effekter. Den\r\nkrympande byggvolymen har också bidragit till att\r\npriserna har sjunkit den senaste tiden.</pre><pre>Men när vi får en högkonjunktur igen -- och den\r\nkommer, även om det kommer att ta tid -- kommer\r\npriserna att accelerera, var så säker på det med det\r\nsystem vi har i dag. Eftersom det rör sig om så stora\r\nkapitalinvesteringar är en väl fungerande marknad\r\noerhört viktig. Det var inte länge sedan man inom\r\nbyggsektorn omsatte över 200 miljarder.</pre><pre>Jag har inget färdigt recept. Man kan inte lagstifta\r\nså att företag inte får göra bra affärer, men man kan\r\ngöra en ordentlig utredning i syfte att kartlägga\r\nproblem och stimulera fram en bättre fungerande\r\nmarknad och kanske också bättre utbildning på\r\nområdet. I dag har man nämligen dålig koll på hela\r\nbyggprocessen.</pre><pre>Jag yrkar därför bifall till vår reservation.</pre><pre>Anf. 214  GÖRAN HÄGGLUND (kds):</pre><pre>Fru talman! I den här sena timmen behandlar vi\r\nalltså ett betänkande som handlar om frågor på det\r\nkonkurrensrättsliga området. Betänkandet är\r\nföranlett av tre motioner, som berör helt olika\r\nsektorer, och jag kommer av naturliga skäl i mitt\r\nanförande att koncentrera mig på utskottets\r\nbehandling av de motionerna.</pre><pre>Jag vill redan nu yrka bifall till utskottets\r\nhemställan och därmed avslag på alla tre nu\r\nnämnda motioner.</pre><pre>Jag vill också påminna om att riksdagen nyligen\r\nunder betydande enighet har beslutat om en ny\r\nkonkurrenslagstiftning, som är betydligt\r\nkraftfullare än den tidigare. Den trädde i kraft så\r\nsent som den 1 juli i år och har alltså hunnit vara i\r\nkraft under knappa fyra månader. Lagstiftningen är\r\nemellertid omgärdad av en del övergångsregler,\r\nsom gör att den inte kommer att träda i kraft\r\nfullständigt förrän den 1 januari 1994.</pre><pre>Det är viktigt att ha den bakgrunden klar för sig när\r\nman beskriver de problem som de här motionerna\r\nberör. Motionerna väcktes under allmänna\r\nmotionstiden i januari månad, alltså ett antal\r\nmånader innan riksdagen fattade beslut på den här\r\npunkten.</pre><pre>Två av de motioner som behandlas i betänkandet\r\ninnehåller krav på en skärpning av\r\nkonkurrenslagstiftningen på områden som tidigare\r\nvar omgärdade av omfattande regleringar. I det ena\r\nfallet rör det livsmedelssektorn, och i det andra rör\r\ndet offentlig verksamhet. Den tredje motionen\r\ninnehåller ett yrkande om en utredning beträffande\r\nkonkurrensförhållandena inom byggsektorn, som\r\nDan Eriksson i Stockholm tidigare redogjorde för.</pre><pre>Fru talman! För de allra flesta, kanske för alla av\r\noss, är det i dag helt uppenbart att konkurrens är\r\nett medel för att nå bättre utveckling, förbättrad\r\nkvalitet och lägre priser. Konkurrens är alltså ett\r\ninstrument med vars hjälp vi kan uppnå de här olika\r\nkvaliteterna.</pre><pre>Det är också det tankesättet som ligger till grund\r\nför den nya konkurrenslagstiftningen. Den\r\ninnehåller, som alla vet, förbud mot\r\nkonkurrensbegränsande samarbete mellan företag,\r\nmed en del villkorade undantag och förbud mot\r\nmissbruk av dominerande ställning. Där finns\r\nockså bestämmelser om sanktioner för brott mot\r\nkonkurrensreglerna.</pre><pre>Vi har nyligen fått en ny myndighet som har till\r\nuppgift att verka för att en effektiv konkurrens\r\nupprätthålls inom privat och offentlig sektor. Det\r\nnya verket har också till uppgift att följa\r\nutvecklingen på området och föreslå\r\navregleringsåtgärder, visa på hinder mot\r\nkonkurrens inom offentlig verksamhet och föreslå\r\nåtgärder för att komma åt de hinder som kan\r\nidentifieras.</pre><pre>Vi har alltså nu ett helt nytt sätt att bemöta\r\nbegränsningar av konkurrensen, vilket har varit ett\r\nbetydande problem inom många sektorer i det\r\nsvenska samhället och som faktiskt har varit ett\r\nhinder för en tillväxt som vi alla eftersträvar.</pre><pre>Av betydelse för behandlingen av de motioner som\r\nberörs i betänkandet är också riksdagens beslut\r\nförra året om nya regler för upphandling på det\r\noffentliga området. Den nya lagstiftningen kommer\r\natt träda i kraft i samband med att EES-avtalet blir\r\ngällande.</pre><pre>Beträffande motionen om konkurrens inom\r\noffentlig sektor är alltså utvecklingen på väg i den\r\nriktning som motionären eftersträvar.\r\nKonkurrensen kommer att öka inom delar av den\r\noffentliga sektorn. Jag är också övertygad om att\r\nkammaren i ett senare skede kommer att få\r\nanledning att återkomma till den här frågan för att\r\ndiskutera effekterna av de nya reglerna och\r\nmöjligheten att göra förbättringar. Ett uttalande i\r\nlinje med motionärens krav förefaller alltså för\r\nnärvarande vara en överloppsgärning.</pre><pre>I fråga om motionen om konkurrens inom\r\nlivsmedelssektorn gäller i stort sett samma sak.\r\nUtskottet utgår från att den nya\r\nkonkurrenslagstiftningen kommer att ge avsedd\r\neffekt när övergångstiden, som alltså gäller fram till\r\nden 1 januari 1994, har löpt ut.</pre><pre>Dan Eriksson beskrev här tidigare problemen inom\r\nbyggsektorn och talade om de sviter av dessa\r\nproblem som vi har att kämpa med i dag. På 80-talet\r\ndrev vi bl.a. genom en mycket hård reglering upp\r\nbyggkostnaderna.</pre><pre>I dag finns, som sagt, den nya\r\nkonkurrenslagstiftningen, och den kommer att få\r\npositiva effekter. Också EES-avtalet kommer att få\r\npositiva effekter i och med att bestämmelser för\r\nstandarder och provning har förenklats och att en\r\ndel bestämmelser har undanröjts. Det gäller då\r\nsådana regleringar som har bidragit till att\r\nbyggkostnaderna har pressats upp i vårt land. Vi\r\nhar ju haft många och väldigt exakta regler som har\r\ninneburit problem för företag från andra länder när\r\ndet gällt att vara med och konkurrera i vårt land.\r\nDetta har gjort att marknaden i Sverige har\r\ndominerats av ett fåtal aktörer som delvis har\r\nkunnat dela på marknaden. Man har kunnat hålla\r\nhöga prisnivåer.</pre><pre>Genom de åtgärder som vi här i riksdagen har\r\nbeslutat om kommer det att vara möjligt att komma\r\ntill rätta med många av de här problemen. Om\r\ndetta inte skulle räcka får vi naturligtvis återkomma\r\noch ha en diskussion i det här sammanhanget.</pre><pre>Utskottet avstyrker alltså även den här motionen.</pre><pre>Anf. 215  DAN ERIKSSON i Stockholm\r\n(nyd):</pre><pre>Fru talman! Visst har saker gjorts som förbättrar\r\nsituationen. Men byggbranschen är en komplex\r\nbransch med få stora drakar. Det är fråga om en\r\noligopolsituation som är synnerligen skadlig. Vi får\r\ndock hoppas att det blir bättre. Men jag är inte\r\nriktigt lika optimistisk som Göran Hägglund. Låt\r\noss i alla fall hoppas att det blir bättre.</pre><pre>Det finns många imperfektioner på marknaden.\r\nBl.a. har få byggkonsulter överblick över hela\r\nbyggsektorn. Detta är också ett stort problem.</pre><pre>Ordet arkitekt är grekiska och betyder\r\növerbyggmästare. I själva verket är arkitekterna i\r\ndag husritare. Man kan ge en rad exempel på\r\nproblem i detta sammanhang. Det finns alltså\r\nmycket att göra här. Dessutom gäller det stora\r\nvärden. Jag tycker därför att man skall se över hela\r\nbyggbranschen i syfte att skapa förutsättningar för\r\natt lägga fram förslag till möjliga åtgärder när det\r\ngäller att åstadkomma förbättringar.</pre><pre>Anf. 216  GÖRAN HÄGGLUND (kds):</pre><pre>Fru talman! Jag tror, som jag tidigare sagt, att Dan\r\nEriksson i Stockholm har rätt när det gäller\r\nbeskrivningen av de problem inom byggsektorn\r\nsom framträdde väldigt tydligt under 80-talet.</pre><pre>Som jag också sagt har det vidtagits en rad åtgärder\r\nsom kommer att innebära att vi kan undvika de\r\nflesta av de här problemen.</pre><pre>Om vi i den nya situation som vi hoppas kommer\r\nsnart -- jag tänker då på en situation med ett bättre\r\nkonjunkturläge -- ser att det fortfarande finns\r\nproblem på det här området, får vi naturligtvis\r\nåterkomma till frågan. Men jag tror inte att vi\r\nvinner något på att i dagsläget besluta om nya\r\nutredningar, med tanke på de stora förändringar\r\nsom nu så att säga håller på att träda i kraft.</pre><pre>Anf. 217  DAN ERIKSSON i Stockholm\r\n(nyd):</pre><pre>Fru talman! Vi kommer att finna problem -- var så\r\nsäker!</pre><pre>Överläggningen var härmed avslutad.</pre><pre>(Beslut skulle fattas den 10 november.)</pre><pre>27 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:40 Småföretagsutveckling</pre><pre>1993/94:81 Tillämpning i fråga om Angola av lagen\r\n(1971:176) om vissa internationella sanktioner</pre><pre>28 §  Anmälan om interpellationer</pre><pre>Anmäldes att följande interpellationer framställts</pre><pre>den 26 oktober</pre><pre>1993/94:45 av Margareta Viklund (kds) till\r\nförsvarsministern om genetisk krigföring:</pre><pre>Genteknik är den del inom biotekniken där man\r\ndirekt arbetar med arvsanlagen. Genteknik innebär\r\natt man med tekniska metoder, ofta med hjälp av\r\nbiologiska värdar, mellanhänder, flyttar arvsanlag\r\nfrån en organism till en annan. Med genteknik är\r\ndet således möjligt att flytta genetiskt material från\r\nen art till en annan. Metoden ger också möjligheter\r\natt införa syntetiskt konstruerade arvsanlag.</pre><pre>Med genteknik går det också att tillverka biologiska\r\nvapen: mosaikvapen, supertoxiner,\r\nspecialanpassade vacciner och vapenhormoner.\r\nDen senaste forskningen har gjort det möjligt att\r\n''målstyra'' toxiner till olika organ eller strukturer i\r\nmänniskokroppen. Enligt Hans Wigzell, professor\r\ni immunologi, skulle det även vara möjligt att\r\nutveckla biologiska stridsmedel som utnyttjar\r\ngenetiska skillnader mellan olika folkslag.</pre><pre>Ett förbud mot användning av biologiska vapen\r\nomfattades av 1925 års Genèveprotokoll. 50 år\r\nsenare trädde den biologiska vapenkonventionen i\r\nkraft, Konventionen om förbud mot utveckling,\r\nframställning och lagring av bakteriologiska\r\n(biologiska) vapen och toxinvapen. Den förbjuder\r\nforskning, utveckling och lagring av biologiska\r\nvapen.</pre><pre>Den konventionen är inte ett tillräckligt skydd.\r\nDen tillåter exempelvis skyddsforskning på\r\nbiologiska vapen. Sådan forskning ger kunskap dels\r\nom hur befolkningen kan skyddas mot biologiska\r\nvapen, dels om hur nya biologiska vapen kan\r\nframställas. Problemet är att vad som i verkligheten\r\nkan klassas som offensiv försvarsforskning eller\r\ndefensiv skyddsforskning är mycket svårt att\r\navgöra. Dessutom saknas ett effektivt\r\nkontrollsystem.</pre><pre>Som exempel kan nämnas att Irak ännu inte har\r\ngodtagit planerad eller pågående övervakning för\r\natt förhindra att förbjudna kemiska och biologiska\r\nstridsmedel återanskaffas.</pre><pre>Jag vill med hänvisning till ovanstående fråga\r\nförsvarsministern:</pre><pre>1.   Är försvarsministern beredd att verka för att\r\nSverige även fortsättningsvis agerar kraftfullt på\r\ndet internationella planet för att gällande regler om\r\nförbud mot biologisk krigföring respekteras?</pre><pre>2.   Är försvarsministern beredd att verka för att\r\ngenteknologins framsteg inte används för\r\nutvecklande av nya biologiska vapen?</pre><pre>3.   Är försvarsministern beredd att verka för\r\ninförandet av ett effektivt kontrollsystem för att\r\növervaka utvecklingen inom genteknologins\r\nområde vad gäller framställning av vapen?</pre><pre>1993/94:46 av Ingvar Johnsson (s) till\r\nkommunikationsministern om den s.k. Nordlänken\r\nmellan Göteborg och Oslo:</pre><pre>Den s.k. Nordlänken mellan Göteborg och Oslo\r\nbetraktas som mycket viktig för svenskt näringsliv,\r\nbl.a. med hänsyn till den pågående utvecklingen av\r\nett sammanhängande transportsystem i övriga\r\nEuropa. För utvecklingen av Västsveriges\r\nnäringsliv, som också utgör en viktig del av Sveriges\r\nverkstadsindustri, är Nordlänken av särskilt stor\r\nbetydelse.</pre><pre>Goda möjligheter till snabba både gods- och\r\npersontransporter på tåg Köpenhamn--Göteborg--\r\nOslo skulle också vara en viktig insats för miljön.\r\nMed tanke på de särskilt hårda påfrestningar som\r\nmiljön i Västsverige utsätts för borde\r\nmiljöaspekten väga mycket tungt för en högre\r\nprioritering av Nordlänken än vad Banverket\r\nföreslår.</pre><pre>Riksdagen ställde sig i våras bakom trafikutskottets\r\nuttalande om Nordlänken där det heter att\r\n''Utskottet anser det därför angeläget att projektet\r\nkan förverkligas skyndsamt.'' Det är därför helt\r\noacceptabelt att Banverkets förslag till\r\nstomnätsplan för åren 1994--2003 inte inrymmer\r\nNordlänken mellan Göteborg och Oslo.</pre><pre>Investeringarna i Nordlänken måste tidigareläggas\r\ni förhållande till Banverkets nuvarande förslag. Det\r\nkan ske genom att ytterligare resurser tillförs\r\nBanverket eller att den prioritering av\r\ninvesteringsobjekt som Banverket gör i stomplanen\r\nändras.</pre><pre>Med anledning av Banverkets förslag vill jag ställa\r\nföljande fråga till kommunikationsministern:</pre><pre>Avser kommunikationsministern medverka till att\r\ntidigarelägga investeringarna i den s.k. Nordlänken\r\ni förhållande till Banverkets förslag?</pre><pre>29 §  Kammaren åtskildes kl. 21.43.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 7 § anf. 13 (delvis),</pre><pre>av talmannen därefter t.o.m. 8 § anf. 32 (delvis),</pre><pre>av förste vice talmannen därefter t.o.m. 12 § anf. 67\r\n(delvis),</pre><pre>av andre vice talmannen därefter t.o.m. 13 § anf. 96\r\n(delvis),</pre><pre>av tredje vice talmannen därefter t.o.m. 14 § anf.\r\n146 (delvis),</pre><pre>av förste vice talmannen därefter t.o.m.\r\najourneringen kl. 17.58,</pre><pre>av tredje vice talmannen därefter t.o.m. 20 § anf.\r\n199 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}