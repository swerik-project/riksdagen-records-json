{"dokumentstatus":{"dokument":{"hangar_id":"2349283","dok_id":"GH0917","rm":"1993/94","beteckning":"17","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"17","slutnummer":"0","datum":"1993-10-28 00:00:00","systemdatum":"2005-10-27 13:36:29","publicerad":"1993-10-28 00:00:00","titel":"Riksdagens snabbprotokoll 1993/94:17 Torsdagen den 28 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{1A71F310-1AF4-4420-A81F-85C3648D8264}","dokument_url_text":"http://data.riksdagen.se/dokument/GH0917/text","dokument_url_html":"http://data.riksdagen.se/dokument/GH0917","dokumentstatus_url_xml":"http://data.riksdagen.se/dokumentstatus/GH0917","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:17</div>\r\n<div class=\"sidhuvud_datum\">Torsdagen den 28 oktober</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 22 oktober.</pre><pre>2 §  Avsägelse</pre><pre>Andre vice talmannen meddelade att Kent\r\nCarlsson (s) anhållit om att fr.o.m. den 1 november\r\nbli entledigad från uppdraget som ledamot av\r\nriksdagen.</pre><pre>Kammaren biföll denna avsägelse.</pre><pre>3 §  Meddelande om information från\r\nregeringen</pre><pre>Anf. 1  ANDRE VICE TALMANNEN:</pre><pre>Jag får meddela att statsrådet Ulf Dinkelspiel (m)\r\nonsdagen den 10 november kl. 9.00 lämnar\r\ninformation om medlemskapsförhandlingarna med\r\nEG.</pre><pre>4 §  Meddelande om svar på interpellationer</pre><pre>Till riksdagen hade inkommit följande skrivelse:</pre><pre>Interpellationerna 1993/94:26 och 21</pre><pre>Till riksdagen</pre><pre>Jag får härmed anmäla att tidigare överenskommet\r\nsvarsdatum för interpellation 1993/94:26 om\r\nåtgärder för att förhindra vräkningar framställd av\r\nHans Göran Franck är, på grund av utlandsresa,\r\nändrat till den 2 december 1993.</pre><pre>Interpellation 1993/94:21 om åtgärder för att\r\nminska antalet vräkningar framställd av Marianne\r\nCarlström besvaras också vid detta tillfälle.</pre><pre>Stockholm den 21 oktober 1993</pre><pre>Bengt Westerberg</pre><pre>5 §  Svar på interpellation 1993/94:13 om\r\nbostadsbidragen</pre><pre>Anf. 2  Socialminister BENGT\r\nWESTERBERG (fp):</pre><pre>Herr talman! Britta Sundin har frågat mig dels vilka\r\nåtgärder jag avser vidta för att familjer med små\r\ninkomster skall kunna bo kvar, eller om de är\r\ntrångbodda, skall kunna förbättra sitt boende, dels\r\nom bostadsbidragen även i fortsättningen skall vara\r\nett bostadspolitiskt instrument, som främjar ett bra\r\nboende, eller om bostadsbidragen undan för undan\r\nkommer att omvandlas till ett allmänt\r\nkonsumtionsstöd.</pre><pre>I regeringens proposition (1992/93:174) om\r\nbostadsbidragens administration, som riksdagen\r\nbehandlade i våras, slog regeringen fast att\r\n''bostadsbidragens uppgift är att ge ekonomiskt\r\nsvaga hushåll möjligheter att hålla sig med goda och\r\nrymliga bostäder. Den bostadsstandard som stödet\r\nskall säkra skall vara den som man på sikt vill nå för\r\nhela befolkningen och inte bara den standard som\r\nkortsiktigt klarar hushållens omedelbara behov''.\r\nRegeringen har sedan dess inte ändrat uppfattning.\r\nBostadsbidragen kommer även fortsättningsvis att\r\nvara ett bostadspolitiskt instrument.</pre><pre>I den nämnda propositionen föreslogs vidare en rad\r\nförbättringar som riksdagen också godkände. Den\r\ngenerella åldersgränsen för barn i fråga om\r\nbostadsbidrag till barnfamiljer höjdes från 17 till 18\r\når. De övre hyresgränserna höjdes med 400 kr per\r\nmånad för familjer med ett och två barn och med\r\n300 kr för familjer med tre och flera barn. De\r\nbostadskostnadsgränser över vilka bostadsbidrag\r\nlämnas med 50 % av bostadskostnaden höjdes med\r\n600 kr per månad för enbarnsfamiljer och med 400\r\nkr för familjer med två eller flera barn. Enklare och\r\nmer lättförståeliga regler för\r\nbostadsbidragsprövningen beslutades.</pre><pre>Höjningen av bostadskostnadsgränserna uppgick\r\ntill mellan 5 och 8 % i förhållande till 1993 års\r\nregler. Detta har medfört att andelen\r\nbidragshushåll med bostadskostnader som\r\növerstiger de övre bostadskostnadsgränserna har\r\nminskat kraftigt.</pre><pre>Britta Sundin hänvisar i sin interpellation till\r\nBoverkets anslagsframställning där verket\r\nredovisat en undersökning som visar att över\r\nhälften av bidragshushållen med hemmavarande\r\nbarn skulle få en försämring av bostadsbidragen år\r\n1994. Det är dock att märka att Boverket vid denna\r\nberäkning utgått från att\r\nbostadskostnadsökningarna under år 1994 uppgår\r\ntill 11 %. De avtal som hittills slutits har legat\r\navsevärt under den nivån. Om\r\nbostadskostnadsökningarna stannar vid en sådan\r\nlägre nivå blir resultatet ett annat än vad som\r\nredovisas i Boverkets anslagsframställning.</pre><pre>Avslutningsvis vill jag framföra att jag även\r\nfortsättningsvis noggrant kommer att följa vad som\r\nhänder på bostadsmarknaden och ta de initiativ när\r\ndet gäller bostadsbidragen som den utvecklingen\r\nkan föranleda.</pre><pre>Anf. 3  BRITTA SUNDIN (s):</pre><pre>Herr talman! Jag vill tacka socialminister Bengt\r\nWesterberg för svaret på min interpellation även\r\nom jag tycker att det var mycket tunt.</pre><pre>Socialministern redovisar i sitt svar den proposition\r\nom bostadsbidrag som vi behandlade i riksdagen i\r\nvåras. Det är ju för mig redan kända fakta. Min oro\r\nför de låglönegrupper som i dag har bostadsbidrag\r\nhar inte minskat av det här svaret.</pre><pre>På en punkt har svaret ändå gjort mig lugnare. Med\r\ndetta svar kan vi slå fast att bostadsbidragen även\r\nfortsättningsvis skall vara ett bostadspolitiskt\r\ninstrument. Det är bra.</pre><pre>Från tid till annan har det dykt upp åsikter i\r\ndebatten om att bostadsbidrag borde jämställas\r\neller t.o.m. slås ihop med socialbidrag. Med tanke\r\npå hur den här regeringen har handskats med\r\nbostadsfrågorna har jag känt en oro för att det\r\nskulle bli så. Men nu har jag av socialministern klart\r\nfått deklarerat att bostadsbidragen skall vara\r\nbostadsbidrag också i framtiden. Det tackar jag för.</pre><pre>Men vad händer med de bostadspolitiska målen om\r\nregeringen låter bostadsbidragen urholkas så att de\r\nblir mindre och mindre värda? Det är den\r\nutveckling som vi har fått uppleva de senaste åren.\r\nFrån 1992 till 1993 har andelen bidrag av hyran\r\nminskat. Nu säger Boverket att det också blir en\r\nsådan utveckling från 1993 till 1994.</pre><pre>Många oroliga hyresgäster, bostadsrättsinnehavare\r\noch även småhusägare hör i dag av sig till mig. De\r\nringer, skickar kort och brev, och jag träffar dem på\r\narbetsplatser och vid olika möten.</pre><pre>En del har hamnat i en hopplös situation och säger:\r\nnu går det inte längre. En del har fått tränga ihop\r\nsig i mindre bostäder. På nära håll har jag fått\r\nuppleva hur en vuxen son har fått flytta tillbaka till\r\nsina föräldrar.</pre><pre>Detta är en skrämmande utveckling, och den går\r\nrasande fort. Bostadskostnaderna har under de\r\nsenaste åren ökat mycket kraftigare än kostnaderna\r\ni övrigt.</pre><pre>Antalet familjer som är berättigade till\r\nbostadsbidrag ökade med 20 % från 1992 till 1993.\r\nBoverket beräknar att vi för 1994 får räkna med\r\nytterligare kraftiga ökningar. Under 1993 kommer\r\nca 8 000 familjer i Sverige att vräkas därför att de\r\ninte klarar av att betala sin hyra. För första gången\r\npå 50 år ökar trångboddheten i Sverige.</pre><pre>Arbetslösheten ligger nu på en nivå som vi 1991 inte\r\nens kunde drömma om. Vi vet att den innebär att\r\nman får minskade inkomster och att man får\r\nytterligare problem med att klara av sin\r\nboendekostnad.</pre><pre>Visst har hyresgränserna höjts, som socialministern\r\nsäger i sitt svar, men faktum kvarstår ändå. 1993 var\r\n65 %, eller 210 000 familjer, förlorare, dvs.\r\nbostadsbidraget täckte en mindre del av\r\nbostadskostnaden än året innan. För 1994 beräknar\r\nBoverket att detta kommer att gälla 52 %. Mer än\r\nhälften av bostadsbidragsfamiljerna får alltså en allt\r\nmindre del av hyran täckt. I båda fallen är det\r\nfamiljer med de lägsta inkomsterna som drabbas\r\nvärst.</pre><pre>Jag har nu inte räknat med en kostnadsökning på\r\n11 % utan på 5,5 %. Den siffran har jag hittat i\r\nBoverkets skrift Bostadsbidrag 1993. Den hade jag\r\ninte fått när jag ställde min interpellation.\r\nDessutom finns det i dag faktiskt bedömare som\r\ntror att kostnadsökningarna kommer att bli\r\nbetydligt större. Vi vet också att regeringen har lagt\r\nfram förslag om ytterligare försämringar i\r\nbostadssektorn med 3 miljarder under kommande\r\når.</pre><pre>Hur går det om vårdnadsbidraget införs? Enligt det\r\nförslag som en arbetsgrupp har lagt fram kommer\r\ndet att påverka bostadsbidraget. Det kan innebära\r\natt bostadsbidraget kan minska med upp till 4 500\r\nkr per år. En ensamstående mamma får\r\nvårdnadsbidrag som hon inte kan leva på, dyrare\r\nbarnomsorg, tappar de 90 garantidagarna och får\r\nminskat bostadsbidrag. Vad säger Bengt\r\nWesterberg till henne?</pre><pre>Hur går det med våra mål i bostadspolitiken, om\r\nden här utvecklingen får fortsätta? Alla skall ha\r\nmöjlighet att hålla sig med goda och rymliga\r\nbostäder, säger vi. Tror inte socialministern att det\r\nhär klingar ganska falskt i mångas öron i dag?</pre><pre>Jag skall noggrant följa vad som händer på\r\nbostadsmarknaden och ta initiativ när det gäller\r\nbostadsbidragen som den utvecklingen kan\r\nföranleda, som socialministern säger i sitt svar.</pre><pre>Vad är det för utveckling? Räcker det inte med det\r\nsom jag har påvisat i det här inlägget? Vad är det\r\nsom ytterligare behövs för att Bengt Westerberg\r\nskall gripa in?</pre><pre>Anf. 4  Socialminister BENGT\r\nWESTERBERG (fp):</pre><pre>Herr talman! Låt mig först börja med att konstatera\r\natt en hel del av de svårigheter som Britta Sundin\r\npekar på hänger ihop med att vi har en ekonomisk\r\nkris i landet. Den kan vi inte trolla bort genom att\r\nknäppa med fingrarna eller genom att svänga med\r\nen trollstav. Krisen finns där. Det är sant att den\r\nleder till att fler hushåll blir berättigade till\r\nbostadsbidrag och för övrigt också till sociabidrag.\r\nJag tycker att det är bra att den här typen av\r\nskyddsnät finns som kan hjälpa människor även i\r\nsvåra ekonomiska tider. På den punkten utgår jag\r\nifrån att vi är helt överens.</pre><pre>Vi kan också konstatera att man i en mycket stor\r\ndel av hyresbeståndet har nått en smärtgräns när\r\ndet gäller hyror. I praktiken har vi en\r\nmarknadsanpassning av hyrorna i ungefär 80 % av\r\nbeståndet. Där finns det inte utrymme för några\r\nstora hyreshöjningar. Det skulle leda till tomma\r\nlägenheter. Hushållen kan inte betala mycket högre\r\nhyror än vad de redan gör i dag. Det har också lett\r\ntill att i de pågående hyresförhandlingarna träffas\r\navtal i regel på en ganska låg nivå. Jag tror\r\ngenomsnittet i dag för de träffade avtalen -- 60--\r\n70 % av avtalen är nog klara vid det här laget --\r\ngäller drygt 3,5 %. Det är alltså mindre än den\r\nhyreshöjning som Boverket har räknat med i sin\r\nsenaste utredning.</pre><pre>Britta Sundin säger att många får en mindre andel\r\nav sin hyra som bostadsbidrag. Det är korrekt.\r\nMinskningen är dock genomsnittligt mycket liten.\r\nMellan 1992 och 1993 handlade det om att det var\r\nen procentenhet mindre av hyran som utgick i\r\nbostadsbidrag, enligt Boverkets utredning som\r\nBritta Sundin hänvisade till. I verkligheten har det\r\nalltså skett en ytterst marginell justering.\r\nGlädjande är att det i år är en betydligt mindre\r\nandel än förra året, och mindre än 1992, som ligger\r\növer den övre hyresgränsen. År 1992 var det 40 %\r\nav hushållen som gjorde det. I år är vi nere i 30 %.\r\nNästa år kommer vi att vara nere på ungefär 20 %.\r\nTillsammans med en del andra regelförändringar\r\nsom vi har gjort har det här lett till att den\r\nfördelningspolitiska profilen för bostadsbidragen --\r\nden omfördelning vi åstadkom med hjälp med av\r\nbostadsbidragen -- har skärpts under de senaste\r\nåren. Det tycker jag är en positiv och bra\r\nutveckling.</pre><pre>Britta Sundin tar också upp frågan om vilka\r\neffekter vårdnadsbidraget kan ha. Jag kan bara\r\nkonstatera att för den ensamstående mamma -- det\r\när det vanligaste -- som förvärvsarbetar och som får\r\nett vårdnadsbidrag att användas för att betala\r\nkostnader i barnomsorgen kommer\r\nbostadsbidraget inte att påverkas med det förslag\r\nsom arbetsgruppen har lagt fram. Detsamma gäller\r\nnaturligtvis för en ensamstående pappa.\r\nRegeringen har dock ännu inte tagit ställning till\r\nförslaget. Arbetsgruppens förslag medför ett\r\nminskat bostadsbidrag för den som väljer att vara\r\nhemma och uppbära vårdnadsbidrag. Men det\r\nmedför totalt sett ett ökat tillskott av pengar.\r\nVårdnadsbidraget efter skatt är litet mindre än\r\n20 000 kr. Av den summan förlorar man knappt\r\n5 000 kr i bostadsbidrag, men det blir ändå mer\r\npengar över än vad det är i dag.</pre><pre>Till sist frågade Britta Sundin mig vilka initiativ jag\r\när beredd att ta. Ett initiativ har varit den\r\nproposition som riksdagen behandlade så sent som\r\ni slutet av våren. Det är inte på något sätt så att jag\r\noch regeringen förhåller oss passiva i denna fråga.\r\nTvärtom tar vi initiativ när det behövs. Just nu ser\r\njag inte behov av några ytterligare initiativ. Nu skall\r\nde nya reglerna sättas i verket fr.o.m. årsskiftet.\r\nSedan får vi se vad som händer. Vi följer noga\r\nutvecklingen, bl.a. med hjälp av Boverket. Det är\r\ninte otänkbart att vi kan behöva återkomma även\r\nunder nästa år med någon form av initiativ från\r\nregeringens sida. Men för dagen är det inte aktuellt.</pre><pre>Anf. 5  BRITTA SUNDIN (s):</pre><pre>Herr talman! Det är svårt att bedöma\r\nkostnadsutvecklingen. Det råder delade meningar\r\nom hur hög bostadskostnaden i slutändan kommer\r\natt bli för 1994. För 1993 gjorde\r\nFinansdepartementet en bedömning att det det\r\nskulle bli 5,8 %. I verkligheten blev det 7,1 %. I de\r\nförhandlingar som i dag är slutförda finns det\r\nförbehåll för kostnadsökningar som kan komma\r\ntill.</pre><pre>I dag vet vi att regeringen har lagt fram ett förslag\r\nom att ytterligare 500 miljoner skall dras bort ifrån\r\nräntebidragen. Det kommer att innebära\r\nkostnadsökningar av ganska rejäla mått. Dessutom\r\ngäller hyresförhandlingarna bara hyresgäster.\r\nMånga bostadsrättshavare i Sverige sitter i en rejäl\r\nknipa som de inte kan ta sig ur. I slutändan kommer\r\nde att drabbas av konkurs om ingenting görs.</pre><pre>Det mest besvärande och det som jag anser är mest\r\noroligt är att försämringarna drabbar dem som\r\nredan i dag har det sämst. De som har de lägsta\r\nlönerna får vidkännas de här sänkningarna av\r\nbostadsbidragen i förhållande till hyran. Även om\r\nBengt Westerberg inte anser att det är särskilt\r\nmycket att ta hänsyn till vet jag hur det är. Jag har\r\nträffat många människor som lever så på\r\nmarginalen att en minskning av bostadsbidragen på\r\ndetta sätt kan få katastrofala följder. Jag är orolig\r\nför att vi håller på att tappa målsättningen när det\r\ngäller den sociala bostadspolitiken och välfärden,\r\nsom vi har varit överens om här i Sverige. På vilket\r\nsätt skall vi kunna hjälpa dessa familjer så att de\r\nslipper flytta och byta ner sig till trångboddhet?</pre><pre>Anf. 6  Socialminister BENGT\r\nWESTERBERG (fp):</pre><pre>Herr talman! Jag tycker inte att den beskrivning\r\nsom Britta Sundin ger är riktigt korrekt. Med de\r\nförändringar vi har gjort av bostadsbidragen gäller\r\nen mycket stor del av förbättringarna\r\nensamstående föräldrar. Det beror på att i det nya\r\nregelsystemet så räknas inte bidragsförskotten in i\r\nden inkomst som man beräknar bostadsbidragen\r\nmed utgångspunkt ifrån. De ensamstående\r\nföräldrarna måste rimligen vara bland dem som har\r\ndet svårast i den grupp av hushåll som får\r\nbostadsbidrag. Jag tror, som sagt, inte att\r\nbeskrivningen av att det är de som drabbas hårdast\r\när riktigt korrekt.</pre><pre>Generellt kan man säga att de regelförändringar vi\r\nhar genomfört innebär att de som har höga\r\nboendekostnader får ökad hjälp oavsett om de har\r\nlåga inkomster eller medelinkomster. Om man har\r\nhöga boendekostnader får man hjälp. Det hänger\r\nihop med höjningen av den övre\r\nbostadskostnadsgränsen som jag talade om\r\ntidigare.</pre><pre>Herr talman! När det gäller\r\nhyresöverenskommelserna håller jag med Britta\r\nSundin om att man inte kan veta hur utfallet blir.\r\nI går skaffade jag från SABO och Hyresgästernas\r\nriksförbund fram de överenskommelser som\r\nföreligger redan i dag. Där är genomsnittet\r\nbetydligt lägre än 5,5 %. Det finns åtskilliga avtal\r\ndär man inte har någon hyreshöjning alls. Jag\r\nuppskattar att genomsnittet för de flesta avtalen är\r\n3,5 %. En del överenskommelser återstår förvisso.\r\nVi får se vad som händer. Min gissning är att de som\r\när kvar att förhandla i stort sett kommer att följa\r\nde överenskommelser som redan är träffade. Inte\r\nminst de marknadsfaktorer som jag pekade på talar\r\nför att det inte kommer att bli några stora\r\nhyreshöjningar. På den punkten känner jag faktiskt\r\nen betydande optimism.</pre><pre>Anf. 7  BRITTA SUNDIN (s):</pre><pre>Herr talman! Vi gör faktiskt helt olika bedömingar\r\nav kostnadsutvecklingen på hyressidan. Jag har inte\r\nhaft tillgång till samma material som\r\nsocialministern. Däremot vet jag att det finns\r\nmånga stora SABO-företag som i dag ännu inte har\r\ngjort upp och där man tror att en uppgörelse\r\nknappast kommer till stånd före årsskiftet. I\r\nuppgörelserna ligger också ett förebehåll för att\r\nhyran kan komma att öka om det kommer förslag\r\nsom innebär ytterligare kostnadsökningar.</pre><pre>När det gäller de ensamstående med barn tycker jag\r\natt man har gjort en litet för enkel bedömning, även\r\nfrån Boverkets sida. Man tycks ha glömt bort att i\r\nden proposition som socialministern hänvisar till\r\nplockade man också bort ett särskilt bidrag på 1 800\r\nkr som de de här familjerna tidigare hade fått. I\r\npropositionen sade man att man plockar bort det\r\nhär bidraget och att det i stället skall bli fråga om\r\nett ökat bostadsbidrag.</pre><pre>Skall man vara riktigt rättvis mot dessa familjer\r\nskall man alltså ifrån detta resultat dra 1 800 kr om\r\nåret. Då blir resultatet ännu sämre än vad som syns,\r\nt.o.m. i Boverkets beräkningar.</pre><pre>Jag har inte någonstans kunnat se att man har tagit\r\nhänsyn till detta. Det har egentligen ingenting med\r\nbostadsbidragen att göra, utan var ett särskilt\r\nbidrag som dessa familjer fick t.o.m. i år.</pre><pre>Det är alltså min bedömning att vi här har ett\r\njättestort problem. Det är nödvändigt att vi tittar\r\npå hur dessa familjer skall klara av sin situation.</pre><pre>I går hörde jag en familjeekonom i TV, som\r\nberättade om hur problematiskt det är för många\r\nfamiljer och som sade att man kanske måste\r\nomprioritera. Är det verkligen nödvändigt att varje\r\nbarn skall ha ett eget rum?</pre><pre>Vad säger Bengt Westerberg om de målsättningar\r\nvi har? Vi har sagt att för barnens skull, för deras\r\nmöjligheter till uppväxt i ett välfärdssamhälle, skall\r\nvi som målsättning ha att varje barn skall ha eget\r\nrum. Tycker socialministern också att det är dags\r\natt omprioritera detta?</pre><pre>Anf. 8  Socialminister BENGT\r\nWESTERBERG (fp):</pre><pre>Fru talman! Jag tycker att vi skall hålla fast vid de\r\nmålsättningar som vi har framlagt i den sociala\r\nbostadspolitiken. Det är också vad som ligger till\r\ngrund för regeringens proposition om\r\nbostadsbidragen. Men det stora bostadspolitiska\r\nproblemet handlar faktiskt inte om ungdomar, som\r\ni dag i regel har en mycket god bostadsstandard.\r\nDet handlar i stället om äldre människor. För dem\r\nbehöver vi förbättra bostadsstandarden. För dem\r\när det ingalunda självklart med något eget rum. Det\r\när fortfarande mycket vanligt att gamla och sjuka\r\nmänniskor tvingas tillbringa en stor del av livet i\r\nflerbäddsrum under ganska dåliga förhållanden.\r\nDär ser jag den största utmaningen för 1990-talet\r\nnär det gäller att öka bostadsstandarden.</pre><pre>För familjerna skall vi i huvudsak hålla fast vid de\r\nregler och normer som vi har. Jag menar att\r\nbostadsbidragen är ett viktigt led i\r\nbostadspolitiken. De hjälper också många\r\nbarnfamiljer med låga inkomster och höga\r\nboendekostnader att ha en bra standard. Det skall\r\nvi se till att de kommer att kunna ha i fortsättningen\r\nockså.</pre><pre>Överläggningen var härmed avslutad.</pre><pre>\r\n6 §  Svar på interpellation 1993/94:6 om den\r\nekonomiska situationen för vissa\r\nbostadsrättsföreningar</pre><pre>Anf. 9  Statsrådet BO LUNDGREN (m):</pre><pre>Fru talman! Oskar Lindkvist har frågat mig vilka\r\nåtgärder jag ämnar vidta för att komma till rätta\r\nmed problemen med konkurser i nyare\r\nbostadsrättsföreningar och för de boende i sådana\r\nföreningar.</pre><pre>Regeringen kommer i morgon att lämna riksdagen\r\nett förslag till åtgärder för att stabilisera\r\nbostadskreditmarknaden. Ett syfte med de\r\nåtgärder som regeringen föreslår är att motverka\r\nobestånd hos ägare av bostadshus som byggts eller\r\nbyggts om med statligt stöd under senare år. Ett\r\nannat syfte är att underlätta finansieringen av\r\nbostadsbyggandet de närmaste åren.</pre><pre>Bl.a. föreslås att alla krav på viss lånefinansiering\r\nför rätt till räntebidrag enligt de regler som gällde\r\nfram till utgången av 1991 tas bort. Förslaget\r\ninnebär ökade möjligheter för utsatta\r\nfastighetsägare att rekonstruera lånebilden på\r\nfastigheten utan risk för att räntebidragen minskas.\r\nVidare föreslås en tillfällig ordning med en särskild\r\nstatlig avgiftsbelagd kreditgaranti för att möjliggöra\r\nför kreditinstituten att lämna lån för att hjälpa\r\nutsatta fastighetsägare att omfördela en del av\r\nränteutgifterna på de fastighetslån som\r\nfastighetsägaren tagit upp inom ramen för det\r\ngamla bostadsfinansieringssystemet.</pre><pre>Dessa åtgärder, om de genomförs, bör\r\nsammanfattningsvis förbättra möjligheterna för\r\nfastighetsägare och kreditgivare att undvika\r\nkonkurser. Inte minst gäller detta nyare\r\nbostadsrättsföreningar som har ett högt\r\nkostnadsläge till följd av de höga\r\nproduktionskostnader och räntor som rådde under\r\nslutet på 1980-talet.</pre><pre>I sin interpellation berör Oskar Lindkvist också\r\nbesluten om att minska de statliga\r\nräntesubventionerna under perioden 1994--1996\r\nmed tillsammans 3 miljarder kronor. Jag vill erinra\r\nom att det förslag som regeringen har lämnat\r\nriksdagen om hur denna besparing bör läggas ut\r\ninnebär att de senast färdigställda årgångarna av\r\nhyres- och bostadsrättshus undantas från\r\nbesparingen 1994.</pre><pre>Anf. 10  OSKAR LINDKVIST (s):</pre><pre>Fru talman! Min reaktion: Alltid något. Så kan jag\r\nväl uttrycka mig om svaret från statsrådet Bo\r\nLundgren.</pre><pre>Mycket har ju sipprat ut om vad som står i\r\nmorgondagens proposition -- mycket mera än vad\r\nsvaret innehåller. Tidningarnas kommentarer är\r\nbåde klarsynta och logiska. Jag skall ta ett litet\r\navsnitt ur Finanstidningen för i dag, den 28 oktober\r\n1993.</pre><pre>Tidningen skriver: ''Frågan är bara hur långt\r\nDanells förslag räcker.'' Tills vidare utgår jag ifrån\r\natt Danellförslaget är regeringens proposition.</pre><pre>''Visserligen'', fortsätter tidningen, ''ger det en\r\nstörre flexibilitet än de rådande systemen. Men\r\nnågon lösning för bostadslånekrisen är det\r\nknappast. För att klara den krävs att Sverige får fart\r\npå hjulen. Som så många andra ''lösningar' på\r\nfinanskrisen går Danells förslag snarast ut på att\r\nskjuta problemen på framtiden i hopp om att denna\r\nser ljusare ut än nutiden.''</pre><pre>Det är precis den uppfattning som man hör överallt\r\ndär dessa frågor diskuteras. Det som har inträffat\r\när att effekterna av regeringens bostadspolitik har\r\nskapat en oro på bostadsmarknaden som vi i\r\nSverige inte är vana vid.</pre><pre>Det gäller hyresgäster och deras ökade\r\nboendekostnader, som leder till vräkningar och\r\npersonliga tragedier. Det gäller min frågeställning i\r\ninterpellationen: bostadsrättsföreningar som\r\npålagts kostnader av en omfattning som fört flera\r\nföreningar i konkurs. Andra bostadsrättsföreningar\r\nav senare årgångar befinner sig i oönskade\r\nkonkurslägen. Närmare ett femtiotal\r\nbostadsrättsföreningar är i konkurs, ett långt större\r\nantal är pressade ekonomiskt av regeringens\r\npolitik, som uppenbarligen bygger på det gamla\r\nantagandet att tål de den påfrestningen så tål de\r\nockså detta.</pre><pre>Vad jag känner till är en av avsikterna i regeringens\r\nmorgondagsproposition att\r\nbostadsrättsföreningarna skall undvika konkurs.\r\nNär handläggningen kommer i riksdagen skall jag\r\ngå in i en mera detaljerad beskrivning om hur litet\r\ndet aviserade förslaget i propositionen kommer att\r\ninnebära för de berörda bostadsrättsföreningarna.</pre><pre>I nuläget vill jag ta upp en fråga som har en given\r\nanknytning till min fråga i interpellationen. Det\r\ngäller alla bostadsrättshavarna i de berörda\r\nbostadsrättsföreningarna. De har gått in i\r\nbostadsrätten med en ekonomisk kalkyl på\r\nfamiljenivå som byggde på en fungerande\r\narbetsmarknad och i dess förlängning en rättvis\r\nbostadsmarknad.</pre><pre>Nu fungerar inte arbetsmarknaden.\r\nFamiljeinkomsterna minskas markant där det är\r\narbetslöshet. Följdverkningarna av\r\nbostadsrättsföreningarnas konkurs eliminerar inte\r\nden enskilde bostadsrättshavarens ekonomiska\r\nproblem, speciellt inte för dem som inte längre\r\nplatsar på arbetsmarknaden. Man lämnar den\r\nbostadsrätt som familjen bestämt sig för att satsa\r\npå. Man gör det inte frivilligt, men när man tvingas\r\ngå därifrån tar man med sig den skuld som man har\r\ntill bostadsrättsföreningen och den skuld man har\r\npå bostadsrätten, som har tagits i bank för att klara\r\ninsatsen i bostadsrätten. Många av dessa nuvarande\r\noch f.d. bostadsrättshavare skall också betala sin\r\ndel av de 3 miljarder kronor som regeringspartierna\r\noch Ny demokrati har bestämt skall tas ut under de\r\nkommande tre åren.</pre><pre>Statsrådet säger i sitt svar att regeringen har tagit\r\nhänsyn när det gäller utlägget av dessa 3 miljarder\r\nkronor. Det låter vackert. Men det är totalt fel\r\nslutsats. Åtskilliga kommer att få lämna sina hem --\r\nvare sig de bor i villor, bostadsrätt eller hyresrätt\r\nfrån framför allt de senaste årgångarna.</pre><pre>Jag förutsätter att vi båda som skåningar dagligen\r\nföljer upp den skånska pressen. I gårdagens\r\nHelsinborgs Dagblad noteras en undersökning som\r\nhar utförts bland 6 000 hyresgäster i Helsingborg.\r\nNära två personer av tre uppger att de vill flytta om\r\nde kan få ner sina hyror. Flertalet bor vanligtvis i\r\nbostäder som är anpassade till familjens storlek och\r\nbehov.</pre><pre>Alla som berörs av dagens svar och morgondagens\r\nförväntade proposition och de problem som\r\nregeringen anser att vi skall försöka lösa på deras\r\nsätt, kommer att bli mycket besvikna över\r\nregeringens handläggning av bostadspolitiken.</pre><pre>Anf. 11  LARS STJERNKVIST (s):</pre><pre>Fru talman! Statsrådet har vid upprepade tillfällen\r\nsagt att det finns två anledningar till att han inte vill\r\nskjuta upp besparingen på 3 miljarder kronor för\r\natt hjälpa dem som har de bekymmer som Oskar\r\nLindkvist har beskrivit.</pre><pre>En anledning är att människor skulle förlora\r\nförtroendet för regeringens politik. I förlängningen\r\nskulle räntorna gå upp och problemen i\r\nsamhällsekonomin fördjupas. Det märkliga är att\r\njag har inte mött en enda s.k. aktör som delar den\r\nuppfattningen. Jag har träffat många bankmän,\r\nekonomer, t.o.m. politiska kolleger med samma\r\npolitiska färg som statsrådet, t.ex. Mikael\r\nOdenberg och Georg Danell, som har sagt att det\r\nhär inte alls är något särskilt begåvat förslag. Jag\r\nhar träffat aktörer på marknaden,\r\nbyggentreprenörer och boende, som säger precis\r\nsamma sak.</pre><pre>För klarhets vinnande: Jag anser inte att man skall\r\nge bostadssektorn frisedel. Det är självklart att när\r\nstatens ekonomi skall saneras måste också statens\r\nkostnader pressas tillbaka på ett sådant\r\nbetydelsefullt och omfattande område som\r\nbostadssektorn. Däremot delar jag den uppfattning\r\nsom i stort sett alla jag har mött har framfört,\r\nnämligen att det är fel tidpunkt att genomföra\r\nbesparingarna. Det går inte att klämma fram mer\r\npengar ur en marknad och ur boende som redan är\r\nutmärglade. Risken är uppenbar att notan i stället\r\nbara skickas vidare till bankakuten eller till\r\nkommunernas socialbyråer.</pre><pre>Den andra anledningen är att den fördelning som\r\nstatsrådet har föreslagit, och som riksdagens\r\nmajoritet har beslutat om, är felaktig. Skall en\r\nbesparing i den storleksordningen genomföras,\r\nmåste alla -- även jag, statsrådet och Oskar\r\nLindkvist -- som har haft förmånen att bosätta sig i\r\nrelativt billiga lägenheter byggda tidigare få en\r\nchans att vara med och betala saneringen av\r\nstatsfinanserna.</pre><pre>I morgon skall en del förslag som Oskar Lindkvist\r\nsäger är väl kända läggas fram. Det finns i och för\r\nsig en del sympatiska inslag. Men samtidigt är det\r\nnågot som är galet. Alla är överens om vad som är\r\ngrundproblemet. Det verkar bakvänt att lägga fram\r\nförslag som hjälpligt försöker läka såren av de\r\nåtgärder som regeringen har vidtagit. Det bästa och\r\neffektivaste borde rimligtvis vara att i stället\r\nundanröja orsaken till att så många människor har\r\ndet besvärligt. Man borde skjuta upp den besparing\r\nsom har gjort att så många fastighetsägare befinner\r\nsig i denna penibla situation.</pre><pre>Jag vill återkomma till den fråga jag inledde med.\r\nJag tycker att det är viktigt att vi som politiker är\r\nlyhörda. Självfallet skall vi vägledas av våra\r\nideologiska värderingar. Jag inser att hur mycket\r\njag än tjatar och sliter min kalufs kommer jag aldrig\r\natt lyckas övertyga statsrådet om att en social\r\nbostadspolitik och ett aktivt statligt och\r\nsamhälleligt ansvar är riktigt och viktigt. Däremot\r\nhar jag fortfarande en förhoppning om att vi vid\r\nakuta situationer skall kunna enas om åtgärder som\r\ngör att människor får en rimlig möjlighet att\r\nanpassa sig efter kraftiga svängningar i\r\nverkligheten. Vi skall ta rimliga hänsyn till vad\r\nolika intressenter säger.</pre><pre>Alldeles oavsett utgångspunkter eller ideologiska\r\nvärderingar har jag inte mött en enda som har sagt\r\natt dessa besparingar är nödvändiga och riktiga.\r\nKan statsrådet nämna någon som kan verifiera den\r\nbeskrivning som statsrådet så ofta framför? Nämn\r\nnågon som ger stöd för uppfattningen att\r\nbesparingar på 3 miljarder kronor på\r\nbostadsområdet är nödvändiga för att skapa\r\nförtroende för regeringens ekonomiska politik.\r\nNämn en ekonom, bankman eller aktör på\r\nmarknaden som kan stödja den uppfattningen.</pre><pre>Anf. 12  STEFAN ATTEFALL (kds):</pre><pre>Fru talman! I min egenskap av boende i en\r\nbostadsrätt i en HSB-förening och med erfarenhet\r\nav en 18-procentig hyreshöjning skulle jag också\r\nvilja lägga mig i denna diskussion.</pre><pre>Vi vet att bostadssubventionerna har gått och går\r\nbåde till rika och fattiga människor i vårt land -- i\r\nenlighet med olika kalkyler kanske mest till de\r\nvälbeställda. Det har varit en dålig\r\nfördelningspolitisk träffsäkerhet i de allmänna\r\nbostadsstöden. Det är självklart att när\r\nstatsfinanserna skall saneras måste det också\r\nberöra bostadssektorn. Hur snabbt och hur mycket\r\när självklart en svår avvägning. Det intressanta i\r\nsammanhanget är att notera att\r\nSocialdemokraterna är emot alla förändringar\r\noavsett när de inträffar.</pre><pre>Vi antog ett nytt bostadsfinansieringssystem i\r\nriksdagen. Det byggde på bl.a. att det skulle gå\r\njämnt ut med det gamla systemet om räntorna\r\nsjönk något. De har sjunkit mer än vad kalkylerna\r\nbyggde på. Det har visat sig så till vida att inte bara\r\nsubventionerna utan även räntorna avgör vad\r\nnettoeffekten blir.</pre><pre>Jag delar uppfattningen att bostadsrätterna\r\nbefinner sig i en speciellt bekymmersam situation.\r\nDet beror på bl.a. att där inte finns möjligheter att\r\nslå ut eventuella besparingar på större bestånd.\r\nDessutom byggdes en stor andel bostadsrätter\r\nunder de sista åren på 1980-talet när\r\nproduktionskostnaderna var höga. Kalkylerna\r\ngrundades på fortsatt hög inflation och höga räntor.\r\nSedan har vi fått uppleva att inflationen drastiskt\r\ngått ned och att statsfinanserna kräver besparingar.</pre><pre>Denna situation måste pareras på olika sätt. Bo\r\nLundgren har nämnt en del saker. Det finns\r\nbostadsbidragssystem, och det har tagits hänsyn till\r\nnya besparingar i detta avseende. Jag har själv varit\r\nmed i finansutskottet och beslutat om fördelning av\r\nbesparingar på en halv miljard kronor 1994 som\r\ninte berör de nya årgångarna. Sedan är det fråga\r\nom ytterligare 1 miljard kronor 1995 och en halv\r\nmiljard kronor 1996.</pre><pre>En annan sak som är intressant att diskutera i\r\nsammanhanget och som är viktig är det långa\r\nperspektivet för bostadsrätterna. Vi\r\nkristdemokrater har arbetat fram en rapport om\r\nbostadsrätternas situation. Vi pekar på den\r\nskuldbomb som finns inbyggd i många\r\nbostadsrättsföreningar. Kalkylerna har grundats på\r\nhöga produktionskostnader och en hög\r\nskuldsättning men också på att inflationen skulle\r\namortera bort skulderna. Därför har det inte lags in\r\nnågra större amorteringar för dem som bor i\r\nbostadsrätt. Hela boendekalkylen har byggt på att\r\ninflationen skulle rädda en del av kalkylen. När\r\ninflationen sjunker och vi kommer i ett läge där\r\nräntebidragen måste trappas ned hamnar vi i en\r\nbekymmersam situation. När räntebidragen efter\r\nett antal år trappas ned har bostadsrättshavaren\r\ningen avdragsrätt för den del i föreningens skuld\r\nsom man har såsom bostadsrättshavare.\r\nVillaägaren har rätt att dra av sin skuld, men inte\r\nbostadsrättshavaren.</pre><pre>I den här rapporten skissar vi kristdemokrater på\r\nolika förslag för att åstadkomma mer neutralitet\r\nmellan exempelvis villaägare och\r\nbostadsrättshavare. Vi har exempelvis tagit upp\r\navdragsrätt även för föreningens skuld och\r\nräntebörda och samma nedtrappningsregler av\r\nboendesubventionerna för villor som för\r\nbostadsrätter. I dagens system ligger en skevhet,\r\nsom är konstruerad under tidigare år av en gången\r\nmajoritet i Sveriges riksdag.</pre><pre>Min fråga till Bo Lundgren är: Vad händer i det\r\nlångsiktiga persektivet i regeringens arbete? Pågår\r\nnågot arbete med att lägga fram förslag för att\r\nkomma till rätta med den skuldbomb som jag tror\r\när det kanske allvarligaste problemet i dagens\r\nsituation?</pre><pre>På många håll i landet är bostadssituationen\r\nbekymmersam när det gäller bostadsrätter och\r\nboende i övrigt. Men framför allt ser jag en stor fara\r\nnär nedtrappningarna av subventionerna slår\r\nigenom om några år och inflationen fortfarande är\r\nlåg och den här skulden skall betalas, om man som\r\nprivatperson inte har någon avdragsrätt för den.</pre><pre>För att hjälpa till i det arbete som jag hoppas\r\npågår -- eller i alla fall borde komma i gång -- i\r\nFinansdepartementet skulle jag vilja överlämna vår\r\nrapport från kds. Jag hoppas att den skall vara till\r\nnytta i statsrådets fortsatta arbete.</pre><pre>Anf. 13  Statsrådet BO LUNDGREN (m):</pre><pre>Fru talman! Lars Stjernkvist tyckte att jag skulle\r\nbidra till att undanröja orsakerna till att så många\r\nmänniskor har det besvärligt i dag. Det är just det\r\nsom jag gör. I det politiska valet i september 1991\r\nundanröjdes en av de stora orsakerna, nämligen\r\nden förra regeringen. Det är ju den förra\r\nregeringens politik under 1980-talet som har lett till\r\nde allmänna ekonomiska problem som vi har att\r\nhantera.</pre><pre>Det är också den bostadspolitik som bär den\r\nregeringens signum, inte minst med medverkan av\r\nOskar Lindkvist här i riksdagen, som har skapat\r\nväldigt mycket av besvärligheterna. Oskar\r\nLindkvist kommer att gå upp här i talarstolen och\r\nsäga: Nu upprepar han sig igen! Men någonting som\r\när fast klart dokumenterat måste man ta upp,\r\neftersom Oskar Linkvist åtekommer med samma\r\ntyp av frågeställningar gång efter annan.</pre><pre>Oskar Lindkvist resonerade även mycket kring den\r\nallmänna ekonomisk-politiska situationen, vilket\r\njag tycker är rimligt och bra. Bostadspolitiken\r\nmåste ju numera ses i ett totalt ekonomisk-politiskt\r\nsammanhang. Oskar Lindkvist hänvisade till de\r\nmånga familjer som drabbas av den ena partens\r\neller bägge parters arbetslöshet och de ekonomiska\r\nproblem och andra problem som följer av detta.</pre><pre>Det beror främst på tre saker. Det beror på de\r\nstrukturella problem som byggdes upp under de\r\nsenaste decennierna, en allför stor offentlig sektor\r\noch generösa transfereringssystem, som minskade\r\nproduktiviteten på ett sätt som dämpade\r\nkonkurrenskraften.</pre><pre>Det beror också på de höga skatterna med sina\r\nsnedvridande effekter, skatter som ändå inte räckte\r\ntill för att undvika det strukturella\r\nbudgetunderskott som redan i mitten av 70-talet\r\nväxte fram, vilket i sin tur så småningom drev upp\r\nräntenivåerna.</pre><pre>Det beror inte minst på den finanssektorkris som\r\nfrån år 1985 och framåt har präglat ekonomin och\r\nsvarar för det största problemet bakom dagens\r\nnedgång, och som också är motivet till uppgången\r\ni dagens byggkostnader som är så förödande.</pre><pre>Problemet är att dessa hus byggdes alldeles för dyrt.\r\nDet kan väl inte ens Oskar Lindkvist beskylla den\r\nhär regeringen för att ha åstadkommit. Det är ju\r\nOskar Lindkvist och de som var beredda att lura\r\nhyresgäster och bostadsrättshavare att göra\r\nglädjekalkyler, att tro på en hög inflation och att\r\nacceptera byggkostnader som var fullkomligt\r\norimliga, som har gjort det.</pre><pre>Det som vi nu ägnar oss åt är att försöka förbättra\r\nsituationen och få en ny sådan. Samtidigt som vi gör\r\nde nödvändiga åtgärderna försöker vi så långt\r\nmöjligt lindra effekterna av den förra regeringens\r\nbostadspolitik för de människor som drabbats av\r\nden. Att rensa upp i den sörjan är inget roligt\r\narbete. Det måste jag säga.</pre><pre>Låt oss se på kostnaderna för att producera den här\r\ntrerumslägenheten på 72 m2 med normal\r\nstandard -- det av alla så omhuldade exemplet. Den\r\nlägenheten kostade i bara ränteutgifter, med\r\ndåvarande byggkostnader och ränteläge, 9 300 per\r\nkr månad. Tycker Oskar Lindkvist att den summan\r\när rimlig? Eller är det rimligt att den totala\r\nhyreskostnaden egentligen var över 11 000 kr? Är\r\nOskar Lindkvist stolt över den politiken? Jag tar i\r\nlitet grand, därför att jag tycker att vi går på\r\ntomgång i debatten. Var och en skall ju ta sitt\r\nansvar, både i den finansiella och i den politiska\r\nsektorn.</pre><pre>Vi har nu lyckats få ned byggkostnaderna. Vi har\r\nlyckats skapa utrymme för de räntesänkningar som\r\nsammantaget gör att motsvarande lägenhet i dag\r\nbyggs med en ränteutgift på 5 700 kr per månad. Vi\r\nfinner kanske att det blir mindre än så, om vi jämför\r\nmed dagens räntenivå. Det är alltså dramatiska\r\nförändringar till det bättre. Det är det här som ger\r\nbåde dagens och morgondagens boende en bättre\r\nsituation.</pre><pre>Att gå in med åtgärder som syftar till att ta tillbaka\r\ndet som åstadkommits för att ge en tillräcklig\r\nstramhet i finanspolitiken och därmed få ned\r\nräntorna skulle ju vara förödande för människorna\r\ni Sverige. En sådan politik är jag inte beredd att\r\nmedverka till.</pre><pre>Däremot skall vi naturligtvis vidta alla de åtgärder\r\nsom vi kan som syftar till att lindra effekterna för\r\nde människor som drabbas av Socialdemokraternas\r\nbostadspolitik.</pre><pre>Problemet med bostadsrätterna, som Stefan\r\nAttefall tog upp, är gränssättandet. Vi har t.ex. det\r\nextrema fallet där man i en förening har en\r\nfastighet, ingen fördelningsmöjlighet, samma\r\nårgång. Man ligger alltså illa till. När vi har lagt ut\r\nde 3 miljarder kronor som Socialdemokraterna\r\nhösten 1992 var överens med regeringen om att\r\nspara, har vi till skillnad från vad\r\nSocialdemokraterna då förutsatte lagt ut sparandet\r\növer tre år, med lindring under det första året för\r\nde senaste årgångarna. Det har regeringen gjort.</pre><pre>Regeringen lägger nu fram ytterligare förslag för att\r\nförbättra deras situation. Vi ser också ljusglimtar i\r\nekonomin, efter det mörker som skapades av den\r\nförra regeringen, vilket också, som Oskar Lindkvist\r\nsjälv sade, hjälper till. Vi försöker alltså ta hänsyn\r\ntill den här kategorin och underlätta deras\r\nsituation.</pre><pre>Fastighetsbeskattningen, som Stefan Attefall tog\r\nupp, måste man fundera på när det gäller hur den\r\nskall utformas. Jan Francke har ett\r\nutredningsuppdrag där han redovisar vissa tankar\r\nom bostadsrättsföreningarnas beskattning för\r\nframtiden. Det finns ytterligare utredningsförslag,\r\nsom det finns anledning att lägga fram på\r\nriksdagens bord under våren 1994. Visserligen kan\r\njag inte förutse de eventuella svårigheter som finns\r\ni det här avseendet. Men det är i vart fall min\r\nambition, för att på det viset kunna förbättra\r\nsituationen. Då diskuteras ju bl.a. de frågor som\r\nStefan Attefall tog upp i sitt inlägg här.</pre><pre>Anf. 14  LARS STJERNKVIST (s):</pre><pre>Fru talman! Jag konstaterar att det inte är särskilt\r\nlätt att vara oppositionspolitiker i den här\r\nkammaren och i dessa tider. Först säger statsrådet\r\nBo Lundgren att allt det som vi socialdemokrater\r\nhar gjort är fel. Sedan säger Stefan Attefall att vi\r\nsocialdemokrater inte har gjort ett dugg. I all min\r\nblygsamhet konstaterar jag att det vore bättre om\r\nde som företräder majoriteten i den här kammaren\r\nägnade sig mer åt att regera och försöka styra\r\nlandet och mindre åt att försöka skärskåda\r\noppositionen. Jag säger detta särskilt av den\r\nanledningen att ni aldrig lyssnar på de kloka\r\nsynpunkter som vi kommer med.</pre><pre>Det som Bo Lundgren nu säger, i upprörda\r\ntongångar, om de 3 miljarderna och deras oerhörda\r\nbetydelse för statsfinanserna, för saneringen av\r\nstatsfinanserna och för respekten för den\r\nekonomiska politiken, är inte trovärdigt.</pre><pre>Stefan Attefall och många andra människor har fått\r\nkraftiga bostadskostnadsökningar, men Stefan\r\nAttefall tillhör de privilegierade, som har en rimlig\r\nchans att betala kostnadsökningarna. Han känner\r\nsäkert till att åtskilliga av hans grannar har det\r\nkämpigare. Många har blivit arbetslösa, och många\r\nhar det besvärligt på olika sätt.</pre><pre>Hur skall jag kunna förklara för dem att de 3\r\nmiljarderna är nödvändiga för att skapa balans i\r\nstatens ekonomi, när regeringen och riksdagen\r\nsamtidigt anser sig ha råd att skänka 30 miljarder\r\nkronor skattefritt till företagen -- om än i ett\r\nvällovligt syfte --, när man anser sig ha råd att sänka\r\nbolagsskatten, när man sänker skatten för\r\naktieägare?</pre><pre>Jag kan förstå att det finns motiv för alla dessa\r\nåtgärder, men de innebär ändå att den oerhört\r\ndisciplinerade budgetpolitiken, som statsrådet här\r\nslåss för när det gäller de 3 miljarderna, saknar\r\ntrovärdighet.</pre><pre>Vi är inte bara några övervintrade\r\nsocialdemokrater som här i kammaren i förtvivlan\r\nförsöker peka på vilka problem de människor har\r\nsom framför allt bor i nyare hus, utan det gör i stort\r\nsett alla jag möter. Det är minsann inte bara\r\npåhejare av socialdemokratisk bostadspolitik, utan\r\nockså en massa människor som delar Bo Lundgrens\r\ngrundvärderingar när det gäller bostadspolitik, som\r\nsäger att de hårda besparingar som nu genomförs\r\nav den sittande regeringen är felaktiga. Det är\r\nekonomer, bankfolk och många andra. Jag ber\r\nödmjukt statsrådet att namnge en som ger stöd för\r\nBo Lundgrens uppfattning att den här besparingen\r\när nödvändig för att rädda landets ekonomi.</pre><pre>Anf. 15  OSKAR LINDKVIST (s):</pre><pre>Fru talman! Jag fick frågan om jag kände någon\r\nstolthet över den socialdemokratiska\r\nbostadspolitiken. Ja, jag är fruktansvärt stolt över\r\nden socialdemokratiska bostadspolitiken.</pre><pre>Sverige är det enda landet i västvärlden som har\r\nhaft och har möjligheter att föra en bostadspolitik\r\ndär var och en skall kunna efterfråga en bostad som\r\nsvarar mot behovet för familjen och för den\r\nenskilde medborgaren. Jag är fruktansvärt stolt\r\növer att det har förunnats mig under lång tid i\r\nsvensk politik, som företrädare för svensk\r\narbetarrörelse i Socialdemokratiska\r\narbetarepartiet, att vara med om att bygga upp den\r\nsociala bostadspolitiken. Jag har också varit med\r\nom att bidra till att skapa de ekonomiska\r\nförutsättningarna för en sådan social\r\nbostadspolitik.</pre><pre>Svaret på frågan om jag är stolt är ett obetingat,\r\nmycket bestämt ja.</pre><pre>Bo Lundgren säger att han undanröjde en av\r\norsakerna till svårigheterna på bostadsmarknaden\r\ngenom att se till att det kom en ny regering 1991.\r\nMen hur var det nu, Bo Lundgren? Vilka var det\r\nsom utlovade hyressänkningar i valet 1991? Jag har\r\nför mig att det var Moderata samlingspartiets\r\nordförande som t.o.m. utlovade hyressänkningar i\r\nkronor räknat. Centerpartiet utlovade också\r\nhyressänkningar.</pre><pre>Det gjorde vi aldrig i socialdemokratin. Vi visste att\r\ndet fanns ekonomiska problem som gjorde det svårt\r\natt lova några hyressänkningar. Hur kunde ni\r\nutlova hyressänkningar 1991?</pre><pre>Under 1992 och 1993 har ni radikalt försämrat\r\nekonomin för stora grupper i det svenska boendet.\r\nDet är helt ofattbart att ni har kunnat göra detta.\r\nBo Lundgren känner till, genom att han har varit\r\ni riksdagen länge, att vi i socialdemokratin gjorde\r\nansatser i slutet av 1988, 1989 och 1990 att lägga in\r\nen byggskatt för att förhindra att resurserna togs\r\nfrån bostadsområdet. Det bidrog bl.a. till att öka\r\nkostnadsutvecklingen.</pre><pre>Nu har jag talat till protokollet, och jag har bara ett\r\nlitet önskemål om svar på denna fråga: Är Bo\r\nLundgren klar över att det förslag som läggs fram i\r\nmorgon -- som jag antar är snarlikt den Danellska\r\nutredningen -- inte betyder någonting annat än att\r\nmånga bostadsrättsföreningar kommer att gå i\r\nkonkurs och att många bostadsrättshavare inte\r\nkommer att kunna fortsätta att inneha sina\r\nbostadsrätter?</pre><pre>Anf. 16  STEFAN ATTEFALL (kds):</pre><pre>Fru talman! Lars Stjernkvist framställer det som\r\nom det bara var Socialdemokraterna som var\r\nbekymrade för människor som har det svårt med\r\nhyror m.m. Jag kan försäkra Lars Stjernkvist och\r\nalla andra att även jag och många andra politiker,\r\ndäribland alla från regeringspartierna, är\r\nbekymrade.</pre><pre>De bekymmer man upplever är en utgångspunkt\r\nför att försöka hitta lösningar som är långsiktigt\r\nhållbara. Det är därför vi diskuterar\r\nbostadssubventioner och bostadspolitik. Vi skall ju\r\ninte gå tillbaka till hög inflation, stora statliga\r\nsubventioner, som skapar ekonomiska problem i\r\nvårt land, utan vi måste försöka hitta en modell för\r\natt få bort problemen, som gör att vi får långsiktigt\r\ngoda spelregler på bostadsmarknaden. Det var\r\ndärför jag tog upp de långsiktiga aspekterna för\r\nbostadsrättsföreningarna, som har en speciellt\r\nbekymmersam situation.</pre><pre>Jag tar fasta på vad Bo Lundgren sade, dvs. att det\r\nförhoppningsvis kommer ett förslag år 1994. Jag\r\nkan bara hälsa att vi kommer att bevaka frågorna\r\noch vara aktiva i diskussionerna, både i\r\nregeringskretsen och i riksdagsarbetet.</pre><pre>Lars Stjernkvist påstod att jag hade sagt att\r\nSocialdemokraterna inte har gjort ett dugg i\r\nbostadspolitiken och att Bo Lundgren hade sagt att\r\nde har ställt till kaos. Problemet är bara att\r\nSocialdemokraterna tidigare ställde till kaos på det\r\nhär området, och sedan dess har de sagt nej till alla\r\nförslag.</pre><pre>Mitt exempel med det nya\r\nbostadsfinansieringssystemet visar bara att man\r\nmed en politik som sänker räntorna också kan spara\r\nstatliga pengar till subventionerna, utan att\r\nboendekostnaden blir högre. Vi måste finna en\r\nsådan politik, som är både kortsiktigt någorlunda\r\nrimlig och långsiktigt hållbar.</pre><pre>När det gäller att försöka undvika besparingar\r\nkortsiktigt är Socialdemokraterna gärna med på\r\nnoterna, men när det gäller att hitta långsiktiga,\r\nkonstruktiva lösningar saknar de kreativitet. Jag\r\nskulle välkomna om Lars Stjernkvist och Oskar\r\nLindkvist kunde bidra med sådant. Då tror jag att\r\ndet skulle bli lättare att föra samtal i riksdagens\r\nutskott i de här frågorna. Tyvärr verkar det vara\r\ntrögt på den punkten.</pre><pre>Anf. 17  Statsrådet BO LUNDGREN (m):</pre><pre>Fru talman! Jag respekterar Oskar Lindkvist som\r\nperson. Jag tycker dock att det är litet ledsamt att\r\nhan, trots den säkert goda ambitionen med den\r\npolitik han har företrätt, inte inser att man inte kan\r\nkalla en bostadspolitik för social som leder till att\r\nden egentliga kostnaden för en trerummare byggd i\r\nslutet av den socialdemokratiska regeringsperioden\r\när 11 000--11 500 kr per månad. En sådan\r\nbostadspolitik är snarare asocial.</pre><pre>Är vi inte överens, Oskar Lindkvist, om att det är\r\ndär problemet ligger? Så höga kostnader kan inte\r\nvare sig skattebetalarna bära i form av\r\nsubventioner -- det vore fel att utlova det --, de\r\nenskilda hyresgästerna eller bostadsrättshavarna,\r\nmed sina hyror och bostäder.</pre><pre>Det vi nu har gjort är att sänka kostnaderna och\r\ndärmed pressa ned den totala hyreskostnaden i\r\nframtiden. Jag tog exemplet med en sänkt\r\nränteutgift för samma lägenhet på tre år från 9 300\r\nkr till 5 700 kr per månad. Det är väl en rätt positiv\r\neffekt, Oskar Lindkvist? Det förslag som läggs fram\r\ni morgon kommer också att underlätta för en hel\r\ndel av de personer som har problem.</pre><pre>Jag vill alltså påstå att vi bedriver en i ordets\r\negentliga bemärkelse social bostadspolitik, men det\r\när ingen bostadspolitik som bygger på social\r\ningenjörskonst, där man försöker planera fram\r\nallting -- med de risker som det har visat sig\r\ninnebära. Vi har dragit ned byggkostnaderna.\r\nDessutom får vi nästa år, så vitt jag kan bedöma,\r\nde lägsta hyresökningarna under lång tid totalt sett.\r\nSamtidigt minskar det totala behovet av\r\nkostnadsökningar för framtiden.</pre><pre>I en debatt med mig i tisdags tyckte Lars Stjernkvist\r\natt fastighetsskatten absolut inte skulle höjas. Med\r\ntanke på de hyreshöjningar som skulle kunna\r\ninträffa nästa år om fastighetsskatten ökade\r\nautomatiskt, är det förvånansvärt att Lars\r\nStjernkvist nu anser att man skall höja\r\nfastighetsskatten. Han sade ju att man skall göra\r\ndet i stället för att spara 3 miljarder, utlagt på det\r\nsätt som vi har föreslagit. Det där med att ha\r\nhomogenitet i synpunkterna kan alltid diskuteras.</pre><pre>Människor ställs ibland inför ett enda problem,\r\nnämligen detta: Är just den här besparingen den\r\nrätta? Då säger de kanske: Nej, just det här\r\nbehöver vi inte göra, utan vi kan ta det någon\r\nannanstans i stället.</pre><pre>Det är helheten som är det viktiga. Vi måste föra\r\nen finanspolitik som är tillräckligt stram, och då är\r\ndet här en mycket viktig ingrediens för att räntorna\r\nskall kunna sänkas totalt sett.</pre><pre>Lars Stjernkvist tog sedan upp frågan om\r\nföretagsbeskattningen. Man skall ju aldrig beta i de\r\nhagar som man inte kan hantera frågorna i.</pre><pre></pre><pre>Lars Stjernkvist säger att regeringen skulle skänka\r\n30 miljarder till företagen. Jag vet inte vad det är\r\nför 30 miljarder, men antagligen är det\r\nskatteutjämningsreservbeloppet, det halva belopp\r\nsom återförs till företagen utan\r\nskattekonsekvenser. Anser Lars Stjernkvist att\r\ndessa 30 miljarder är statens pengar? Är det\r\nföretagens pengar? Ja, naturligtvis är det\r\nföretagens pengar, ingenting annat än företagens\r\npengar. Det är pengar i företagen som ni med ert\r\nskattesystem har ansett aldrig egentligen skall\r\nbeskattas. De skall vara obeskattade som reserver\r\ni ett fortfarighetstillstånd.</pre><pre>Det som händer nu när vi ändrar bolagsskatten och\r\nägarbeskattningen är att hälften av det här skattas\r\nav, dvs. skatteinkomsterna blir större än de annars\r\nskulle bli. Det är ingen gåva. Det är företagens\r\npengar. Skattekonsekvenserna blir nu större än\r\nannars. Det innebär att bolagsskatten höjs, den\r\nsänks inte. Bolagsskatten i sig höjs, och det är en\r\ndelfinansiering av lindringarna vad gäller\r\ndubbelbeskattningen. Den andra är en höjning av\r\narbetsgivaravgiften med 0,2 %, dvs. att vi\r\nfinansierar denna lindring inom ramen för\r\nnäringslivssektorn, precis som socialdemokraterna\r\nsjälva har krävt. För inte tycker väl Lars Stjernkvist\r\noch Oskar Lindkvist att det är bra att vi har kvar\r\nden dubbelbeskattning som hindrar framväxten av\r\nde nya jobb som gör att man lättare kan hantera\r\nockså sin bostadssituation?</pre><pre>Anf. 18  OSKAR LINDKVIST (s):</pre><pre>Fru talman! Jag förklarade tidigare att jag var stolt\r\növer den socialdemokratiska bostadspolitiken. Nu\r\nsäger Bo Lundgren att han är stolt över regeringens\r\nbostadspolitik. Eftersom de är fullständigt åtskilda\r\ni sin uppläggning, har vi klarat ut var vi står\r\npolitiskt. Det behöver inte råda något tvivel på den\r\npunkten i den fortsatta debatten.</pre><pre>Jag skulle vilja säga ett par saker som jag tror kan\r\nspela en viss roll för fortsättningen på den här\r\ndebatten. Jag kommer att nästa vecka framställa en\r\ninterpellation om bostadspolitiken. Det har jag\r\nbestämt när jag hört Bo Lundgren lägga ut\r\nresonemanget om bostäderna. Jag tror att det är\r\nväldigt viktigt att vi får en debatt, där vi tar upp\r\nbostadspolitiken till diskussion och där vi klargör\r\nvåra ståndpunkter, så att folk kan gå till\r\nriksdagsprotokollet och se vad vi har deklarerat för\r\nsynpunkter på bostadspolitiken. Det är svårt för\r\nbåde mig och Bo Lundgren att i en debatt av det här\r\nslaget ordentligt klara ut de synpunkter som vi har\r\npå bostadspolitiken.</pre><pre>Jag har nu tagit upp frågan om\r\nbostadsrättsföreningarnas prekära situation. Det\r\ngäller de bostadsrättsföreningar som sedan 1988\r\noch framåt råkat i ett utomordentligt besvärligt läge\r\nsom innebär, och har inneburit för flertalet av dem,\r\natt de har fått gå i konkurs.</pre><pre>Jag sade i en tidigare replik till Bo Lundgren att det\r\ninte bara var bostadsrättsföreningar jag talar för.\r\nDet finns också villaägare som har tagit lån, för de\r\nvill bo i villa. De har valt denna boendeform. De\r\nhar varit beredda att satsa på den boendeformen.\r\nDe har också nu råkat ut för besvärligheter. De\r\nkunde ju inte förutse att det inte skulle finnas en\r\narbetsmarknad som ger jobb. De kunde inte\r\nförutse att det skulle vara arbetslöshet och att\r\nbostadsområdet skulle få bära så enorma kostnader\r\nsom det har blivit genom regeringens politik.\r\nDärtill kommer att åtskilliga\r\nbostadsrättsinnehavare har fått lämna hus och hem.</pre><pre>En politik, Bo Lundgren, som tvingar folk i Sverige\r\natt lämna de bostäder de har varit beredda att satsa\r\noch offra på, vilket den ekonomiska utvecklingen i\r\nsamhället genom regeringens politik har\r\nomöjliggjort, tycker jag inte är någonting att vara\r\nstolt över.</pre><pre>Men som sagt vi har inom socialdemokratin ett\r\nprogram för arbeten och ett program för bostäder.\r\nJag skall framställa en interpellation så att vi båda\r\nfår tillfälle att ta upp en rejäl bostadspolitisk debatt.</pre><pre>Anf. 19  Statsrådet BO LUNDGREN (m):</pre><pre>Fru talman! Jag tycker att det alltid är trevligt att\r\nföra en debatt för att klargöra olika alternativ. Inte\r\nminst är det viktigt för medborgarna att se vad man\r\nhar att vänta sig efter ett val. Då måste man titta\r\npå de effekter som politiken enligt det ena eller det\r\nandra alternativet har fått. Oskar Lindkvists politik\r\nledde till att mot slutet av den period då han hade\r\nmöjlighet att påverka bostadspolitiken var\r\nränteutgifterna för en nyproducerad trerummare\r\n9 300 kr i månaden. I år och sannolikt också nästa\r\når är de 5 700 kr. Då kan vi diskutera vad som är\r\nrimligt. Oskar Lindkvist svarade inte på frågan om\r\ndet är rimligt med 9 300 i ränteutgifter. Jag skall\r\ninte ställa frågan igen bara för att konstatera att\r\nsvaret uteblir.</pre><pre>Oskar Lindkvist förde in väldigt mycket i\r\ndebatten -- frågan om den ekonomiska politiken i\r\nstort. Allt detta för ju för långt för att diskutera\r\nvidare nu. En sak skall vi dock konstatera: Vi hade\r\nett väldigt svårt utgångsläge när vi inledde\r\nregeringsarbetet, därför att vi var på väg in i en\r\nekonomiskt mycket besvärlig situation, vilket vi\r\nförutsåg och redovisade för medborgarna i 1991 års\r\nval. Till skillnad från Allan Larsson talade vi inte i\r\nvalrörelsen så mycket om vändpunkter. Det fanns\r\ningen vändpunkt att förutse, utan vi förutsåg stora\r\nproblem för framtiden. Det har lett till allmänna\r\nekonomiska problem för många hushåll. Det är\r\nbeklagligt.</pre><pre>Då måste vi starta en ekonomiskt politik som ger\r\nny växtkraft i den svenska ekonomin. En väldigt\r\nviktig sak är att skapa förutsättningar för att få ner\r\nräntan. Det gynnar oss alla och inte minst\r\nbostadsområdet.</pre><pre>Det här är alltså en oerhört stor debatt att föra. Vi\r\nfår nöja oss i dag med att fundera igenom vad er\r\npolitik innebar och vad vår politik innebär.\r\nSiffrorna talar för sig själva, Oskar Lindkvist. Jag\r\nser fram emot den kommande debatten.</pre><pre>Överläggningen var härmed avslutad.</pre><pre>7 §  Svar på interpellation 1993/94:10 om\r\nåtgärder mot införsel av narkotika i ett EG-\r\nperspektiv</pre><pre>Anf. 20  Statsrådet BO LUNDGREN (m):</pre><pre>Fru talman! Sverre Palm har mot bakgrund av\r\nskatteutskottets utfrågning ''Tullen i ett EG-\r\nperspektiv'' frågat mig vilka åtgärder regeringen\r\nföreslår för att Sverige även i ett EG-perspektiv\r\neffektivt skall kunna begränsa införseln av\r\nnarkotika.</pre><pre>Jag vill inledningsvis framhålla att en ökad illegal\r\ninförsel av narkotika till Sverige vid ett svenskt\r\nmedlemskap i EG är oacceptabel. Regeringen har\r\nför avsikt att vidta alla de åtgärder som erfordras\r\nför att upprätthålla ett skydd mot sådan införsel\r\näven gentemot andra EG-länder.</pre><pre>Detta kan ske främst genom det fördjupade\r\nsamarbete med andra EG-länders behöriga\r\nmyndigheter som ett medlemskap ger möjlighet till\r\noch genom en bevakning vid gränserna, dock inte i\r\nform av stickprov. I Storbritannien, som har en\r\ngeografisk belägenhet som påminner om Sveriges,\r\nhar sådana metoder tillämpats med stor framgång.</pre><pre>Detta är frågor som behandlas av den\r\ninterdepartementala arbetsgruppen för utredning\r\nav frågor om gränskontroller och gränsformaliteter\r\ni ett EG-medlemskapsperspektiv. Arbetsgruppens\r\nrapport väntas inom kort. Genom rapporten bör vi\r\nfå en mer detaljerad bild av hur ett sådant skydd\r\nskall kunna utformas.</pre><pre>Det finns därför goda skäl att tro att vi vid ett\r\nmedlemskap i EG kan upprätthålla ett gott skydd\r\nmot illegal införsel av narkotika från eller via andra\r\nEG-länder.</pre><pre>Anf. 21  SVERRE PALM (s):</pre><pre>Fru talman! Jag tackar statsrådet för svaret på min\r\ninterpellation. Den är ställd med utgångspunkt i\r\nden oro som vi socialdemokrater upplever ute i\r\nlandet och som vi finner bland tullpersonalen över\r\nhur Sverige effektivt skall kunna bekämpa införseln\r\nav narkotika i ett EG-perspektiv.</pre><pre>Vi har i motioner till riksdagen föreslagit åtgärder\r\ndär vi klargör de socialdemokratiska kraven om\r\nökade befogenheter för Tullen, vilka tyvärr har\r\navslagits av riksdagen. Vi delgav statsrådet detta i\r\nden utfrågning som skatteutskottet hade den 4 maj\r\ni år. Då som nu fick vi inga konkreta svar på hur\r\nTullverket skall uppträda i ett EG-perspektiv.</pre><pre>Statsrådet hänvisar i svaret i dag till att utredningen\r\nom gränskontroller och gränsformaliteter väntas att\r\ninom kort lämna sin rapport. Här vill jag fråga\r\nstatsrådet Lundgren: Hur mycket försenad är\r\ndenna rapport? Hinner Bo Lundgren springa i kapp\r\nEG-tåget? För tiden går, och det är väldigt bråttom\r\nnu att lämna förslag på hur regeringen tänker lösa\r\nfrågan om gränskontrollen och Tullens möjligheter\r\natt effektivt begränsa införseln av narkotika,\r\ndroger och andra farligheter över huvud taget.</pre><pre>Får vi tid på oss också för den demokratiska process\r\nmed information och inhämtande av synpunkter,\r\nsom skall föregå folkomröstningen? Det är således\r\nett demokratiskt krav, att regeringsförslaget\r\nkommer i god tid.</pre><pre>Mina frågor är: Klarar regeringen att hålla\r\ntidtabellen? När kan vi förvänta oss ett förslag?</pre><pre>Anf. 22  MARTIN NILSSON (s):</pre><pre>Fru talman! Jag får tacka för det svar som statsrådet\r\nhar givit. Detta är en viktig fråga som behöver\r\ndiskuteras. Det finns i dag en stor oro inför EG-\r\nmedlemskapet och begreppet öppna gränser och\r\nvad detta kommer att innebära för\r\nnarkotikahanteringen. Det finns också en oro som\r\nföranleds av den debatt som förs i många EG-\r\nstater, framför allt i många europeiska\r\nhuvudstäder, om att i olika former legalisera\r\nnarkotikamissbruk och i kontrollerade former göra\r\nnarkotika mer lättillgängligt, dvs. det som brukar\r\nkallas för harm-reduction. Den oron är självfallet\r\nbefogad här i Sverige. Statsrådet Lundgrens\r\npartikamrater i Fria moderata studentförbundet\r\njobbar enligt samma linje. Det är oroande att den\r\ntendensen finns inom svenskt politiskt liv. Det är\r\ndärför viktigt att vi här och nu statuerar tydliga\r\nexempel och att vi klargör att ett svenskt EG-\r\nmedlemskap inte kommer att innebära några\r\nförändringar.</pre><pre>Personligen är jag, liksom statsrådet, en av dem\r\nsom är positivt inställd till ett svenskt EG-\r\nmedlemskap. Just därför är det oerhört viktigt att\r\nmarkera vad som skall gälla inför framtiden.</pre><pre>Statsrådet har skrivit i svaret att det inte är aktuellt\r\nmed stickprovskontroller. De nuvarande reglerna\r\nför EG-ländernas gränskontroller förutsätter att\r\ndet finns en välgrundad misstanke för att man skall\r\nkunna kontrollera och göra ingrepp mot dem som\r\nreser över gränserna. I Storbritannien tillämpas\r\ndetta på ett något annorlunda sätt än vad man gör i\r\nt.ex. Holland. I Storbritannien hävdar man att man\r\naldrig har haft stickprovskontroller. När man gör\r\ningrepp, gör man det utifrån kännedom om olika\r\npersoner och utifrån generella misstankar. Man har\r\ninte alltid så väldokumenterade och välgrundade\r\nmisstankar. Detta påminner ganska mycket om det\r\nsystem som vi har i Sverige i dag. Ett strikt\r\nstickprovssystem innebär ju att man kontrollerar\r\nt.ex. var sjunde person, men det systemet har vi\r\ninte i Sverige. Här kontrollerar man personer som\r\nman av olika anledningar misstänker för att föra in\r\nolagliga varor.</pre><pre>Kommer vi att kunna behålla det nuvarande\r\nsystemet? Ser statsrådet några likheter mellan\r\nStorbritanniens och Sveriges system? Är det\r\nstatsrådets avsikt att försöka att upprätthålla det\r\nsvenska systemet?</pre><pre>Jag delar Sverre Palms uppfattning när det gäller\r\ntidsplanen. Jag är litet oroad över att man inte har\r\nkommit längre i de pågående förhandlingarna. Det\r\nsitter fortfarande en interdepartemental grupp för\r\natt utreda dessa frågor. Jag tycker nog att\r\nregeringen borde försöka att skynda på det hela.\r\nFormuleringen ''det finns goda skäl att tro'' gör mig\r\nlitet oroad. Denna formulering påminner om den\r\nformulering som i samband med EG-förhandlingar\r\nbrukar användas kring den svenska\r\noffentlighetsprincipen. Man brukar hävda att det\r\ninte behövs några förhandlingar om\r\noffentlighetsprincipen. Frågan kommer ändå att\r\nlösas, eftersom offentlighetsprincipen inte avviker\r\npå något sätt.</pre><pre>Några konkreta frågor: Kommer regeringen att ta\r\nupp dessa frågor i förhandlingarna? Finns det\r\nnågon anledning att redan i förhandlingarna slå fast\r\natt den modell som tillämpas i Sverige när det gäller\r\ngränskontroller kommer att gälla även i framtiden?</pre><pre>Anf. 23  KARL GUSTAF SJÖDIN (nyd):</pre><pre>Fru talman! Statsrådet Bo Lundgrens svar\r\nföranleder mig att ställa en del frågor. Jag skall inte\r\ninveckla mig i diskussioner om\r\nFrankfurtresolutionen och annat som är på gång\r\nute i Europa. Den diskussionen får vi ta en annan\r\ngång.</pre><pre>I anledning av statsrådets svar, att regeringen har\r\nför avsikt att vidta alla de ågärder som erfordras för\r\natt upprätthålla ett skydd mot en sådan införsel, vill\r\njag ställa följande frågor.</pre><pre>Martin Nilsson talade om den engelska tullens sätt\r\natt arbeta. Man gör inte några stickprovskontroller.\r\nMan har civil personal som inte är uniformerad.\r\nMisstankegraden är lägre, och man jobbar\r\noperativt i hela landet. Med tanke på det som\r\nstatsrådet sade om att regeringen har för avsikt att\r\nvidta alla åtgärder som erfordras, har Ny demokrati\r\nväckt ett antal motioner i vilka vi har begärt att det\r\nskall bli tillåtet att använda okonventionella\r\nspaningsmetoder. I Sverige är det inte tillåtet med\r\ns.k. kontrollerade leveranser, dvs. att polispersonal\r\nsköter leveranser till Sverige för att eventuellt\r\nkunna sätta fast någon här i landet som befinner sig\r\nhögre upp i narkotikahierarkin. Jag skulle gärna\r\nvilja att statsrådet Lundgren ytterligare utvecklade\r\nvad han menar med att regeringen skall vidta alla\r\nåtgärder som erfordras.</pre><pre>Anf. 24  WIDAR ANDERSSON (s):</pre><pre>Fru talman! Martin Nilsson talade i sitt anförande\r\nom drogliberalismen i en del av länderna i det\r\növriga Europa. Detta är väldigt viktigt och måste\r\npåverka den svenska regeringens och riksdagens\r\nhandläggning av dessa frågor.</pre><pre>Eftersom vår restriktiva hållning när det gäller\r\nnarkotikafrågorna är allmänt accepterad -- jag tror\r\natt det är en av de frågor där regering, riksdag och\r\nmedborgarna i stort sett är överens -- har\r\nnaturligtvis narkotikafrågan i diskussioner om EG-\r\nmedlemskap blivit -- och kommer att bli -- ett starkt\r\nslagträ som framför allt kommer att användas av\r\nnej-sidan. Rader av mer eller mindre underbyggda\r\npåståenden florerar.</pre><pre>När det gäller den specifika fråga som Sverre Palm\r\nställer i sin interpellation, är narkotika för Sveriges\r\ndel en importvara. Man räknar med att ca 80--90 %\r\nav den narkotika som finns i Sverige importeras\r\nfrån EG-området. I EG-parlamentet finns det en\r\nstor oro som är väl underbyggd. I februari 1994\r\nskall det hållas en omröstning om huruvida EG-\r\nparlamentet skall uttala sig för en legalisering av det\r\nsom man brukar kalla lätt narkotika. Det är framför\r\nallt gröna partier i Holland, de södra delarna av\r\nSchweiz och i Italien som driver den här linjen. Här\r\nhemma är det oroväckande nog med de nyliberala\r\nkrafterna -- som visserligen ännu är isolerade i\r\nstudentförbundet, men ändå -- som driver en\r\nlegalisering.</pre><pre>I anledning av Sverre Palms interpellation vill jag\r\nfråga två saker. Jag vill först betona den fråga som\r\nMartin Nilsson ställde när det gäller möjligheten till\r\nfortsatta stickprovskontroller. Det är viktigt att vi i\r\nriksdagen blir tydliga i vårt budskap till\r\nmedborgarna om hur den fortsatta svenska\r\nrestriktiva narkotikapolitiken kommer att se ut.</pre><pre>För det andra vill jag fråga: Vilka kontakter har\r\nregeringen i sitt EG-förberedande arbete med de\r\nolika medlemsländerna, framför allt med de länder\r\nsom har skrivit under Schengenkonventionen,\r\nangånde olika metoder och arbetsplaner för att\r\nförhindra legaliseringsförespråkarnas frammarsch i\r\nEuropa, som vi alla har anledning att vara oroade\r\növer?</pre><pre>Anf. 25  Statsrådet BO LUNDGREN (m):</pre><pre>Fru talman! Det här var många detaljfrågor. Jag\r\nskall i det här inlägget försöka utveckla synen på\r\nvad som kan göras. Sedan får vi se om några\r\nytterligare detaljfrågor återstår.</pre><pre>Först och främst kan jag konstatera att vi alla är\r\nrörande överens om att detta är en synnerligen\r\nviktig fråga. Vi har också en gemensam\r\nutgångspunkt i att till varje pris förhindra en\r\nliberalisering eller legalisering i Sverige av det som\r\nskulle kunna kallas för lättare droger. Detta tror jag\r\natt vi är överens om. Vi kan därför lämna frågan\r\ndärhän.</pre><pre>EG-medlemskapet kommer att innebära vissa\r\nförändringar vad gäller narkotikabekämpningen.\r\nMen min bedömning är att det rätt utnyttjat från\r\nvår sida totalt sett kommer att kunna bli förbättrade\r\nmöjligheter, vilket naturligtvis är vår ambition.</pre><pre>Det är givet att det till följd av EG-medlemskapet\r\nblir bättre möjligheter till en fördjupad samverkan\r\nmed motsvarande myndigheter i de andra\r\nmedlemsländerna. Det innebär att vi gemensamt\r\nmed dessa länder kommer att kunna bygga upp ett\r\nbättre skydd och en bättre bekämpning av de stora\r\ninternationella organisationerna på det här\r\nområdet. Detta är ganska oomtvistat. Allt annat\r\ngivet innebär reglerna om ett fritt varuflöde\r\nproblem. I det sammanhanget kommer bl.a. frågan\r\nom stickprovskontroll in. Även här kommer det i\r\nfortsättningen att finnas möjligheter bl.a. genom\r\natt vi kan begränsa den nuvarande strikta\r\nkontrollen så att vi får resurser över som kan\r\nanvändas för insatser mot just droger och andra\r\nfarliga varor. Det är viktigt att komma ihåg att\r\nRomfördragets 36:e artikel medger införselförbud\r\nbl.a. för att skydda liv och hälsa. Det finns alltså\r\ngenom Romfördraget möjligheter att vidta sådana\r\nåtgärder. Syftet med sådana kontroller kan\r\nemellertid inte vara att kontrollera det allmänna\r\nvaruflödet.</pre><pre>Vi skall se till att vi också i fortsättningen skall\r\nkunna göra kontroller som förebygger\r\nnarkotikainförsel. Detta innebär att man får se\r\nverksamheten som brottsbekämpande snarare än\r\nsom en gränskontrollverksamhet. På samma sätt\r\nsom i dag kan man bygga kontroller på\r\nunderrättelser eller erfarenheter av riskprofiler och\r\nmotsvarande. På detta vis jobbar man i stor\r\nutsträckning i dagsläget, och den möjligheten\r\nkommer att finnas kvar.</pre><pre>Inom ramen för det som medges inom EG och som\r\nbygger på Romfördraget finns det goda möjligheter\r\natt t.o.m. förstärka just satsningen på den typen av\r\nriktade insatser samt möjligheter till fördjupade\r\ninsatser inom landet. I detta sammanhang kommer\r\nnaturligtvis både Tullen och Polisen att utnyttjas\r\nmed den kompetens de har på området. Den exakta\r\nfördelningen av arbetet kan alltid diskuteras. Dessa\r\nfrågor är viktiga och grannlaga, vilket gör att det\r\npågår ett noggrannt arbete för att ta tillvara\r\nvarenda möjlighet som finns för att förbättra den\r\nsituation som är i dagsläget. Jag är övertygad om att\r\ntidtabellen kommer att hålla, dvs. att vi inom en\r\nrimlig tid efter en rejäl prövning kommer att kunna\r\nförelägga riksdagen de förslag som behövs.</pre><pre>Slutligen när det gäller Tullen och Polisen sköts de\r\ninternationella kontakterna i första hand av\r\nhandläggare i Finansdepartementet respektive\r\nJustitiedepartementet.</pre><pre>Sammanfattningsvis är min bedömning att det blir\r\nförbättringar vad gäller den större samverkan och\r\nnär det gäller möjligheten att bekämpa den större\r\norganiserade brottsligheten. Vi bör också kunna få\r\nmer resurser för att även i fortsättningen kunna\r\nhantera en speciellt riktad kontroll av olaga\r\nnarkotikainförsel, även om det inte blir en generell\r\nvaruflödeskontroll på det sätt som är i dag.</pre><pre>Anf. 26  SVERRE PALM (s):</pre><pre>Fru talman! Det är riktigt att vi är överens om\r\ndenna viktiga fråga, att Sverige måste ha ett bra\r\nskydd och att Tullen i ett EG-perspektiv kommer\r\natt ha en stor möjlighet att bekämpa införsel av\r\nnarkotika.</pre><pre>Jag skall först uppehålla mig litet vid frågan om\r\nstickprov som togs upp av Martin Nilsson. EG-\r\nminister Ulf Dinkelspiel har uttalat en stark\r\nsympati för tanken om fortsatta\r\nstickprovskontroller. Han förutsatte t.o.m. att de\r\nvid misstanke om narkotikabrott skulle kunna\r\nförstärkas. Vi har nu fått höra av statsrådet\r\nLundgren att stickprovskontroller inte är möjliga.\r\nÄr det Bo Lundgrens ord som gäller eller kan Bo\r\nLundgren klarlägga varför Ulf Dinkelspiel har en\r\nannan uppfattning i frågan? Det är trots allt genom\r\nstickprovskontroller som man vid Tullen har gjort\r\nde stora beslagen.</pre><pre>Jag fick besked om att tidtabellen skall hålla. Jag\r\nfrågade också hur försenad rapporten är, eftersom\r\nden såvitt jag förstår är styrande. Jag har efterlyst\r\nrapporten i en debatt här i kammaren med Carl\r\nFredrik Graf, och den har också efterfrågats vid\r\nandra tillfällen. Den skall ju ge underlag för de\r\nbeslut som skall fattas.</pre><pre>Kan statsrådet i dag ge oss några besked om\r\nhuruvida rapporten innehåller förslag om vidgade\r\nbefogenheter för Tullens personal? Hur får\r\npersonalen uppträda om de misstänker eller bara\r\nfår en intention om att något är på gång? Kommer\r\nTullen att få verka över hela landets yta såsom i\r\nDanmark och Frankrike bl.a.? Vilka ändringar är\r\nman på gång att föreslå i de svenska lagar som\r\nbehöver ändras? Hur långt har man kommit med\r\ndet arbetet?</pre><pre>Anf. 27  MARTIN NILSSON (s):</pre><pre>Fru talman! Jag instämmer i mångt och mycket i det\r\nsom Sverre Palm sade. Det är ändå ett positivt\r\nbesked att det finns en enighet kring dels den\r\nsvenska narkotikapolitiken, dels intentionen att\r\nman skall försöka begränsa bruket och införseln av\r\nnarkotika.</pre><pre>Jag hoppas att jag kan dela statsrådets förhoppning\r\natt det blir förbättringar, men jag tycker att det är\r\nregeringens plikt och skyldighet att nu på område\r\nefter område försöka lyckas med att bevisa detta för\r\nmedborgarna. Vi har ännu inte lyckats speciellt bra\r\npå detta område. Detta är ett av de områden där\r\ndet i dag råder störst osäkerhet.</pre><pre>Det är viktigt att poängtera att EG-medlemskapet\r\ninte behöver innebära att man inte kommer att ha\r\nmöjlighet att göra de kontroller som man gör i dag,\r\näven om de kommer att ske i andra former och\r\nkanske möjligtvis utan uniformer osv. Men det\r\nviktiga är att veta att det i dag inte görs reguljära\r\nstickprovskontroller där var sjunde person plockas\r\nut utan att, som statsrådet sade, i stället riskprofiler\r\nosv. plockas ut. Jag uppfattar statsrådets besked så,\r\natt det är regeringens intention att försöka\r\nupprätthålla möjligheten att göra kontroll av\r\nriskprofilsgrupper. Detta hoppas jag kommer att\r\nske även i fortsättningen. Även om vi får ett bättre\r\nsamarbete mellan olika poliser på ett europeiskt\r\nplan, måste man komma ihåg att den största\r\nmängden tillslag i dag görs just vid gränserna. Det\r\nmåste även i framtiden finnas en riktig bevakning\r\neller kontroll i någon bemärkelse.</pre><pre>Det är nu viktigt att få klara besked från regeringen\r\nom hur detta kommer att drivas. Exemplet från\r\nStorbritannien visar att det är möjligt. Men jag\r\ntycker ändå att det är viktigt att den svenska\r\nregeringen tar upp dessa frågor vid\r\nmedlemskapsförhandlingarna och att man talar om\r\nvilken linje vi står för samt att vi vill ansluta oss till\r\nden modell som Storbritannien i dag jobbar efter.\r\nOm regeringen driver en sådan linje, tror jag att vi\r\nhar stora förutsättningar att bli eniga kring frågan\r\nom hur Tullen i ett EG-perspektiv skall se ut.</pre><pre>Anf. 28  Statsrådet BO LUNDGREN (m):</pre><pre>Fru talman! Jag vet inte om jag uttryckte mig på ett\r\nsätt så att Sverre Palm missförstod mig. Innan jag\r\nkommer in på frågorna om gränskontroller,\r\nstickprov och annat, vill jag beträffande det som\r\nMartin Nilsson tog upp om problemen med att\r\növertyga opinionen om att EG-medlemskapet inte\r\nleder till negativa konsekvenser på det ena och det\r\nandra området, säga att EG-medlemskapet inför\r\nframtiden är oerhört centralt och viktigt för oss alla.\r\nI takt med att förhandlingresultat kommer fram har\r\nvi en gemensam uppgift att redovisa dessa. Även de\r\nfrågor som man kan hantera utan förhandlingar bör\r\nredovisas.</pre><pre>Vi skall ju inte välja att förhandla om frågan om att\r\nanvända de nuvarande möjligheterna inom EG. Då\r\nifrågasätter vi ju möjligheterna som sådana.</pre><pre>Jag kanske uttryckte mig oklart, men jag sade att vi\r\nmåste fortsätta att, förutom den övergripande\r\nsamverkan, behålla någon form av\r\nkontrollverksamhet i anslutning till våra inre\r\ngränser i syfte att förhindra olaga införsel av\r\nnarkotika. Det gäller alltså inte dagens generella\r\nkontroll av varuflödet som sådant, utan det måste\r\nvara en inriktning på narkotika. Det är det som är\r\nviktigt. Vi har ju goda förutsättningar att utnyttja\r\nvår geografiska position för att uppnå detta.</pre><pre>Som jag tolkar det, finns det möjlighet att, inom\r\nRomfördraget och dess paragraf med förbud mot\r\ninförsel av sådant som kan hota liv och hälsa, göra\r\nden typen av kontroller om man utformar dem på\r\nett sätt som inte stör det legitima varuflödet. Det\r\nkommer man säkert att kunna göra på ett bra sätt.</pre><pre>Överläggningen var härmed avslutad.</pre><pre>8 §  Svar på interpellation 1993/94:5 om\r\nkommunernas kostnader för bosnier som söker\r\nasyl</pre><pre>Anf. 29  Kulturminister BIRGIT FRIGGEBO\r\n(fp):</pre><pre>Fru talman! Maud Björnemalm har mot bakgrund\r\nav regeringens beslut i juni 1993 om att i princip ca\r\n40 000 bosnier skall få permanent\r\nuppehållstillstånd i Sverige, i en interpellation\r\nfrågat mig om regeringen är beredd att ge\r\nkommunerna full täckning för de kostnader som\r\nuppstår efter de 18 månader som schablonbidraget\r\nberäknas täcka.</pre><pre>Staten har ett övergripande ekonomiskt ansvar för\r\nflyktingmottagandet under flyktingens\r\nintroduktion i det svenska samhället.</pre><pre>Enligt den nuvarande ordningen för statlig\r\nersättning till kommunerna för flyktingmottagande\r\nhar kommuner som tagit emot flyktingar och vissa\r\nandra utlänningar för bosättning rätt till bl.a.\r\nschablonersättning. I denna schablonersättning,\r\nsom infördes den 1 januari 1991, ingår huvuddelen\r\nav de olika former av statsbidrag som före denna\r\ntidpunkt lämnades till kommunerna för\r\nflyktingmottagande. Den avser bl.a. att täcka\r\ngenomsnittlig kostnad för ekonomisk hjälp till\r\nförsörjning och bostad under tillståndsåret och\r\nytterligare tre år. Dessutom skall\r\nschablonersättningen täcka kostnaden för\r\nsvenskundervisning och kommunens extra\r\nkostnader för barnomsorg, annan social service,\r\nskolundervisning, tolkverksamhet och\r\nadministration under den första introduktionstiden\r\nsamt huvuddelen av de särskilda bidrag som\r\ntidigare kunde lämnas av invandrarverket för olika\r\nändamål.</pre><pre>Samtidigt som schablonersättningen infördes\r\nbetonades behovet av effektiva\r\nintroduktionsinsatser för att flyktingar så fort som\r\nmöjligt skall kunna bli delaktiga i det svenska\r\nsamhället och kunna försörja sig själva. Jag vill\r\nockså erinra om att kommunerna fr.o.m. den 1\r\njanuari 1993 i lag har givits möjlighet att ställa som\r\nvillkor att flyktingen följer en introduktionsplan\r\nsom upprättats i samråd mellan den enskilde\r\nflyktingen och kommunen för att\r\nintroduktionsersättning skall kunna beviljas.</pre><pre>När nuvarande schablonersättning till\r\nkommunerna fastställdes var den genomsnittliga tid\r\nsom en flykting var beroende av socialbidrag för sin\r\nförsörjning 18 månader.</pre><pre>Just nu pågår med hjälp av Kommunförbundet en\r\nuppföljning av kommunernas kostnader för\r\nflyktingmottagandet under de senaste åren. Den\r\nblir klar senare i höst. Regeringen kommer då att\r\nta ställning till behovet av en förstärkning av\r\nschablonersättningen efter överläggningar med\r\nSvenska kommunförbundet. Utgångspunkten är\r\natt den princip som gäller sedan tidigare skall ligga\r\nfast: Staten skall även fortsättningsvis ha det fulla\r\nekonomiska ansvaret för de kostnader\r\nschablonersättningen är avsedd att täcka.</pre><pre>Om uppföljningen visar att kommunerna inte får\r\nden täckning av kostnaderna för mottagandet som\r\nvarit avsedd kommer regeringen i\r\nbudgetpropositionen i januari att lämna förslag om\r\nen utökad schablonersättning.</pre><pre>Regeringen är medveten om att det tillfälligt\r\nkraftigt utökade flyktingmottagandet med\r\nanledning av den stora inströmningen av\r\nasylsökande från Bosnien-Hercegovina kommer att\r\nställa stora krav på kommunernas\r\nmottagningsresurser. Om inte kommunerna förmår\r\natt tillfälligt öka sitt mottagande kommer många\r\nflyktingar att bli kvar på förläggningarna under lång\r\ntid. Det minskar deras möjligheter att försörja sig\r\nsjälva och bearbeta sina i många fall svåra\r\nupplevelser. Om flyktingarnas väntan på\r\nförläggning förlängs blir totalkostnaden för\r\nskattebetalarna högre och en eventuell framtida\r\nintroduktion i det svenska samhället kan försvåras.</pre><pre>Regeringen har den 13 oktober 1993 lämnat förslag\r\ntill riksdagen att kommuner som kraftigt ökar sitt\r\nmottagande under sista kvartalet 1993 och\r\nkalenderåret 1994 bör få ett extra stimulansbidrag\r\nutöver den vanliga schablonersättningen.\r\nStimulansbidraget bör även kunna utgå till\r\nkommuner som redan i dag har ett stort\r\nmottagande men ändå ökar detta. Bidraget bör\r\nvara 25 000 kronor per mottagen flykting och\r\nutbetalas i två delar: en del när överenskommelse\r\nträffats mellan kommunen och Invandrarverket\r\noch en del när flyktingen kommer till kommunen,\r\nom det sker för den 1 oktober 1994.</pre><pre>För invandrartäta storstadskommuner med stor\r\ninflyttning av flyktingar som redan tagits emot i en\r\nannan kommun föreslås att regeringen skall kunna\r\nbesluta om särskilda regler för stimulansbidrag.</pre><pre>Det finns även andra statliga insatser som är ägnade\r\natt underlätta kommunernas mottagande. För den\r\nstora gruppen bosniska asylsökande som i dag finns\r\ni Invandrarverkets förläggningssystem ordnas\r\nsedan några veckor tillbaka intensifierad\r\nsvenskundervisning på förläggningarna. Dessutom\r\nskall kartläggning göras av flyktingarnas\r\nutbildningsbakgrund och arbetslivserfarenhet i\r\nsyfte att underlätta kommunernas och\r\nArbetsmarknadsverkets arbete med individuella\r\nintroduktionsplaner.</pre><pre>Det är också viktigt att lyfta fram behovet av\r\narbetsmarknadspolitiska insatser för flyktingar och\r\nandra invandrare. I regeringens riktlinjer till AMS\r\när de redan nu en prioriterad grupp. Särskilda\r\nmedel har avsatts för åtgärder för invandrare och\r\nflyktingar samt för extra förmedlingspersonal som\r\nskall arbeta med gruppen. Regeringen avser att\r\nåterkomma i budgetpropositionen med en\r\nbedömning av det fortsatta behovet av\r\narbetsmarknadspolitiska åtgärder för flyktingar\r\noch av Arbetsmarknadsverkets resurser för detta\r\nändamål.</pre><pre>Slutsatsen är således att staten även fortsättningsvis\r\nkommer att ta det fulla ekonomiska ansvaret för de\r\nkostnader schablonersättningen är avsedd att\r\ntäcka. Genom stimulansbidraget och de besked\r\nsom i övrigt lämnats ges förutsättningar för\r\nkommunerna att ställa upp i den nuvarande\r\nextraordinära situationen. Det är min övertygelse\r\natt kommunerna nu ger plats för de flyktingar som\r\nfår stanna i Sverige.</pre><pre>Det behövs nu också en ordentlig mobilisering av\r\nde många frivilligorganisationer och föreningar\r\nsom på många olika sätt har ett engagemang i\r\nflyktingmottagandet. Föreningsliv och\r\nfrivilligorganisationer kan bl.a. medverka till att\r\nskapa de nödvändiga sociala nätverk som de\r\nnyanlända flyktingarna behöver för sin integration\r\ni det svenska samhället.</pre><pre>Anf. 30  MAUD BJÖRNEMALM (s):</pre><pre>Fru talman! Jag tackar för svaret, men jag tycker\r\natt statsrådet gått runt min fråga.</pre><pre>Det schablonbidrag som kommunerna i dag får\r\nberäknas täcka kostnaderna för ca 18 månder, som\r\nBirgit Friggebo sade. Bidraget infördes under\r\nhögkonjunktur och var avsett att stimulera\r\nkommunerna att vidta mer aktiva åtgärder för\r\nflyktingar än man gjort tidigare. Avsikten var också\r\natt schablonbidraget skulle göra det möjligt för\r\nkommunerna att på ett mer flexibelt sätt arbeta\r\nmed olika åtgärder för att integrera flyktingarna i\r\ndet svenska samhället och underlätta möjligheterna\r\natt få ett arbete och kunna försörja sig.\r\nSchablonbidraget började gälla den 1 januari 1991.\r\nRiksdagen beslöt att regeringen noga skulle följa\r\nutvecklingen.</pre><pre>Regeringen har nu fattat beslut om att ca 40 000\r\nbosnier skall få stanna i Sverige och att nära\r\nanhöriga också skall få komma.</pre><pre>Det finns litet olika uppfattningar om hur många\r\nanhöriga det kan bli fråga om. 20 000--30 000, säger\r\nregeringen. Invandrarverket, som grundar sin\r\nuppfattning på erfarenheter från andra grupper,\r\nsäger att antalet kan bli 45 000--50 000.</pre><pre>Vilken siffra man än väljer -- ingen vet ju säkert --\r\när det ett stort antal människor som på bästa sätt\r\nskall placeras ut i våra kommuner. Det här är en\r\nmycket speciell situation, också för kommunerna.\r\nDetta ställer oerhört stora krav på kommunerna.\r\nMånga kommuner tvekar eller ställer sig avvisande\r\ntill att ytterligare utöka sitt flyktingmottagande.\r\nDet tycker jag att man måste ha stor förståelse för.\r\nMen då blir naturligtvis flyktingarna kvar på\r\nförläggningarna -- med allt vad detta för med sig\r\nbåde för den enskilde och för staten.</pre><pre>Den kommunala ekonomin är, som vi alla vet, hårt\r\nansträngd i dag, och arbetsmarknadssituationen är\r\nminst sagt mörk. Staten har ett övergripande\r\nekonomiskt ansvar för flyktingmottagandet under\r\nflyktingens introduktion i det svenska samhället,\r\nsäger Birgit Friggebo. Det är naturligtvis riktigt.\r\nMen vad händer efter de 18 månaderna, då\r\nschablonbidraget är slut? Vems är ansvaret i denna\r\nspeciella situation?</pre><pre>De ganska många kommunalråd som varit i kontakt\r\nmed mig säger att de inte klarar det här\r\nekonomiskt. Man vet att det i det\r\narbetsmarknadsläge som nu råder inte är troligt att\r\nflyktingarna i någon större utsträckning kan få ett\r\njobb och försörja sig. Det är, tyvärr, den bistra\r\nverkligheten, och det vet man ute i kommunerna.</pre><pre>När schablonbidraget är slut och flyktingen inte fått\r\narbete och således inte kan försörja sig är det\r\nkommunernas socialtjänst som får träda in. Det\r\nbetyder en kraftig kostnadsövervältring från staten\r\ntill kommunerna.</pre><pre>Det stimulansbidrag om 25 000 kr som regeringen\r\nföreslår räcker inte långt. Jag är inte lika\r\noptimistisk som Birgit Friggebo när det gäller detta\r\nmed att kommunerna kommer att ta emot fler\r\nflyktingar med hjälp av de 25 000 kronorna.</pre><pre>Om jag har tytt propositionen rätt är det inte heller\r\nalla kommuner som får de 25 000 kronorna, utan\r\ndet gäller bara de kommuner som kraftigt ökar sitt\r\nmottagande. Vad betyder då ett kraftigt ökande\r\nmottagande? Är det en gång så mycket som man\r\nhar tagit emot tidigare, eller är det två eller tre\r\ngånger mera?</pre><pre>Om ett stort antal flyktingar, Birgit Friggebo,\r\nsnabbt skall bosätta sig i landets kommuner borde\r\nväl alla ställa upp solidariskt. Men det finns\r\nkommuner som hittills har vägrat. Det gäller\r\nvälmående kommuner som Danderyd och Lidingö,\r\nför att ge ett par exempel.</pre><pre>Skall de här kommunerna och andra slippa ta sitt\r\nansvar även i fortsättningen? Eller har regeringen\r\nnågra planer eller metoder när det gäller att fördela\r\nkostnaderna mellan landets kommuner?</pre><pre>När det här beslutet fattades av regeringen måste\r\nman väl ha diskuterat vilka konsekvenser som ett\r\nsådant här beslut för med sig. Ansvaret för beslutet\r\nligger ju ändå på regeringen, inte på landets\r\nkommuner.</pre><pre>Anf. 31  BERT KARLSSON (nyd):</pre><pre>Fru talman! Att verkligheten är regeringens största\r\nfiende står väl klart.</pre><pre>I går var jag i Skara. Jag var i Skara också i\r\nmåndags. Vi var 1 000 personer som hade en\r\ndemonstration. Varför? Jo, Skara kommun skall\r\ndra ner med 10 miljoner beträffande skolan,\r\näldreomsorgen och barnomsorgen. Det finns\r\nnämligen inga pengar i Skara kommun. Pengarna\r\nhar tagit slut. Kommunens ekonomi går med\r\nminus. Varför?</pre><pre>Jo, i den här salen fattar man en mängd beslut utan\r\natt ta reda på hur verkligheten ser ut, utan att över\r\nhuvud taget diskutera med riksdagen. Regeringen\r\nhar faktiskt fattat beslutet om bosnierna utan att\r\nfråga riksdagen. Man frågar definitivt inte\r\nkommunerna innan om de ekonomiskt klarar det\r\nhär -- och det gör de inte. Den ersättning man får\r\nräcker inte i 18 månader ens. Birgit Friggebo talar\r\nofta om att vi skall sätta de här människorna i\r\nsysselsättning. Men vilken sysselsättning avses då?\r\nDet finns ju inte några arbeten i dag ute i\r\nkommunerna.</pre><pre>Kommunerna får dra ner, därför att de inte har\r\nnågra pengar. Ändå säger man gång på gång att det\r\nhär skall ordna sig. Men det gör det inte om\r\nregeringen inte tar fullt ansvar för den ekonomiska\r\nersättningen till kommunerna. Då handlar det\r\nplötsligt om ganska stora belopp. Om det kommer\r\n80 000 eller 100 000 människor vet inte Birgit\r\nFriggebo, och det vet inte vi här. Det vet ingen.\r\nMen låt oss säga att 80 000 människor kommer hit.\r\nVar och en kostar i genomsnitt ca 100 000 kr. Det\r\nblir 8 miljarder kronor som vi skall fatta beslut om\r\nhär i riksdagen. Det innebär att vi förmodligen får\r\nsänka a-kasseersättningen med ytterligare 10--15 %\r\nför att kunna finansiera detta -- eller varifrån skall\r\nman annars få pengarna?</pre><pre>Om vi inte tar det här ansvaret gentemot\r\nkommunerna, var skall då kommunerna ta sina\r\npengar? Kommunerna har, som sagt, inga pengar i\r\ndag. De har inte ens pengar till den verksamhet som\r\nde är ålagda att ha.</pre><pre>Över huvud taget finns det många frågetecken,\r\nmen också i och för sig många plus, när det gäller\r\nvad regeringen på sistone har gjort. Man har ju satt\r\nflyktingar i arbete. Man har äntligen infört att\r\nflyktingar får börja läsa svenska tidigt osv. För detta\r\nmåste ni i regeringen ha beröm. De här åtgärderna\r\när precis vad Ny demokrati föreslog för flera år\r\nsedan.</pre><pre>Men återigen kommer vi fram till att det nu\r\nkommer att kosta mycket mera om flyktingarna får\r\nvara kvar på förläggningarna. Det är ganska\r\nfantastiskt att en förläggning i ett nedlagt sjukhus\r\nlokaler måste kosta mer än en nyrenoverad\r\nlägenhet. Detta har jag aldrig förstått. Jag trodde\r\natt vi nu var klara med kostnadsutvecklingen när\r\ndet gäller Invandrarverkets affärer och att vi nu\r\nkommit ner till en riktig nivå. Tydligen är det inte\r\nså. Men tydligen finns de dåliga kontrakt kvar som\r\nfaktiskt innebär att det blir två tre gånger dyrare än\r\nför ett rum på hotell Sheraton.</pre><pre>Sedan vill jag fråga Birgit Friggebo: Hur kan man\r\nfrån regeringens sida fatta ett så stort beslut som det\r\nhär är fråga om -- det gäller ju kanske 8 miljarder\r\nper år -- utan att fråga riksdagen, utan att finansiera\r\ndet här? Detta är ganska fantastiskt och kan bara\r\nhända här.</pre><pre>Anf. 32  LARS MOQUIST (nyd):</pre><pre>Fru talman! I detta mitt första inlägg vill jag ta upp\r\nvillkoren för schablonersättningen. I svaret säger\r\nkulturministern: ''I denna schablonersättning, som\r\ninfördes den 1 januari 1991, ingår huvuddelen av de\r\nolika former av statsbidrag som före denna\r\ntidpunkt lämnades till kommunerna för\r\nflyktingmottagandet. Den avser bl.a. täcka\r\ngenomsnittlig kostnad för ekonomisk hjälp till\r\nförsörjning och bostad under tillståndsåret och\r\nytterligare tre år. Dessutom skall\r\nschablonersättningen täcka kostnaden för\r\nsvenskundervisning samt kommunens extra\r\nkostnader för barnomsorg, social service,\r\nskolundervisning, tolkverksamhet och\r\nadministration -- -- -- samt huvuddelen av de\r\nsärskilda bidrag som tidigare kunde lämnas av\r\nInvandrarverket för olika ändamål.''</pre><pre>För att lugna kommunerna sade kulturministern i\r\ndebatten den 13 oktober: ''Utgångspunkten för de\r\növerläggningarna är att kostnadsfördelningen\r\nmellan stat och kommun inte skall förändras. Den\r\ndel som staten nu ansvarar för skall staten även i\r\nfortsättningen ansvara för. Det betyder att om\r\nkommunerna i genomsnitt får stå för\r\nsocialbidragskostnaden under en längre period än\r\ntidigare, skall schablonersättningen justeras\r\ndärefter.''</pre><pre>Det är precis vad kulturministern säger här: ''Staten\r\nskall även fortsättningsvis ha det fulla ansvaret för\r\nde kostnader som schablonersättningen avser att\r\ntäcka. Om uppföljningen visar att kommunerna\r\ninte får den täckning av kostnaderna för\r\nmottagandet som varit avsedd kommer regeringen\r\ni budgetpropositionen i januari att lämna förslag\r\nom en utökad schablonersättning.''</pre><pre>Jag skall i och för sig inte svara Maud Björnemalm.\r\nMen jag måste säga att hon nog inte läst svaret,\r\neftersom hon frågar som hon gör om kommunernas\r\nresurser. Kulturministern har ju här anvisat hur det\r\nhela skall gå till.</pre><pre>Menar Birgit Friggebo att även tidsfaktorn -- som\r\nju finns med i de 138 300 kronorna för tre fyra år,\r\nsom i praktiken har blivit 18 månader -- skall\r\njusteras uppåt och möjliggöra en evig\r\nkostnadstäckning för kommunerna?</pre><pre>Om det är på det sättet får man säkert med sig\r\nflertalet kommuner för ett ökat\r\nflyktingmottagande. Kvar kan man säga finns\r\nfrågorna för kommunerna om integrering av\r\nflyktingarna. Man ser naturligtvis det positiva i att\r\nman blir av med en del tomma lägenheter.</pre><pre>Men det som det skulle vara intressant att få besked\r\nav kulturministern om är egentligen: Kommer\r\nstaten att se till att kommunerna får en evig\r\nkostnadstäckning? Det här svaret bygger på att\r\nman är beredd att lämna förslag om en utökad\r\nschablonersättning, alltså kan\r\nschablonersättningen egentligen bli vilket tal som\r\nhelst. Man kanske är så klok att man säger att den\r\ninte skall vara en halv miljon kronor, men att man\r\nhela tiden får sina kostnader täckta successivt.</pre><pre>Det kunde vara intressant om kulturministern ville\r\nutveckla den frågan: Har kommunerna inte någon\r\nanledning att känna rädsla över huvud taget? Men\r\nde som har anledning att känna rädsla är ju\r\nskattebetalarna, för någon skall ju betala detta.\r\nAntingen är det kommunerna eller också är det\r\nstaten. Skatt som skatt.</pre><pre>I övrigt skall jag be att få återkomma i mina\r\nkommande inlägg. Jag skall inte förlänga debatten\r\ni det här skedet.</pre><pre>Anf. 33  STEN ANDERSSON i Malmö (m):</pre><pre>Fru talman! Jag tänker inte kommentera själva\r\nbosnierbeslutet, för det skall jag debattera med\r\nstatsrådet den 11 november. Det skall bli mycket\r\nintressant att göra det vid det tillfället.</pre><pre>I stället tänkte jag ta upp frågan om kommunernas\r\nersättning. Räcker de pengar som nu anslagits? En\r\nmätare på det är det faktum att många kommuner\r\ntvekar att teckna nya avtal med Invandrarverket.\r\nDet kan jag förstå. En sådan kommun som Malmö\r\nhar tagit emot betydligt fler personer än man\r\ntecknat avtal om. Skall man ta emot ett större antal,\r\nutöver det redan stora antal man har tagit emot, för\r\natt få tillgång till dessa extra pengar kan jag förstå\r\natt man t.ex. i Malmö tvekar att teckna nya avtal.</pre><pre>Det står också i svaret att erfarenheten visar att den\r\ngenomsnittliga tiden innan en flykting slutar att\r\nuppbära socialbidrag uppgår till 18 månader. Fru\r\ntalman och fru statsråd, jag skulle vilja känna till\r\nden källan. Jag vet att ett stort antal\r\nutomeuropeiska flyktingar i Malmö som kom 1985,\r\n1986 och 1987 då fick och fortfarande uppbär\r\nsocialbidrag. Jag är medveten om att vi befinner oss\r\ni en djup lågkonjunkter, men de i den kategorin\r\nsom har ett jobb är faktiskt ganska lätt räknade.</pre><pre>Någon kommentar vill jag göra till Maud\r\nBjörnemalm. Hon ironiserar litet grand över att\r\nalla kommuner inte är lika generösa. Hon nämnde\r\nDanderyd och Lidingö. Jag kan tillägga Vellinge\r\noch Sjöbo. Varför? Jo, vi har i dag en debatt i\r\nSverige där små kommuner runt om i landet slår sig\r\nför bröstet och säger: Vi tar vårt ansvar -- jämfört\r\nmed de fyra nämnda kommunerna -- vi tar emot\r\n40--60 asylsökande eller flyktingar varje år. Men,\r\nfru statsråd, de är väl medvetna om att efter ett\r\nhalvt år finns dessa människor i flera fall inte i den\r\nkommun där de egentligen skulle ha stannat.</pre><pre>Jag är helt på det klara med att man inte kan hindra\r\nnågon människa i Sverige att flytta. Men den stora\r\növeranhopningen av flyktingar i Stockholm,\r\nGöteborg och Malmö visar att de kommuner som\r\ntalar så varmt om sin generositet inte har en sådan\r\nvarm generositet när de konfronteras med\r\nverkligheten.</pre><pre>Sedan skulle jag vilja ställa ytterligare en fråga till\r\nstatsrådet, nämligen om\r\nintroduktionsersättningen. Här pratar man om\r\nschablonersättning. Men, säger man, efter ett visst\r\ndatum kan kommunerna, om en asylsökande eller\r\nen flykting inte går med på att delta i någon\r\nintroduktion, dra in introduktionsersättningen.\r\nFinns det någon skillnad -- där är kanske en lucka i\r\nmitt minne -- mellan schablonersättning och\r\nintroduktionsersättning? Vad händer den flykting\r\nsom nekar att delta i någon introduktion? Han eller\r\nhon måste ha samma rätt som alla andra att ändå få\r\nhjälp till bostad via socialtjänstlagen?</pre><pre>Anf. 34  INGVAR JOHNSSON (s):</pre><pre>Fru talman! Jag vill först instämma i det som Maud\r\nBjörnemalm har sagt om vår syn på frågan. Det är\r\nviktigt att de ekonomiska villkoren för\r\nkommunerna blir rimliga. Det är också viktigt att\r\nregeringen och regeringspartierna i sin helhet tar\r\nsitt ansvar för sina beslut i övriga delar av frågan.\r\nMot bakgrund av hur representanter för borgerliga\r\npartier agerar ute i kommunerna skulle jag med\r\nskärpa vilja markera följande:</pre><pre>Det är faktiskt fyrpartiregeringen i sin helhet som\r\nhar fattat beslutet om att bosnierna och deras\r\nanhöriga skall få uppehållstillstånd. Därför tycker\r\njag att regeringsbeslutet i frågan också innebär att\r\nde fyra regeringspartierna måste ta ekonomiskt och\r\näven moraliskt ansvar när flyktingarna nu skall\r\nplacras ute i kommunerna.</pre><pre>Men ute i landet finns det en rad häpnadsväckande\r\nexempel på hur borgerliga partiers representanter\r\nsmiter ifrån sitt ansvar. Jag skall bara nämna ett\r\nexempel.</pre><pre>I min hemkommun Trollhättan har Moderaterna,\r\nmed sitt kommunalråd Elizabeth Nyström i\r\nspetsen, sagt nej till att ens fortsätta diskussionen\r\nmed Invandrarverket om att ta emot några av de\r\nbosniska flyktingarna. Men hon är inte bara\r\nkommunalråd, som har att ta ställning till frågor om\r\nkommunernas kostnader för de asylsökande, hon\r\ntillhör dessutom Moderaternas centrala ledning.\r\nHon sitter i partistyrelsen.</pre><pre>I partistyrelsen måste hon först ha godkänt\r\nregeringens politik. Därefter sätter hon sig i\r\nkommunstyrelsen där hemma i knät på Ny\r\ndemokrati och lämpar över ansvaret på\r\nSocialdemokraterna och de övriga borgerliga\r\npartierna.</pre><pre>Man kan ta sig för pannan och tro att det inte är\r\nsant. Detta är ett exempel på ett makalöst\r\ndubbelspel som jag tycker saknar motstycke. Så\r\nagerar de mest ledande representanterna i det\r\nstörsta regeringspartiet i en fråga.</pre><pre>Jag vill också i all vänlighet varna\r\ninvandrarministern för att ta lätt både på frågorna\r\nsom handlar om kommunernas kostnader och det\r\nexempel jag ger. Om invandrarministern inte vågar\r\nsäga ifrån mot ledande borgerliga politiker och inte\r\nfår dem att ta sitt ansvar i denna fråga är jag rädd\r\nför att väldigt många av bosnierna blir kvar ute på\r\nsina flyktingförläggningar.</pre><pre>Jag vill därför ha ett alldeles klart och entydigt\r\nbesked av invandrarministern om vad hon anser om\r\ndetta. Anser invandrarministern att det är rimligt\r\natt så ledande företrädare för ett regeringsparti\r\nsmiter ifrån sitt ansvar i denna känsliga fråga?</pre><pre>Anf. 35  Kulturminister BIRGIT FRIGGEBO\r\n(fp):</pre><pre>Fru talman! Låt oss erinra oss vad detta handlar\r\nom. Det är lidande människor som har flytt undan\r\nett krig och som nu sitter och väntar i otrygghet på\r\nvåra förläggningar. Det är det ena.</pre><pre>Det andra är att merparten av de här människorna\r\nredan finns i Sverige. De finns ute i kommuner. Vad\r\ndet nu handlar om är att diskutera\r\nhuvudmannaskapet för de bosniska flyktingarna,\r\nmed ett fortsatt ansvar från statens sida när det\r\ngäller ekonomin.</pre><pre>Maud Björnemalm säger att jag går runt hennes\r\nfråga. Hon har alltså frågat om regeringen är\r\nberedd att ge kommunerna full täckning för de\r\nkostnader som uppstår efter de 18 månader som\r\nschablonbidraget beräknas räcka.</pre><pre>Jag har mycket utförligt i mitt svar talat om att\r\ngrunden för flyktingpolitiken är att staten har det\r\nekonomiska ansvaret. Tidigare bestämmelser\r\nutgick ifrån att man inom ramen för\r\nschablonersättningen från statens sida har räknat\r\nmed socialbidrag under tillståndsåret och upp till\r\ntre år därefter.</pre><pre></pre><pre>Att schablonersättningen i dag är konstruerad att\r\ngälla under 18 månader beror på att man vid det\r\ntillfälle det senast gjordes en kontroll av vilka\r\nkostnaderna var i kommunerna fann att den\r\ngenomsnittliga socialbidragstiden var 18 månader.\r\nEn del hade kanske inte socialbidrag under någon\r\ntid alls medan andra kanske hade socialbidrag\r\nunder både två och tre år, men genomsnittet var 18\r\nmånader.</pre><pre>Hela tanken bakom att införa detta system var att\r\nman inte skulle ha småposter som kommuner och\r\nstatliga myndigheter skulle räkna på: Vad kostar\r\nskolan för den enskilda individen?, Vad kostar\r\nbarnomsorgen för den enskilda individen?, Vad\r\nkostar socialhjälpen?, osv. Det är detta systemet\r\nbygger på.</pre><pre>Om den genomsnittliga socialbidragstiden nu har\r\nblivit längre skall det tas hänsyn till det i de\r\nförhandlingar som vi nu skall ha med\r\nKommunförbundet, som nu hjälper till att ta fram\r\nunderlag för dessa förhandlingar. Jag tror att\r\nriksdagen uppskattar att regeringen vill föra sina\r\nförhandlingar med fakta i botten och inte enbart ett\r\ntyckande.</pre><pre>Det var någon här som ställde frågan: Räcker\r\npengarna? Det har kommit olika signaler. En del\r\nkommuner säger att de gör vinst på\r\nschablonersättningen, bl.a. beroende på att de\r\nägnar sig åt mycket ordentliga\r\nintroduktionsinsatser. Människor får lära sig\r\nsvenska ordentligt. De får yrkesträning, och en del\r\nkommer faktiskt trots arbetsmarknadsläget ut i\r\narbete och kan försörja sig.</pre><pre>På andra håll säger man att ersättningen inte\r\nräcker. Det kan bero på att\r\narbetsmarknadssituationen där är värre eller att\r\nman inte i samma utsträckning ägnar sig åt en aktiv\r\nintroduktion.</pre><pre>Det frågades här om staten tar på sig ansvaret för\r\nen evig ersättning för flyktingar och invandrare.\r\nSjälvfallet inte. I detta system ligger att\r\nkommunerna skall ha en aktiv introduktionsperiod\r\nmed syftet att dessa människor skall kunna försörja\r\nsig så snabbt som det över huvud taget är möjligt.</pre><pre>Det vore fel signal om staten sade att den i evärdelig\r\ntid skall ta ansvar för alla flyktingars socialhjälp.\r\nDet skulle minska intresset från kommunerna att se\r\ntill att människor kommer ut i arbete. Det är heller\r\ninte rimligt att somliga svenska medborgare, vilket\r\nju en del kan bli efter fem år, skall ha en\r\nsärställning.</pre><pre>Jag är mycket förhoppningsfull när det gäller\r\nbosnierna eftersom de har en ganska bra\r\nyrkesbakgrund och utbildningsbakgrund. Hela\r\nsyftet är att de skall kunna bearbeta sina\r\ntraumatiska upplevelser och komma ut i\r\nsamhällslivet för att planera för sin framtid och inte\r\nsitta på förläggningarna i ett tröstlöst väntande, och\r\nkanske därmed också försämras psykiskt.</pre><pre>Det sägs att kommunerna tvekar att skriva på avtal.\r\nJag har stor förståelse för kommunernas situation.\r\nDet är naturligtvis viktigt att de gör klart för sig var\r\nde gör för någonting. Men de signaler som jag har\r\nfått efter en genomgång med Invandrarverket så\r\nsent som i går är att optimismen där är ganska stor,\r\noch man säger att man skall klara av detta.\r\nInvandrarverket har tecknat en del avtal, och\r\nganska många förhandlingar är avslutade. Det finns\r\nockså kommuner som har tecknat avtal utöver det\r\nsom var Invandrarverkets önskan.</pre><pre>Bert Karlsson sade att kommunernas pengar inte\r\nräcker till skola, pensionärer och annat. Det är\r\nmycket viktigt att riksdagens ledamöter är på det\r\nklara med att utplaceringen av bosnierna i\r\nkommunerna inte kostar kommunerna ett enda\r\nöre. Med den ersättning som de nu erhåller får de\r\n138 000 kr plus stimulansbidraget. Det innebär full\r\nkostnadstäckning under en tvåårsperiod.</pre><pre>När man i dag diskuterar budgetar i kommunerna\r\nförsöker man skylla på att det är så besvärligt och\r\natt man får pruta på än det ena och än det andra för\r\natt man skall ta emot flyktingar. Detta är icke sant!\r\nKommunernas budgetar under nästa år drabbas\r\ninte med ett enda öre på grund av bosnierna!</pre><pre>Herr talman! Tyvärr är min taletid nu slut.</pre><pre>Anf. 36  MAUD BJÖRNEMALM (s):</pre><pre>Herr talman! Min interpellation till Birgit Friggebo\r\nvar ställd mot bakgrunden att också jag anser att de\r\nbosniska flyktingarna skall få en kommunplats och\r\nflytta ut i kommunerna. Men jag inser också\r\nproblemen för kommunerna.</pre><pre>Dess värre måste jag korrigera Birgit Friggebo litet\r\ngrand när det gäller den schablonersättning som\r\ninfördes den 1 januari 1991. Dessförinnan fick man\r\nbidrag under tillståndsåret och ytterligare tre år.\r\nDet blev en förändring när man införde\r\nschablonbidraget. Det skedde en åtstramning, och\r\nersättningen beräknades då räcka endast 18\r\nmånader.</pre><pre>Man gör en uppföljning av kommunernas\r\nkostnader och en utvärdering av schablonbidraget.\r\nDet bestämde riksdagen när beslutet om\r\nschablonbidraget fattades.</pre><pre>Birgit Friggebo säger att regeringen kommer att i\r\nbudgetpropositionen ta ställning till en förstärkning\r\neller en förlängning av schablonbidraget. Jag tycker\r\natt det är för sent att vänta tills\r\nbudgetpropositionen kommer. Den kommer att\r\nläggas fram i början av januari, och sedan skall den\r\nbehandlas i riksdagen. Jag är ganska övertygad om\r\natt kommunerna kommer att invänta riksdagens\r\nbehandling av en eventuell förstärkning av\r\nschablonbidraget innan de beslutar sig för att utöka\r\nsitt flyktingmottagande.</pre><pre>Jag anser att det inte går att vänta så länge. Det går\r\nheller inte att vilseleda kommunpolitiker. De vet\r\nvad det handlar om. De vet hur länge\r\nschablonbidraget räcker. De kan sin ekonomiska\r\nsituation, och de kan sin kommuns arbetsmarknad.\r\nLöser inte regeringen detta problem är jag rädd att\r\nresultatet blir att flyktingarna från f.d. Jugoslavien\r\nblir kvar på förläggningarna. Det är inte bra för den\r\nenskilde flyktingen, och det är inte bra för barnen.\r\nDe skall ut i kommunerna till ett eget liv.</pre><pre>Anf. 37  LARS MOQUIST (nyd):</pre><pre>Herr talman! Birgit Friggebo talar här om pengarna\r\noch de 18 månaderna. Om jag rätt kommer ihåg\r\nvad riksdagens revisorer sade drog de inte alls den\r\nslutsatsen kulturministern här drar, nämligen att\r\ndessa människor efter 18 månader inte längre var i\r\nbehov av socialbidrag. Det var helt enkelt så att\r\nefter genomsnittligt 18 månader var pengarna slut,\r\noch sedan fick kommunerna stå för det hela. Vi kan\r\ngå tillbaka och titta vad riksdagens revisorer\r\nverkligen sade. Men min uppfattning är att\r\npengarna var slut efter 18 månader.</pre><pre>Jag återgår till stimulansbidraget. En märklig\r\nkonstruktion, som kan minska utbetalningarna på\r\n25 000 kr till kommunerna, är regeringens förslag\r\nför de kommuner som får s.k. sekundärinflyttning.\r\nDet rör sig om kostnader i en kommun dit man\r\nflyttar efter att först ha kommit till en annan\r\nkommun. Den första kommunen har redan\r\nuppburit stimulansbidrag med 25 000 kr, men\r\növervältrar sedan kommande kostnader på den\r\nkommun dit man efteråt flyttar.</pre><pre>Av propositionen framgår att man inom ramen för\r\nstimulansbidraget skall kunna besluta om särskilda\r\nregler för bidrag till vissa sekundärmottagande\r\nkommuner. Det sägs alltså att detta skall ske ''inom\r\nramen för'' stimulansbidraget.</pre><pre>Om regeringen menar vad den säger innebär detta\r\natt dessa 25 000 kr till kommunerna kommer att\r\nnaggas i kanten. Det har inte angivits på ett klart\r\noch entydigt sätt, varför många kommuner lär leva\r\ni tron att bidraget inte kommer att understiga\r\n25 000 kr.</pre><pre>Den slutsatsen kan man även i fortsättningen dra\r\nnär man läser vad kulturministern säger i svaret\r\napropå bidraget. Där sägs att regeringen skall\r\nkunna besluta om särskilda regler för\r\nstimulansbidrag. Vad blir det då av ''inom ramen'',\r\nnär regeringen skall kunna bestämma om särskilda\r\nregler?</pre><pre>Den uppfattning man velat bibringa kommunerna\r\när att de får dessa 25 000 kr, för att motverka att\r\nman först flyttar till en liten kommun och sedan till\r\nen stor kommun, och att inga pengar skall tas från\r\ndessa 25 000 kr. Men det står faktiskt i\r\npropositionen att dessa 25 000 kr inte skall bli några\r\n25 000 kr.</pre><pre>Jag tycker att dessa 25 000 kr. egentligen är ett\r\nskämt. Man säger att 25 000 kr. skall täcka\r\nkostnaderna. Kulturministern säger nu att\r\nkomunerna får full kostnadstäckning i två års tid.\r\nJag förstår inte hur dessa 25 000 kr. skall kunna\r\nräcka i 6 månader när 138 300 inte räcker mer än 18\r\nmånader. Den matematiken går inte riktigt ihop.</pre><pre>En annan sak som legat bakom motivet till det här\r\nförslaget är att om flyktingars väntan på förläggning\r\nförlängs, blir totalkostnaderna för skattebetalarna\r\nhögre. Det har tydligen inte föresvävat regeringen\r\natt man skulle kunna skapa regler för temporära\r\nuppehållstillstånd och föra ut människorna från\r\nförläggningssystemet. Permanenta\r\nupphållstillstånd skall inte behöva vara ett villkor\r\nför att man skall få lämna förläggningarna. Jag vet\r\ninte varför den kopplingen har kommit till.</pre><pre>Anf. 38  INGVAR JOHNSSON (s):</pre><pre>Herr talman! Jag hoppas att det bara var tidsbrist\r\nsom gjorde att invandrarministern inte svarade på\r\nmin fråga i det förra inlägget. Det jag tar upp är\r\nytterligt allvarligt. Om vi får en lång rad exempel\r\npå att ledande borgerliga politiker ute i\r\nkommunerna går direkt emot regeringens beslut, är\r\njag övertygad om att den varning som jag uttalade\r\nkommer att slå in. Det kommer att bli väldigt\r\nmånga kvar i flyktingförläggningarna.</pre><pre>Till det jag har sagt tidigare vill jag bara tillägga att\r\ndå drabbar den skammen i första hand inte\r\nkommunerna. Den skam som vårt land får känna\r\nfrån omvärlden i en sådan situation drabbar\r\nregeringen och regeringspartierna.</pre><pre>Anf. 39  BERT KARLSSON (nyd):</pre><pre>Herr talman! Jag blev återigen anklagad för att\r\nljuga. Jag sitter i fullmäktige, Birgit Friggebo, och\r\nser kostnaderna. Jag tog med mig några siffror för\r\nskojs skull. De tre senaste åren har vi i Skara\r\nkommun tagit emot 218 personer. Av dem har 8\r\nlyckats få deltidsjobb och 8 har fått utbildning. Alla\r\när beroende av socialbidrag. Kom sedan inte och\r\nsäg att detta inte belastar kommunernas ekonomi.\r\nAlla som hittills varit uppe i debatten är väl överens\r\nom att så är fallet, men det tycks inte Birgit\r\nFriggebo acceptera.</pre><pre>Jag fick naturligvis inget svar på hur regeringen kan\r\nfatta ett beslut som berör 8 miljarder kronor per år.\r\nJag frågar fortfarande hur man tänker finansiera\r\ndetta. Vi har ett underskott i Sveriges finanser i år\r\npå ungefär 300 miljarder om vi räknar in alla\r\nkostnader. Regeringen är ju expert på att dölja en\r\nmassa kostnader via a-kassor, fonder osv. Var skall\r\nman ta pengarna? Skall man ta ytterligare från de\r\narbetslösa, sjukersättningar osv.? Var får man 8\r\nmiljarder kronor ifrån? Jag förmodar att vi kommer\r\natt låna 8 miljarder till.</pre><pre>Sedan fick jag naturligtvis inte svar på varför\r\nförläggningsplatserna måste kosta så oerhört\r\nmycket. För varje gång kommunerna tvekar hotar\r\nBirgit Friggebo med att det är så mycket dyrare på\r\nförläggningsplatserna. Jag kan inte förstå det. Det\r\när helt enkelt inte möjligt.</pre><pre>Det viktigaste i det här fallet är att få svar på hur\r\nregeringen tänker få igenom detta i riksdagen. De\r\nföregående talarna har varit ganska överens med\r\nmig om kritiken. Var skall man i så fall få pengarna?\r\nOm inte riksdagen ställer upp med pengarna, hur\r\nskall då kommunerna klara detta?</pre><pre>Anf. 40  STEN ANDERSSON i Malmö (m):</pre><pre>Herr talman! Den här debatten grundar sig på det\r\ns.k. Bosnienbeslutet. Statsrådet sade i sitt svar att\r\nmerparten bosnier finns i Sverige. Jag är inte så\r\ntvärsäker på den uppgiften. Låt oss avvakta ett år.\r\nDå kommer vi nog att få reda på att merparten som\r\när knutna till det här beslutet inte finns i Sverige i\r\ndag.</pre><pre>Staten betalar, säger statsrådet. Kommunerna\r\nbetalar inte ett öre. Det finns en sak som\r\nkännetecknar alla kommuninvånare. Det är att de\r\nbetalar statlig skatt. Vilket konto pengarna än\r\nkommer ifrån är det ändå kommuninvånarna som\r\nfår betala detta i slutänden. Det kanske inte blir i\r\ndag, men våra barnbarn eller barnbarnsbarn får stå\r\nför den här notan.</pre><pre>Att säga att flyktingpolitiken inte belastar a-kassa,\r\nsjukvård och skola är ungefär lika intelligent som\r\natt säga att SIDA inte ger u-hjälp för att man köper\r\nvapen i ett u-land. Det förstår ju alla. Men vi kan\r\ninte komma ifrån tron att de pengar som i dag läggs\r\npå vapen i u-länderna kan läggas där, därför att man\r\nfår u-hjälp till skolor och liknande. Om man inte\r\nhade fått det, hade man kanske köpt mindre vapen.</pre><pre>Vi står här och säger att människorna från Bosnien\r\nhar lidit oerhört mycket. Samtidigt, herr talman, är\r\ndet i dag visumtvång för exakt samma kategori.\r\nKonsekvensen är dess värre och tyvärr inte helt\r\nglasklar.</pre><pre>Till sist skulle jag vilja ställa en fråga till statsrådet.\r\nDet finns kommuner, som i stil med Malmö, har fått\r\nta emot kanske tre--fyra gånger större antal\r\nflyktingar än man tecknat avtal om. Det har kostat\r\nMalmö kommun och dess invånare stora summor.\r\nÄr statsrådet beredd att på något vis medverka till\r\natt de kommuner som, i likhet med Malmö,\r\nverkligen har tagit sitt ansvar, får någon form av\r\nkompensation för detta?</pre><pre>Anf. 41  Kulturminister BIRGIT FRIGGEBO\r\n(fp):</pre><pre>Herr talman! Bert Karlsson sade i sitt förrförra\r\nanförande att regeringen hade fattat detta beslut\r\nutan att fråga riksdagen. Det vore helt olagligt om\r\nriksdagen skulle blanda sig i ett förvaltningsbeslut.\r\nDet står t.o.m. i grundlagen att riksdagen är\r\nförbjuden att ta ställning i förvaltningsbeslut av\r\nolika slag. Trots detta kommer en riksdagsman och\r\nkräver att vi skall bryta mot grundlagen.</pre><pre>Jag har dessutom anmälts till konstitutionsutskottet\r\ni denna fråga. Där står det att detta är en fråga av\r\nstor ekonomisk och etnisk betydelse. Alla våra\r\ngrundlagar utgår från att vi har likhet inför lagen\r\noch att man inte skall döma efter ras och etnisk\r\ntillhörighet. Jag tycker att man visar sitt rätta\r\nansikte här.</pre><pre>Jag har inte anklagat Bert Karlsson för att ljuga.\r\nJag har sagt att det är viktigt att man talar om för\r\nmedborgarna ute i kommunerna att när det gäller\r\nde bosnier som nu skall ut i kommunerna, drabbas\r\nnästa års budget inte av ett enda öre, eftersom det\r\när staten som betalar kostnaderna. Det är sant.</pre><pre>Bert Karlsson talar om 8 miljarder kronor. Jag vet\r\ninte var han får den summan ifrån. Årets budget,\r\nsom ligger på 11,7 miljarder kronor för den totala\r\nkostnaden, kommer inte att påverkas genom dessa\r\nbeslut. Budgeten för det här året kommer att hålla.</pre><pre>Förläggningskostnaderna har minskat per capita\r\nmed ungefär 30 % under senare år, från ca 320 kr.\r\nper dygn till 240 kr. per dygn. Det har skett genom\r\nen stor insats av Invandrarverket. Att det är något\r\ndyrare på förläggningarna än ute i kommunerna\r\nberor naturligtvis på att flyktingarna kan sköta sig\r\nmer själva ute i kommunerna. Invandrarverket har\r\nen administration och folk flyttar ut och in i\r\nförläggningarna. Det gör att det krävs mer personal\r\nhär.</pre><pre>Sten Andersson i Malmö ställer mycket berättigade\r\nfrågor om storstadskommunerna. Dit flyttar\r\nflyktingarna ofta i andra hand efter en\r\nkommunplacering. Invandrarverket tar nu hänsyn\r\ntill detta i förhandlingarna med kommunerna. De\r\nkommuner som har tagit emot få flyktingar tidigare\r\nskall kraftigt öka sitt mottagande för att få\r\nstimulansbidraget. De som tidigare har tagit emot\r\nmånga skall öka något, men när det gäller\r\nstorstäderna talar vi i propositionen om att vi måste\r\nta speciell hänsyn, eftersom vi vet att de senare får\r\nandrahandsinflyttningar.</pre><pre>Vi har också talat om att stimulansbidraget kan\r\nvara särskilt konstruerat just för\r\nstorstadskommunerna. Jag tycker att det är helt\r\nrimligt.</pre><pre>Det har varit mycket diskussion om\r\nanhöriginvandringen. Om man tittar på vad som\r\nhänder efter en tvåårsperiod, finner man att\r\nanhöriginvandringen normalt står för ungefär 30 %\r\nökning. På 40 000 bosnier skulle det betyda ungefär\r\n12 000-15 000 personer, varav 90 %\r\nerfarenhetsmässigt är kärnfamiljer, dvs. make,\r\nmaka och barn.</pre><pre>Det talas väldigt mycket om att här skall det\r\nkomma horder av människor. Detta finns det inte\r\nnågon erfarenhet av. Vi har en anhöriginvandring\r\nsom bl.a. innebär att svenskar gifter sig med\r\nutlänningar och att gamla arbetskraftsinvandrare\r\ngifter sig med flickor och pojkar från sina tidigare\r\nhemländer. Är det detta man vill förbjuda när man\r\ntalar om anhöriginvandringen?</pre><pre>Ingvar Johnsson frågar om min inställning när det\r\ngäller kommunerna. Min förhoppning är att\r\nkommunerna faktiskt skall teckna avtal. Det finns\r\nmånga tecken på det, även om jag också har stor\r\nförståelse för att man i en del kommuner är litet\r\noroad och tycker att det är en stor uppgift. Det är\r\nen stor uppgift.</pre><pre>Oavsett från vilket parti eller vilken organisation\r\neller på annat sätt man försöker motarbeta att de\r\nhär människorna skall ha möjlighet att skapa sig en\r\nframtid, att lägga grunden för att kunna försörja\r\nsig, att kunna bearbeta sina hemska upplevelser, att\r\nbarnen skall gå i skolan, så tycker jag att det kan\r\nkritiseras. Dessa människor är här. Vi skall försöka\r\nge dem de bästa förhållanden. Låt mig samtidigt\r\ntillägga att jag har sett referat i tidningar om\r\nmotstånd i nästan alla partier ute i kommunerna.\r\nDet är inte bara vissa partier som står för det.</pre><pre>Sedan frågan om schablonersättningen. Maud\r\nBjörnemalm säger att tidigare var det tre år, men\r\nså gjordes det en åtstramning till 18 månader. När\r\nbeslutet om schablonersättning togs, sade man att\r\nkostnadsansvaret mellan staten och kommunen\r\ninte skulle förskjutas, och vad man gjorde var då att\r\nman tog de gamla bestämmelserna och tittade på\r\nden genomsnittliga kostnaden. Då blev det 18\r\nmånader.</pre><pre>Så i grunden finns det gamla åtagandet kvar. Vad\r\ndet nu handlar om är att vi skall titta på fakta\r\ntillsammans med Kommunförbundet. Hur ser det\r\nverkligen ut i de olika kommunerna? Signalerna är\r\nolika. En del kommuner gör vinst på\r\nschablonersättningen, andra gör förlust.</pre><pre>Då är frågan: Skall det lämnas besked tidigare än i\r\nbudgeten? Vi skall ha förhandlingar nu under\r\nhösten, och det är klart att det är bra att det lämnas\r\nbesked så tidigt som möjligt, men den formella\r\nmöjligheten för regeringen att äska pengar är ju\r\nförst i budgetarbetet. Även om vi skulle försöka\r\nlägga fram en proposition, tänker ju inte riksdagen\r\nbehandla den under hösten.</pre><pre>Anf. 42  LARS MOQUIST (nyd):</pre><pre>Herr talman! Birgit Friggebo tog upp bl.a. KU-\r\nanmälan, där vi har sagt att man borde ha vänt sig\r\ntill riksdagen. Vi använder orden ekonomisk och\r\netnisk, och Birgit Friggebo hängde upp sig på\r\netnisk. Ja, man lägger ju vad man vill i det\r\nuttrycket, och Birgit Friggebo gör sin tolkning och\r\nsprider den vidare. Det får stå för Birgit Friggebos\r\ndel.</pre><pre>Vad vi menar med ekonomisk och etnisk är för det\r\nförsta att det är en väldigt stor kostnad som\r\nkommunerna eller staten drar på sig. För det andra\r\ntycker vi att integrationen eller assimileringen har\r\ngått för snabbt. Man hinner inte med det hela, och\r\nvi har sett vad det leder till för någonting i\r\nsamhället, nämligen till motsättningar mellan\r\nsvenskar och dem som kommer hit. Det är närmast\r\nde båda frågorna som vi har tagit upp.</pre><pre>När det gäller anhöriginvandringen kommer Birgit\r\nFriggebo nu med litet nya siffror. Jag vill bara\r\npåpeka att i samband med propositionen som vi har\r\ndiskuterat här om Bosnien m.m. säger t.ex.\r\nInvandrarverket att mellan 45 000 och 50 000\r\nmänniskor brukar anhöriginvandringen uppgå till.\r\nAtt man nämner en sådan siffra, om den inte kan\r\nappliceras på bosnierna, förstår jag inte.\r\nRegeringen väljer att säga att det kan bli 20 000--\r\n30 000.</pre><pre>Jag skall inte gå in på vilken siffra som är rätt, om\r\ndet är 45 000--50 000 eller 20 000--30 000. Nu tyckte\r\njag att vi fick andra siffror. Jag vet inte om jag\r\nfattade fel när jag hörde siffran 12 000 här.</pre><pre>Bert Karlsson tog bl.a. upp frågan om vad som\r\negentligen händer om riksdagen säger nej till höjda\r\nschablonersättningar och över huvud taget till\r\nersättningen på 25 000 kr. Regeringen har hela\r\ntiden förutsatt att förslaget kommer att gå igenom.\r\nHur kan man vara så säker på det? När man har\r\nfattat beslutet att bosnierna skall få stanna, har man\r\nutgått ifrån att det finns pengar till förfogande. Jag\r\när inte så säker på att det finns det.</pre><pre>Regeringen har kanske gjort en riktig bedömning,\r\natt riksdagen kommer att säga ja. Men i vart fall i\r\ndagsläget finns inte pengarna, och det är en av\r\norsakerna till oron ute i kommunerna.</pre><pre>Kostnaderna vill man liksom aldrig diskutera. Man\r\nkan inte diskutera ekonomi och humanism på\r\nsamma gång. Det är två ord som inte hör samman.\r\nJag har varit väldigt försiktig här i kammaren och\r\nsagt att en flykting som är arbetslös kostar 50 000\r\nkr. per år. När vi då vet att de 138 300 varade i 18\r\nmånader, kan vi säga att årskostnaden är ungefär\r\n90 000 kr.</pre><pre>Lägger vi nu 1,7 miljarder, som stimulansbidraget\r\ninnebär, till de tidigare 7--8 miljarderna, så är vi\r\nuppe i vart fall i 9 miljarder per år. Svenska folket\r\nskall veta att det är den kostnaden. Tycker svenska\r\nfolket att vi har råd med den kostnaden, så är det\r\nokay. Men man skall lägga korten på bordet och\r\nsäga att det är den kostnaden.</pre><pre>Anf. 43  BERT KARLSSON (nyd):</pre><pre>Herr talman! Gång på gång blir man anklagad för\r\natt vara rasist, när man ifrågasätter\r\nflyktingpolitiken. Jag anser faktiskt att jag blev mer\r\neller mindre anklagad för att ha rasistiska tankar för\r\natt jag ifrågasatte ett regeringsbeslut som kostar 8\r\nmiljarder per år.</pre><pre>För knappt två år sedan förde vi en diskussion där\r\njag sade att det borde vara visumtvång för personer\r\nfrån Kosovo, att det var charterresor mer eller\r\nmindre. Ett och ett halvt år senare erkände\r\nregeringen och Birgit Friggebo att så var fallet. Det\r\ninfördes visumtvång.</pre><pre>Jag kritiserade Invandrarverket, som Birgit\r\nFriggebo nu berömmer. Hon kanske glömmer vem\r\ndet var som startade debatten om de höga priserna.\r\nBirgit Friggebo vägrade gång på gång att visa de\r\nrätta siffrorna, när jag förklarade att det betalades\r\nfantasipriser. Ingen tog notis om det. Det behövdes\r\ntidningsartiklar i 14 dagar för att man skulle inse att\r\nman var totallurad. Det kallar Birgit Friggebo för\r\natt Invandrarverket har varit duktiga.</pre><pre>När det gäller de 8 miljarderna är det ganska lätt att\r\nräkna, precis som Lars Moquist säger, men om det\r\när 8 eller 9 miljarder är det ingen som vet.</pre><pre>Uppgifterna om hur många som kommer\r\nytterligare är uppgifter som Invandrarverket\r\nlämnar. Jag vet att de inte är speciellt trovärdiga i\r\nde här frågorna heller, och det är väl ingen som vet\r\nom det blir 30 000, 40 000 eller 50 000, men jag har\r\naldrig tidigare hört siffran 12 000, måste jag säga.\r\nDet skall bli mycket intressant att följa det här och\r\nse vem som ligger närmast sanningen. Vi har inte\r\nvarit speciellt långt från sanningen tidigare i de här\r\nfrågorna.</pre><pre>Det pratas mycket om att vi är humana i Sverige.\r\nMan hänvisar just till det när det gäller beslutet om\r\nbosnierna. Hur kan man då samtidigt införa\r\nvisumtvång för personer som kommer från\r\nområdet? Har förhållandena förbättrats? Nej, de\r\nhar blivit värre både i Bosnien och i Kosovo.</pre><pre>Också i fråga om Kosovo finns det därför anledning\r\natt ifrågasätta visumtvånget. Det har inte hänt\r\nnågonting som förbättrat situationen i Kosovo, och\r\ntydligen bryr sig ingen i det här läget om vad som\r\nhar hänt med dem som har åkt tillbaka, om vi nu\r\nskall prata om att vi är humana i Sverige.</pre><pre>Anf. 44  Kulturminister BIRGIT FRIGGEBO\r\n(fp):</pre><pre>Herr talman! Jag tycker att det är ganska viktigt att\r\nman lyssnar på vad som sägs från talarstolen här i\r\nkammaren, och att man inte bemöter någonting\r\nhelt annat. Ibland kan det bli missförstånd. Det går\r\nfort, det är många siffror osv.</pre><pre>Till Lars Moquist vill jag säga att jag sade att man\r\ninom en tvåårsperiod får en anhöriginvandring som\r\nligger på ungefär plus 30 %. Det vet man av\r\nerfarenhet. Det skulle för bosnierna göra 12 000--\r\n15 000 personer inom en tvåårsperiod.</pre><pre>90 % av anhöriginvandringen tillhör kärnfamiljen,\r\ndvs. maka, make och barn. Det vet man\r\nerfarenhetsmässigt. Resten är andra anhöriga. Jag\r\nvill ge den informationen, mot bakgrund av många\r\nav de missuppfattningar som går ut på att man tror\r\natt det är andra anhöriga än den närmaste familjen\r\nsom kommer hit. Ett av syftena med det\r\npermanenta uppehållstillståndet var att möjliggöra\r\nen familjeåterknytning, för att de människor som\r\nsitter här i säkerhet, men är oroliga bl.a. för sina\r\nanhöriga, skulle få en större trygghet.</pre><pre>Vår utgångspunkt för de beslut som har fattats är\r\nde människor som har kommit hit och deras\r\nvälbefinnande, men också vad som är bäst för det\r\nsvenska samhället. Jag tror att det är bäst för det\r\nsvenska samhället att vi har människor som kan\r\nkänna sig någorlunda trygga och som kan planera\r\nför en framtid. Det hindrar inte alls att de i\r\nframtiden kan vilja återvända, under förutsättning\r\nav att det blir en säker fred i området.</pre><pre>Det spekulerades om vilket stöd det kan finnas i\r\nriksdagen för att se till att kommunerna får\r\ntäckning för sina kostnader. Jag tror att\r\nkommunpartiet i denna riksdag är ganska stort.\r\nDessutom har vi i dag hört deklarationer från det\r\nsocialdemokratiska partiet att man anser att det är\r\nviktigt att kommunerna får sina ersättningar.</pre><pre>Vi kan bolla med siffror hit och dit -- 8 miljarder, 9\r\nmiljarder osv. Vi har en budget för detta år som\r\nlyder på 11,7 miljarder. Vi har räknat efter vad de\r\nförslag som vi nu lägger fram om stimulansbidrag\r\noch en extra kvot kostar. Det innebär att budgeten\r\nför detta år håller. Det är vad vi har att hålla oss till.</pre><pre>Jag skulle vilja uppmana riksdagsmannen Bert\r\nKarlsson från Skara att sluta upp med ett\r\nmartyrskap i denna kammare. Man får faktiskt vara\r\nberedd att diskutera värderingar och fakta. Men\r\nman kan inte hela tiden påstå att andra ledamöter\r\nav denna riksdag och regeringsledamöter anklagar\r\nBert Karlsson för att vara lögnare och för att vara\r\nrasist, när det aldrig har gjorts. Det är bara ett sätt\r\natt framställa sig som en särskild martyr i denna\r\nriksdag. Bli nu en fullvärdig medlem av denna\r\nkammare.</pre><pre>Överläggningen var härmed avslutad.</pre><pre>9 §  Svar på interpellation 1993/94:2 om Bai\r\nBang-projektet</pre><pre>Anf. 45  Statsrådet ALF SVENSSON (kds):</pre><pre>Herr talman! Johan Lönnroth har frågat mig vad\r\njag tänker göra för att säkra ett lyckligt avslutande\r\nav det svenska engagemanget i Bai Bang-projektet.</pre><pre>Bai Bang-projektet har förvisso haft betydelse för\r\nVietnam såväl i teknologiöverföringshänseende\r\nsom för landets pappersproduktion och\r\nutvecklingen av Vinh Phu-provinsens infrastruktur.\r\nVid mitt besök där förra året var mitt intryck att\r\nprojektet i fråga, som inneburit omfattande\r\nmateriellt stöd och utbildningsinsatser från Sverige\r\nunder många år, nu med framgång drevs av kunniga\r\nvietnamesiska tekniker och företagsledare.</pre><pre>I Johan Lönnroths interpellation berörs frågan\r\nhuruvida Bai Bang-projektet från början var en bra\r\nidé. En tillbakablick avslöjar att projektet inte\r\nundgått kritik bl.a. vad beträffar\r\nanställningsförhållandena för de till bruket knutna\r\nskogsarbetarna, vissa miljöaspekter m.m.\r\nDessutom kom obestridligen den samlade insatsen\r\natt bli betydligt mer kostsam än vad som\r\nursprungligen beräknats, vilket lett till att brister i\r\neffektiviteten i biståndsinsatsen sannolikt med rätta\r\npåtalats. Låt mig dock här framhålla att även om så\r\nvore fallet är denna omständighet vid det här laget\r\nhistoria och således ingenting vi nu kan åtgärda.\r\nResultatet kvarstår och det är ett väl fungerande\r\npappersbruk i vietnamesisk regi.</pre><pre>Det kan i sammanhanget vara värt att notera att\r\ndenna typ av storskaliga projekt, som Bai Bang\r\nsymboliserar, inte längre prioriteras bland de\r\nprojekt som Sverige finansierar.</pre><pre>Pappersbruket i Bai Bang överlämnades officiellt\r\nav Sverige till Vietnam år 1990. Därmed var också\r\ndet direkta svenska engagemanget i praktiken\r\navslutat.</pre><pre>För att underlätta övergången ställde Sverige\r\nsamtidigt ytterligare resurser till den vietnamesiska\r\nsidans förfogande i form av:</pre><pre>-  27 miljoner kronor för reservdelar,</pre><pre>-  20 miljoner kronor för teknisk rådgivning och\r\nutbildningsinsatser,</pre><pre>-  10 miljoner kronor för transportutrustning samt</pre><pre>-  20 miljoner kronor för särskilda miljöinsatser.</pre><pre>Den vietnamesiska sidan är självfallet väl medveten\r\nom de problem som Johan Lönnroth nu tar upp.\r\nMan är likaså medveten om att ansvaret för den\r\nvidare driften av anläggningen åvilar det egna\r\nlandet.</pre><pre>Brukets ledning har således vänt sig till den\r\nvietnamesiska regeringen enligt gällande regler i\r\nVietnam. Man har ansökt om medel för inköp av\r\nreservdelar, för nödvändiga nyinvesteringar m.m.</pre><pre>Vi har i våra kontakter med vietnameserna förstått\r\natt detta är en tidskrävande procedur. Vietnam\r\ngenomgår för närvarande en förändring från\r\nplanhushållning till marknadsekonomi. Det är då\r\ninte förvånande att en administration, som har att\r\narbeta i övergången mellan två helt skilda system,\r\nkan bli mer tungrodd än annars.</pre><pre>Vietnameserna arbetar i dag målmedvetet för att i\r\nstörsta möjliga utsträckning själva komma till rätta\r\nmed de problem som arvet efter planekonomin\r\ninneburit. En uttalad politik härvidlag är att företag\r\nskall drivas på marknadsmässiga grunder. Vietnam\r\nhar således ej heller tagit upp frågan med oss om\r\nytterligare insatser för de investeringsändamål som\r\nJohan Lönnroth nämner. Frågan skall lösas internt.</pre><pre>Sverige välkomnar givetvis den lovande utveckling\r\nmot marknadsekonomi som vi i dag ser i Vietnam.\r\nVi stöder aktivt denna omvandling på olika sätt,\r\nbl.a. genom att bidra till att det vietnamesiska\r\nregelverket anpassas till marknadsekonomins krav\r\noch villkor. På rättsområdet har t.ex. insatser gjorts\r\nför att stifta konkurslag, bolagslag, lag om\r\nföretagsregistrering och för att bygga upp ett\r\neffektivt skattesystem. Stöd till bankväsendet och\r\ntill utbildning av företagsledare har också lämnats.</pre><pre>Vi försöker vidare främja projekt som har\r\nförutsättningar att drivas som samriskföretag med\r\nsvenska och vietnamesiska parter. Just i fråga om\r\nBai Bang vill jag nämna att vår ambassad i Hanoi\r\naktivt söker svenska företag som kan ha intresse av\r\natt på rent kommersiell grund samarbeta med\r\nbruket.</pre><pre>Sammanfattningsvis vill jag säga att Sverige i fullt\r\nsamförstånd med Vietnam har avslutat sitt\r\nbiståndsengagemang i Bai Bang, att ansenliga\r\nsvenska biståndsmedel ställts till förfogande för att\r\nunderlätta själva övergången till drift av\r\nanläggningen i vietnamesisk regi samt att Vietnam\r\nbör ha goda förutsättningar att trygga dess\r\nfortbestånd.</pre><pre>Anf. 46  JOHAN LÖNNROTH (v):</pre><pre>Herr talman! Jag får tacka biståndsministern för\r\nsvaret. Jag tycker att det är ett bra svar, med en i\r\ndet stora hela korrekt historisk genomgång av\r\nprojektet. Jag noterar med glädje att\r\nbiståndsministern konstaterar att vi nu har ett på\r\ndet hela taget väl fungerande pappersbruk.</pre><pre>Jag delar också den positiva värderingen av vad om\r\nhåller på att hända i Vietnam nu, med övergången\r\ntill marknadsekonomi. Jag har varit runt och talat\r\nmed flera företrädare för vietnamesiska\r\nmyndigheter och en hel del människor som arbetar\r\ni det vietnamesiska näringslivet om detta.</pre><pre>Jag vill ställa ett par kompletterande frågor. Det\r\ngäller först det intressanta, att vår ambassad i\r\nHanoi nu aktivt söker svenska företag som kan ha\r\nett intresse av att på rent kommersiell grund\r\nsamarbeta med bruket.</pre><pre>Det var en litet märklig upplevelse för en gammal\r\nmedlem i Vietnamrörelsen, att möta svenska\r\nföreträdare för det privata näringslivet som dels\r\nhyllade de gamla svenska biståndsinsatserna i\r\nVietnam, dels uttryckte besvikelse över att Sverige\r\njust nu trappar ner på biståndet. När alla andra\r\nländer kastar sig in i Vietnam, som öppnar sig, då\r\ndrar Sverige ner på biståndet till Vietnam.</pre><pre>Det kändes märkligt att de sade det just till mig. Jag\r\nföreställer mig att de flesta av de företrädare för\r\nnäringslivet som jag träffade där inte delar mina\r\npolitiska värderingar utan snarare\r\nbiståndsministerns eller de som andra partier i\r\nregeringen står för.</pre><pre>Mot denna bakgrund skulle jag gärna vilja veta litet\r\nmer om vilken typ av kontakter det gäller. Det kom\r\nsom sagt en del klagomål från svenska företag om\r\natt de inte känner något engagemang från den\r\nsvenska regeringen när det gäller att hjälpa till att\r\nutnyttja den oerhörda goodwill som Sverige\r\nfaktiskt möter i Vietnam tack vare våra stora\r\nbiståndsinsatser.</pre><pre>Jag vill också till slut fråga om det svenska\r\nengagemanget är slut. Biståndsministern uttrycker\r\nsig på två olika sätt. Alf Svensson säger först i\r\ninterpellationssvaret att det direkta svenska\r\nengagemanget i praktiken är avslutat. I\r\navslutningen på svaret säger biståndsministern\r\nföljande: ''Sammanfattningsvis vill jag säga att\r\nSverige i fullt samförstånd med Vietnam har\r\navslutat sitt biståndsengagemang i Bai Bang''.</pre><pre>Det pågår ju faktiskt en del projekt fortfarande,\r\nexempelvis skogsprojektet. Det har formellt ingen\r\ndirekt anknytning till pappersbruket längre. Jag\r\npratade dock själv med skogsbönder i trakten som\r\nsade att svenska biståndsarbetare har utdelat råd\r\nom att bönderna skall odla t.ex. eukalyptusträd för\r\nde framtida leveranserna av råvaror. Bönderna\r\nupplever att det svenska engagemanget finns kvar i\r\nprojektet som helhet.</pre><pre>Jag var också på den närliggande yrkesskolan, som\r\när en oerhört positiv upplevelse. Där berättade\r\nman om djupa kontakter med en gymnasieskola i\r\nSkoghall. Också på denna yrkesskola upplever man\r\nfortfarande att det finns ett svenskt engagemang i\r\nBai Bang.</pre><pre>Jag vill be biståndsministern att precisera frågan om\r\nSveriges engagemang litet grand. Viljan att\r\nBai Bang-projektet skall leva vidare och utvecklas\r\nännu mer finns väl kvar? Sverige har väl fortfarande\r\nett intresse av att detta sker?</pre><pre>Anf. 47  KRISTINA SVENSSON (s):</pre><pre>Herr talman! Jag tycker att det är roligt att vi för en\r\ngångs skull kan diskutera ett lyckat biståndsprojekt\r\nhär i kammaren och visa på de positiva\r\nkonsekvenserna.</pre><pre>Det framfördes med rätta kritik under den tid Bai\r\nBang byggdes, men det är som sagt historia nu. När\r\nvi ser i backspegeln kan vi avläsa facit och\r\nkonstatera att en hel region de facto har utvecklats.</pre><pre>Bai Bang har övertagits av vietnameserna. När vi\r\nsatsar på sådana här projekt är det ju meningen att\r\ndet skall finnas en klart definierad tidsplan för när\r\nmottagarlandet kan ta över. Såvitt jag förstår har\r\ndet i detta fall fungerat bra.</pre><pre>Sverige fick nyligen besök av en talmansdelegation\r\nfrån Vietnam. Deltagarna i delegationen\r\nbekräftade att Bai Bang är ett lyckosamt projekt.\r\nMan klarar konkurrensen från den billiga\r\nproduktionen i Kina och har kommit över det hot\r\nden utgjorde.</pre><pre>Jag skulle också vilja peka på en sak som Johan\r\nLönnroth tog upp: Bai Bang-projektet har faktiskt\r\nbidragit till internationalisering på hemmaplan i\r\nSverige. Jag kommer från Värmland. Där har vi en\r\nskola, gymnasieskolan i Skoghall, som har\r\nkontinuerlig kontakt med yrkesskolan i Bai Bang.\r\nSådana spin-off-effekter är tecken på\r\ninternationalisering i dess bästa bemärkelse.</pre><pre>Jag har också besökt Bai Bang, och jag är på väg\r\ntill Vietnam i morgon. Jag är ganska positivt\r\ninställd till hur ekonomin utvecklas. Tyvärr finns\r\ndet nu andra hot. Vi kunde avläsa av uttalanden\r\nfrån deltagare i talmansdelegationen att läget är\r\nganska låst när det gäller den politiska pluralismen.\r\nDet är helt andra signaler än de vi fick för ett år\r\nsedan när utrikesutskottet var i Vietnam. Vi får\r\nockså alarmerande rapporter om korruption som\r\nett hot mot utvecklingen.</pre><pre>Jag vill också peka på det faktum att vietnameserna\r\nbefinner sig i en otroligt viktig fas och att svenskt\r\nnäringsliv självfallet måste finnas i Vietnam.\r\nSwedeCorp har en uppgift och en roll att spela. Jag\r\nvet också att SwedeCorp tar på sig det ansvaret.</pre><pre>Jag tycker att det är viktigt att vi fortsätter att hävda\r\nbiståndet till Vietnam och inte gör några\r\nnedskärningar.</pre><pre>Anf. 48  IAN WACHTMEISTER (nyd):</pre><pre>Herr talman! Det finns de som säger att Bai Bang är\r\ndet mest lyckade biståndsprojekt som Sverige varit\r\ninvolverat i. Det har sagts här i kammaren också,\r\ntror jag. Det säger i så fall betydligt mer om svensk\r\nbiståndspolitik än om Bai Bang-projektet. Vi\r\nminns kostnaderna, och vi minns för Sverige\r\ngenerande rapporter om slavarbete m.m.</pre><pre>Jag vill dock ta upp en annan aspekt av frågan.\r\nVietnamkriget var och är än i dag av självklara skäl\r\nen väldigt stor fråga i USA. Sveriges roll som\r\nopportun uppbackare av det kommunistiska\r\nNordvietnam har inte alltid beundrats.</pre><pre>När kriget slutade -- jag tror att det var 1975 --\r\nskulle alla krigsfångar enligt avtalet med\r\nNordvietnam återlämnas till USA. I dag ifrågasätts\r\nom dessa fångar har kommit tillbaka. Det är en\r\nmycket stor fråga i USA. Man hör, såvitt jag vet,\r\nmycket sällan ens talas om den i Sverige. Jag skall\r\nnu komma till vad det har med Bai Bang-projektet\r\natt göra.</pre><pre>Jag är mycket illa informerad i denna fråga, men\r\njag blev alarmerad när jag underrättades. Enligt\r\nmycket envisa rykten och enligt vissa mycket envisa\r\nundersökande journalister, vilka har kontaktat\r\nbl.a. mig, har svenskar observerat USA-fångar i\r\nnärheten av och t.o.m. inne på Bai Bang-området\r\nlångt efter krigsslutet. Ryktena gör gällande att\r\nsvenskarna inte har rapporterat detta, vilket man\r\nenligt alla gällande lagar och regler skall göra.</pre><pre>Vi skall komma ihåg att Sverige på 70-talet inte var\r\nsom det är i mitten på 90-talet. Det här hände för\r\nsnart 20 år sedan. Det fanns mycket\r\nantiamerikanism, och det fanns teorier om att alla\r\nvar lika goda kålsupare. Det gjordes\r\nministerbesök, och politiken var i stor utsträckning\r\ninriktad på de i dag fallna öststaterna. Vi\r\nrepresenterades i Hanoi på den tiden av personer\r\nmed åsikter som ligger betydligt närmare Johan\r\nLönnroths än mina.</pre><pre>Har biståndsministern hört talas om dessa\r\nuppseendeväckande misstankar om svenska\r\nobservationer i Nordvietnam och om uteblivna\r\nreaktioner?</pre><pre>Är biståndsministern beredd att på alla sätt\r\nunderlätta och biträda en undersökning av vad som\r\nskedde i Bai Bang och på den svenska ambassaden\r\ni Hanoi en serie år efter det att Vietnamkriget\r\nslutade?</pre><pre>Är biståndsministern med på att försöka få till stånd\r\nen öppen och villig medverkan i detta arbete från\r\nSIDA så att de personer som fanns där nere på den\r\ntiden verkligen kan kontaktas?</pre><pre>Alla misstankar måste bort. Det ligger i vårt\r\nintresse lika mycket som i någon annans att\r\nfrågorna klaras upp på ett entydigt sätt. Jag gör\r\nsjälv inga påståenden, utan noterar bara med oro\r\ndessa rykten. De får inte spridas vidare. De skadar\r\noss nämligen utomlands.</pre><pre>Anf. 49  Statsrådet ALF SVENSSON (kds):</pre><pre>Herr talman! Jag kan förstå att Johan Lönnroth\r\ntycker att det är något märkligt när representanter\r\nför svenskt näringsliv ivrar för att biståndet till\r\nVietnam skall bli större. Ibland får man signaler om\r\natt biståndet nästan helt skall upphöra och att det\r\nnär vi möter u-länder skall vara fråga om handel.\r\nLåt mig bara faktiskt understryka att jag själv har\r\nlegat i selen ganska rejält för att biståndet skall\r\nligga på den nivå som det nu har.</pre><pre>Jag är helt överens med Johan Lönnroth om att\r\nsvenskt näringsliv nu borde ta till sig av den\r\ngoodwill som svenskt biståndsgivande odiskutabelt\r\nhar skapat. Vi kan naturligtvis länge diskutera\r\nhuruvida det var rimligt att vi gav bistånd i så stora\r\nproportioner som skedde under den period då det\r\nvar i stort sett bara Sovjetunionen, Finland och\r\nSverige som var där, men detta är, som jag sade i\r\nmitt svar, historia. Det gagnar inte så mycket att\r\nanvända till att nagelfara ståndpunkter som\r\nventilerades då.</pre><pre>Jag tycker alltså att svenskt näringsliv nu skall hålla\r\nsig framme och försöka ta för sig. Under mitt besök\r\ni Vietnam sade jag många gånger skämtsamt att jag\r\nlät mer som en näringsminister än som en\r\nbiståndsminister. Jag ville ivra för att svenskt\r\nnäringsliv nu när marknadsekonomin formligen\r\nstormar fram skall hålla sig framme.</pre><pre>Jag tycker att det är märkligt att man verkligen gör\r\ngällande att det inte skulle finnas engagemang från\r\nvår sida. Jag är övertygad om att alla som är\r\ndeltagare i debatten är underkunniga om att vi för\r\ninte så länge sedan hade ett symposium här i\r\nStockholm med deltagande av svenskt näringsliv\r\noch med en stor delegation från Vietnam, ledd av\r\nvice utrikesministern. Dessutom sysslar\r\nSwedeCorp även fortsättningsvis med\r\nmiljöfrågorna i samband med Bai Bang-projektet.\r\nVi finns indirekt kvar också i så måtto att SIDA\r\nbedriver skogssatsningar av olika typer.</pre><pre>När man talar om biståndet kan man glädja sig åt\r\natt Vietnam nu håller på att resa sig med hjälp av\r\nmarknadsekonomin och andra satsningar. Vi har i\r\ndet sammanhanget också anledning att fasa in BITS\r\noch dess verksamhet i vårt biståndsgivande, och det\r\när också vad som sker.</pre><pre>Jag håller helt med Kristina Svensson när hon lyfter\r\nupp de bekymmer som finns när det gäller\r\nmänskliga frioch rättigheter, det faktum -- det vågar\r\nman nog säga -- att korruptionen försöker äta sig\r\nfram och även att den politiska pluralismen här och\r\nvar stoppas. Nu tror vi väl alla att\r\nmarknadsekonomin i det långa loppet kommer att\r\nbända upp dessa låsningar. Jag tror inte att man\r\nkommer att kunna stoppa den politiska\r\npluralismen, eftersom marknadsekonomin\r\nkommer att kräva en större öppenhet. Även om det\r\nnu går litet fram och tillbaka, tror jag att man kan\r\nräkna med att trenden kommer att vara positiv.</pre><pre>Ian Wachtmeister sade att det ibland görs gällande\r\natt Bai Bang-projektet skulle vara vårt mest\r\nlyckade biståndsprojekt. Det har jag inte vid något\r\ntillfälle sagt. Jag tror för övrigt att det är oerhört\r\nsvårt att jämföra biståndsprojekt med varandra. De\r\nhar ofta mycket olika karaktär. Man skall dock när\r\nman talar om detta biståndsprojekt inte glömma,\r\noch jag vill ha med det här i vårt resonemang, att\r\nåterflödet till svenskt näringsliv uppgår till minst\r\n75 %. Det är viktigt att också det sägs när vi talar\r\nom de stora summorna.</pre><pre>Man kan naturligtvis gå tillbaka till 70-talet och\r\nlyfta fram det som Ian Wachtmeister här tog upp.\r\nSåvitt jag vet, utan att vara uppdaterad på den\r\ntypen av sidospår i den här frågan, var det då tal om\r\natt en svensk -- jag är inte alls säker på att det\r\nhängde ihop med Bai Bang-projektet -- hade mött\r\nnågon som sade sig vara amerikan. Detta\r\nrapporterades såvitt jag vet till State Department,\r\nsom tackade för att man fick den informationen.\r\nJag tror att USA och Vietnam nu, i nådens år 1993,\r\nhar helt förändrade relationer. Jag tror inte att det\r\ni dag råder tillnärmelsevis ett sådant\r\nspänningsförhållande i den här typen av frågor som\r\ndet förstås gjorde på 70-talet.</pre><pre>Anf. 50  JOHAN LÖNNROTH (v):</pre><pre>Herr talman! Jag vill först säga att flera av dem som\r\njag talade med i Vietnam sade att det i första hand\r\när just handel som man önskar sig. Man vill ha\r\nnormala och bra relationer på framför allt handelns\r\nområde. Därför är man litet orolig för den\r\nprotektionism som breder ut sig i inte minst Europa\r\noch EG. Vi diskuterade t.ex. frågan om att Sverige\r\nförmodligen tvingas återreglera tekoimporten, om\r\nvi skall bli medlemmar i den europeiska unionen.\r\nDen vietnamesiska textilindustrin har oerhörda\r\nmöjligheter att utvecklas.</pre><pre>Vad gäller utnyttjande av den svenska goodwillen i\r\nVietnam diskuterade vi bl.a. det som hände 1990,\r\nnär ett kanadensiskt konsultföretag fick uppdraget\r\natt vara teknisk rådgivare i Bai Bang-projektet. Det\r\nförekom bland svenskarna en hel del kritik mot\r\ndetta. Man ansåg att det då trots allt, genom alla de\r\nengagemang och även problem som hade\r\nförekommit, fanns stora svenska erfarenheter och\r\nkunskaper att utnyttja. Jag tror inte att något annat\r\nland som var engagerat i biståndsprojekt i Vietnam\r\ngjorde som vi. Vi skänkte alltså bort detta uppdrag\r\ntill ett kanadensiskt konsultföretag, som nu\r\nutnyttjas av andra kanadensiska företag för att\r\nlägga rabarber på olika leveranser osv. till\r\nBai Bang-projektet.</pre><pre>Jag vill till Kristina Svensson säga att jag har skrivit\r\nen reserapport. Det är sant att det finns oroande\r\ntecken i den politiska utveckligen, men det är just\r\ndärför också oerhört viktigt att vi i Sverige\r\nupprätthåller kontakterna och påpekar dessa saker.\r\nVår riksdagsgrupp skickade genom Bertil Måbrink\r\noch den andra gruppledaren förra våren ett\r\nprotestbrev till Vietnam om en gammal\r\nbuddhistmunk som hade fängslats, och denne\r\nsläpptes. Jag tror att man i Vietnam är mera känslig\r\nför kritik från våra båda partier. Man vet i Vietnam\r\natt vi hela tiden har varit solidariska med\r\nvietnameserna i samband med de\r\nterrorbombningar och andra illdåd som förekom\r\nunder Vietnamkriget.</pre><pre>Jag har inte så mycket tid kvar för att replikera till\r\nIan Wachtmeister, men jag vill gärna säga till\r\nhonom: Lyft näsan över den svenska och\r\nvästeuropeiska ankdammen! Åk till Vietnam, res\r\nrunt i Bai Bang, diskutera med svenska\r\nföretagsledare och företag om de saker som han här\r\ntar upp! Jag tror att Ian Wachtmeister skulle\r\nbehöva det.</pre><pre>Anf. 51  KRISTINA SVENSSON (s):</pre><pre>Herr talman! Jag tycker att man ger uttryck för\r\nmycket stor okunskap och saknar\r\nhelhetsperspektiv, om man dömer ut Bai Bang-\r\nprojektet så som Ian Wachtmeister gjorde. När\r\nman skall bedöma utvecklingsprojekt måste man\r\nockså ha ett tidsperspektiv. Förutom till\r\npappersbruket som sådant och dess produktion kan\r\nman också se till utvecklingen av regionen, som är\r\nså oerhört viktig. Det hade tidigare i princip inte\r\nfunnits någon sådan utveckling. Jag instämmer i\r\nrekommendationen om att åka dit.</pre><pre>Jag hade i mitt genmäle tänkt ta upp just det som\r\nhar berörts i replikskiftet, nämligen vikten av att vi\r\nmedverkar till normaliseringen av förhållandet\r\nmellan Vietnam och USA. Vi har gjort en bra insats\r\nnär vi har arbetat för en låneavskrivning.\r\nHärigenom har Vietnam nu tillgång till IMF- och\r\nVärldsbankslån.</pre><pre>Regeringen har ett oerhört viktigt ansvar för att i\r\nalla sammanhang i kontakterna med amerikanerna\r\ndriva frågan om en normalisering. En sådan\r\neftersträvas verkligen från vietnamesiskt håll. Jag\r\ntror att vi med vårt förtroendekapital på båda sidor\r\nverkligen har en viktig roll att spela i detta\r\nsammanhang.</pre><pre>Anf. 52  IAN WACHTMEISTER (nyd):</pre><pre>Herr talman! Jag vill först upplysa dem som tror att\r\njag behöver lämna ankdammen i Sverige om att jag\r\nhar skrivit en bok om just ankdammen. Lönnroth\r\nkan vara lugn.</pre><pre>Däremot brukar jag inte låta skattebetalarna\r\nbekosta mina resor. På det viset är jag nog den som\r\nhar kostat minst i den här församlingen, även en\r\nfullsatt sådan. Det tycker jag är rätt bra. Det görs\r\nmånga meningslösa resor.</pre><pre>När det gäller debatten om Bai Bang-projektet vill\r\njag bara säga att svenskt näringsliv givetvis skall ta\r\ntillfället i akt. Jag är inte ett dugg orolig. Svenskt\r\nnäringsliv är ganska bra på det. Det svenska\r\nnäringslivets anseende i östra och sydöstra Asien är\r\nnog också betydligt bättre än vad den svenska\r\npolitikens anseende har varit genom åren.</pre><pre>Jag tror inte att alla riktigt förstod vad jag tidigare\r\ntalade om. Alf Svensson sade att han inte hade\r\ninformationen uppdaterad. Det förstår jag mycket\r\nväl, eftersom det kom litet överraskande. Men\r\nfrågan är utomordentligt allvarlig. Jag talar alltså\r\nom mycket uppseendeväckande rykten om att\r\nsvenska representanter, och Sverige, har sett\r\ngenom fingrarna med att hundratals amerikaner\r\nhölls kvar som straffarbetande krigsfångar i\r\nområdena kring Bai Bang.</pre><pre>Vi kan ju själva tänka oss hur uppseendeväckande\r\ndetta är i dag. Det är inte 70-tal. Det är nu i oktober\r\n1993 som dessa frågor diskuteras i USA. Man är\r\nupprörd över detta, och man är inte alls särskilt\r\nförtjust i den vietnamesiska regimen. Det är rätt\r\nhårda tongångar.</pre><pre>Man kan ju göra en jämförelse med de tre svenskar\r\nsom satt fångna i Irak. Det räckte för att vi skulle\r\nbli nog så upprörda.</pre><pre>Detta är alltså en viktig fråga. Jag hoppas vid Gud\r\natt dessa rykten inte är sanna, men det är illa nog\r\natt de finns. Det finns journalister som i dag 1993\r\njobbar med dessa rykten. Därför vill jag att\r\nbiståndsministern hjälper till så att vi får de\r\nkontakter som behövs och kan höra de människor\r\nsom var där. Dessa människor finns bl.a. i SIDA:s\r\narkiv. Jag hoppas att Alf Svensson ställer upp på\r\ndetta.</pre><pre>Anf. 53  Statsrådet ALF SVENSSON (kds):</pre><pre>Herr talman! Jag vet inte om det är så mycket mer\r\natt tillägga. Men jag kanske skulle tala om att det\r\nkommer en komplett utvärdering av Bai Bang-\r\nprojektet under budgetåret 1994/95. Den har SIDA\r\ngett konsulter i uppdrag att göra. Då kanske vi får\r\ntillfälle att återigen resonera om den här frågan.</pre><pre>Jag håller med Johan Lönnroth om att\r\nprotektionismen är ett gissel. Jag önskar lika hett\r\nsom någon annan att de problem som nu har seglat\r\nupp i Europa skall lösas så att det inte finns några\r\nlåsningar i december när det gäller Gatt och\r\nUruguayrundan.</pre><pre>Jag tycker också att det var litet märkligt att Sverige\r\ninte kunde få hantera det uppdrag som gick till det\r\nkanadensiska konsultföretaget. Men detta är, som\r\nsagt, historia.</pre><pre>Det var bra att Kristina Svensson nämnde vår\r\nsatsning för att Vietnam skulle bli kreditvärdigt.\r\nDet är naturligtvis en mycket betydelsefull\r\nbiståndspolitisk insats. Vi gick in med inte mindre\r\nän 80 miljoner tillsammans med en lång rad andra\r\nnationer, som gjorde stora insatser, för att Vietnam\r\nskulle kunna ty sig till IMF och Världsbanken.</pre><pre>Jag kan försäkra Ian Wachtmeister om att vi\r\nnaturligtvis inte låter frågor av det slag som han\r\ntalar om hänga i luften. Det vore utomordentligt\r\noklokt. Såvitt jag har kunnat orientera mig nu\r\nkänner man inte till ryktena. Ian Wachtmeister\r\nsäger att de finns. Därför skall vi naturligtvis inte\r\nlåtsas som om de inte finns. Det är alltid angeläget\r\natt man så långt man mäktar med reder ut sådana\r\nfrågeställningar.</pre><pre>Anf. 54  JOHAN LÖNNROTH (v):</pre><pre>Herr talman! Först vill jag till Ian Wachtmeister\r\nsäga att det cirkulerar många rykten. Det är klart\r\natt man skall undersöka alla. Jag måste dock, efter\r\natt ha rest runt ganska mycket i det här området,\r\närligt erkänna att jag har litet svårt att tro på dem.\r\nMen undersök dem gärna!</pre><pre>Jag träffade amerikaner i Vietnam. De var på något\r\nsom man kan kalla botgöringsresa. Det var\r\namerikaner som skämdes över den amerikanska\r\npolitik som fördes gentemot Vietnam. De var mer\r\neller mindre där för att be om ursäkt. Inte minst var\r\ndet många krigsveteraner som hade rest tillbaka till\r\nVietnam. De ställde sig frågan: Vad kan vi göra för\r\natt man skall komma till rätta med de oerhörda\r\norättvisor som den amerikanska politiken innebar\r\nför Vietnam?</pre><pre>Det politiska förtryck som fanns, och finns kvar, var\r\ntill mycket stora delar ett resultat just av den\r\namerikanska politiken och den isolering av\r\nVietnam som den ledde till.</pre><pre>Till sist vill jag till biståndsminister Alf Svensson\r\nsäga att jag tycker att detta har varit en bra och\r\npositiv debatt. Jag vill bara en gång till motivera\r\nvarför det är så viktigt att vi i Sverige behåller\r\nengagemanget, inte bara i Vietnam utan över\r\nhuvud taget när det gäller biståndspolitiken. Det\r\nhar att göra med den gamla käpphäst som jag har\r\ntalat om flera gånger i talarstolen, nämligen att man\r\nmåste skilja mellan kapitalism och\r\nmarknadsekonomi.</pre><pre>Som jag sade tillhör jag dem som bejakar\r\nutvecklingen mot marknadsekonomi, även i\r\nVietnam. Men det är en helt annan sak än att\r\nbejaka alla de kapitalistiska avarter som nu väller\r\nin i form av bl.a. utländska företag som för med sig\r\nprostitution, korruption och spekulanter som inte\r\när ute efter att åstadkomma produktiva insatser. De\r\när i stället ute efter att tjäna snabba pengar på olika\r\nspekulativa och kortsiktiga projket.</pre><pre>I Sverige finns, liksom i Vietnam, en\r\njämlikhetstradition. Därför är det viktigt att vi har\r\nkvar vårt engagemang. Det handlar inte bara om\r\nsvenskt bistånd. Det handlar också om att det för\r\nSverige är av mycket stort värde att ha djupgående\r\noch goda relationer med Vietnam. Jag tror också\r\natt det är den bästa garantin för att processen med\r\nden politiska pluralismen, som förhoppningsvis\r\nlitet långsamt är på gång, påskyndas.</pre><pre>Anf. 55  IAN WACHTMEISTER (nyd):</pre><pre>Herr talman! Detta skall bara bli en kort replik.</pre><pre>Först och främst ber jag att få tacka Alf Svensson\r\nför hans beredvillighet att försöka klara ut mina\r\nfrågor.</pre><pre>Sedan vill jag kommentera en annan sak. Johan\r\nLönnroth säger att det cirkulerar många rykten.\r\nDärmed skulle en del kunna avfärdas. Men vi skall\r\ntänka på att dessa rykten inte framstår som\r\nobefogade för dem som hör ryktena från annat håll.\r\nSverige, modell 1975, var nämligen ett land som på\r\nmånga ställen i världen ansågs vara ganska suspekt\r\njust när det gällde attityderna i Vietnam. Därför\r\nhar man dessa misstankar. Därför tror man på dessa\r\nrykten som säger att svenskarna inte rapporterade\r\nvidare att amerikanska krigsfångar, i strid med alla\r\nkrigslagar och andra lagar, hölls kvar där borta.\r\nMan tror att svenska sändebud såg genom fingrarna\r\nmed detta. Det är allvarligt.</pre><pre>Jag hoppas att detta kan klarläggas. Det är viktigt\r\natt det görs. Först då kan vi säga att det är helt\r\nutrett och att detta inte är sant. Man kan dock\r\nförstå att det finns de som tror att det kan finnas\r\nett och annat skelett i det svenska världssamvetets\r\ngarderob.</pre><pre>Överläggningen var härmed avslutad.</pre><pre>10 §  Svar på interpellation 1993/94:4 om\r\nIndonesien och Östtimor</pre><pre>Anf. 56  Statsrådet ALF SVENSSON (kds):</pre><pre>Herr talman! Hans Göran Franck har i en\r\ninterpellation ställt ett antal frågor till\r\nutrikesministern om Östra Timor. Interpellationen\r\nhar i utrikesministerns frånvaro överlämnats till\r\nmig.</pre><pre>Jag kan först konstatera att en fråga om\r\nmöjligheten av ett vapenembargo mot Indonesien,\r\nhar besvarats av utrikeshandelsministern den 12\r\noktober. Denne konstaterade, att en positiv\r\nutveckling ägt rum i Indonesien och på Östra\r\nTimor, men att situationen, särskilt vad avser\r\nrespekten för mänskliga rättigheter, knappast\r\nkunde betraktas som tillfredsställande.\r\nRegeringens bedömning var emellertid att\r\nIndonesien nu uppfyllde riktlinjernas krav för\r\nexport av viss krigsmateriel. Sammanfattningsvis\r\nunderströk utrikeshandelsministern att\r\nrestriktivitet fortfarande råder i fråga om\r\nkrigsmaterielexport och att konkreta\r\nregeringsbeslut endast kan fattas om någon export\r\nfaktiskt blir aktuell.</pre><pre>Jag erinrar också om mitt eget svar samma dag på\r\nIngbritt Irhammars fråga om Indonesien och de\r\nmänskliga rättigheterna, som i västentliga\r\navseenden behandlar regeringens syn på\r\nfrågeställningar som berörs i Hans Göran Francks\r\ninterpellation. Det gäller särskilt hans fråga om\r\nhumanitärt bistånd för rättshjälp åt diskriminerade\r\noch förföljda. Jag nämnde i mitt svar till Ingbritt\r\nIrhammar särskilt det effektiva samarbete som\r\nbedrivs med Svenska Advokatsamfundet och att\r\njag gärna skulle se ytterligare insatser om vi kunde\r\nfinna lämpliga former för dessa. Jag anser därmed\r\näven Hans Göran Francks fråga på denna punkt\r\nvara besvarad.</pre><pre>Herr talman! Låt mig inledningsvis upprepa de\r\ngrundläggande principer som bestämmer vår\r\nhållning i Östra Timor-frågan. Den svenska\r\nregeringen har aldrig accepterat Indonesiens\r\nannektering av Östra Timor. Vi har även sedan\r\nlänge ställt oss bakom tanken på en folkomröstning\r\ni Östra Timor. Befolkningen på Östra Timor måste\r\nges rätt att själv bestämma sin framtid. Sverige har\r\nmed kraft markerat sitt avståndstagande från\r\nkränkningar av mänskliga rättigheter på Östra\r\nTimor. Det skedde med särskild skärpa efter\r\nmassakern på demonstranter i staden Dili den 12\r\nnovember 1991. Sverige var dessutom\r\nmedförslagsställare till en resolution vid årets möte\r\nmed kommissionen för de mänskliga rättigheterna\r\nsom riktade allvarlig kritik mot Indonesien för\r\növergrepp på Östra Timor.</pre><pre>Östra Timor är ett återkommande inslag i vår\r\ndiplomatiska dialog med Indonesiens regering,\r\nliksom i FN. Senaste tillfället då vi direkt\r\nmarkerade vår ståndpunkt på hög bilateral nivå var\r\nvid kabinettssekreterare Lars-Åke Nilssons besök i\r\nJakarta i slutet av förra veckan.</pre><pre>Vi stöder till fullo FN:s generalsekreterares\r\nansträngningar sedan år 1982 att genom samtal\r\nmellan Indonesien och Portugal få till stånd en\r\nsamförståndslösning om Östra Timors framtid. Jag\r\nfinner de uttalanden som generalsekreterarens\r\nsärskilde representant gjort efter det senaste mötet\r\ni New York uppmuntrande. Indonesien har\r\nbekräftat vikten av att uppfylla uppställda krav om\r\nmänskliga rättigheter och grundläggande friheter.\r\nViljan att genom förtroendeskapande åtgärder\r\nförbättra atmosfären i samtalen ger hopp om\r\nfortsatta framsteg. Som ett tecken på värdet av\r\ninternationell dialog kan man också tolka\r\nuppgifterna om minskningarna av indonesisk trupp\r\npå Östra Timor.</pre><pre>Låt mig i detta sammanhang nämna att jag i\r\nsamband med FN:s världskonferens om mänskliga\r\nrättigheter som hölls i Wien i somras,\r\nsammanträffade med den indonesiske\r\nutrikesministern Alatas. Det samtal vi då hade\r\nhandlade bl.a. om situationen för de mänskliga\r\nrättigheterna och kan enligt min mening betraktas\r\nsom ett led i den konstruktiva bilaterala relation\r\nmellan våra båda länder som är eftersträvansvärd.</pre><pre>Det är följaktligen genom en fortsatt dialog och\r\nstöd för fortsatta samtal under\r\ngeneralsekreterarens överinseende som jag tror att\r\nSverige bäst kan verka för Östra Timors fred,\r\ndemokrati och folkets rätt att självt bestämma sin\r\nframtid. Genom fortsatta kontakter med den\r\nindonesiska regeringen, vidmakthåller vi våra\r\nmöjligheter att påverka indonesisk politik i\r\nÖsttimor-frågan. Regeringen avser att fortsätta att\r\npå detta sätt verka för en fredlig lösning av\r\nproblemet. Därmed anser jag mig ha besvarat Hans\r\nGöran Francks mer allmänna fråga.</pre><pre>Herr talman! Som framgår av vad jag nyss har sagt\r\nbygger vår dialog med Indonesien om Östra Timor\r\npå den allt bättre grundade förhoppningen att det\r\nfinns ledande krafter i Indonesien som önskar\r\nåstadkomma en lösning av Östtimor-frågan som\r\näven det internationella samfundet kan respektera.</pre><pre>Jag är övertygad om att vidgade handelskontakter,\r\nliksom bilateralt samarbete över huvud taget,\r\nspelar en konstruktiv roll för att föra frågan framåt.\r\nFör att kunna utveckla den ledande\r\nhandelspolitiska roll som Indonesien spelar i\r\nStillahavsasien-området, liksom för att inte\r\nundergräva det internationella anseende denna roll\r\nförutsätter, måste Indonesien vara uppmärksam på\r\nandra länders uppfattning i bl.a. frågor om\r\nmänskliga rättigheter. Av den anledningen vore det\r\nföga ändamålsenligt, ja det kunde snarare\r\nmotverka sitt syfte, att, om jag förstått Hans Göran\r\nFrancks fråga rätt, använda allmänna\r\nkreditrestriktioner som påtryckningsmedel för att\r\nöka respekten för mänskliga rättigheter i\r\nIndonesien. Att företa generella handelshindrande\r\nåtgärder gentemot en ledande representant för\r\nvärldens mest dynamiska tillväxtområde, där fritt\r\nhandelsutbyte är en hörnsten, vore knappast i linje\r\nmed svenska handelspolitiska principer och mål.\r\nDärmed anser jag att frågan om kreditrestriktioner\r\när besvarad.</pre><pre>Herr talman! Hans Göran Franck har också frågat\r\nhur regeringen vill verka för att Indonesien ansluter\r\nsig till konventionen om de mänskliga rättigheterna\r\noch även tillämpar denna.</pre><pre>Att verka för ökad anslutning till gällande\r\ninstrument, liksom för övervakning av\r\ntillämpningen, är en central del i svensk politik när\r\ndet gäller mänskliga rättigheter. I FN:s\r\ngeneralförsamling och i FN:s kommission för de\r\nmänskliga rättigheterna är de nordiska länderna\r\nregelmässigt huvudförslagsställare till resolutioner\r\nsom uppmanar alla stater som inte redan gjort det\r\natt ansluta sig till konventionerna om de mänskliga\r\nrättigheterna. Sverige verkar också aktivt för att\r\nfrämja FN:s maskineri för att övervaka\r\ntillämpningen.</pre><pre>Även i våra bilaterala kontakter med olika länder\r\när uppmaning om anslutning till mänskliga\r\nrättighetskonventioner en återkommande punkt.\r\nVid det besök i Indonesien som jag nämnde tog\r\nkabinettssekreteraren upp frågan.</pre><pre>Herr talman! Hans Göran Francks sista fråga gäller\r\nvilka åtgärder Sverige skulle vara berett att vidta\r\nför att timoresiska flyktingar skall få lämna\r\nIndonesien. Jag vill här fästa uppmärksamheten vid\r\ndet repatrieringsprogram som pågår under Röda\r\nkorsets ledning för timoreser som önskar lämna\r\nIndonesien. Sverige stöder på olika sätt\r\nInternationella röda korset i dess viktiga arbete.</pre><pre>Det bör ha framgått av vad jag sagt inledningsvis,\r\natt Sverige, alltsedan Indonesiens annektering av\r\nÖstra Timor år 1975, tillmätt Östra Timor-frågan\r\nstor principiell vikt och fortsätter att göra det. Det\r\nbör också ha framgått av mitt svar på Hans Göran\r\nFrancks frågor att vi tror att en fredlig lösning av\r\nfrågan bäst främjas av fortsatta nära förbindelser\r\nmed ett Indonesien, som vi, trots\r\nmeningsskiljaktligheter, har ett betydande mått av\r\nsamsyn med i viktiga internationella frågor.</pre><pre>Anf. 57  HANS GÖRAN FRANCK (s):</pre><pre>Herr talman! Jag tackar för svaret, men är inte nöjd\r\nmed att regeringen aviserar att tillstånd kan lämnas\r\ntill ny vapenexport till Indonesien. Inte heller får\r\njag något tillfredsställande svar på frågan om\r\ntillbakadragande av indonesiska trupper från det\r\nockuperade och numera annekterade Östtimor.</pre><pre>Den svenska regeringen är beredd att exportera\r\nnya vapensystem till Indonesien. Det framgick,\r\nsom Alf Svensson nämnde, av statsrådet\r\nDinkelspiels inlägg här i kammaren för en tid\r\nsedan. Ulf Dinkelspiel sade då att man ''nu gör\r\nbedömningen att Indonesien kan komma i fråga\r\näven för viss annan materiel''.</pre><pre>Anledningen till att jag inte anser att det kan\r\nkomma i fråga är att det förekommer allvarliga och\r\nomfattande kränkningar av de mänskliga\r\nrättigheterna i Indonesien och i Östtimor.\r\nDessutom rör det sig om en konflikthärd där det\r\nfinns risker för den fortsatta fredliga utvecklingen.</pre><pre>Jag anser att regeringen gör en alltför ljus\r\nbedömning av situationen. Den står inte i\r\növerensstämmelse med rapporterna från FN:s\r\nkommission för de mänskliga rättigheterna och inte\r\nheller med vad vissa frivilligorganisationer har sagt\r\nefter undersökningar på plats.</pre><pre>Dessutom vill jag tillägga att iakttagelserna i dessa\r\nrapporter väl överensstämmer med mina egna\r\niakttagelser från besök i Indonesien och Östtimor.</pre><pre>Ulf Dinkelspiel pekade i riksdagsdebatten på att\r\nIndonesien påbörjat en nedtrappning av ''den\r\nmilitära närvaro som inleddes 1975''.</pre><pre>Det har förekommit mycket motsägande och\r\noklara uppgifter om tillbakadragande av de\r\nindonesiska trupperna. Ett faktum är att det i dag\r\nfinns minst tio bataljoner där. Amerikanska källor\r\nsäger att det kan röra sig om 14 000--15 000 trupper\r\ni Östtimor. Gång på gång har man talat om\r\ntillbakadragande. Faktum är dock att dessa löften\r\ninte har hållit.</pre><pre>Man har talat om tillbakadragande av vissa trupper,\r\nmen samtidigt vet vi att i den mån trupper dras\r\ntillbaka ersätts de av territoriella trupper från\r\nsäkerhetstjänsten.</pre><pre>Medan den svenska regeringen anser att\r\nsituationen är bättre vad gäller mänskliga\r\nrättigheter, görs andra värderingar exempelvis av\r\nUSA. Från USA har aviserats att anslag för\r\nmilitärutbildning och försäljning av stridsflygplan\r\ntill Indonesien skall stoppas på grund av brott mot\r\nmänskliga rättigheter. Regeringen har därför fel\r\nnär den påstår att dessa ställningstaganden inte har\r\ngjorts. Förslaget har antagits av senatens\r\nutrikeskommitté den 8 september, men ännu inte\r\nlagts fram i senaten.</pre><pre>Nya beslut om vapenexport till Indonesien är\r\ndärför mot denna bakgrund inte försvarliga. Jag\r\nuppmanar regeringen att inte besluta om några nya\r\nkrigsmaterielleveranser till Indonesien så länge\r\nallvarliga kränkningar består. Vad är statsrådets\r\nsvar på detta?</pre><pre>Statsrådet Svensson talar om att han haft samtal\r\nmed den indonesiske utrikesministern Alatas. Det\r\nhade även vi svenska riksdagsledamöter vid\r\nbesöket i Jakarta. Jag undrar om statsrådet kan\r\nredovisa några konkreta tillmötesgåenden ifrån\r\nutrikesministern i fråga om mänskliga rättigheter.</pre><pre>Av särskilt intresse är:</pre><pre>-om statsrådet Svensson krävde att\r\nmotståndsledaren Gusmao skulle friges</pre><pre>-om begäran om amnesti för politiska fångar och\r\narresterade begärdes</pre><pre>-om statsrådet tog upp frågan om benådning av ett\r\nantal dödsdömda som suttit i dödscell i 28 år</pre><pre>-om det utbredda bruket av tortyr och annan brutal\r\nbehandling berördes</pre><pre>-om bristerna i möjligheterna att bilda politiska\r\npartier togs upp</pre><pre>-om man behandlade yttrande- och tryckfriheten</pre><pre>-om rätten att bilda en fri och oberoende\r\nfackförening behandlades.</pre><pre>Europarådets ordförande, österrikiske\r\nutrikesministern Alois Mock, besvarade för en tid\r\nsedan en fråga av mig i Europarådet med att han\r\nkrävde Gusmaos omedelbara frigivning. Det\r\nbehövs enligt min mening en stark press på den\r\nindonesiska regeringen. Det är den pressen jag\r\nefterlyser. Det räcker inte med dialog.</pre><pre>Anf. 58  MARTIN NILSSON (s):</pre><pre>Herr talman! Det svar vi fått från statsrådet\r\nSvensson tyder, tycker jag, på flera saker -- dels det\r\nHans Göran Franck var inne på när det gäller\r\nvapenexporten och dels det brott en sådan export\r\nskulle utgöra mot de riktlinjer riksdagen antagit för\r\nsvensk vapenexport och den lagstiftning i frågan\r\nsom finns.</pre><pre>Det är inget tvivel om faktum -- och det medger\r\nockså statsrådet Svensson i sitt svar -- att\r\nsituationen i Indonesien och på Östra Timor\r\nknappast kan betraktas som tillfredsställande när\r\ndet gäller mänskliga rättigheter.</pre><pre>Detsamma gäller förstås också i fråga om interna\r\nkonflikter och den militära oro som finns i området.</pre><pre>Jag skulle vilja ställa en fråga till statsrådet\r\nSvensson. Kan vi få bekräftat här i kammaren att\r\ndet inte har skett någon export av vapen till\r\nIndonesien? Det har t.ex. i Nerikes Allehanda den\r\n14 oktober kommit otstridande uppgifter från\r\nledamöter i den rådgivande nämnden, som uttalar\r\nstor tveksamhet kring det regeringen tidigare\r\nmeddelat.</pre><pre>I vilket fall som helst har regeringen nu i sitt svar i\r\nden frågestund som ägde rum här den 12 oktober\r\nklart deklarerat att det nu är grönt ljus för nya\r\nvapenleveranser till Indonesien. Men det är ett\r\nbrott mot vad riksdagen har bestämt. Den saken\r\nkommer konstitutionsutskottet att få anledning att\r\ngranska närmare.</pre><pre>Det finns en rad andra frågor som Hans Göran\r\nFranck tog upp i svaret som är i sig\r\nanmärkningsvärda, men som jag inte tänker gå in\r\nnärmare på. Jag tänkte inrikta mig på ett område\r\ntill.</pre><pre>Regeringen skall självklart hållas räkning för att\r\nman i alla fall försöker poängtera att Sverige inte är\r\nnöjd med situationen i dag. Men när man beskriver\r\nutvecklingen som positiv och säger att det håller på\r\natt bli så mycket bättre, skulle jag vilja be statsrådet\r\nexemplifiera. På vilka punkter har det blivit bättre\r\ni Indonesien, socialt och ekonomiskt, på sistone?</pre><pre>Vi vet, exempelvis, att barnadödligheten i Östra\r\nTimor i dag är världens högsta. Vi vet att respekten\r\nför mänskliga rättigheter, enligt sammanställningar\r\nav FN och Amnesty International, ligger i nivå med\r\nden i Nordkorea och andra föga demokratiska\r\nländer.</pre><pre>Men det som jag tycker är mest häpnadsväckande\r\när att statsrådet hävdar att det inte finns anledning\r\natt sätta in allmänna kreditrestriktioner. Det\r\ninnebär att svensk utrikespolitik begränsar sig till\r\natt enbart handla om att i FN driva frågor, ta upp\r\nförhandlingar osv. Det är en väldigt viktig del i den\r\nallmänna utrikespolitiken. Men faktiskt har svensk\r\nutrikespolitik också ägnats åt att göra\r\npåtryckningar på andra länder eller använda\r\nekonomiska styrmedel.</pre><pre>Regeringen kom till makten bl.a. på kravet att man\r\nskulle kämpa för mänskliga rättigheter i\r\nutrikespolitiken och biståndspolitiken. Jag är\r\ndärför litet förvånad över att man inte vill eller\r\nförmår att ta itu med detta kraftigare än man gör.</pre><pre>Jag måste fråga statsrådet om Sverige har rest\r\nfrågan om mänskliga rättigheter i samband med\r\nNordiska utvecklingsfondens kreditgivning. Den\r\nfrågan borde statsrådet besvara.</pre><pre>Mer allmänt: Vad anser statsrådet om att använda\r\nekonomiska påtryckningsmedel för att hävda de\r\nmänskliga rättigheterna? Skall man i fråga om\r\nmänskliga rättigheter nöja sig med att först\r\nförhandla och diskutera, sedan konstatera -- vilket\r\när fallet med Indonesien -- att Indonesien inte vill\r\nförändra sig på den punkten utan fortsätter\r\nförtrycket av de mänskliga rättigheterna, och sedan\r\nbara kallt acceptera detta?</pre><pre>Jag tycker att svensk utrikespolitik borde vara\r\ntuffare, hårdare och stå upp för de mänskliga\r\nrättigheter vi slåss för här i landet.</pre><pre>Tyvärr kan jag inte säga att regeringen hittills har\r\ngjort det i sin politik. Statsrådet skall få en chans att\r\növertyga oss om motsatsen.</pre><pre>Anf. 59  INGELA MÅRTENSSON (fp):</pre><pre>Herr talman! Jag vill också delta i denna debatt,\r\ninte minst eftersom jag själv var med i den grupp\r\nsom var nere i Indonesien och Östtimor nyligen. Vi\r\nblev mycket förskräckta över den totala kontroll\r\nsom framför allt befolkningen på Östtimor lever\r\nunder. Det fick vi omvittnat inte minst från kyrkans\r\nrepresentanter. Vi träffade Vatikanens sändebud i\r\nJakarta som sade att den situation som råder för\r\nösttimoreserna i dag är oacceptabel.</pre><pre>Vi träffade också biskop Belo i Östtimor. Han\r\nbeskrev situationen som att folket sitter i ett\r\nfängelse.</pre><pre>Vi kunde se hur det totala förtrycket rådde på\r\nÖsttimor.</pre><pre>Därför är det märkligt att regeringen nu säger att\r\nman tycker att det har blivit bättre och att man nu\r\nkan tänka sig att sälja mera vapen till Indonesien.</pre><pre>Jag skulle också vilja ta upp Ulf Dinkelspiels\r\nformulering i den debatt jag hade med honom den\r\n12 oktober. Han sade att regeringen efter att ha\r\nhört den rådgivande nämnden nu gör bedömningen\r\natt Indonesien kan komma i fråga för leverans även\r\nav viss annan materiel.</pre><pre>Jag undrar om Alf Svensson har varit med om att\r\nbesluta att det nu skall vara öppet för att sälja nya\r\nvapensystem till Indonesien. Har beslutet fattats på\r\nett regeringssammanträde? Är beslutet\r\nutrikeshandelsministerns eller är hela regeringen\r\nmed på detta?</pre><pre>Det finns mycket att önska i fråga om mänskliga\r\nrättigheter. Regeringen säger nu att den sociala och\r\nekonomiska utvecklingen har blivit bättre och\r\ndärför ser regeringen positivt på situationen. På\r\nnågot vis använder regeringen samma begrepp som\r\nIndonesien självt gör i och med att man vill att\r\nmänskliga rättigheter skall gälla just social och\r\nekonomisk utveckling. Men mänskliga rättigheter\r\nhandlar inte bara om det. Det handlar också om\r\nindividuella rättigheter. Hans Göran Franck\r\nredogjorde för övergrepp, t.ex. tortyr och\r\nslumpmässiga häktningar. Det finns en rad exempel\r\npå hur Indonesien bryter mot FN:s konvention om\r\nmänskliga rättigheter. Därför anser jag att\r\nregeringen inte bara kan se på social och ekonomisk\r\nutveckling.</pre><pre>I fråga om social utveckling tog Martin Nilsson upp\r\nfrågan om barnadödlighet. Jag skulle vilja ta upp en\r\nannan sak som Unicefs representant på Östtimor\r\nhar berättat. Det råder stor dödlighet bland mödrar\r\ni samband med förlossningar. Hör behöver det\r\ngöras en biståndsinsats. Det är något som jag kan\r\nåterkomma till i ett annat sammanhang. Det här\r\npekar på att den sociala utvecklingen absolut inte\r\när bra på Östtimor.</pre><pre>Frågan om mänskliga rättigheter gäller hela\r\nIndonesien. Det finns inte någon yttrandefrihet,\r\ndet råder censur för tidningar, man får inte trycka\r\neller säga vad som helst. För några år sedan fick\r\nman inte ens tala om mänskliga rättigheter. Brutala\r\növergrepp sker på Östtimor, Aceh, norra Sumatra\r\noch Västpapua. Där finns rörelser som agerar för\r\nsjälvständighet men som slås ned på ett brutalt sätt.</pre><pre>Jag hoppas att även demokrati skall vara\r\nvägledande för vårt bistånd och bedömningen av\r\nvapenexporten. Där finns också mycket att önska.\r\nNär det gäller den politiska demokratin framgår det\r\natt 100 platser av 460 i parlamentet besätts av\r\nmilitärer. Dessutom finns det många militärer\r\nbland de övriga. Om någon inom de godkända\r\npartierna vågar ha en annan uppfattning lyfts denne\r\nut ur parlamentet. Det finns inte heller någon\r\npolitisk demokrati i Indonesien.</pre><pre>Jag är mycket förvånad över den bedömning som\r\ngörs av regeringen. Jag tycker att det är särskilt\r\nanmärkningsvärt att regeringen är beredd att\r\nexportera fler vapen och nya system och bryta den\r\nlinje man hittills har haft. Det är en kursändring.\r\nRegeringen ger i så fall helt felaktiga signaler om\r\nstödet för den demokratiska utvecklingen i världen\r\noch respekten för mänskliga rättigheter. Det är att\r\nge helt felaktiga signaler om regeringen tänker sig\r\natt sälja fler vapen till Indonesien.</pre><pre>Anf. 60  Statsrådet ALF SVENSSON (kds):</pre><pre>Herr talman! Jag har inte svårt att hålla med om det\r\nsom har sagts här från flera håll. Det finns mycket\r\natt önska beträffande MR-situationen i Indonesien.\r\nMen det kan vi säga om i stort sett de flesta av de\r\ninterpellationer jag har att besvara i dag. Vi\r\ndiskuterade nyligen Vietnam. Vi kan säga samma\r\nsak där. Det finns oerhört mycket att önska när det\r\ngäller MR-situationen i Vietnam.</pre><pre>Men jag använder mig inte av detta som argument\r\nför att man inte skall ligga i och förbättra\r\nsituationen i Indonesien. Jag bara säger att vi får\r\nförsöka hålla oss någorlunda konsistent till\r\nsituationen i Asien. Det finns oerhört mycket att\r\nönska på de flesta håll i världen där Sverige har ett\r\nbiståndsengagemang. Men som ni väl vet är vårt\r\nbiståndsengagemang svagt i Indonesien. Det här är\r\ninget försvar, det är bara en viss enkel önskan om\r\natt jag vill möta samma upprördhet också när andra\r\nländer är på tapeten.</pre><pre>Jag tycker att vi skall våga säga om Indonesien att\r\ndet ändå går åt rätt håll. Det finns en viss vilja att\r\nlyssna och att inrikta sig på att etablera en respekt\r\nför mänskliga fri- och rättigheter och\r\ndemokratisering i Indonesien -- något som vi\r\nenträget har strukit under.</pre><pre>Jag har tidigare sagt att Sverige reagerade kraftfullt\r\nmot den massaker på civila som ägde rum på Östra\r\nTimor den 12 november 1991. Redan den 13\r\nnovember gjordes ett uttalande där händelserna\r\nstarkt fördömdes. Den 20 november gjordes en\r\ngemensam nordisk démarche i ärendet. Vi krävde\r\nvidare hos den indonesiska regeringen att den\r\nutlovade undersökningen skulle ske snabbt,\r\ngrundligt och opartiskt samt att rättsliga åtgärder\r\nskulle vidtas. En indonesisk undersökningsrapport\r\nförelades, och vi tog med intresse del av den.\r\nSvenska UD gjorde bedömningen att rapporten\r\nredovisade händelseförloppet, visade god vilja och\r\ngick längre i sina slutsatser än vad man hade räknat\r\nmed.</pre><pre>Det finns likväl mycket övrigt att önska. Vi har\r\nfrågorna om krigsmateriel. Jag tycker ärligt att\r\ndessa frågor är något av det svåraste vi har att\r\nhantera. Det finns en rådgivande nämnd. Partierna\r\nfinns med. Varje parti som här har kommit till tals\r\nhar representanter i nämnden. De rekommenderar\r\nett eller annat. När det gäller exporten av\r\nkrigsmateriel är de två tyngsta posterna marina\r\nluftvärnspjäser. De levererades, så vitt jag känner\r\ntill, i början av 80-talet. Från slutet av 80-talet och\r\nframöver har det rört sig om reservdelar,\r\nammunition och underhållsutrustning till tidigare\r\nlevererade system. Där finns det, såvitt jag känner\r\ntill, principer som man är mer eller mindre pliktig\r\natt försöka hålla sig till om inte något alldeles extra\r\nhänder.</pre><pre>Det som utrikeshandelsministern sade som svar på\r\nen fråga var en bedömning. Sedan får man se när\r\nönskemålen kommer om nya vapensystem vad den\r\nrådgivande nämnden säger. Jag känner ärligt inte\r\ntill att något sådant system är under avhandling just\r\nnu. De är möjligt att det är det, men jag känner inte\r\ntill det. Jag bara presenterar min kännedom om\r\nfrågan, och den är alltså noll.</pre><pre>Indonesien är ingen naturligt sammanhållen\r\nstatsstruktur. Landet består av närmare 200\r\nfolkslag och ett uppsplittrat territorium på över\r\n13 000 öar. Vi vet att det här finns vad vi kan kalla\r\ncentrifugala krafter och att de är starka. Den\r\nnationalism som kännetecknat landet i samband\r\nmed och efter självständigheten är ett uttryck för\r\nstark fruktan för en multiplikativ och explosiv\r\neffekt av separatistiska strömningar. Jag tycker\r\nändå att vi skall våga lägga detta i vågskålen och\r\nerinra om detta.</pre><pre>Jag tror att ett uppsplittrat Indonesien skulle\r\ndestabilisera den viktiga regionen. Därför är det\r\npolitiskt önskvärt att problemet med Östra Timor\r\nfår en stabil lösning. Det är i samband med\r\nhandelsrelationer, i samtal med och genom\r\npåtryckningar på Indonesiens regering som vi kan\r\nfå dem att inse och förstå att om de vill spela den\r\nroll de gärna vill -- och som de är i färd med att spela\r\ni denna region -- kommer vi inte att acceptera att\r\nde inte visar på en kraftfullare utveckling när det\r\ngäller respekten för de mänskliga fri- och\r\nrättigheterna. Men jag tror inte att den rätta vägen\r\nför att främja mänskliga fri- och rättigheter skulle\r\nvara den typ av restriktioner som Martin Nilsson\r\ntydligen vill förorda.</pre><pre>Anf. 61  INGELA MÅRTENSSON (fp):</pre><pre>Herr talman! Statsrådet sade att det är brott mot\r\nmänskliga rättigheter i många länder i den här\r\ndelen av världen. Det är jag inte helt omedveten\r\nom. Beslutet att ge krediter till Kina har sänkt hela\r\nnivån när det gäller de krav som skall ställas på\r\nmänskliga rättigheter. Det beklagar jag verkligen.\r\nDet är svårt att därefter tala om en konsistent\r\nhållning. Enligt mitt sätt att se på saken kan man i\r\nså fall i princip strunta i det här med mänskliga\r\nrättigheter.</pre><pre>Det som är speciellt vad gäller Indonesien och\r\nÖsttimor är att Indonesien ockuperade Östtimor år\r\n1975 och att den ockupationen inte är accepterad.\r\nInte heller Sverige har accepterat den. Situationen\r\nhär kan faktiskt liknas med när Irak ockuperade\r\nKuwait. Då blev det en stor reaktion. På samma\r\nsätt måste man reagera nu. Det är inte rätt att då\r\nsäga att det går i rätt riktning därför att man kan\r\nsälja mer vapen.</pre><pre>Det sades här även att Östtimor får en stabil\r\nlösning. Vad är en stabil lösning? Är det\r\nintegration? Alf Svensson talade också om faran för\r\nseparatism. Men det är ju inte accepterat att\r\nÖsttimor ingår i Indonesien. Det är ett fåtal länder,\r\nbl.a. USA, som accepterar det. Det är i varje fall\r\ninte den svenska hållningen hittills. Jag hoppas att\r\nvi inte skall göra en kursändring på det planet.\r\nSituationen är en annan, och då måste man också\r\nförsöka trycka på på ett annorlunda sätt.</pre><pre>Anf. 62  HANS GÖRAN FRANCK (s):</pre><pre>Herr talman! Alf Svensson svarade inte mig på de\r\nmycket precisa frågor som jag både ställt i\r\ninterpellationen och preciserade här i kammaren\r\nom vad han fått ut av samtalen med den\r\nindonesiske utrikesministern. Hade\r\nutrikesministern på någon av de av mig uppräknade\r\npunkterna givit ett konkret positivt besked? I så fall\r\ntycker jag att statsrådet skall nämna det.</pre><pre>Vid de kontakter som vi hade både med\r\nutrikesministern och med den indonesiska pool-\r\nchefen -- framför allt med den sistnämnda -- var\r\nsvaren mycket nedslående och negativa när det\r\ngäller framstegen på de mänskliga\r\nrättighetsområdet.</pre><pre>Alf Svensson vacklar något när det gäller\r\nvapenexporten. Är det så, att Alf Svensson delar\r\nden uppfattning som kommit till uttryck i det\r\namerikanska senatsutskottet? I senatsutskottet\r\nställer man sig avvisande till ytterligare\r\nvapenleveranser till Indonesien -- det gäller även på\r\nutbildningsområdet i militärt avseende -- innan de\r\nkonkreta framstegen gjorts. Jag vill ha svar av Alf\r\nSvensson på om det hade gjorts några framsteg i det\r\navseendet.</pre><pre>Tillbakadragandet av indonesiska trupper är en\r\nviktig fråga. Det är bra att regeringen säger att man\r\ninte accepterar annekteringen. Men, då undrar jag:\r\nDelar Alf Svensson min uppfattning att de\r\nindonesiska trupperna skall dras tillbaka från\r\nÖsttimor?</pre><pre>Slutligen: Frågan om dödsstraff är också viktig. Har\r\nAlf Svensson samma uppfattning som jag har och\r\nsom Alois Mock framförde i Europarådet att\r\nGusmao omedelbart bör friges?</pre><pre>Anf. 63  Statsrådet ALF SVENSSON (kds):</pre><pre>Herr talman! Det finns så att säga två skolor när det\r\ngäller hur Sverige skall agera visavi de länder som\r\nkränker mänskliga fri- och rättigheter. Jag vill\r\ngärna nämna det eftersom Ingela Mårtensson -- jag\r\nuppfordrade väl henne till det -- drog in Kina i\r\nsammanhanget.</pre><pre>Jag respekterar dem som har en annan uppfattning,\r\nmen jag tror att man kommer längst om man har\r\nöppna fönster och försöker vara på talefot med den\r\nhär typen av regimer.</pre><pre>När både Bengt Westerberg och jag har intervjuat\r\ndissidenter och frågat efter deras syn på saken har\r\nvi fått svaret: Se till att ni är på talefot och har\r\nkontakter med vårt land.</pre><pre>Vi har inte accepterat ockupationen. Det måste i\r\nrimlighetens namn har framgått av det som jag har\r\nsagt tidigare. Vi hoppas på en folkomröstning, och\r\nvi tycker oss se vissa ljusglimtar i det arbete som\r\nsker från generalsekreterarens sida.</pre><pre>Hans Göran Franck har frågat mig mycket konkret\r\nom vad som togs upp med utrikesminister Ali\r\nAlatas. Naturligtvis togs frågan om östra Timor\r\nupp. Det togs upp krav på att ockupationen skall\r\nupphöra. Om ockupationen upphör, innebär det ju\r\natt trupperna dras därifrån. Att detta måste ske\r\nhåller jag helt och hållet med Hans Göran Franck\r\nom. Att Gusmao, precis som den österrikiske\r\nutrikesministern Alois Mock har sagt, borde\r\nfrisläppas är vi helt överens om.</pre><pre>Förslaget om vapenembargot som lagts fram från\r\namerikanskt håll lär enligt senator Feingold vara\r\ntillbakadraget och inte längre ligga på senatens\r\nbord. Det är den information som jag har fått.</pre><pre>Herr talman! Jag hoppas att jag inte uppfattas som\r\natt jag förfäktar någon annan ståndpunkt än att allt\r\nskall göras för att främja mänskliga fri- och\r\nrättigheter i svensk utrikespolitik. Jag uppfattar det\r\nsjälv vara en styrka när jag får tillfälle att ta till orda\r\nvid exempelvis bilaterala möten med\r\nutrikesminister Ali Alatas eller i andra\r\nsammanhang att understryka att respekten för\r\nmänskliga fri- och rättigheter är fundamental och\r\nutomordentligt angelägen i svensk bistånds- och\r\nutrikespolitik.</pre><pre>Men jag tror också att vi kan vara överens om att\r\nvi dess värre många gånger måste nöja oss med att\r\nåse de små stegen åt rätt håll och försöka knuffa\r\nbl.a. regeringar åt rätt håll. Ingen önskar väl mer\r\nän någon annan att få se de mänskliga fri- och\r\nrättigheterna respekterade runt om i världen. Det\r\när i arbetet att se att det går åt rätt håll som vi hör\r\nhemma. Vi bör nog också tillägga att vi är väl\r\nmedvetna om att vi aldrig kommer att nå riktigt\r\nända fram.</pre><pre>Anf. 64  HANS GÖRAN FRANCK (s):</pre><pre>Herr talman! Jag är trots allt nöjd med att Alf\r\nSvensson i ett sent stadium har uttryckt att han\r\ndelar min uppfattning om att de indonesiska\r\ntrupperna skall dras tillbaka från Östtimor. Jag\r\ntycker också att statsrådet gjorde ett bra uttalande\r\nom frigivningen av Gusmao, vilket jag värdesätter.</pre><pre>Frågan om vapenexporten kommer att bevakas\r\nintensivt. Det är mycket viktigt att ingen\r\növerträdelse av riktlinjerna sker, eftersom det är\r\nalldeles klart, enligt min mening, att det för\r\nnärvarande rör sig om allvarliga kränkningar av de\r\nmänskliga rättigheterna.</pre><pre>De framsteg som uppnåtts i Indonesien är alltför\r\nsmå. Det bästa uttrycket för hur dåligt beställt det\r\ni grund och botten är, är att Indonesiens regering\r\nfortfarande vägrar att godkänna, underteckna och\r\nratificera den internationella konventionen om\r\nmänskliga rättigheter. Det gör den regeringen inte\r\nbara för att de har vissa formella synpunkter på\r\nkonventionen utan därför att den i grunden anser\r\natt det rör sig om en utländsk inblandning i landets\r\ninre angelägenheter. Och det vill företrädarna för\r\nregeringen inte gå med på.</pre><pre>Det är också förklaringen till att framstegen är så\r\nsmå. Därför måste det göras de mest starka\r\npåtryckningar i detta fall. Jag har för min del\r\ningenting emot en dialog -- jag åkte själv dit av den\r\nanledningen. Jag anser att det skall föras en dialog\r\nbåde med regeringen, med parlamentariker och\r\nmed oppositionen. Det är viktigt.</pre><pre>På grund av det hårdnackade motståndet mot att\r\ngöra verkliga framsteg på de centrala punkter som\r\njag har tagit upp, måste man å andra sidan också\r\nutöva en press på dem -- det räcker inte bara med\r\nen dialog. Det kan ske i olika former, men framför\r\nallt skall det inte göras nya vapenleveranser.</pre><pre>Till slut tycker jag att det är viktigt att säga klart\r\nifrån när det gäller förhandlingarna i Förenta\r\nnationerna, som generalsekreteraren vällovligt har\r\ntagit initiativ till, att det inte räcker med en\r\ndiskussion mellan honom, Portugals och\r\nIndonesiens utrikesministrar. Det östtimoresiska\r\nfolket skall givetvis vara representerat där. Jag\r\nhoppas att regeringen verkar för det. Jag skulle\r\nönska att Alf Svensson i ett avslutande inlägg\r\nsamtyckte till det.</pre><pre>Överläggningen var härmed avslutad.</pre><pre>11 §  Svar på interpellation 1993/94:8 om\r\nbiståndet till Eritrea</pre><pre>Anf. 65  Statsrådet ALF SVENSSON (kds):</pre><pre>Herr talman! Eva Johansson har frågat mig om jag\r\när beredd att, tillsammans med invandrarministern,\r\nsöka andra lösningar på repatrieringsfrågan som\r\ninte straffar hela det eritreanska folket i form av\r\nminskat bistånd, om det finns några faktorer som\r\ntalar för att regeringen i strid med riksdagens beslut\r\nbör minska stödet till återuppbyggnaden av Eritrea\r\noch om det finns anledning att utfärda liknande hot\r\nmot andra länder. Eva Johansson ställde frågan om\r\nåtervändandestöd även i våras, och då var det\r\nstatsrådet Friggebo som svarade.</pre><pre>Jag vill inledningsvis göra vissa klarlägganden. Vi\r\ntalar här om 400--600 personer av eritreanskt och\r\netiopiskt ursprung. Majoriteten av dem har av\r\nStatens invandrarverk och Utlänningsnämnden\r\nbedömts att inte ha tillräckliga skäl för att få asyl\r\noch skall därför avvisas. En mindre grupp har\r\ndömts till utvisning efter avtjänat fängelsestraff.\r\nJag pratar alltså inte om de omkring 13 000 etiopier\r\noch eritreaner som har uppehållstillstånd i Sverige.</pre><pre>Den svenska regeringens ståndpunkt vad gäller\r\nåtervändande och återbördande utgår från\r\ninternationell rätt. Den rätten utgör grunden för\r\nhur stater bör uppträda mot varandra. Enligt denna\r\nkan inte en stat vägra att ta emot sina egna\r\nmedborgare -- oavsett om de återvänder frivilligt\r\neller inte. Detta är en grundläggande princip i\r\numgänget stater emellan. Denna rättsprincip\r\ntillämpar således Sverige gentemot alla länder --\r\noavsett om landet är fattigt eller rikt, nytt eller\r\ngammalt. Det gör även andra länder i Norden, i det\r\növriga Europa och i USA. Därmed anser jag mig\r\nha besvarat Eva Johanssons tredje fråga.</pre><pre>Jag är väl medveten om att situationen i Eritrea är\r\nsvår. Landets ekonomi är slagen i spillror efter det\r\n30 år långa inbördeskriget. Jag håller således med\r\nEva Johansson om att det finns starka skäl att\r\nstödja det nybildade landets utveckling och strävan\r\nmot demokrati. Sverige har också sedan ett par år\r\ntillbaka regelbundna kontakter med Eritreas nya\r\nledare. Jag är förhoppningsfull om att vi\r\ntillsammans skall finna de rätta formerna för ett\r\nbreddat biståndssamarbete nu när landet är\r\nsjälvständigt. Jag ser stora möjligheter för Eritreas\r\nfolk, ett folk bestånde av kristna och muslimer vilka\r\nsida vid sida kämpat för landets självständighet. En\r\nsådan gemenskap över trosgränserna är näst intill\r\nunik i regionen, och jag hoppas att Eritrea kan\r\ntjäna som förebild för grannländer såsom Sudan.\r\nJag ser stora möjligheter till ett bättre liv för\r\nEritreas folk.</pre><pre>Sverige stöder Eritreas väg mot demokrati och en\r\nbättre ekonomi på flera sätt. På uppdrag av\r\nregeringen inledde SIDA budgetåret 1992/93 ett\r\nbiståndssamarbete med eritreanska myndigheter\r\nsom omfattar ett mer långsiktigt stöd till\r\nenergisektorn och den statliga förvaltningen.\r\nUtöver detta kommer ett mer kortsiktigt stöd till\r\nåteruppbyggnad genom svenska och internationella\r\norganisationer samt stöd till demokratisering och\r\nmänskliga rättigheter, bl.a. folkomröstningen om\r\nsjälvständighet i våras. Därutöver har SAREC ett\r\nsamarbete med universitetet i Asmara. Eritreaner\r\nhar vidare deltagit i kurser om bl.a. mänskliga\r\nrättigheter, arrangerade av BITS. Flera svenska\r\nenskilda organisationer är verksamma i landet.\r\nRädda barnen, Lutherhjälpen, Evangeliska\r\nfosterlandsstiftelsen och Diakonia är några\r\nexempel.</pre><pre>Vi skall inte heller glömma FN:s viktiga arbete.\r\nSverige har bl.a. bidragit till Unicefs verksamhet.\r\nUnder de två senaste budgetåren, dvs. 1991/92 och\r\n1992/93, har Sverige avsatt sammanlagt 123\r\nmiljoner kronor till Eritrea. Genom dessa insatser\r\nstärker vi Eritrea och underlättar därigenom för\r\neritreanska medborgare att återvända.</pre><pre>Sverige för alltid en dialog med mottagarländerna\r\nför att lyfta fram de frågor vi anser vara viktiga.\r\nFrämjande och skydd av mänskliga rättigheter är\r\nen central del i svensk utrikespolitik. Denna\r\ncentrala roll motiveras av en i det svenska samhället\r\ndjupt förankrad humanitär övertygelse. Vikten av\r\nrespekt för de mänskliga rättigheterna och en\r\nsamhällsutveckling i demokratisk riktning är ett av\r\nde kriterier som styr bedömningen när vi diskuterar\r\ntilldelning av biståndsmedel. Därvid är respekt för\r\ninternationell rätt en självklarhet.</pre><pre>Med detta som utgångspunkt vill jag besvara Eva\r\nJohanssons två första frågor.</pre><pre>Det är min fasta förhoppning att Eritrea delar den\r\nprincipiella inställning som Sverige har vad gäller\r\numgänget mellan länder, och som också styr frågor\r\nsom rör återbördande. Vi avser således fortsätta\r\ndiskussionerna med Eritrea i syfte att nå fram till en\r\ntillfredsställande lösning beträffande de personer\r\nsom, av de skäl jag inledningsvis redogjorde för,\r\nhar avvisats och utvisats från Sverige men som\r\nfortfarande befinner sig i landet. Vi vill inte göra\r\nnågon direkt eller omedelbar koppling mellan den\r\nnu aktuella frågan och det pågående\r\nbiståndssamarbetet med Eritrea, men jag vill inte\r\nundanhålla Eva Johansson min uppfattning att det\r\när en besvikelse att en lösning ännu inte kommit till\r\nstånd. Från svensk sida anser vi det naturligt och\r\nangeläget att alla stater respekterar de regler för\r\nmellanstatligt umgänge som finns. Jag är övertygad\r\nom att man på eritreanskt håll förstår att vårt\r\nsamarbete i längden gynnas därav.</pre><pre>Anf. 66  EVA JOHANSSON (s):</pre><pre>Herr talman! Först vill jag tacka biståndsministern\r\nför svaret på min interpellation.</pre><pre>Det är glädjande att biståndsministern nu så tydligt\r\ntar tillbaka sitt hot om att dra ner biståndet till\r\nEritrea.</pre><pre>Det problem som onekligen har uppstått, med ett\r\nantal personer som vistas i Sverige utan att ha\r\nuppehållstillstånd, måste kunna lösas på andra sätt\r\nän att Sverige tar till brösttoner.</pre><pre>I Eritrea, som inte bara är ett av världens fattigaste\r\nländer utan också ett av de nyaste, har regeringen\r\noch folket ställts inför mycket svåra uppgifter, som\r\nomedelbart måste finna en lösning.</pre><pre>Det gäller livsmedelsförsörjningen. Både långa\r\ntorrperioder och kriget har förhindrat att markerna\r\nhar odlats under en lång period.</pre><pre>Transportkapaciteten måste byggas upp.</pre><pre>Problem med energiförsörjningen är ett stort\r\nhinder för utvecklingen av både industri och annan\r\nverksamhet.</pre><pre>Utbildningsväsendet måste byggas upp från\r\ngrunden igen för att ge elementära kunskaper i att\r\nläsa och skriva, både för barn och för vuxna, och\r\ndessutom ge de högre kunskaper som krävs för en\r\nindustriell och samhällelig utveckling.</pre><pre>Till detta och mycket annat kommer kravet på en\r\növergång från det kaos som kriget förde med sig till\r\nett demokratiskt samhälle, med alla de funktioner\r\nsom vi förknippar med demokrati, bl.a. en\r\nadministration och ett tillförlitligt\r\nbefolkningsregister.</pre><pre>Allt detta pågår i Eritrea, med stöd bl.a. från\r\nSverige och andra länder.</pre><pre>Om det vore så att den eritreanska regeringen hade\r\nsagt sig vara ointresserad av att ordna frågan om\r\npass och medborgarskap och därmed bringa reda i\r\nåtervändandefrågan för de personer som vi\r\ndiskuterar, skulle jag ha accepterat att Sveriges\r\nbiståndsminister hade höjt rösten. Men så är det ju\r\ninte. De jobbar för högtryck med detta.</pre><pre>Flyktingåtervändandet är en prioriterad fråga i\r\nEritrea. En mycket stor del av de eritreaner som\r\ntvingades fly från landet under kriget lever i dag\r\nunder mycket svåra förhållanden i flyktingläger i\r\nSudan. Detta känner biståndsministern till. Från\r\nEritreas sida har man prioriterat deras möjligheter\r\natt komma tillbaka till Eritrea. Det gäller både att\r\nordna de mer formella angelägenheterna men\r\nframför allt att ordna de praktiska\r\nförutsättningarna, i form av bostäder, odlingsbar\r\nmark och deras försörjning.</pre><pre></pre><pre>Vi var många som reagerade mot att\r\nbiståndsministern för några veckor sedan faktiskt\r\nframförde hot mot Eritrea om minskat bistånd, om\r\nEritrea inte tog emot de personer som vistas i\r\nSverige och som har eritreansk bakgrund. De\r\npersoner det gäller kom hit under kriget men hann\r\ninte få sina asylansökningar behandlade innan\r\nkriget tog slut. Allt talar för att de annars skulle ha\r\nfått uppehållstillstånd. De har alltså levt i Sverige\r\nnu under minst två och ett halvt tre år.</pre><pre>Jag delar naturligtvis uppfattningen att det nu inte\r\nfinns skäl för asyl. Men Sverige kanske kunde visa\r\nnågot av det tålamod som Alf Svensson talade sig\r\nvarm för för några minuter sedan i fråga om\r\nÖsttimor, att vi skall nöja oss med de små stegen åt\r\nrätt håll också i detta fall. Här är det inte fråga om\r\natt det inte görs någonting, utan det arbetas. I\r\nEritrea har man i fråga om mänskliga rättigheter\r\noch demokrati faktiskt tagit ganska rejäla kliv\r\nframåt i utvecklingen på en kort tid.</pre><pre>Det är därför angeläget att få veta om\r\nbiståndsministern är beredd att redovisa hur\r\nSverige kan bidra till att den nuvarande akuta\r\nsituationen kan lösas på ett humant sätt? Det är\r\ndetta frågan handlar om, inte om alla de eritreaner\r\nsom har uppehållstillstånd. Dem har jag över\r\nhuvud taget inte berört i min interpellation.</pre><pre>Biståndsministern nämner i sitt svar en frågedebatt\r\nsom jag hade med invandrarministern i våras om\r\nåtervändandestödet för eritreaner som har\r\nuppehållstillstånd. Jag vill minnas att\r\ninvandrarministern närmast verkade vara dåligt\r\ninsatt i vad som händer i regeringen och vilka\r\nplaner som finns.</pre><pre>Jag får intrycket att den här frågan bollas mellan\r\ninvandrarministern och biståndsministern. Det här\r\nkunde vara rätt tillfälle att åtminstone få reda på\r\nvar bollen ligger nu när det gäller repatrieringsstöd\r\nför eritreaner som har uppehållstillstånd. Kan\r\nSverige tänkas gå in i ett samarbete, likt det som\r\nt.ex. Tyskland lär ha med Eritrea eller likt det som\r\nvi en gång i tiden utvecklade med Chile när det var\r\naktuellt?</pre><pre>Till sist: Jag delar biståndsministerns uppfattning\r\natt Sverige skall verka för att reglerna för det\r\nmellanstatliga umgänget respekteras. Jag tror att vi\r\nbäst gör det genom att erbjuda stöd i form av\r\nkunskaper, erfarenhetsutbyte och naturligtvis ren\r\nmateriell hjälp. Det hjälper föga att säga till den\r\nsom svälter i brist på mat att han borde äta.</pre><pre>Anf. 67  Statsrådet ALF SVENSSON (kds):</pre><pre>Herr talman! Jag är faktiskt litet bekymrad över att\r\nEva Johansson inte med litet större emfas\r\nunderstryker nödvändigheten av att Eritrea nu tar\r\nsitt ansvar och börjar leva upp till vad internationell\r\nlag kräver. Det här handlar sannerligen inte om att\r\nSveriges regering i ett huj har försökt övertyga\r\neritreanerna om att det är en självklarhet att\r\nacceptera vad alla andra länder får acceptera. I två\r\når har vi diskuterat denna fråga med Eritrea, med\r\nEPLF-kontoret och senare med företrädare för\r\nregeringen. Det är en nödvändighet för Eritreas\r\negen skull. Man binder ris åt egen rygg, tro mig!\r\nDet gäller inte bara relationerna mellan Eritrea och\r\nSverige. Det gäller också relationerna mellan\r\nEritrea och rader av västeuropeiska stater och för\r\nden delen andra stater.</pre><pre>Jag är oerhört glad över att det finns ett stort\r\nengagemang för Eritrea. Jag tror att Eva Johansson\r\noch jag har resonerat kring Eritreafrågan tidigare\r\nhär och kunnat vara helt överens om att vi skall\r\nställa upp och engagera oss. Det har inte heller från\r\nmin sida handlat om att beröva Eritrea något\r\nbistånd. Det har inte handlat om hot, även om det\r\nkanske i någon tidningsartikel kunde presenteras\r\nsom så. Det har handlat om en mycket bestämd\r\nvilja att övertyga Eritrea om att man måste\r\nacceptera internationell lag. För jag vet inte vilken\r\ntingens ordning som skulle infinna sig om man inte\r\nbörjar göra det.</pre><pre>Som jag sade i mitt svar handlar det inte om stora\r\ngrupper eritreaner utan om en grupp på 400--600.\r\nVi hade ett fall, låt oss erinra det, då en person som\r\nskulle utvisas till Eritrea hade varit i\r\nKronobergshäktet i elva månader, om jag inte\r\nminns fel. Det finns alltså fler fall, om inte av så\r\nallvarlig art så dock. Hur skulle det te sig om den\r\nena nationen efter den andra skulle säga: Vi bryr\r\noss inte om den här typen av internationell\r\nlagstiftning. Vilka skulle vi då våga släppa in i vårt\r\nland? Till vilka länders medborgare skulle vi kunna\r\nsäga: Ni får komma över vårt lands gränser. Nej, en\r\nförutsättning för att relationer länder emellan skall\r\nfungera är att ländernas medborgare får komma\r\ntillbaka till sitt land.</pre><pre>Det handlar alltså inte om att det är svårt att få pass\r\neller något sådant. Inte ens en gång en sådan\r\nhandling behövs för att man skall få komma in i sitt\r\nhemland som medborgare.</pre><pre>Det tyska återvändandestödet nämndes. Det är\r\nknappast relevant i den fråga som vi nu diskuterar.\r\nÅterbördandet av personer som inte har rätt att\r\nstanna i Sverige är en annan kategori. Det tyska\r\nprogrammet riktar sig till eritreanska experter inom\r\nolika områden som har uppehållstillstånd i\r\nTyskland och som väljer att återvända till Eritrea.</pre><pre>Vi skall se till att hjälpa Eritrea på fötter. Vi skall\r\nnaturligtvis finnas där med bistånd. Det sade jag i\r\nmitt första anförande. Jag vill gärna ha sagt att\r\neritreanerna försvårar för sig själva om de inte\r\naccepterar att det finns internationell lag som staten\r\nmåste acceptera.</pre><pre>Jag tycker att det är så trist, herr talman, att denna\r\nunga fräscha stat, dit efter alla dessa år av\r\nvedermödor så många blickar riktas, skall behöva\r\nfå en sådan här start. Det är de facto inte bara från\r\nvårt land som bekymmersamma signaler går ut utan\r\nfrån åtskilliga andra länder också.</pre><pre>Anf. 68  EVA JOHANSSON (s):</pre><pre>Herr talman! Min interpellation har från början till\r\nslut handlat om den grupp eritreaner som inte har\r\nuppehållstillstånd. Den debatt jag hade i våras med\r\ninvandrarministern och som Alf Svensson tar upp i\r\nsitt svar handlade om återvändandestödet, likt det\r\ntyska stödet eller det som vi utvecklade med Chile.</pre><pre>Jag vet inte riktigt varför Alf Svensson nämner\r\ndetta i sitt interpellationssvar, men jag ville passa på\r\natt få reda på frågan var bollen ligger. Jag har väl\r\ninte riktigt fått klart för mig ännu om det är\r\nbiståndsministern eller invandrarministern som\r\nhåller i utvecklandet av detta. Jag fick i varje fall ett\r\nhalvt löfte av invandrarministern om att hon skulle\r\nta upp överläggningar och fundera över hur ett\r\nsådant återvändandestöd skulle kunna utvecklas.\r\nDet skulle kunna vara till god hjälp i Eritrea.</pre><pre>När det gäller de människor som jag talar om och\r\nsom onekligen utgör ett bekymmer är\r\nbiståndsministern närmast bekymrad över att jag\r\ninte tycks förstå problemen. Jag förstår problemen.\r\nJag är också mycket medveten om att Eritrea\r\nnaturligtvis måste följa internationella\r\növerenskommelser och internationell rätt och se till\r\natt eritreanska medborgare kan komma tillbaka till\r\nsitt land. Landet tar också emot väldigt många som\r\nkommer från olika delar av världen, som alltså\r\nåtervänder till Eritrea. Man har prioriterat den\r\nstora gruppen flyktingar som kommer från Sudan.\r\nDet återvänder tiotusentals eritreaner i en ständig\r\nström. Man har inte stängt landet på något vis.</pre><pre>Just dessa personer hade inga pass, inga\r\nresehandlingar med sig när de for. De har\r\nfortfarande inga sådana. En komplicerande faktor\r\när det väl ändå, biståndsministern, att de också\r\nvägrar att söka några. De vill inte tillbaka. Detta\r\nugör naturligtvis en komplikation.</pre><pre>Som biståndsministern själv nämnde rör det sig inte\r\nbara om eritreaner, utan det rör sig också om\r\netiopier. Men det är ingen som är riktigt säker på\r\nderas egentliga identitet i många fall.</pre><pre>Det viktiga är nu att få svar på frågan hur\r\nbiståndsministern är beredd att bidra till att lösa\r\nfrågan på ett humanitärt sätt. Det är en akut\r\nsvårighet. Det handlar om människor som finns\r\nhär. Sverige borde på något sätt kunna bidra till att\r\nlösa problemet och till att ge möjligheter också för\r\nEritrea att leva upp till internationella\r\növerenskommelser. Jag vet att detta är en strävan i\r\nEritrea. Det låter på biståndsministern som att man\r\ninte skulle ha den strävan, men det har man\r\ndefinitivt.</pre><pre>Anf. 69  Statsrådet ALF SVENSSON (kds):</pre><pre>Herr talman! Vid ett sammanträffande för ett par\r\ntre veckor sedan med en representant för den\r\neritreanska regeringen sade jag mycket entydigt att\r\nvi vill hjälpa till med projekt i Eritrea, som gör det\r\nmöjligt att ta hand om de människor som\r\nåtervänder eller som -- om jag får uttrycka det så\r\nbrutalt -- skickas tillbaka. Men vi kan naturligtvis\r\ninte betala för att kunna skicka hem personer som\r\ninte får stanna i Sverige. Det säger sig självt. Vad\r\nskulle det leda till? Och vilket prejudikat skulle det\r\ninte rymma? Jag tror inte heller att Eva Johansson\r\nönskar en sådan utveckling.</pre><pre>I det svenska samarbetet med Eritrea ingår som en\r\nkomponent en konsultfond om 3 miljoner kronor.\r\nSyftet med fonden är att underlätta för Eritrea att\r\nrekrytera exileritreaner för att bygga upp landets\r\nförvaltning. Fonden skall i första hand användas av\r\nFinans- och utvecklingsdepartementet och\r\nJustitiedepartementet, men kan också efter samråd\r\nmed SIDA utnyttjas av andra departement och\r\nuniversitetet i Asmara.</pre><pre>Regeringen har dessutom beslutat om ett bidrag om\r\n2 miljoner kronor till FN:s volontärprogram, UNV,\r\nsom har ett liknande projekt för att främja\r\ntemporär eller permanent hemflyttning av\r\neritreaner som vill göra en insats för sitt land.</pre><pre>Herr talman! Jag ville gärna nämna detta, men Eva\r\nJohansson och jag är ju helt överens om att det\r\negentligen inte är dessa eritreaner som det handlar\r\nom, utan det handlar om en annan grupp.</pre><pre>Avslutningsvis vill jag än en gång säga att det vare\r\noss fjärran att inte på alla tänkbara sätt vilja stötta\r\noch stödja denna stat. Vi känner problemen och\r\ntror oss känna alla de svårigheter som staten\r\nkämpar med. Men detta får icke innebära att vi inte\r\nparallellt ställer krav på att internationell rätt måste\r\nrespekteras.</pre><pre>Anf. 70  EVA JOHANSSON (s):</pre><pre>Herr talman! Det som biståndsministern avslutade\r\nmed är snarast en självklarhet som vi alla\r\nnaturligtvis ställer upp på. Jag vill bara återigen\r\nunderstryka att jag är alldeles övertygad om att den\r\neritreanska regeringen har precis samma\r\ninställning, att det är det målet som man strävar\r\nefter. Att den sedan inte kan åstadkomma allt\r\ngenom ett enda kliv är en annan sak. Men den\r\nkunskapen om biståndsministerns inställning fick\r\njag ju i den förra debatten, att man också kan nöja\r\nsig med mycket små steg.</pre><pre>Vi måste beväpna oss med ett visst tålamod när det\r\ngäller Eritrea och ge en ung stat som bara är några\r\nmånader gammal möjligheter att utveckla sin\r\ndemokrati. Eritrea har redan visat stor kunnighet\r\ngenom den folkomröstning som genomfördes på ett\r\nsätt som hedrade den eritreanska organisationen,\r\nbåde den organisation som genomförde\r\nfolkomröstningen och den provisoriska regeringen,\r\nsom nu har övergått till en permanent regering.</pre><pre>Anf. 71  Statsrådet ALF SVENSSON (kds):</pre><pre>Herr talman! Det är just detta som jag tycker att\r\ndet är så angeläget att understryka, att\r\nfolkomröstningen gick så bra. Övriga\r\nadministrativa och organisatoriska insatser som\r\ngörs är berömvärda. Därför harmonierar det så\r\nväldigt dåligt att den eritreanska regeringen inte\r\nkan säga att den skall lösa frågan, ta itu med\r\nproblemet och börja vandringen åt rätt håll. Dess\r\nvärre har jag inte fått sådana signaler, trots att jag\r\nvädjade utomordentligt enträget om att få dem vid\r\nmitt möte med representanten för den eritreanska\r\nregeringen. Men om Eva Johansson är övertygad\r\nom att man har börjat att ta små steg åt rätt håll, då\r\när också jag mycket glad och tacksam.</pre><pre>Överläggningen var härmed avslutad.</pre><pre>12 §  Svar på interpellation 1993/94:28 om\r\nbiståndet till Angola</pre><pre>Anf. 72  Statsrådet ALF SVENSSON (kds):</pre><pre>Herr talman! Kristina Svensson har i en\r\ninterpellation frågat vilka insatser regeringen\r\nplanerar göra för att snabbt bistå folket i Angola.\r\nJag vill svara genom att dels redogöra något för den\r\naktuella situationen vad gäller vårt bistånd till\r\nAngola, dels peka på vad som kan göras.</pre><pre>Sverige är en av de större biståndsgivarna till\r\nAngola. Vi har tillsammans med angolanerna byggt\r\nupp ett långsiktigt samarbete inom bl.a. fiske, hälsa\r\noch telekommunikationer. Medelsramen för detta\r\nsamarbete höjdes inför det demokratiska\r\ngenombrottet år 1992, då valen genomfördes, till\r\n210 miljoner kronor. Därtill kom insatsr via FN för\r\natt stödja freds- och demokratiprocessen i landet.\r\nEfter alla år av krig skulle nu äntligen angolanerna\r\nfå möjlighet att i lugn och ro bygga upp landet. Det\r\nsvenska biståndet skulle genom att få en större\r\ngeografisk spridning kunna göra större nytta än\r\ntidigare.</pre><pre>Så blev det nu inte. Valresultatet godtogs inte av\r\noppositionspartiet Unita, vars ledare Jonas Savimbi\r\nåter tog till vapen. Landet har därmed blivit utsatt\r\nför ett inbördeskrig av ännu mera förödande följder\r\nför folket än vad som skedde under tidigare år. Det\r\nrör sig i dag om en katastrof som enligt många\r\nbedömare är den värsta i Afrika för närvarande.\r\nDet finns uppgifter om 1 000 dödade människor om\r\ndagen. De flesta dör av undernäring, epidemier och\r\nsvält som ett resultat av kriget. FN:s humanitära\r\nhjälpinsatser har svårt att komma fram på grund av\r\nkriget.</pre><pre>Vad gör då det svenska biståndet för nytta i dagens\r\nAngola? Dess värre har det försämrade\r\nsäkerhetsläget gjort att biståndet koncentrerats till\r\nområdet kring Luanda. Insatserna inom olika\r\nsektorer har begränsats, då arbetet påverkats av att\r\nmånga svenska experter kallats hem. Det mesta av\r\narbetet koncentreras nu till insatser av\r\nkatastrofkaraktär och till områden där det är\r\nmöjligt att nå resultat på kort sikt. Medelsramen\r\nhar minskat från 210 miljoner kronor till 160\r\nmiljoner kronor, därför att det inte gick att fullfölja\r\ndet planerade biståndet. Outnyttjade medel har\r\nanvänts för akuta katastrofinsatser. Av detta lär vi\r\noss att utveckling förutsätter fred.</pre><pre>Regeringen beslutade den 24 juni i år att anslå 75\r\nmiljoner kronor till FN:s katastrofprogram. Det\r\nsvenska bidraget inriktas främst på hälsoinsatser,\r\nvatten och sanitet genom Unicef, men även på\r\ntransporter, logistik m.m. genom andra FN-organ.\r\nDessutom satsar Sverige stora summor på att\r\nkanalisera katastrofhjälpen genom de enskilda\r\norganisationer -- lokala eller utländska -- som\r\nsköter verksamheten på fältnivå. Det finns också\r\nexempel på svenska enskilda organisationer, som\r\ngör insatser såsom Afrikagrupperna och Röda\r\nkorset. Röda korset stödjer bl.a. en\r\nprotestillverkning.</pre><pre>Vi följer nu noga utvecklingen av situationen i\r\nlandet. SIDA har nyligen haft en delegation på\r\nplats. Enligt rapporterna är FN:s katastrofprogram\r\nfinansierat fram till jul. Vi räknar med att anslå\r\nmedel för nya katastrofinsatser så snart som vi får\r\nen begäran om detta från FN. Jag kan dess värre\r\ninte se att vi med bistånd kan göra mera just nu.</pre><pre>Anf. 73  KRISTINA SVENSSON (s):</pre><pre>Herr talman! Jag tackar biståndsministern för\r\nsvaret.</pre><pre>Vi känner alla förtvivlan över det som sker just nu\r\ni delar av Afrika. Det gäller Angola, det gäller det\r\nlilla landet Burundi, det gäller Somalia.</pre><pre>För bara ett år sedan var vi optimistiska. I Angola\r\nhade man just genomfört demokratiska val.\r\nInternationella observatörer fanns på plats, som\r\nkunde rapportera att valen hade gått rätt och riktigt\r\ntill. I Burundi hade man påbörjat en\r\ndemokratiseringsprocess som såg hoppingivande\r\nut. Valen i somras var också där rena och korrekta.</pre><pre>De som hoppades mest på demokratin var\r\nnaturligtvis angolanerna själva, burundierna, de\r\nmänniskor som i åratal upplevt inbördeskrig eller\r\nmilitärkupper som avlöst varandra. Men hoppet\r\nom ett liv i fred och frihet grusades. Det vet vi i dag.</pre><pre>De nya demokratierna i Afrika är sköra. Den\r\nlärdom som vi drar från händelserna i Angola och\r\nBurundi måste vara att vårt stöd från givarländerna\r\noch det internationella samfundet är otillräckligt.\r\nVår slutsats måste vara att vi i ännu större\r\nutsträckning måste medverka med sådana insatser\r\nsom är avsedda att stödja och främja demokratins\r\nmöjligheter. Fred är en förutsättning för\r\nutveckling.</pre><pre>Jag är övertygad om att både Alf Svensson och jag\r\ni dag känner samma otillräcklighet inför det som\r\nsker i dessa båda länder. Jag utläser i svaret en\r\nkänsla av vanmakt -- att biståndsinsatserna inte är\r\ntillräckliga. Det är politiska lösningar som är\r\nnödvändiga för att skapa en bestående fred i\r\nAngola.</pre><pre>Herr talman! Det är en ohygglig rapportering som\r\nnår oss om inbördeskriget i Angola. Vi känner\r\nbakgrunden. Efter valen vägrade Unita med dess\r\nledare Jonas Savimbi att respektera valutslaget.\r\nSavimbi bär huvudansvaret för kriget. Detta måste\r\nklart och tydligt fastställas.</pre><pre>Angola har plågats av någon form av krig under 30\r\når, därav 16 års inbördeskrig.\r\nFredsöverenskommelsen 1991 följdes av en FN-\r\ninsats för att förbereda övergången till\r\nflerpartisystem och demokrati. Men det kan\r\ndiskuteras hur helhjärtad denna insats var. FN-\r\nmandatet var mycket begränsat. FN skulle inte\r\ndirekt övervaka demobilisering och avrustning av\r\nde rivaliserande arméerna, inte heller medverka i\r\natt en nationell armé bildades och inte heller direkt\r\ndelta i utarbetandet av vallagar eller i\r\nvalregistrering.</pre><pre>Denna insats omfattade bara 350 militära\r\nobservatörer, 126 polisobservatörer och 100\r\nvalobservatörer som visserligen utökades till 400\r\nunder själva valet. Det fanns en möjlighet till fred,\r\nmen den svaga FN-missionen utnyttjades snabbt av\r\nUnita för egna syften.</pre><pre>I oktober för ett år sedan kollapsade freden och\r\nUnita tog kontroll över större delen av\r\nlandsbygden. Det är ohyggliga siffror som vi får\r\nrapporterade. 100 000 har dödats under det senaste\r\nåret, ett par miljoner befinner sig på flykt och det\r\nråder livshotande svält för 2--3 miljoner människor.</pre><pre>I Luanda rapporteras att 2 000 barn har dött i en\r\nmässlingsepidemi, och de flesta av de här barnen är\r\nnio år eller yngre.</pre><pre>Vi har hört talas om staden Kuito -- ett nytt namn\r\npå vår karta -- som är en belägrad stad sedan\r\njanuari. Detta Angolas Sarajevo är ett veritabelt\r\ninferno där t.o.m. kannibalism förekommer.</pre><pre>FN varnar för en svältkatastrof -- ett nytt Somalia.\r\nIngen vågar så eller använda jorden på grund av\r\nminrisken. Vi vet att de har fruktansvärda månader\r\nframför sig med hunger och svält.</pre><pre>FN:s specielle sändebud, Alouine Beye, har\r\nrapporterat att hjälptransporterna stoppas och\r\ndärför inte når fram. Men i augusti vädjade han i\r\ninternationell press om 1,6 miljarder kronor för\r\nomedelbart humanitärt bistånd, dvs. framför allt\r\nmat och medicin.</pre><pre>Jag tolkar biståndsministerns svar så, att Sverige\r\nkommer att anslå medel för katastrofinsatser så\r\nsnart en begäran kommer från FN.</pre><pre>Att utveckling förutsätter fred, har vi båda två\r\nupprepat. Vår just nu viktigaste insats jämte\r\nkatastrofinsatser måste därför vara att aktivt\r\nmedverka till en politisk lösning. Jag undrar var vi\r\nstår i den frågan. Var finns Sverige i detta arbete?</pre><pre>Anf. 74  EVA ZETTERBERG (v):</pre><pre>Herr talman! Kristina Svensson har i en välskriven\r\ninterpellation tagit upp situationen i Angola. I det\r\nsvar som Alf Svensson har lämnat liksom i Kristina\r\nSvenssons anförande målas bilden upp av ett land i\r\ndjup kris, ett land i krig där barn och vuxna dör och\r\ntvingas till landsflykt. Vi kan fortsätta\r\nbeskrivningen av hur ett ödelagt land ser ut, men\r\njag tror att vi som är inblandade i den här debatten\r\nkänner till tillräckligt för att kunna övergå till att\r\ndiskutera hur vi på ett väsentligt sätt skulle kunna\r\nanvända det politiska inflytandet för att få fred och\r\nför att se till att insatserna når fram.</pre><pre>Det jag vill ta upp och tillägga till de frågor som\r\nKristina Svensson hade är frågan om vad Sverige\r\nytterligare kan göra. I svaret tar Alf Svensson upp\r\natt en hel del svenskt bistånd har satsats. Jag tycker\r\natt det är bra. Det är självklart att Sverige skall\r\nställa upp med biståndspengar inklusive\r\nkatastrofbiståndet. I dagens läge tror jag inte att det\r\när en ytterligare ökning av biståndspengar som\r\nbehövs, utan det handlar om andra lösningar. När\r\nFN återkommer med en begäran om medel är det\r\nviktigt att markera att Sverige har beredskap, så att\r\nfrågan inte behöver dras i långbänk utan att vi\r\nsnabbt kan svara: Ja visst, Sverige är berett. Jag\r\nhoppas därför att denna beredskap kommer att stå\r\nsig till dess ytterligare förfrågningar kommer.</pre><pre>Det som jag ytterligare vill ta upp gäller\r\nsanktionerna mot Unita som FN fattade beslut om\r\ni september, om vilka vi i dagarna har fått en\r\nregeringsproposition. Det är bra att sanktionerna\r\näntligen blir lagfästa, men jag undrar varför man\r\nfrån regeringens sida har dröjt så pass länge. Varför\r\nkunde man inte direkt när FN-beslutet hade fattats\r\ninformera om detta? I så fall hade riksdagen efter\r\nden gängse motionsskrivningen direkt kunnat fatta\r\nbeslut så att sanktionerna snarast kunde träda i\r\nkraft. Jag ser sanktionerna som ett sätt att få stopp\r\npå kriget.</pre><pre>Vidare vill jag ta upp frågan om vad mer vi kan\r\ngöra. Kristina Svensson har varit inne på FN:s roll.\r\nJag tror att det är väldigt viktigt att stärka FN:s roll,\r\nmen jag menar att man från regeringens sida\r\ndessutom kunde markera ett intresse för det\r\nlidande som det angolanska folket utsätts för. Man\r\nkan framöver markera det genom att exempelvis\r\ngöra ett regeringsbesök i Angola. Vi har sett andra\r\nexempel på hur utrikesministern har gjort besök i\r\ndelar av f.d. Jugoslavien, där det också pågår ett\r\nkrig.</pre><pre>Jag är litet undrande över regeringens politik. Är\r\ndet kriser i Europa som alltid har företrädesrätt\r\nmedan Angola och länder som ligger långt härifrån\r\nfår stå tillbaka? Katastrofen och den situation som\r\nråder i Angola är ju minst lika allvarlig som den i\r\nf.d. Jugoslavien.</pre><pre>Har Alf Svensson själv eller utrikesministern för\r\navsikt att besöka Angola? Jag tror att ett besök\r\nskulle kunna ge ytterligare tyngd åt det faktum att\r\nSverige faktiskt bryr sig om att tusentals människor\r\nhar dött i kriget där.</pre><pre>Jag vill också ställa en fråga till Alf Svensson om\r\nden uppvaktning från Afrikagrupperna och andra\r\norganisationer som ägde rum i maj, där man krävde\r\natt regeringen skulle sätta ett ökat tryck på FN och\r\nUSA både för politiska insatser och för att på olika\r\nsätt visa var Sverige står i dessa frågor. Hur har Alf\r\nSvensson förvaltat detta, bortsett från satsningar på\r\nkatastrofbistånd?</pre><pre>Herr talman! Jag vill slutligen ställa en fråga om en\r\nkonkret sak som Alf Svensson nämnde i svaret,\r\nnämligen Röda korsets arbete vad gäller proteser.\r\nDetta är tyvärr en verksamhet som lär vara ökande.\r\nDet finns ett ökat behov av insatser från Röda\r\nkorset vad gäller tillverkning av proteser. Jag har en\r\nundran beträffande stödet till frivilliga\r\norganisationer. Naturligtvis skall man fortsätta att\r\nge pengar till dem som vill göra insatser. Uppmanar\r\nregeringen frivilliga organisationer som t.ex. Röda\r\nkorset att garantera att vi från svensk sida är villiga\r\natt ge mer pengar till protestillverkning? Hur skall\r\nvi från svensk sida öka engagemanget och i\r\nhandling visa att vi i Sverige är beredda att bjuda\r\ntill för att de människor som drabbas i kriget skall\r\nkunna få den hjälp de behöver?</pre><pre>Anf. 75  Statsrådet ALF SVENSSON (kds):</pre><pre>Herr talman! Kristina Svensson använde ordet\r\nvanmakt. Jag måste säga att det är något som man\r\nofta känner, men samtidigt vet vi ju att man inte får\r\nfastna i den. Vi vet att den vedervärdiga situation\r\nsom angolanerna nu lever i och under kommer att\r\nupphöra. Det är viktigt att vi beväpnar oss, höll jag\r\npå att säga, med den mentala inställningen.</pre><pre>Låt mig med all kraft slå fast att Sverige kommer\r\natt anslå medel så snart FN tar initiativ. Jag tror\r\ndäremot inte att vi skall ta egna initiativ, utan FN\r\nskall, när de vänder sig till oss, finna att vi är\r\nberedda.</pre><pre>Det har faktiskt också tagits en del initiativ. Några\r\nnya insatser har kommit till stånd under de senaste\r\nveckorna. Den angolanska regeringen har stora\r\nproblem med elförsörjningen i Luandaområdet. 2--\r\n3 miljoner människor är beroende av el och indirekt\r\nvattenförsörjning genom tre gasturbiner som är i\r\nakut behov av underhåll och upprustning. SIDA\r\nhar beslutat om att göra en konsultinsats för att\r\nhjälpa regeringen med råd om hur man bäst skall\r\nkunna säkra el- och vattenförsörjningen i Luanda.</pre><pre>Det finns vidare en ansökan om papper för\r\ntidningsutgivningen i Luanda. Jag nämner detta,\r\nherr talman, för att visa att det ändå går att göra en\r\ndel; även om det inte är något stort och grandiost\r\nkan vi visa vårt intresse för regimerna och de arma\r\nmänniskor som berörs. Dagstidningar har\r\nnaturligtvis en viktig funktion i den demokratiska\r\nutvecklingen. Om vi kan bidra till fortsatt\r\ntidningsutgivning genom att tillhandahålla svenskt\r\ntidningspapper är det naturligtvis en bra insats.</pre><pre>Eva Zetterberg nämnde de enskilda\r\norganisationerna: Röda korset och\r\nprotestillverkningen nämnde jag själv, Emaus som\r\ni samarbete med Afrikagrupperna samlar in kläder\r\nför Angola, U-landshjälpen Folk till Folk och\r\nPraktisk solidaritet som är engagerade i stöd till\r\nlandsbygdsutvecklingen i Angola, bl.a. i provinsen\r\nBenguela. Det statliga biståndet finansierar ju en\r\ndel av dessa insatser, men -- låt mig få säga det som\r\nsvar till Eva Zetterberg -- vi ser gärna fler initiativ\r\noch är beredda att stötta dem ekonomiskt.</pre><pre>Jag tycker inte att det var riktigt rättvist av Eva\r\nZetterberg att försöka göra gällande att vi inte bryr\r\noss om kriser utanför Europa. Jag har sagt att vi är\r\nparata att göra insatser så fort vi får önskemål om\r\ndet. Vi känner till att Sverige har varit väldigt alert\r\nnär det gäller Somalia. Vi kan erinra oss\r\ntorkkatastrofen i Afrika som vi hade på agendan för\r\nbara något år sedan.</pre><pre>För min personliga del gäller uppfattningen att vi\r\naldrig får ett tryggt Europa om vi inte engagerar oss\r\ni nord--syd-dialogen. Jag är mycket angelägen att få\r\nsäga det. Varken Europa eller Sverige kan förlita\r\nsig på någon trygg framtid om vi inte ser till att göra\r\nnågonting åt situationen i de verkligt fattiga\r\nländerna. Tack!</pre><pre>Anf. 76  KRISTINA SVENSSON (s):</pre><pre>Herr talman! Det svar som jag ville ha bekräftat,\r\noch som jag tycker att jag har fått, är att Sverige\r\nmed mycket kort varsel -- när FN så begär -- kan\r\nanslå katastrofmedel till Luanda. Det är väldigt\r\nviktigt att vi gör klart att man kan göra det utan\r\ndröjsmål. Av de beskrivningar som vi så väl känner\r\ntill vet vi att behoven är stora och situationen\r\nfruktansvärd. Den är egentligen ofattbar i sin\r\nhemskhet. Därför måste vi vara klara över att\r\nSverige kan ställa upp med kort varsel.</pre><pre>Den andra frågan tycker jag inte att\r\nbiståndsministern svarade på: Hur deltar Sverige i\r\nen politisk lösning? Det är ju ändå så att fred måste\r\nråda i landet för att man på ett strategiskt och\r\nkonsekvent sätt skall kunna sätt in biståndsinsatser.\r\nVar finns Sverige i det arbetet? Det skulle jag vilja\r\nhöra litet om. Det är ju det primära just nu.</pre><pre>Jag uppskattar, och jag tycker att det är viktigt, att\r\nvi markerar nord--syd-dialogen och lyfter fram vad\r\nsom händer i världen, utanför Europa. Vi är flera\r\nsom försöker göra det i debatterna här i kammaren\r\ni form av frågor och interpellationer. Det är\r\nnödvändigt att vi gör det.</pre><pre>Anf.77  EVA ZETTERBERG (v):</pre><pre>Herr talman! Till Alf Svensson vill jag säga att jag\r\ndelar bedömningen att det är rätt att vänta på att\r\nFN kommer med en begäran om ytterligare medel.\r\nDet viktiga är dock, som Kristina Svensson också\r\nunderströk, att Sverige har beredskap att direkt\r\ngöra det. Vi vet att biståndet i allra högsta grad\r\nbehövs. Alf Svensson gav själv exempel på bistånd\r\nsom faktiskt går att genomföra trots kriget.\r\nBehoven är så otroligt mycket större. Även om\r\nmattransporter kommer fram till\r\nprovinshuvudstäderna är det på många håll så att\r\nförnödenheterna inte når fram.</pre><pre>Herr talman! Jag vill också kommentera frågan om\r\nenskilda organisationer. Jag är glad åt det svar som\r\nAlf Svensson gav, nämligen att enskilda\r\norganisationer som vill starta eller utöka sin\r\nverksamhet kan få ytterligare bidrag. Jag vet vilket\r\nväsentligt arbete de utför. Flera av de enskilda\r\norganisationerna, Afrikagrupperna, Emaus,\r\nCaritas m.fl., kan nämligen nå fram till områden\r\nsom exempelvis FN-organisationerna inte når. Det\r\när absolut nödvändigt med kombinationen av\r\nenskilda organisationer och FN-bistånd. Det är jag\r\növertygad om.</pre><pre>Jag är också glad att Alf Svensson betonar att\r\nnord--syd-dialogen är viktig. Jag spetsade till det\r\nhela och tycker att jag har fog för att påstå att\r\nregeringen har visat väldigt stort intresse för\r\nsituationen i f.d. Jugoslavien; det har man gjort\r\nmed rätta. Jag kritiserar inte det. Jag tycker att det\r\när riktigt. Men jag menar att kriget i Angola och\r\nden situation som kriget har skapat där inte har\r\ntagits upp på samma sätt vare sig av regeringen eller\r\nsvenska massmedier. Den bilden har inte spritts på\r\nsamma sätt. Regeringen har inte visat det\r\nengagemanget utåt.</pre><pre>Jag vill instämma i Kristina Svenssons fråga om vad\r\nSverige gör i FN-arbetet. Och jag vill upprepa att\r\nett sätt att åtminstone symboliskt visa regeringens\r\nintresse vore att Alf Svensson personligen reste till\r\nLuanda och de delar man kan nå i Angola. Det vore\r\nett sätt att visa sitt personliga intresse för att\r\nåstadkomma politiska lösningar för att få slut på\r\nkriget.</pre><pre>Anf. 78  Statsrådet ALF SVENSSON (kds):</pre><pre>Herr talman! Jag kan hålla med om att den eländiga\r\nsituationen och nuvarande terrorn i Angola borde\r\nfå mycket större uppmärksamhet. Det är ju tyvärr\r\nså att en hel del konflikter, krig och\r\nvedervärdigheter hamnar vid sidan om och inte\r\nriktigt ryms i aktualitetens ljus i den omfattning\r\nsom skulle vara berättigat. Vi kan hitta fler\r\nexempel, såsom Sudan, för att nämna ett.</pre><pre>Jag tycker att vi gemensamt skall försöka lyfta fram\r\nsituationen i Angola och skapa en opinionsmässig\r\nberedskap för att snabbt göra insatser när\r\nmöjligheterna infinner sig; jag är övertygad om att\r\nde kommer förr eller senare.</pre><pre>Min personliga uppfattning är att västvärlden var\r\nlitet sen att sätta ned foten -- som det brukar heta --\r\nefter valet, som ju såvitt vi känner till gick efter\r\nförhållandena hedervärt till. Jag tror att det hade\r\nvarit rimligt att Unita-ledarna med eftertryck hade\r\nfått höra från västvärlden, och kanske ännu hellre\r\nfrån den kvarvarande stormakten, att valutgången\r\nskulle respekteras. Det tog enligt min mening för\r\nlång tid innan det skedde.</pre><pre>Det är klart att det är via FN som vi har möjligheter\r\noch kanaler. De kanalerna försöker vi använda så\r\nlångt det går och så långt vi mäktar. Jag tror inte att\r\nKristina Svensson och Eva Zetterberg förväntar sig\r\natt man skulle använda någon annan kanal för att\r\npolitiskt påverka situationen i Angola.</pre><pre>Anf. 79  KRISTINA SVENSSON (s):</pre><pre>Herr talman! Jag fäste mig vid att biståndsministern\r\ntog upp frågan om att skapa en opinion. Det tycker\r\njag att vi skall ta fasta på. Det är delvis därför som\r\njag har framställt min interpellation.</pre><pre>I sak är vi överens. Det här är självklart inte en\r\nsådan fråga där vi kan se partipolitiska skiljelinjer.\r\nVad det handlar om är ju ett svenskt stöd och en\r\nsvensk medverkan. I slutänden gäller det\r\nnaturligtvis att mildra och att nå fred. Både\r\nmänniskorna och landet skall kunna utvecklas.</pre><pre>Jag tycker därför att det har sitt berättigande, dvs.\r\natt det är viktigt, att vi här i kammaren lyfter fram\r\nde här frågorna. Jag skriver i min interpellation att\r\ndet gäller ett glömt krig, inte ett CNN-krig. Men\r\nunder de senaste veckorna har nog medierna ändå\r\nnågot mera uppmärksammat de här förhållandena.</pre><pre>Jag förväntar mig av det som biståndsministern här\r\nsäger att vi skapar en opinion -- det förpliktar!</pre><pre>Överläggningen var härmed avslutad.</pre><pre>13 §  Svar på interpellation 1993/94:11 om\r\noffentlighetsprincipen och EG</pre><pre>Anf. 80  Statsrådet ULF DINKELSPIEL\r\n(m):</pre><pre>Herr talman! Hans Göran Franck har i en\r\ninterpellation om offentlighetsprincipen och EG\r\nställt vissa frågor om regeringens ståndpunkt i de\r\npågående medlemskapsförhandlingarna till\r\nstatsrådet Reidunn Laurén. Interpellationen har\r\növerlämnats till mig.</pre><pre>När Sveriges förhandlingar med EG inleddes den 1\r\nfebruari i år förklarade jag i vår\r\nöppningsdeklaration att offentlighetsprincipen är\r\nen omistlig del av Sveriges politiska och kulturella\r\narv. Den linjen, som är förankrad i svensk\r\ngrundlag, ligger fast.</pre><pre>Enligt regeringens mening finns det inte någon\r\nanledning att i medlemskapsförhandlingarna\r\nförhandla om vilka villkor som skall gälla för\r\noffentlighetsprincipens tillämpning i Sverige. EG\r\nhar ingen gemensam offentlighets- eller\r\nsekretesslag. Vilka regler som skall gälla i dessa\r\nfrågor beslutar i stället medlemsländerna själva\r\nom. Det självbestämmandet skall vi som\r\nmedlemmar utnyttja till att besluta regler som\r\npassar oss. Det behöver vi inte be någon annan om\r\nlov att göra.</pre><pre>Vi undersöker dock möjligheterna att på ett eller\r\nannat sätt dokumentera den svenska\r\noffentlighetsprincipen i samband med\r\nförhandlingarna utan att det för den skull skall\r\nbehöva diskuteras att reglera den i avtalet och\r\ndärmed göra de svenska offentlighetsreglerna till\r\nEG-rätt. Det finns ju i EG-rätten inte någon\r\ngenerell reglering om offentlighet och sekretess.\r\nNär och på vilket sätt denna dokumentering kan\r\nkomma att ske är det ännu för tidigt att säga.</pre><pre>Det finns kanske skäl att särskilt understryka att det\r\nsom ett ansökande land förhandlar om är de\r\ngemensamma regler som vid tillfället gäller inom\r\nEG. Några generella regler om offentlighet och\r\nsekretess finns, som jag nyss sagt, inte inom EG.</pre><pre>EG som sådant har ännu inte någon\r\noffentlighetsprincip, men inom EG diskuteras nu\r\nett förslag från kommissionen om ökad insyn i\r\nbeslutsprocessen och förbättrad tillgång för\r\nenskilda till institutionernas handlingar. Denna\r\nutveckling mot ökad öppenhet inom EG är mycket\r\nvälkommen.</pre><pre>EG:s ministerråd har nyligen fattat beslut i frågan\r\nom offentliggörande av resultaten av omröstningar\r\noch röstförklaringar i rådet. Enligt beslutet skall\r\nröstsiffrorna offentliggöras i de fall där ett\r\nmedlemsland begär omröstning eller där något\r\nmedlemsland begär offentliggörande och en\r\nmajoritet av de andra inte motsätter sig\r\npublicering. Röstförklaringar skall offentliggöras\r\nnär den som avgett en sådan förklaring begär det.</pre><pre>Beträffande just detta beslut har\r\nomröstningsresultatet offentliggjorts.\r\nMinisterrådet var inte enigt i frågan. Danmark,\r\nStorbritannien och Beneluxländerna hade velat gå\r\nlängre i fråga om offentlighet.</pre><pre>Från svensk sida hade vi gärna sett att röstbilden i\r\nalla omröstningar om nya EG-regler alltid\r\noffentliggjordes. Regeringen önskar att\r\nutvecklingen skall gå i den riktningen och kommer\r\nunder alla omständigheter att öppet redovisa hur\r\nSverige som medlemsland ställt sig i alla sådana\r\nomröstningar.</pre><pre>Anf. 81  HANS GÖRAN FRANCK (s):</pre><pre>Herr talman! Jag tackar för svaret. Men det\r\nförvånar mig något att statsrådet Reidunn Laurén\r\ninte är svarande. Jag har vid upprepade tillfällen\r\nhaft debatter med henne och räknade nu med att få\r\nett preciserat svar på mina frågor av henne. Jag är\r\ninte nöjd med svaret från statsrådet Dinkelspiel.</pre><pre>Statsrådet Dinkelspiel säger: ''Vi undersöker dock\r\nmöjligheterna att på ett eller annat sätt\r\ndokumentera den svenska offentlighetsprincipen i\r\nsamband med förhandlingarna -- -- --.''</pre><pre>I den debatt som jag hade med statsrådet Laurén vid\r\nett TCO-seminarium för någon månad sedan sade\r\nhon något annat än vad statsrådet Dinkelspiel säger\r\ni dag. Hon förklarade nämligen att regeringen\r\növerväger andra åtgärder än en ensidig\r\ndeklaration. Hon tillade att hon kände sig\r\növertygad om att resultatet av dessa andra åtgärder\r\nskulle bli tillfredsställande.</pre><pre>Är det så att regeringen överväger andra åtgärder\r\neller inte? Om så är fallet borde det vara självklart\r\natt dessa andra åtgärder skall bli föremål för en\r\noffentlig debatt här i riksdagen.</pre><pre>Det är enligt min mening alldeles klart att det\r\nframdeles vid ett svenskt medlemskap inte räcker\r\natt Sverige har gjort en ensidig markering. I\r\nhändelse av en framtida tvist inför EG-domstolen\r\nhar en sådan ensidig markering inte någon juridiskt\r\nbindande effekt.</pre><pre>Statsrådet Dinkelspiel säger att det inte finns någon\r\nanledning att i medlemskapsförhandlingarna\r\nförhandla om vilka villkor som skall gälla för\r\noffentlighetsprincipens tillämpning i Sverige. Men\r\ndet är inte heller någon som har begärt något dylikt.\r\nI fråga om offentlighetsprincipen och\r\nmeddelarfriheten finns inte skäl till några som helst\r\nkompromisser. Vad det rör sig om är att få en\r\nuttrycklig förklaring eller garanti om att EG/EU vid\r\nett svenskt medlemskap framdeles inte kan göra\r\nnågra inskränkningar eller andra förändringar i\r\nvåra rättsregler på detta område.</pre><pre>Statsrådet Dinkelspiel säger att EG inte har någon\r\ngemensam offentlighets- eller sekretesslag. Nej,\r\nnågon särskild lag finns inte. Men det finns regler,\r\nbestämmelser och praxis som innebär att\r\noffentlighetsprincipen inte tillämpas av EG som\r\nsådant och i sin helhet. EG-institutionerna\r\nbestämmer själva om en handling skall lämnas ut\r\neller inte. En handling är sålunda hemlig utan ett\r\nuttryckligt beslut om motsatsen. Handlingar hos\r\nEG-institutioner blir som regel offentliga först efter\r\n30 år. Det krävs ett särskilt beslut för att en\r\nhandling skall kunna lämnas ut.</pre><pre>EG-kommissionen har förslag till EG-direktiv\r\nrörande skydd för enskilda vid behandling av\r\npersonuppgifter, vilket innehåller bestämmelser\r\nsom inte går att förena med den svenska\r\noffentlighetsprincipen. Detta är givetvis\r\noroväckande. Uppgifter i offentliga register får\r\nendast lämnas ut till en privat mottagare om denne\r\nkan åberopa ett legitimt intresse som tar över den\r\nregistrerades intresse. Återstår då att pröva om\r\noffentlighetsprincipen är ett sådant intresse som\r\nalltid skall ta över den registrerades intresse.</pre><pre>En annan inskränkning i offentlighetsprincipen\r\nutgörs av underrättelseskyldigheten. Om någon\r\nskulle vilja titta på en myndighets personregister är\r\ndet tveksamt om vederbörande skulle få vara\r\nannonym. Myndigheten måste också underrätta\r\nden registrerade om vilka uppgifter som lämnats ut.</pre><pre>I detta sammanhang finns det anledning att erinra\r\nom att de rättsliga reglerna i EG har företräde\r\nframför motsvarande svenska bestämmelser, även\r\ngrundlagar, oavsett om de nationella reglerna\r\ntillkommit före eller efter en viss EG-regel. Det\r\nförtjänar också att framhållas att EG-domstolen\r\naktivt har bidragit till att utforma viktiga rättsregler\r\ngenom domstolsutslag, som blivit prejudicerande.</pre><pre>I händelse av ett svenskt medlemskap gäller det att\r\ngardera sig både för förfluten tid och för vad som\r\nkan komma att inträffa i framtiden. Det är här som\r\nregeringen tar alltför lätt på sin uppgift. Oroande är\r\nockså att man i stor utsträckning hänger sig åt\r\nönsketänkande och orealistiska tankar om att\r\nkunna påverka de dominerande ländernas\r\nställningstaganden och påtryckningsmöjligheter.</pre><pre>Sekretessen och hemligheten i beslutsprocessen i\r\nEG:s ministerråd och i EG-kommissionen är\r\nomfattande. I flertalet länder gäller regeln att alla\r\nhandlingar är hemliga om inte särskilt beslut fattats\r\nom offentlighet. Att det finns sådana bestämmelser\r\ni flertalet länder gör att man inte kan vara så\r\noptimistisk som statsrådet Dinkelspiel är här i dag.</pre><pre>Även om röstsiffrorna i ministerrådet kommer att\r\noffentliggöras, står det helt klart att de olika\r\nländernas votum inte kommer att bli offentligt.\r\nDessutom kan en majoritet motsätta sig\r\npublicering. En sådan beslutsordning kan inte\r\nbetecknas som demokratisk.</pre><pre>Anf. 82  INGELA MÅRTENSSON (fp):</pre><pre>Herr talman! Jag tycker att det är bra att man slår\r\nfast, liksom man gjorde i öppningsdeklarationen,\r\natt offentlighetsprincipen är en omistlig del av\r\nSveriges politiska och kulturella arv, och att den\r\nlinje som är förankrad i svensk grundlag ligger fast.</pre><pre>Frågan är bara om den kommer att ligga fast i\r\nfortsättningen. Det är det som oroar mig. Därför\r\ntycker jag att det är märkligt att man i nästa stycke\r\nsäger att det inte finns någon anledning att ta upp\r\noffentlighetsprincipen och vilka villkor som skall\r\ngälla i medlemskapsförhandlingarna.</pre><pre>Jag vill koncentrera mig på den del som även Hans\r\nGöran Franck tog upp, nämligen\r\nintegritetsskyddet. Själv har jag deltagit i den\r\nkommitté som skulle föreslå en ny datalag i Sverige.\r\nDär kunde vi konstatera -- alla experter var\r\növerens -- att det förslag till EG-direktiv som\r\nföreligger, som nu har antagits av parlamentet men\r\nsom man väntar på att ministerrådet skall ta\r\nställning till, inte stämmer överens med svensk\r\noffentlighetsprincip. Det stämmer inte överens\r\nmed tryckfrihetsförordningen.</pre><pre>Går EG-direktivet igenom kommer vi att vara\r\ntvungna att anpassa oss till den här situationen.\r\nEnligt de uppgifter som jag har fått kommer detta\r\natt tas upp i vår. Det är inte heller bara en fråga som\r\nblir aktuell om vi blir medlemmar i EG, utan detta\r\ngäller även genom EES-avtalet. Det är därför det\r\när så viktigt att vi i förhandlingarna med EG\r\nförsöker att få något slags förbehåll. Går direktivet\r\nigenom kommer vi att påtvingas en\r\nskyddslagstiftning som inte stämmer överens med\r\nvår offentlighetsprincip.</pre><pre>Det här är ganska klart. Det är därför jag många\r\ngånger har förvånat mig över att man tar så lätt på\r\nden här frågan och säger att det kommer att ordna\r\nsig. Man kommer inte att förhandla bort\r\noffentlighetsprincipen. Nej, men om direktivet går\r\nigenom sägs det att EG-staterna inte kommer att\r\nutbyta information med länder som inte har ett\r\ntillräckligt starkt integritetsskydd för medborgarna.\r\nDet gäller som sagt även med EES-avtalet.</pre><pre>Med människors fria rörlighet över gränserna följer\r\näven ett flöde av information. Då blir den här\r\nfrågan som sagt aktuell. Om vi tvingas till den här\r\nskyddslagstiftningen naggas offentlighetsprincipen\r\ni kanten. Det har regeringen erkänt genom att man\r\ninte har kunnat lägga fram ett nytt förslag till\r\ndatalag i riksdagen. Man har gjort vissa\r\nförändringar i enlighet med det som kommittén\r\nföreslog. Men man har sagt att man inte kan\r\nkomma med en ny datalag nu på grund av att vi inte\r\nvet hur EG kommer att ställa sig i den här frågan.</pre><pre>Det är därför det är så viktigt att frågan så snart som\r\nmöjligt tas upp i förhandlingarna. Annars kan det\r\nju bli för sent. Vad har vi då för möjligheter att\r\npåverka? Jag är ytterligt oroad över att de här\r\nfrågorna inte förs fram mer, för det ser inte ut som\r\nom man kommer att ändra sig när det gäller det\r\nförslag till EG-direktiv som föreligger. Det har\r\nmanglats i många olika instanser och varit föremål\r\nför mycket diskussion.</pre><pre>Det som gäller är att man inte kan lämna ut\r\nhandlingar som gäller vissa personuppgifter därför\r\natt det är den registrerade personens intresse som\r\növerväger. Då kan t.ex. inte medierna eller andra\r\npersoner få del av sådant som i dag är offentliga\r\nhandlingar. Det kommer också att bli svårt att veta\r\nvad det finns för handlingar. Man får nämligen inte\r\ngöra upp ens ett diarium över personärenden, för\r\noffentlighetsprincipen i sig är inget ändamål. Om\r\nman inte ens kan få ha ett diarium blir det väldigt\r\nsvårt att veta vad det finns för handlingar.</pre><pre>Sedan har vi meddelarskyddet. Det finns många\r\nviktiga punkter här som jag tycker att ni måste ta\r\nupp i förhandlingarna och visa på att\r\noffentlighetsprincipen verkligen skall ligga fast.</pre><pre>Anf. 83  Statsrådet ULF DINKELSPIEL\r\n(m):</pre><pre>Herr talman! Låt mig först säga att jag inte tror att\r\ndet finns någon meningsskiljaktighet mellan vare\r\nsig Hans Göran Franck eller Ingela Mårtensson och\r\nmig i den grundläggande frågan. Vi skall stå fast vid\r\natt den svenska offentlighetsprincipen, vilket jag\r\nockså framhöll i deklarationen den 1 februari, är en\r\nomistlig del av vårt politiska och kulturella arv.</pre><pre>Däremot kan det -- och det förefaller så, även om\r\nman kanske inte skall överdriva skillnaderna --\r\nfinnas olika uppfattningar om hur man skall gå till\r\nväga för att slå vakt om detta som är ett vitalt,\r\ngrundläggande svenskt intresse, som vi inte under\r\nnågra omständigheter är beredda att förhandla\r\nbort. Vi kan aldrig tänka oss att överge den\r\ngrundläggande princip vi har att handlingar skall\r\nvara offentliga med mindre än att presumtionen är\r\natt de är sekretessbelagda. Det är fullständigt\r\novidkommande i sammanhanget att många EG-\r\nländer, men inte alla, har en annan uppfattning på\r\nden här punkten. Det kommer inte på något sätt att\r\nförändra den svenska regeringens och, vågar jag\r\nutgå från, den svenska riksdagens ställningstagande\r\ni den här frågan.</pre><pre>Problemet, och då kommer vi in på den andra\r\nfrågan, är hur man skall attackera det här. Vi har\r\nvalt att deklarera att denna grundläggande princip\r\nstår fast. I vår öppningsdeklaration, som är en del\r\nav förhandlingsmaterian och en utgångspunkt för\r\nde svenska förhandlingarna, låter vi detta klart och\r\ntydligt och utan minsta tvekan bli känt för EG:s\r\nmedlemsländer och kommissionen. Skälet till att vi\r\nicke vill förhandla om offentlighetsprincipen är att\r\ndäri skulle ligga att den skulle vara förhandlingsbar,\r\noch vi vill icke förhandla om detta.</pre><pre>Nu kan det sägas att det att man förhandlar inte gör\r\noffentlighetsprincipen förhandlingsbar. Nej, men\r\nom man gör en reglering med EG kring detta kan\r\ndet få formen som en del av EG-rätten, och på så\r\nsätt, trots att vi hävdar att det är någonting som\r\nligger helt utanför, bli föremål för tolkning av EG:s\r\nhögsta dömande organ. Det är alltså en seglats\r\nmellan Skylla och Karybdis att bevara vår\r\nfullständiga frihet och samtidigt i en eller annan\r\nform dokumentera vårt intresse på den här\r\npunkten. I denna grundläggande strävan finns inte\r\nminsta skillnad mellan Reidunn Lauréns\r\nuppfattning och min egen.</pre><pre>Hans Göran Franck hänvisade till det beslut om\r\nökad öppenhet som EG nyligen har fattat, som\r\ninnebär att man under vissa omständigheter, men\r\ninte alla, kommer att redovisa röstbilden. Min\r\nuppfattning är att det var ett steg i rätt riktning,\r\nmen att det inte var ett tillräckligt långt steg. Jag\r\nsade så sent som för någon vecka sedan vid en\r\nkonferens i Bryssel att den svenska regeringen\r\nunder alla omständigheter i varje enskilt fall\r\nkommer att redovisa hur vi har ställt oss i egna\r\nfrågor. Jag hoppas att utvecklingen går i samma\r\nriktning även när det gäller de andra länderna.</pre><pre>Ingela Mårtensson hänvisade till ett förslag om\r\nintegritetsskydd. Det är inget bra förslag. Vi skall\r\npå allt sätt verka för att detta förslag så som det nu\r\när utformat förändras på ett sådant sätt att det\r\nligger i linje med våra principer. Vi vet att det är\r\nmånga andra som har synpunkter på det här\r\nförslaget. Det lär dröja innan det läggs fram, och\r\njag har goda förhoppningar om att det skall få en\r\nsådan utformning att det inte kommer att bereda\r\nproblem för vår del. Men på den här punkten är\r\ngivetvis oskrivet bäst.</pre><pre></pre><pre>Hans Göran Franck talar om önsketänkande. Han\r\nhänvisade till att reglerna är olika i olika länder.\r\nJust detta är beviset för att det är en sak som icke\r\nregleras av EG-organen utan bestäms av varje land\r\nför sig. Så skall det enligt min mening vara. Om\r\nman skulle eftersträva en harmonisering på detta\r\nområde, skulle det kunna innebära att vi förklarade\r\noss beredda att tumma på den svenska\r\noffentlighetsprincipen, med hänsyn till att andra\r\nländer har andra principer. Där tror jag vi alla tre\r\nkan vara eniga om att Sverige icke är berett att göra\r\nnågon som helst eftergift. Vår grundprincip är att\r\ndetta är varje lands ensak. Sedan är det en annan\r\nsak att EG-organen, vart och ett av dem, har sina\r\negna sekretessregler. Här vill vi, som medlem men\r\nockså redan som kandidatland, verka för ökad\r\nöppenhet. Här finns en hel del som skulle kunna\r\nförbättras.</pre><pre>Anf. 84  HANS GÖRAN FRANCK (s):</pre><pre>Herr talman! När det rör sig om värdet av\r\noffentlighetsprincipen borde vi vara helt överens.\r\nJag vill markera det med att säga att\r\noffentlighetsprincipen, som den är utformad i vårt\r\nland, är grundläggande för vår svenska demokrati.\r\nFörhoppningsvis kan den också på vissa områden\r\nkomma att ytterligare förstärkas och förbättras.\r\nDen är också grundläggande i andra nordiska\r\nländer. Problemet är här att det i EG och blivande\r\nEU kan komma att fattas beslut som är negativa för\r\nvår del. Det är av den anledningen som det är\r\nnödvändigt att få en klar markering från den andra\r\nsidan att man inte kommer att inkräkta på vårt sätt\r\natt utforma och tolka offentlighetsprincipen. Det\r\nvar det som Reidunn Laurén sade i TCO-debatten,\r\natt man överväger andra åtgärder än en ensidig\r\ndeklaration i förhandlingarna.</pre><pre>Nu tycker jag att Ulf Dinkelspiel går tillbaka till\r\ndetta att det skall räcka med en ensidig deklaration.\r\nDe andra skall respektera den. Men vi kan inte nöja\r\noss med det. Det finns en princip som tillämpas\r\ninom EG som sådant, nämligen den att handlingar\r\ninte är offentliga utan ett särskilt beslut. Det finns\r\nockså regler om hur länge handlingar skall vara\r\nsekretessbelagda. Man kan inte gardera sig mot att\r\nEG-domstolen kan göra innovationer på detta\r\nområde för förfluten tid. EG-domstolen har redan\r\ngjort det, inte på detta område men på andra. Vad\r\nsom är ännu viktigare är de kommande beslut som\r\nkan fattas på detta område. Fattas det ett beslut\r\nsom är negativt för oss, är vi bundna av det såsom\r\nmedlemmar. Det är av den enkla anledningen som\r\ndet inte räcker med en ensidig deklaration.</pre><pre>Jag berörde också integritetsskyddet i mitt förra\r\ninlägg. Jag vill gärna instämma i vad Ingela\r\nMårtensson har sagt på denna punkt. Jag tycker att\r\ndet är oroande att vi inte får riktigt klara besked.</pre><pre>Anf. 85  INGELA MÅRTENSSON (fp):</pre><pre>Herr talman! Jag undrar bara vad det spelar för roll\r\nom vi säger att vi står fast vid vår\r\noffentlighetsprincip, om sedan det EG-direktiv vi\r\nhar pratat om går igenom. Det har manglats i\r\nmånga olika instanser. De signaler jag har fått är att\r\nman nu tror att det kommer att gå igenom till våren.\r\nDet finns inget som tyder på att det skulle bli\r\nannorlunda. Nu har vi hört att statsrådet inte heller\r\ntycker att detta är ett bra förslag. Det noterar jag\r\nmed tacksamhet. Det visar att vi är överens om att\r\ndet blir dåligt för Sverige om vi tvingas acceptera\r\ndetta EG-direktiv. Det är inte bara aktuellt vid\r\nmedlemskap. Det gäller även i och med EES-\r\navtalet. Direktivet gäller oavsett om vi blir\r\nmedlemmar eller ej, om vi nu vill vara med i den\r\nfria rörligheten för information och för personer.\r\nDärför tycker jag att förhandlingslinjen inte riktigt\r\nhåller.</pre><pre>Om det nu blir så, vilket allt tyder på, att EG-\r\ndirektivet antas i mars nästa år av ministerrådet,\r\nvad gör vi då? Finns det då utrymme för några\r\nförhandlingar om att vi skall ha ett särskilt\r\nförbehåll? Annars kommer man inom EG att säga\r\natt man inte utbyter några data med länder som inte\r\nhar en tillräckligt stark skyddslag.</pre><pre>I svaret säger statsrådet också att vi kan besluta om\r\nvilka regler som passar oss. Det kan vi\r\nuppenbarligen inte. Annars hade väl regeringen\r\nlagt fram en ny datalag. Nu får vi sitta och vänta på\r\nvad EG-direktivet säger. Vi kan inte besluta om\r\nregler som passar oss.</pre><pre>Jag tycker fortfarande att det inte finns någon\r\ntillräcklig garanti för att vi kommer att ha kvar\r\noffentlighetsprincipen. Den offentlighet vi har i dag\r\ni Sverige är också en form av integritet. Den är ett\r\nsätt för medborgarna att veta vilka uppgifter\r\nmyndigheterna har samlade om dem. Öppenheten\r\när en del i integriteten. Om EG-direktivet går\r\nigenom och någon anmärker på vårt sätt att hantera\r\noffentlighet, och det hamnar i EG-domstolen -- vad\r\ngör vi då? Då tvingas vi ju att ändra vår lagstiftning,\r\neller hur?</pre><pre>Anf. 86  Statsrådet ULF DINKELSPIEL\r\n(m):</pre><pre>Herr talman! Hans Göran Franck sade att\r\noffentlighetsprincipen är ett grundläggande inslag i\r\nvår demokrati. Också på denna punkt är vi helt\r\neniga. Med den utgångspunkten borde det vara\r\nmöjligt och rimligt att vi också gemensamt skulle\r\nkunna hitta de bästa vägarna att slå fast detta,\r\nsamtidigt som vi måste undvika att det blir del av\r\nEG-rätten. Detta är centralt i sammanhanget.</pre><pre>Ingela Mårtensson och Hans Göran Franck tog upp\r\nintegritetsskyddet och det förslag som har lagts\r\nfram. Också där är vi eniga. Förslaget är inte bra.\r\nVi kommer att på allt sätt, som vi har gjort hittills,\r\nverka för att det förändras i de delar vi inte tycker\r\när bra. Personligen tror jag inte -- här kan jag dock\r\nha fel -- att det kommer att genomföras, som\r\nförslaget är framlagt. Men det får framtiden utvisa.</pre><pre>Om ett sådant förslag skulle utarbetas som skulle\r\ninnebära grundläggande förändringar, vill jag säga\r\natt det aldrig kan gå dithän att det blir en förändring\r\nav offentlighetsprincipen. Däremot kan det bli så,\r\nsom Ingela Mårtensson var inne på, att man under\r\nsådana omständigheter inte vill ge oss visst\r\nmaterial, därför att vi inte respekterar en princip\r\nsom EG har lagt fast. Då får vi betala det priset.\r\nDet är ett pris som man ibland kan få betala i\r\ninternationellt samarbete. Man vill inte ingå i ett\r\ninternationellt samarbete. Då får man inte heller\r\ndel av det material som i detta fall kan vara aktuellt.\r\nDet kan vara ett pris som vi får betala. Nu har jag\r\nmycket goda förhoppningar om att utvecklingen\r\nskall gå i den riktningen att någon grundläggande\r\nkonflikt inte uppstår.</pre><pre>Vi skall inte tro att vår sekretesslag i alla dess delar\r\noch genom alla åren har varit och är ett\r\noomkullrunkeligt faktum. Jag tror att vår\r\nsekretesslag har 150 paragrafer. Den ses ofta över.\r\nDär regleras undantag från offentlighetsprincipen,\r\nintegritetsskyddet, affärshemligheter, tystnadsplikt\r\noch liknande. Sådana ändringar kan inte uteslutas\r\nheller i framtiden. Men jag kan med säkerhet säga:\r\nDet kan aldrig bli fråga om att EG, genom något\r\nbeslut som skulle kunna fattas i EG-organen, skulle\r\nkunna tvinga oss att ändra den grundläggande\r\noffentlighetsprincipen. Att andra länder har andra\r\nregler på detta område förändrar inte ett skvatt på\r\nden punkten. Den typen av beslut kräver enighet,\r\noch vi säger nej om en sådan fråga skulle komma\r\natt aktualiseras. Det är för mig en självklarhet.</pre><pre>Hans Göran Franck ger sken av att vilja säga att det\r\nfinns en skiljaktighet i min och Reidunn Lauréns syn\r\npå det hela. Det gör det inte. Reidunn Laurén har\r\ntalat om olika former för att dokumentera\r\nprincipen. Jag talar om att i en eller annan form\r\ndokumetera den. Jag vill inte föregripa hur vi kan\r\nkomma fram på denna punkt. Det får de fortsatta\r\ndiskussionerna utvisa. Jag har icke uteslutit men\r\nicke heller anvisat någon särskild väg.</pre><pre>Hans Göran Franck talade om att EG som sådant\r\nhar en princip att handlingar är hemliga och att det\r\nfordras beslut i varje fall för att lämna ut dem. Låt\r\nmig på den punkten säga att mycket av materialet\r\när tillgängligt. Det finns olika uppgifter om hur\r\nmycket det är. Jag har hört siffror över 90 %. Det\r\nåterstår att verifiera. Jag skall säga Hans Göran\r\nFranck att jag gärna skulle se en omvänd\r\npresumtion i EG, dvs. att man närmade sig vår\r\nprincip och fjärmade sig från de nuvarande EG-\r\nländerna. När jag uttrycker den förhoppningen är\r\ndet inte ett önsketänkande. Jag säger inte att det\r\nblir så.</pre><pre>Hans Göran Franck säger att jag är för optimistisk\r\noch att utvecklingen inte kommer att gå i den\r\nriktningen. Jag säger bara att jag hoppas att\r\nutvecklingen kommer att gå i den riktningen. Sedan\r\nfår vi se om det blir så. Det är mycket möjligt att\r\nHans Göran Franck har rätt, att det inte kommer\r\natt bli någon sådan utveckling. Jag säger inte att det\r\nkommer att bli det. Men jag lovar att vi, på alla sätt,\r\nsom vi har gjort hittills, kommer att verka för\r\nförståelse för den principen. Det kanske kan bli\r\nsom droppen som urholkar berget. Låt framtiden\r\nutvisa det.</pre><pre>Slutligen vill jag säga något om gemensamma regler\r\npå detta område, som skulle innebära att vi skulle\r\ntumma på offentlighetsprincipen. Gemensamma\r\nregler för EG har inte aktualiserats. Skulle det\r\naktualiseras, är det min alldeles bestämda\r\nuppfattning att Sveriges regering och riksdag skulle\r\nmotsätta sig en sådan diskussion. Och då blir det\r\ninget. Möjligen blir det en diskussion, men några\r\nbeslut blir det inte, för det kräver enhällighet.</pre><pre>Anf. 87  HANS GÖRAN FRANCK (s):</pre><pre>Herr talman! Statsrådet Dinkelspiel är alltför\r\noptimistisk om möjligheterna, inte bara när det\r\ngäller vad som kan bli kommande beslut utan också\r\ntillämpningen av detta. Det kan fattas ytterligare\r\nbeslut innan Sverige kan komma att bli medlem.\r\nVidare finns det vissa bestämmelser och\r\nmöjligheter att genom praxis komma fram till\r\nställningstaganden som innebär att man legaliserar\r\nden huvudprincip som gäller inom EG, nämligen\r\natt det fordras beslut för att en handling skall bli\r\noffentlig. Jag tycker att statsrådet Dinkelspiel klart\r\nunderskattar vilka risker som finns om detta skulle\r\nkomma till en prövning i EG-domstolen, i händelse\r\nav en blivande tvist.</pre><pre>Att det finns olika regler i EG-länderna är i och för\r\nsig riktigt, men det är bara ett fåtal som har samma\r\nregler som vi, och det är mest länder som står\r\nutanför. De dominerande länderna inom EG har\r\nregler som är rakt motsatta våra. De är mycket\r\nnegativa både när det gäller offentlighetsprincipen\r\noch meddelarfriheten.</pre><pre>Vi skall inte kompromissa. Man talar om att detta\r\ninte är förhandlingsbart. Nej, det är inte\r\nförhandlingsbart i den meningen att vi skall\r\nkompromissa eller göra eftergifter. Men frågan\r\nmåste tas upp i förhandlingar för att vi skall få ett\r\nklart besked att man nu, i förfluten tid och i\r\nframtiden respekterar den svenska\r\noffentlighetsprincipen. Det måste vi få bekräftat.\r\nDet skall vara juridiskt bindande. I händelse av en\r\ntvist skall vi kunna åberopa det. Vi kan inte\r\nåberopa att vi gör som vi vill eller att vi har en lång\r\ntradition på detta område. Det räcker inte.</pre><pre>Det är därför som jag fortfarande efterlyser klara\r\nsvar på mina tre frågor. De är faktiskt inte\r\ntillfredsställande besvarade. Vi har inte fått besked\r\nom hur detta skall göras. Vi har inte heller fått\r\nbesked när ståndpunkten skall anges. Vi har inte\r\nfått klart besked om på vilket sätt man vill få\r\ngarantier.</pre><pre>Anf. 88  Statsrådet ULF DINKELSPIEL\r\n(m):</pre><pre>Herr talman! Jag hoppas och tror att jag genom de\r\ntidigare inläggen mycket klart har angivit\r\nregeringens viljeinriktning. Däremot kan jag inte\r\nsäga vad utgången kommer att bli, och det gäller\r\nalla frågor som diskuteras i förhandlingarna, vare\r\nsig de är föremål för formella förhandlingar eller\r\ninte.</pre><pre>Även om jag skulle ha en uppfattning om vart det\r\nbär på några punkter, kan det vara att spela bort\r\nförhandlingskort om jag säger vad jag tror\r\nlösningen blir på en viss punkt. Det skulle inte\r\ngagna svenska intressen. När den tiden kommer,\r\ninom en inte alltför avlägsen framtid, hoppas jag\r\nhär i riksdagen kunna redovisa vad utgången av\r\ndiskussionerna har blivit på den här punkten.</pre><pre>Hans Göran Franck upprepar att det är en omvänd\r\npresumtion, handlingar i många EG-länder är\r\nhemliga om inte särskilda beslut fattas. Det är\r\nriktigt. Men, Hans Göran Franck, det kan aldrig bli\r\nfråga om att Sverige skulle tvingas att acceptera en\r\nsådan regel. Det kan jag försäkra. Jag kan nog med\r\nstor sannolikhet säga att det aldrig kommer att bli\r\nfråga om att Sveriges regering eller riksdag, även\r\nom jag inte kan binda regering och riksdag för all\r\nframtid, skulle acceptera en sådan princip. För mig\r\när detta helt otänkbart.</pre><pre>Jag har sagt att jag hoppas att utvecklingen går i den\r\nhär riktningen. Nu säger Hans Göran Franck att jag\r\när alltför optimistisk och att det inte kommer att bli\r\nså. Jag har sagt att jag hoppas. Jag har inte sagt att\r\ndet kommer att bli så. Låt oss se! Vi lär få tillfälle\r\natt diskutera den här frågan flera gånger till. Då får\r\nvi se i vilken riktning det har gått i EG-organen,\r\nmot ökad slutenhet eller mot ökad öppenhet. Jag\r\nser fram mot en sådan diskussion. På den här\r\npunkten har vi gemensamma intressen. Jag lovar\r\natt vi skall göra allt vad vi kan för att verka för detta\r\nunder mellantiden.</pre><pre>Överläggningen var härmed avslutad.</pre><pre>14 §  Svar på interpellation 1993/94:23 om\r\nytterligare reglering av snöskoteråkning</pre><pre>Anf. 89  Statsrådet GÖREL THURDIN (c):</pre><pre>Herr talman! Sten-Ove Sundström har frågat mig\r\nom regeringen är beredd att ompröva sin negativa\r\ninställning till snöskoter som fordon och\r\nskoteråkandet och om regeringen avser att lägga\r\nfram förslag till hastighetsbegränsning för\r\nsnöskotrar. Sundström har också frågat om jag\r\navser verka för att antalet remissinstanser i nu\r\npågående remissbehandling av betänkandet (SOU\r\n1993:51) Naturupplevelser utan buller - en kvalitet\r\natt värna utökas så att underlaget för ett förslag till\r\nriksdagen blir mer representativt.</pre><pre>I miljöpropositionen (prop. 1990/91:90) En god\r\nlivsmiljö redovisade den dåvarande\r\nsocialdemokratiska regeringen sina\r\nställningstaganden vad gäller åtgärder för\r\nbegränsning av bullerstörningarna i samhället. I\r\npropositionen konstaterades att en alltmer\r\nomfattande användning av flygplan, helikoptrar\r\noch terrängfordon i fjällområdena samt ett ökat\r\nantal motorfarkoster i skärgårdsområdena har\r\nmedfört bullerproblem i allt fler områden där\r\ntystnaden borde vara en viktig kvalitet. I\r\npropositionen redovisades avsikten att utreda\r\nmöjligheterna till och konsekvenserna av\r\nrestriktioner mot bullrande aktiviteter i\r\nfjällområdena och i skärgårdsområdena samt\r\nlämna förslag till åtgärder. Riksdagen ställde sig\r\nbakom detta. I augusti 1991 tillkallade den\r\nsocialdemokratiska regeringen en särskild utredare\r\ni syfte att belysa dessa frågor.</pre><pre>I den allmänna debatten och i en rad skrivelser till\r\nregeringen har pekats på de negativa effekter som\r\nsnöskoteråkning kan ha på framför allt miljö och\r\nsäkerhet.</pre><pre>Utredningens slutbetänkande överlämnades till\r\nregeringen i somras och är nu ute på remiss.\r\nRemisstiden går ut i morgon. Utredaren har\r\nframför allt övervägt åtgärder för att i områden som\r\när särskilt värdefulla för det rörliga friluftslivet\r\nminska bullerstörningarna från motorburna\r\nfritidsaktiviteter, bl.a. från motorbåtar och\r\nsnöskotrar. Bl.a. har diskuterats områden med\r\nbullerrestriktioner, bullernormer och\r\nhastighetsbegränsningar. Som Sundström säkert\r\nvet har utredningen tidigare lämnat ett\r\ndelbetänkande om vattenskotrar som lett till\r\nriksdagsbeslut som reglerar\r\nvattenskoteranvändningen.</pre><pre>Utredningens slutbetänkande bereds för\r\nnärvarande inom regeringskansliet med sikte på att\r\nförslag skall lämnas till riksdagen vid årsskiftet.</pre><pre>Självfallet kan jag inte föregripa regeringens\r\nställningstaganden kring de olika\r\nutredningsförslagen. Naturligtvis kommer hänsyn\r\natt tas till de remissynpunkter som kommer in.\r\nRegeringen har inte gett uttryck för någon negativ\r\ninställning till varken motorbåts- eller\r\nsnöskotertrafik. Målet är bl.a. att hitta en bra\r\navvägning mellan det intresse som finns i många\r\nglesbygder att utnyttja snöskotern som ett\r\ntransportmedel och intresset av att exempelvis\r\nkunna vistas ute i naturen utan störande buller.</pre><pre>Valet av remissinstanser har framgått av vad jag\r\ntidigare har nämnt, nämligen att den aktuella\r\nutredningen inte bara har behandlat snöskotrar\r\nutan även andra motorburna fritidsaktiviteter\r\nsåsom t.ex. motorbåtar i kustvatten och vissa\r\ninlandsvatten. Detta hade Sundström lätt kunnat\r\nkonstatera om han hade läst betänkandet bättre.\r\nJag är övertygad om att remissen av betänkandet\r\ntill länsstyrelser, kommuner och organisationer\r\nsom berörs av snöskotertrafik ger den breda\r\nbelysning som eftersträvas vid en\r\nremissbehandling.</pre><pre>Anf. 90  STEN-OVE SUNDSTRÖM (s):</pre><pre>Herr talman! Jag ber att få tacka statsrådet Görel\r\nThurdin för svaret på min interpellation. Det finns\r\nen oro över det arbete som pågår i\r\nMiljödepartementet kring dessa frågor. Det gäller\r\nframför allt kring restriktionerna att köra\r\nsnöskoter. Debatten pågår för fullt i\r\nNorrlandslänen i den här frågan. Jag antar att\r\nGörel Thurdin, som själv är norrlänning, har\r\nkunnat ta del av den i massmedierna.</pre><pre>I den här debatten är alla parter överens om att det\r\när viktigt att värna vår gemensamma natur. Men ett\r\neventuellt förslag måste utformas så att det på ett\r\nrimligt sätt balanserar respektive intressen.\r\nFörslagen i bullerutredningen speglar i alltför hör\r\ngrad centrala Stockholmsintressen. Det är\r\negentligen så fjärran från närdemokrati som man\r\nkan komma.</pre><pre>Man vill t.ex. begränsa rätten att flyga och landa\r\nmed helikopter samt köra snöskoter i norra\r\nNorrland. Det borde naturligtvis vara kommunerna\r\nsom, utifrån kunskapen om det egna områdets\r\nbetydelse för friluftslivet, skulle få avgöra\r\nomfattningen av körning med snöskoter och\r\nlandning med flygplan. Eller som en\r\nsnöskoterförare uttryckte sig i massmedierna\r\nhäromdagen: Tänk om vi norrlänningarna skulle\r\nkräva total tystnad i Roslagen för att vi en\r\nsemestervecka skall paddla kanot där.</pre><pre>Det är självfallet bra att diskutera bullerfrågan, och\r\ndet måste också ske med tillverkarna. Det har skett\r\ntidigare när vi har diskuterat frågor som har berört\r\nmotorcyklar och motorcykeltrafik. Egentligen är\r\ndetta inte bara en miljöfråga utan i hög grad även\r\nen demokratifråga. Det är en fråga om vem\r\nregeringen vill lyssna på när man formulerar sina\r\nförslag.</pre><pre>Varför ville inte regeringen i remissomgången\r\nlyssna på några av de hundratals snöskoterklubbar\r\nsom finns i Norrlandslänen? I stället ges\r\nremissinstanser som t.ex. Fjällklubben i Uppsala en\r\nbetydelsefull roll i det här sammanhanget. Det är\r\nremissinstanser som representerar regioner som\r\nknappast haft någon snö på åtskilliga år. Därmed\r\nmåste de anses ha en begränsad kunskap om hur\r\nviktig snöskotern är för befolkningen i Norrland\r\noch dess glesbygder.</pre><pre>Om förslagen genomförs i den form som de nu\r\nföreligger i utredningen, får det utan tvivel\r\nförödande konsekvenser för turistnäringen.\r\nNorrlandsförbundet har beskrivit en sådan\r\nutveckling genom att peka på att över 15-talet\r\nvälbesökta friluftsområden skulle stängas för\r\nskotertrafik.</pre><pre>Det betyder att många hotell, stugbyar,\r\nuthyrningsföretag, vildmarkscamper och\r\nflygföretag skulle tappa en stor del av sin utkomst\r\nsamt att tusentals arbetstillfällen i hela Norrland\r\nskulle vara i fara. Jag håller med\r\nNorrlandsförbundet om att det är bättre att ibland\r\nlyssna till ett flygplan i fjällvärlden än att mista\r\nhundratals arbetstillfällen i utsatta fjällbyar.</pre><pre>Begränsningarna av skotertrafiken, om de\r\ngenomförs enligt utredningens förslag, skulle\r\nsannolikt innebära att tystnad och stillhet kommer\r\natt råda i stora delar av fjällvärlden men också att\r\nbara fysiskt fulländade skidåkare och vandrare får\r\nuppleva stillheten. Äldre, handikappade och\r\nfamiljer med barn skulle motas bort, om förslaget\r\nförverkligades.</pre><pre>Förslaget om hastighetsbegränsning är ett\r\nbyråkratförslag som inte har någon förankring i\r\nverkligheten, eftersom det är omöjligt i praktiken\r\natt kolla hastigheterna hos terrängfordon.</pre><pre>Jag har förståelse för att Görel Thurdin inte nu kan\r\nredovisa detaljer i ett regeringsförslag, men mot\r\nbakgrund av den breda och intensiva debatt som\r\nförekommer när det gäller skotertrafiken och\r\nutredningens förslag tycker jag nog att statsrådet\r\nborde ha kunnat ta avstånd från de mest grova och\r\nokunniga delarna av förslaget. Det skulle hyfsa\r\ndebatten, och det tror jag att vi politiker skulle\r\ntjäna på, när regeringen äntligen tar ställning i den\r\nhär frågan. Jag tänker naturligtvis då på de delar\r\nsom handlar om hastighetsgränser och de stora nya\r\nområden där man enligt utredningen skulle\r\nförbjuda skotertrafik.</pre><pre>Anf. 91  STINA ELIASSON (c):</pre><pre>Herr talman! Snöskotertrafik har ett berättigande,\r\nmen behovet av att skapa goda förutsättningar för\r\natt styra trafiken och utvecklingen är mycket\r\nangeläget. På vissa håll går mötet mellan\r\nsnöskoterfolket och friluftsfolket och markägarna\r\ntämligen friktionsfritt, men utan tvivel är det så att\r\ndet i många områden råder en ohållbar situation\r\nnär det gäller de ökande problemen med\r\nskoteråkning.</pre><pre>Den utredning som nu har varit ute på remiss har\r\ngett länsstyrelser, kommuner och andra möjlighet\r\natt ge synpunkter på utredningens förslag och --\r\nvilket är inte minst viktigt -- redovisa sina\r\nerfarenheter och ge exempel på hur man lokalt\r\nangripit problemen. Jämtlands länsstyrelse håller\r\nen intensiv kontakt med skoterklubbarna för att i\r\nsitt remissvar få med också deras synpunkter. Det\r\ngäller ju först och främst att åstadkomma åtgärder\r\nsom begränsar de störande effekterna av fritids-\r\noch nöjestrafiken.</pre><pre>I mitt län, Jämtlands län, finns problemen bl.a. i\r\nHotagsfjällen och i Tännäsområdet i Härjedalen.\r\nDet har visat sig att det finns ett stort behov av\r\nskoterleder för att uppnå för alla parter acceptabla\r\nförhållanden. Just detta har Rikspolisstyrelsen\r\npåpekat i sin utredning rörande skotertrafiken.</pre><pre>Utvecklingen på skoterområdet har gått mycket\r\nfort, och det bedrivs i vissa delar av Jämtlands län\r\nverksamheter som syftar till att bygga upp en\r\nturismverksamhet med skoteråkning som bärande\r\naktivitet, samtidigt som LRF -- Lantbrukarnas\r\nriksförbund -- föreslår införande av ett generellt\r\nförbud att framföra skoter på privat mark utan\r\nmarkägarens tillstånd.</pre><pre>De flesta skoterklubbar som numera finns gör ett\r\nseriöst och bra ideellt arbete. De är självklart\r\nintresserade av att olika intressen skall kunna\r\nsamsas och gör så gott de kan. Skoterklubbarna kan\r\nknappast lastas för att det finns slarviga skoteråkare\r\nsom åker för nöjes skull, struntar i normalt\r\niakttagande av hänsyn till känsliga naturområden,\r\nnyplanterad skog, privata tomter osv. och inte\r\nförstår att man inte kör skoter eller andra\r\nmotorfordon i berusat tillstånd.</pre><pre>Ett fungerande nät av skoterleder är viktigt. Det\r\nkostar dock pengar, och i Jämtlands län har vi\r\nutarbetat förslag som går ut på att införa en\r\nbestämmelse om en avgift på skotrar. Avgifterna\r\nskulle förvaltas i en särskild fond som skulle\r\nanvändas till utbyggnad och underhåll av\r\nskoterleder med terminaler, information, tillsyn av\r\nskotertrafik m.m. Denna lösning kan jämföras med\r\nreglerna i jaktförordningen, där avgifter tas ut för\r\natt finansiera den ideella verksamheten och dess\r\norganisation.</pre><pre>Naturligtvis måste det praktiska arbetet med\r\nplanering och utbyggnad av skoterleder ske i\r\nsamarbete mellan kommuner, lokala skoterklubbar\r\noch skoterorganisationer. Det måste också ske i\r\nsamförstånd med berörda markägare och\r\nnärboende.</pre><pre>Snöskoteråkningen är en markanvändningsfråga\r\nsom på ett helt annat sätt än hittills måste\r\nuppmärksammas i den kommunala\r\nmarkanvändningsplaneringen. Såväl\r\ntrafiksäkerhetsfrågorna som störningarna i miljön\r\när av den digniteten att de kräver långsiktiga\r\nhållbara lösningar. Det kan enbart uppnås med\r\nmålmedvetna insatser i syfte att på lämpligt sätt\r\nkanalisera trafiken.</pre><pre>Statsrådet säger i interpellationssvaret att målet\r\nbl.a. är att hitta en bra avvägning mellan det\r\nintresse som finns i många glesbygder att utnyttja\r\nsnöskotern som ett transportmedel och intresset av\r\natt exempelvis kunna vistas ute i naturen utan\r\nstörande buller.</pre><pre>Vi är många som ser fram emot ett regeringsförslag\r\ni denna fråga. Jag tar för givet att de synpunkter\r\nsom kommit fram i remissvaren och de många\r\nkonkreta förslagen där kommer att beaktas i\r\npropositionen. Hur ser statsrådet på t.ex. förslaget\r\nom en särskild avgift för skotrar, att användas för\r\nskoterleder, som jag beskrivit i mitt anförande?</pre><pre>Ytterligare en fråga. Utredningen föreslår\r\nhastighetsbegränsning till högst 50 km/tim. för\r\nskotrar inom delar av fjällområden där trafiken\r\nmed snöskotrar regleras enligt\r\nterrängkörningsförordningen eller\r\nnaturvårdslagen. Enligt min och mångas mening\r\nbör hastighetsbegränsningen vara generell och om\r\nmöjligt ske genom en förändring av skoterns\r\nbeskaffenhet, så att den fastställda hastigheten inte\r\nkan överskridas. Motsvarande\r\nhastighetsbegränsning bör gälla också för andra\r\nmotorfordon som framförs i terrängen.</pre><pre>Målet har statsrådet presenterat i sitt svar. Sedan\r\ngäller det förstås medlen att nå detta mål. Jag har\r\npresenterat ett tänkbart medel -- generell\r\nhastighetsbegränsning och ordning på\r\nskoterlederna. Hur ser statsrådet på den\r\nmöjligheten?</pre><pre>Anf. 92  KARL GUSTAF SJÖDIN (nyd):</pre><pre>Herr talman! Anledningen till att jag ger mig in i\r\nden här debatten är att väldigt många frågetecken\r\nhar rests kring utredningsförslagen. Statsrådet\r\nkommer nu att få besvara en hel del frågor, och det\r\nskall bli intressant att få höra svaren på dem.</pre><pre>Många upplever det som ett väsentligt ingrepp i\r\nglesbygdsbefolkningens möjligheter till rekreation\r\noch att röra sig fritt inom vidsträckta områden.\r\nMånga av de områden vi pratar om i dag är stora\r\nsom landskapen här nere, vilket statsrådet mycket\r\nväl känner till.</pre><pre>Utredningen för fram förslag om\r\nhastighetsbegränsningar, och Stina Eliasson talade\r\nom generella förbud och sådana saker. Statsrådet\r\nhar sagt att hon inte vill föregripa\r\nremissbehandlingen, men det skulle ändå vara\r\nintressant att höra hur man har tänkt sig att en\r\nsådan sak som hastighetsbegränsning skall kunna\r\nefterlevas? Det behövs i dag inget körkort för\r\nsnöskoter. Man skall bara vara 16 år för att få\r\nframföra ett sådant fordon. Skall det finnas\r\nbegränsningar, är det naturligtvis viktigt att se till\r\natt de kan efterlevas också.</pre><pre>Om det införs generella inskränkningar, ankommer\r\ndet på polisen att se till att dessa efterlevs. Jag vet\r\nju hur det var när jag själv var ute som polisman hur\r\nsvårt det var att komma åt trimmade mopeder. Att\r\nge sig ut i terrängen, i områden som är lika stora\r\nsom landskapen söderut, och försöka få tag på\r\nsådana som inte efterlever bestämmelser om viss\r\nhastighet anser jag vara praktiskt omöjligt.</pre><pre>Införs det bestämmelser om begränsning av\r\nhastighet eller motorstyrka, kommer det säkert att\r\nfinnas personer som trimmar sina skotrar. Och vad\r\nskall det bli för påföljd, när det inte finns körkort\r\natt dra in? Det kommer att få byggas upp en hel del\r\nbyråkrati kring vad det är man skall sätta in\r\nsanktioner mot.</pre><pre>Det här är en stor problematik, och jag tror att man\r\nskall akta sig för att gå in i detaljreglering på detta\r\nområde. Däremot tycker jag att man skall stödja\r\nskoterföreningar, alla klubbar och alla entusiaster,\r\nliksom de berättigade krav som organisationer kan\r\nha när det gäller hur och var man skall framföra\r\nsnöskotrar. Generella saker och\r\nhastighetsbegränsningar, som utredningen talar\r\nom, har jag svårt att se som någonting realistiskt.</pre><pre>Jag ser fram emot de svar som statsrådet skall\r\nlämna på frågorna som Sten-Ove Sundström och\r\nStina Eliasson har ställt och att kanske också få\r\nhöra litet grand om statsrådets egen uppfattning om\r\nförslaget att komma åt problemen genom generella\r\nhastighetsbegränsningar.</pre><pre>Anf. 93  Statsrådet GÖREL THURDIN (c):</pre><pre>Herr talman! Jag vill först beröra detta med\r\nremissinstanserna, eftersom det har en viss\r\nbetydelse i samband med den frågeställning som\r\nSten-Ove Sundström tagit upp.</pre><pre>Vi har 109 remissinstanser. Jag tror att vårt\r\ndepartement är ett av dem som verkligen inte är\r\nrädda för att ha många remissinstanser. Här finns\r\nalla Norrlandskommuner med och alla länsstyrelser\r\ni Norrland. Att det finns myndigheter med är\r\nalldeles självklart, för de är ju våra redskap när vi\r\nsedan skall komma fram till konkreta förslag.</pre><pre>Det finns också instanser som skall belysa\r\nproblemen med buller i skärgården. Då är det ju\r\nbl.a. båtar det handlar om.</pre><pre>Jag tycker därför inte att det finns någon anledning\r\natt utöka antalet remissinstanser. Jag tycker\r\nfaktiskt att det är en väldigt omfattande remiss.\r\nOrganisationerna är ju med också. Avsikten är att\r\nkommunerna skall vara med och ha åsikter om hur\r\nde ser på problemen och vilka lösningar som är\r\nlämpliga.</pre><pre>Ett remissvar som väl berör Sten-Ove Sundström\r\nganska mycket har kommit in i dag -- det landade\r\nåtminstone på departementet i dag -- nämligen\r\nyttrandet från länsstyrelsen i Norrbotten. Det\r\nsvaret ger mig anledning att undra om det inte hade\r\nvarit bättre att prata med länsstyrelsen först, innan\r\njag fick frågan här i riksdagen.</pre><pre>Länsstyrelsen i Norrbotten tillstyrker förslaget om\r\nhastighetsbegränsning till 50 km/tim. för snöskotrar\r\ninom särskilt värdefulla områden och kan t.o.m.\r\ntänka sig lägre hastigheter inom ännu mer\r\nvärdefulla områden.</pre><pre>Länsstyrelsen anser vidare att en generell\r\nhastighetsbegränsning bör införas för snöskotrar i\r\nhela landet. Man nämner också att man har avgivit\r\nyttrande till Rikspolisstyrelsen. Länsstyrelsen har\r\näven åsikter om vad som är värdefulla områden,\r\nosv.</pre><pre>Det här visar att det finns olika uppfattningar i\r\nfrågan om hur man skall lösa problemen. Det är det\r\nsom remissomgångar är till för -- att klara ut alla\r\nolika ståndpunkter och skaffa fram kunskaper,\r\ninnan regeringen lägger fram en proposition. Jag\r\nskiljer på utredningar och propositioner. Man kan\r\ninte säga att utredningen framför exakt det förslag\r\nsom sedan kommer i en proposition, även om det\r\nibland framställs som om det vore på det sättet.\r\nUtredningar är till för att vi skall få underlag för att\r\nföra en ordentlig diskussion.</pre><pre>Jag måste säga att jag föredrar Stina Eliassons syn\r\npå den här frågan, nämligen att man kan komma\r\nfram genom att ha kontakt med organisationer för\r\ndem som använder snöskotrar. Jag har faktiskt varit\r\npå länsstyrelsen i Jämtland och tagit del av dess\r\nförslag.</pre><pre>Jag måste i alla fall säga här att jag finner det\r\nsympatiskt att göra det möjligt att utvidga\r\nbeståndet av skoterleder. Som det är i dag har\r\nmånga människor inte någon led att åka på alls, och\r\ndå är det ju väldigt svårt för dem att avgöra var det\r\när lämpligt eller olämpligt att åka.</pre><pre>Det är klart att skoterleder innebär en styrning. Det\r\när också ett sätt att få människor att hålla sig där\r\nman tycker att det är lämpligt att vara. Vi skall\r\nnaturligtvis diskutera möjligheterna att ta ut\r\navgifter. Det är väl rimligt att de som har intresse\r\nav att åka snöskoter även på fritiden är med och\r\nbetalar uppbyggnaden av skoterlederna. Den\r\ndiskussionen för vi ju i alla andra sammanhang\r\nockså.</pre><pre>Jag tycker att det är intressant att diskutera frågan\r\nutifrån de synpunkterna. Ju mer villiga vi är att\r\nsamarbeta, desto mindre regleringar behöver vi i\r\nsamhället. Det är viktigt att komma ihåg.</pre><pre>Det finns andra intressenter än snöskoteråkare och\r\nde som vandrar och åker skidor i fjällen. Jord- och\r\nskogsbrukare och renägare är också intresserade av\r\nen viss reglering av snöskoteråkning, samtidigt som\r\nde använder skotern som arbetsinstrument. Det är\r\nviktigt att lyssna till dem också. Regeringen har\r\ntillsatt en särskild utredning för detta. Om man far\r\nhur som helst på åkrarna uppkommer det skador\r\nsom gör att en aktiv jordbrukare inte kan använda\r\nsina åkrar på rätt sätt på våren, eftersom det tjälar\r\npå de ställen där man far fram med skoter väldigt\r\nmycket.</pre><pre>Många synpunkter och intressen skall vägas in. Jag\r\nvill sluta med att säga att fritidsbullerutredningen\r\nhar lagt fram förslag om särskilda uppdrag.\r\nLänsstyrelserna i de fyra fjällänen har t.ex. fått i\r\nuppdrag att utreda och lämna förslag om hur man\r\nkan lösa denna fråga och koppla den till frågan om\r\nhastighetsbegränsningar. Utredningen anser att\r\nVägverket skall starta demonstrationsprojekt och\r\nse över det tekniska osv. Utredningen anser inte att\r\nallting är klart bara för att det har lagts fram ett\r\nförslag.</pre><pre>Anf. 94  STEN-OVE SUNDSTRÖM (s):</pre><pre>Herr talman! Jag vet mycket väl hur en utredning\r\ngörs och hur remissinstanserna fungerar. Jag vet att\r\ndet tar sin tid innan jobbet är färdigt. När det\r\nkommer alltför märkliga utredningsförslag händer\r\ndet att regeringen markerar en inriktning utan att\r\nåterge detaljerna. Det är ganska vanligt. Det vore\r\nväsentligt att så sker också i detta fall, eftersom\r\ndebatten går i så höga vågor.</pre><pre>Vad gäller val av remissinstanser reagerar jag inte\r\növer att kommunerna och länsstyrelserna har fått\r\nvara med. Det tycker jag är bra. Det jag reagerar\r\növer är att man inte ger alla hundratals\r\nskoterklubbar en chans att vara med. Bara i mitt län\r\nfinns det nära hundra skoterklubbar, och i hela\r\nNorrland finns det flera hundra stycken. De\r\nföreträder en klar part. Man borde ha sett till att\r\nfler aktiva, som gör mycket för trafiken och bygger\r\nupp skoterleder, kunde få vara med i jobbet.</pre><pre>Jag skulle kunna ägna mycket tid åt att\r\nkommentera den syn som Länsstyrelsen i\r\nNorrbotten har på frågan. Låt mig bara konstatera\r\natt de uttalanden som länstyrelsen gjorde\r\nresulterade i en tidningsdebatt. Många ansåg att\r\nlänstyrelsen var okunnig i frågan. Jag instämmer\r\nmed dem. Även om Länsstyrelsen i Norrbottens län\r\nfattar många bra beslut görs det misstag ibland, och\r\ndet här är ett sådant.</pre><pre>Om man är angelägen om att hitta en bra lösning\r\npå denna fråga -- det tror jag att Görel Thurdin är --\r\nmåste man lyssna till de grupper som sitter inne\r\nmed kunskaperna.</pre><pre>Görel Thurdin känner till att vi har gott om plats i\r\nNorrland. Mitt län utgör en fjärdedel av landets\r\nyta, och ca 2 % av befolkningen bor där. Att man\r\nskulle börja jaga livet av dessa skoteråkare och\r\nkolla vilka hastigheter de håller på dessa enorma\r\nvidder framstår som ett abstrakt skämt i någon\r\nform. Det är ogenomförbart. Om ett sådant förslag\r\ngenomförs skapar man en mängd lagöverträdare.</pre><pre>Jag kommer så väl ihåg hur vi har diskuterat\r\nhastigheter i trafiken under de senaste åren. Jag\r\nantar att också Görel Thurdin är medveten om den\r\ndebatten. Det infördes olika\r\nhastighetsbegränsningar för motorfordon på\r\nvägarna under somrarna. Man experimenterade ett\r\nantal år, men upptäckte sedan att\r\nhastighetsbegränsningarna överskreds mycket ofta\r\neftersom förarna inte var motiverade att hålla de\r\nhastigheter som infördes. Vi skall akta oss väldigt\r\nnoga så att inte samma sak händer vad gäller\r\nskotertrafiken.</pre><pre>Det gäller att vinna förståelse bland de skoterägare\r\noch bland de grupper som företräder\r\nskoterintresset i Norrland om vi skall kunna få fram\r\nett verkligt balanserat förslag. När jag hör Görel\r\nThurdins inlägg är jag inte så säker på att hon\r\nförstår det.</pre><pre>När sedan Görel Thurdin säger att hon föredrar\r\nStina Eliassons syn på frågan blir jag verkligt orolig.\r\nStina Eliasson predikar för en avgift på skotrar.\r\nRäcker det inte med de avgifter som finns i dag?\r\nDet är otroligt dyrt inte bara att köpa utan också att\r\nframföra en skoter. Hur skall trafiken se ut i\r\nframtiden om man inför särskilda avgifter för att\r\nframföra skotrarna?</pre><pre>Jag tycker att det är dags att Görel Thurdin klarar\r\nut hur hon skall ha det på dessa punkter, även om\r\ndet arbete som pågår inte är helt färdigt.</pre><pre>Anf. 95  STINA ELIASSON (c):</pre><pre>Herr talman! Förslaget om avgifter för skotrar är\r\nfaktiskt framtaget i gott samarbete med\r\nskoterklubbarna. Det finns ganska många\r\nregistrerade skotrar i landet -- 150 000 -- och vi har\r\nräknat ut hur mycket positivt det skulle kunna ge\r\nom man tog ut en avgift för varje skoter.\r\nÅtminstone skoterklubbarna i Jämtlands län tycker\r\natt det är ett bra förslag, och de jämför sig med\r\njägarna.</pre><pre>Man får inte försvåra för folk som bor i dessa\r\ntrakter genom att skapa restriktioner som gör det\r\nomöjligt för dem att använda sig av snöskotern i\r\nyrkeslivet. Skotern är ett mycket bra redskap.</pre><pre>Det spelar ingen roll vad vi stiftar för lagar -- det\r\nfinns alltid folk som anser att lagar skall överträdas.\r\nEn lag utgör i alla fall ett stort hinder och är en hjälp\r\nför många att leva förnuftigt. Somliga behöver\r\nfaktiskt en lag att hålla i handen.</pre><pre>Det är inte säkert att det som passar i den ena delen\r\nav landet passar i den andra, fru statsråd. Jag vet\r\ninte om det råder andra förhållanden och finns\r\nandra möjligheter i Jämtlands län än i andra\r\nNorrlandslän.</pre><pre>Jag tycker att det är ganska självklart att det skall\r\nfinnas hastighetsbegränsningar för snöskotrar. Det\r\när vi eniga om i länsstyrelsen också.</pre><pre>Bullret är ett problem också för yrkestrafiken. Jag\r\nantar att det i propositionen läggs fram förslag till\r\nhur man skall komma åt de störningar som flygplan,\r\nskotrar och andra motorfordon som t.ex. används i\r\nrennäringen och även i ett seriöst friluftsliv\r\nåstadkommer.</pre><pre>Jag vill till sist fråga när man kan tänka sig att\r\npropositionen kommer.</pre><pre>Anf. 96  KARL GUSTAF SJÖDIN (nyd):</pre><pre>Herr talman! Sten-Ove Sundström tog upp det\r\nfaktum att länstyrelser, kommuner och\r\nRikspolisstyrelsen fungerat som remissinstanser,\r\nmen att de skoterklubbar som finns inte tillfrågats.\r\nDet är nog det som upprör väldigt många.</pre><pre>Jag är jämte, bor i Norrbotten och företräder\r\nVästernorrlands län. Jag kan prata om väldigt\r\nmånga saker som rör dessa län.</pre><pre>Jag vill kommentera det Stina Eliasson säger om att\r\nlägga på ytterligare en avgift på skotertrafiken.\r\nRegeringen höjde bensinskatten. Jag hörde till de\r\nfå som tyckte att bensinskatten inte skulle höjas. Vi\r\nvar tre stycken som skrev motion om det. Vi trodde\r\natt det skulle drabba glesbygdens folk, just därför\r\natt man åker väldigt mycket skoter där.</pre><pre>Det finns ungefär 45 000 skotrar i Norrbotten och\r\nsom sagt 150 000 i hela landet. Människorna där\r\nuppe tycker att det är ett övergrepp från\r\nmyndigheterna att de inte tillfrågas och att det\r\nföreslås pålagor. Det är, som Sten-Ove Sundström\r\nsade, dyrt med skotrar. Bensinen kostar väldigt\r\nmycket. Att lägga ytterligare avgifter på\r\nskoteråkandet upplevs nog som maktmissbruk.</pre><pre>Vad gäller det som sist anfördes beträffande lagar\r\nvill jag säga: Visst är det bra att ha lagar. Det ger\r\nmarkeringar av vad samhället accepterar. Men det\r\nfinns också en risk att det uppstår en omoral. Finns\r\ndet ingen möjlighet att se till att dessa lagar\r\nefterlevs, struntar människor i dem. Man skall nog\r\ninte införa lagar vars efterlevnad det inte finns en\r\nrealistisk chans att kontrollera. Att övervaka 45 000\r\nsnöskotrar i Norrbotten är rent praktiskt en\r\nomöjlighet, även om inte alla kommer att köras för\r\nfort.</pre><pre>Det skulle vara intressant att få höra när\r\npropositionen kommer att ligga på riksdagens\r\nbord.</pre><pre>Anf. 97  Statsrådet GÖREL THURDIN (c):</pre><pre>Herr talman! Vad jag menade med att jag föredrog\r\nStina Eliassons sätt att tackla frågan var att hon\r\nkom med ett konstruktivt förslag. Eftersom även\r\nSten-Ove Sundström säger att vi skall lyssna på alla\r\ni denna fråga, tog jag mig rätten att lyssna även på\r\nStina Eliasson. Jag har därmed inte sagt att det\r\nabsolut skall bli så som hon har föreslagit. Vad Stina\r\nEliasson diskuterar är frivilliga överenskommelser.\r\nDet kan inte sägas vara fråga om maktmissbruk, om\r\ndet är önskemål från skoterklubbarna själva som\r\nkommer upp till diskussion.</pre><pre>Vi får nog anledning att återkomma till denna\r\ndiskussion. Jag har bara refererat till en enda\r\nremissinstans av 109, och det är många\r\nremissinstanser från Norrland som återstår.</pre><pre>Man kan dock konstatera att vi här faktiskt har ett\r\nstort problem. Länsstyrelsen i Västerbotten skrev i\r\nsomras till Rikspolisstyrelsen och beskrev hur det\r\nhade varit under vintern. Det hade åkts väldigt\r\nmycket just där det var förbjudet att åka. Förbuden\r\när kopplade bl.a. till djurlivet och rennäringen.\r\nMånga som kanske rent turistiskt åker i fjällen tar\r\nalltså inte sådana hänsyn. Man måste skilja ut de\r\nregioner som används turistiskt och där styra\r\nmänniskors vistelse till områden där de får vara,\r\ninte dit där det är förbjudet att vara med snöskoter.</pre><pre>Vi har haft dåliga möjligheter att kontrollera detta,\r\neftersom vi inte har haft några övervakare. Vi har\r\nfått uppgifter från polisen om detta, och det har\r\nvisat sig vara rent omöjligt att klara uppgiften. Jag\r\nhåller med om att om vi inte har några möjligheter\r\ntill kontroll eller styrning, blir det svårt att\r\nupprätthålla en förbudslagstiftning. Det blir så om\r\ningen vill efterleva den och om ingenting händer\r\nnär man inte följer den.</pre><pre>Det är mot denna bakgrund nödvändigt med ett\r\nsamarbete. Rikspolisstyrelsen kommer under\r\nhösten att lägga fram förslag till förordnanden och\r\nutbildning av naturvårdsvakter, som skall ha en viss\r\növerblick över känsliga fjällområden. Det är\r\nspeciella trakter som då är aktuella.</pre><pre>När det sedan gäller snöskoterns rent tekniska\r\nutformning nämnde jag i mitt förra inlägg att\r\nutredningen har föreslagit att Vägverket skall få i\r\nuppdrag att studera de tekniska möjligheterna att\r\nbegränsa bullret. I detta arbete måste man\r\nnaturligtvis samarbeta bl.a. med tillverkarna. Jag\r\nutgår från att man har kontakter för att se vilka\r\nmöjligheter som finns att begränsa t.ex. buller. Det\r\när i vissa områden för mycket buller under\r\nsemester- och ferietider när människor kommer\r\nupp i fjällen och åker omkring där. Jag tycker att vi\r\nkan utgå från att någonting måste göras.</pre><pre>Sten-Ove Sundström menade att alla de enskilda\r\nskoterklubbarna bör kontaktas. Naturligtvis kan vi\r\nskicka ut en inbjudan till alla dessa, men även om vi\r\ninte är rädda för att utöka antalet remissinstanser,\r\ntycker jag ändå att om klubbarna har\r\norganisationer som företräder dem, måste vi kunna\r\nlita på att dessa i sin tur lyssnar på sina medlemmar.\r\nDet är ju så vi har arbetat i Sverige sedan lång tid\r\ntillbaka.</pre><pre>Men samtidigt är varenda skoterklubb välkommen\r\natt skriva brev till departementet för att redovisa\r\nsina åsikter. Man tänker kanske inte så mycket på\r\nden möjligheten i samband med att utredningar\r\npågår. Man kan skriva till utredningen, och man\r\nkan tala med utredare. Man kan skriva till det\r\ndepartement som skall lägga fram propositionen,\r\nmedan detta arbetar med frågan. På det sättet kan\r\nman bli mer aktiv. Sten-Ove Sundström är själv\r\nvälkommen till departementet, så att vi också där\r\nkan diskutera dessa frågor allteftersom remissvaren\r\ndroppar in och vi får mer och mer av intressanta\r\nförslag som kan leda till en bra avvägning.</pre><pre>Vi har ju nu kommit något längre i\r\nutredningsarbetet och in i remisstiden, men jag\r\nmåste ändå kanske göra er besvikna genom att säga\r\natt jag inte kan föregripa remissinstansernas\r\nyttranden och säga att det nu skall bli på ett visst\r\nsätt eller hur jag tycker att det skall bli. Jag tycker\r\natt man skall känna att man kommer till rätta med\r\nproblemen med de förslag som man lägger fram.\r\nDet skall inte upplevas så, att vi bara utfärdar\r\nförbud och begränsar människors frihet att vistas\r\noch röra sig ute i naturen.</pre><pre>Sten-Ove Sundström tog bl.a. upp de\r\nhandikappades problem. Jag har full förståelse för\r\natt människor har behov av att röra sig i glesbygden\r\nmed hjälp av t.ex. snöskoter.</pre><pre>Jag tror också att ett bra sätt att arbeta är att\r\nanlägga snöskoterleder. Det är en fördel om\r\nåtminstone den stora strömmen av snöskoteråkare\r\nstyrs in på snöskoterleder. Jag är ganska övertygad\r\nom att de kommer att använda snöskoterleder om\r\nman anlägger sådana, på samma sätt som\r\nmänniskor i fjällområden och i naturreservat\r\nanvänder vandringsleder, om det finns sådana. Den\r\ntypen av styrning är viktig att diskutera.</pre><pre>Anf. 98  STEN-OVE SUNDSTRÖM (s):</pre><pre>Herr talman! Också jag tror att det är viktigt för att\r\nklara detta problem att man träffar frivilliga\r\növerenskommelser med de skoterklubbar som\r\nfinns. Vi kan se på erfarenheterna från\r\nmotorcykeldiskussionerna för några år sedan.\r\nDessa slutade med att man kom överens med\r\nföreträdare för branschen och för\r\nmotorcykelorganisationerna att de skulle ordna\r\nfrivillig träning osv. Det utföll mycket bra, och\r\ndetta är sannolikt en av anledningarna till att\r\nolyckorna på det området har sjunkit kraftigt.</pre><pre>Det är viktigt att komma fram till frivilliga\r\növerenskommelser med de berörda, i stället för att\r\ntvinga på dem en rad förbud och avgifter för att\r\nbegränsa missförhållanden.</pre><pre>Som statsrådet själv nämnde överträds redan i dag\r\nen del förbud, och vi vinner då ingenting på att\r\ninföra fler förbud. Redan efterlevnaden av de\r\nbefintliga förbuden är svår att kontrollera. Vi kan\r\nt.ex. se på de svårigheter som polisen har att med\r\ndagens resurser kontrollera hastigheterna på\r\nvägarna. Det säger sig självt att det inte kommer att\r\nfungera om polisen dessutom skall ge sig ut i\r\nterrängen för att kontrollera hastigheter. Det är\r\ndärför viktigt med frivilliga överenskommelser.</pre><pre>Nu svarar inte Görel Thurdin på den fråga som hon\r\ntidigare fått om när ett förslag kan komma. Det\r\nvore bra om hon kunde ge en indikation om ungefär\r\nnär ett förslag kan komma. Jag har naturligtvis den\r\nförhoppningen att i detta förslag besynnerligheter\r\nsom hastighetsbegränsningar och inskränkningar i\r\nvåra möjligheter att köra i vår egen natur och\r\nfjällvärld skall vara bortsopade. På det sättet kan vi\r\nfå till stånd en värdefull dialog med dem som finns\r\npå detta område.</pre><pre>Vi skall inte hela tiden lägga förbud och avgifter på\r\nmänniskors axlar -- då kommer det inte att fungera.\r\nDå får vi bara en mängd lagöverträdelser. Tänk på\r\ndet, Görel Thurdin!</pre><pre>Anf. 99  Statsrådet GÖREL THURDIN (c):</pre><pre>Herr talman! Jag fick en fråga, och jag vill svara på\r\nden. Jag har egentligen gett besked i mitt tidigare\r\nsvar. Jag framhöll där:</pre><pre>''Utredningens slutbetänkande bereds för\r\nnärvarande inom regeringskansliet med sikte på att\r\nförslag skall lämnas till riksdagen vid årsskiftet.''</pre><pre>Remisstiden utgår nu, och vi arbetar med\r\nremissvaren. Vår inriktning är att kunna lägga fram\r\nförslag före jul.</pre><pre>Överläggningen var härmed avslutad.</pre><pre>15 §  Svar på interpellation 1993/94:12 om\r\nåtgärder mot brott</pre><pre>Anf. 100  Justitieminister GUN HELLSVIK\r\n(m):</pre><pre>Herr talman! Lars-Erik Lövdén har frågat mig vilka\r\nkonkreta åtgärder regeringen avser att vidta för att\r\nminska den grova brottsligheten, komma till rätta\r\nmed det oprovocerade gatuvåldet, komma åt den\r\nekonomiska brottsligheten, uppnå målet om en 85-\r\nprocentig beläggning vid våra\r\nkriminalvårdsanstalter och åstadkomma en\r\neffektivare polisverksamhet. Lars-Erik Lövdén vill\r\nockså veta om dubbelbeläggningen vid våra\r\nanstalter kommer att fortsätta.</pre><pre>Också Hans Göran Franck har interpellerat\r\nangående kriminalpolitiken. Med hänsyn till\r\ninnehållet i interpellationerna har jag funnit det\r\nnaturligt att redogöra för regeringens mer allmänna\r\nkriminalpolitiska överväganden i samband med att\r\njag besvarar Hans Göran Francks interpellation.</pre><pre>Jag vill inledningsvis framhålla, att alla åtgärder\r\nregeringen har vidtagit och kommer att vidta\r\nsammantaget har målet att minska brottsligheten\r\noch öka tryggheten. Kampen bedrivs därför över\r\nhela det kriminalpolitiska fältet. Med en bibehållen\r\nhelhetssyn på kriminalpolitiken blir det därför svårt\r\natt svara Lars-Erik Lövdén enbart utifrån de frågor\r\nsom ställs och som bara berör vissa delområden.</pre><pre>Självklart delar jag Lars-Erik Lövdéns oro när det\r\ngäller bl.a. den grova våldsbrottsligheten och den\r\nekonomiska brottsligheten. I regeringsförklaringen\r\nslås också fast att all brottslighet skall bekämpas\r\nmed kraft.</pre><pre></pre><pre>1980-talets kriminalpolitik var behäftad med stora\r\nbrister. Den utarbetades i väsentliga delar under\r\nmotstånd från de borgerliga partierna i riksdagen,\r\noch den utformades ofta utifrån brottslingens\r\nperspektiv och inte utifrån den brottsdrabbades.</pre><pre>Det allmännas reaktion genom straffet skall vara\r\ntydlig och komma i första rummet. Men det innebär\r\ninte att verkställigheten av fängelsestraffet skall\r\nvara utan vårdande inslag. Lars-Erik Lövdén och\r\noppositionen kan knappast klaga på att regeringen\r\nhar varit passiv när det gäller att vidta åtgärder mot\r\nbrott, även om vi valt en annan väg mot ett som jag\r\nförstår gemensamt mål att minska brottsligheten.</pre><pre>Ett antal författningsändringar och organisatoriska\r\nförändringar har redan genomförts, och andra\r\nsådana åtgärder är på väg att genomföras steg för\r\nsteg inom rättsväsendet för att vi skall komma till\r\nrätta med brottsligheten.\r\nOrganisationsförändringarna gäller i första hand\r\nPolisen och har till syfte att öka effektiviteten i\r\narbetet. Inom ramen för det rationaliseringsarbete\r\nsom skall bedrivas inom polisväsendet under\r\ninnevarande och kommande budgetår görs sålunda\r\norganisationsförändringar i syfte att närma polisen\r\ntill människorna i samhället. Polisen kommer i det\r\nlokala perspektivet att arbeta närmare\r\nmänniskorna och mer problemorienterat än vad\r\nsom har varit fallet hittills. Vid Stockholmspolisen\r\nhar man redan i dag nått mycket goda arbetsresultat\r\nmed den problemorienterade\r\nnärpolisverksamheten. En aktiv och synlig\r\npolisverksamhet på det lokala planet är enligt min\r\nmening det bästa sättet att komma till rätta med\r\ngatuvåld och annan kriminalitet av det slaget, t.ex.\r\nskadegörelse, tillgreppsbrott och\r\nordningsstörningar. Det finns all anledning att\r\nunderstödja och driva på den problemorienterade\r\npolisverksamheten.</pre><pre>Polisen måste alltså arbeta nära människorna, och\r\nett ökat medborgarengagemang i kontrollerade\r\nformer ingår i regeringens kriminalpolitik.\r\nRegeringen har, som Lars-Erik Lövdén vet, tillsatt\r\nen utredning som arbetar med dessa frågor. Den\r\nparlamentariskt sammansatta\r\nTrygghetsutredningen under ordförandeskap av\r\nJerry Martinger kommer att avge ett\r\ndelbetänkande redan under våren.</pre><pre>Regeringens särskilde utredare Håkan Winberg har\r\ni dagarna lagt fram ett förslag till ny organisation\r\nför den centrala polisen. Detta förslag inriktar sig\r\nbl.a. på brottsligheten i ett internationellt och ett\r\nnationellt perspektiv. Jag skall inte föregripa\r\nregeringens ställningstaganden. Uppenbart är\r\nemellertid att det behövs en stark\r\nRikskriminalpolis med hög kompetens som i första\r\nhand inriktar sig på internationellt polissamarbete\r\noch s.k. kriminalunderrättelsetjänst och som även\r\nvid behov kan stödja polisen regionalt och lokalt.</pre><pre>Jag har i dagarna också tagit del av en utredning\r\nsom Länsstyrelsen i Stockholms län har gjort\r\nrörande polisorganisationen i Stockholm. I den\r\nlägger man fram ett förslag som innebär att en\r\nsärskild länskriminalavdelning bildas bl.a. för att\r\nförstärka insatserna mot den grövre brottsligheten.\r\nJag väntar mig mycket av dessa båda\r\nutredningsförslag.</pre><pre>Genom regeringens åtgärder har vi nu återigen\r\nkommit i balans vad gäller antalet poliser i riket.\r\nDen polisbrist som har varit ett faktum under den\r\nsenare halvan av 1980-talet och början av 1990-talet\r\när nu borta. Brottskurvan ser ut att plana ut, men\r\ndet är givetvis för tidigt att uttala sig om hur den\r\nframtida utvecklingen kommer att te sig. Vägen\r\nbort från 1980-talets kriminalpolitik är lång. Det är\r\nemellertid min fasta övertygelse att det ligger inom\r\ndet möjligas gränser att varaktigt bryta\r\nbrottsutvecklingen och skapa en större trygghet i\r\nsamhället.</pre><pre>För att möta den grova kriminaliteten har\r\nregeringen för innevarande budgetår avsatt 60\r\nmiljoner kronor. Medlen skall användas för att höja\r\nkunskapen och kompetensen inom det\r\nkriminalpolisiära området. Medlen kommer bl.a.\r\natt komma kampen mot narkotika- och\r\nvåldsbrottsligheten till godo. Minst 30 av dessa\r\nmiljoner kommer också att användas för\r\nutbildningsinsatser och satsningar på teknikstöd\r\nvad gäller den ekonomiska brottsligheten.</pre><pre>Lars-Erik Lövdén frågar vilka åtgärder regeringen\r\navser att vidta för att åstadkomma en effektivare\r\npolisverksamhet i framtiden. Det stora\r\nrationaliseringsarbete som nu pågår inom polisen\r\noch som drivs inom ramen för ett sparbeting på 545\r\nmiljoner kronor för enbart polisens vidkommande\r\nunder tre budgetår har just tagit sin början. Jag vill\r\npåminna Lars-Erik Lövdén om att besparingarna\r\ninom polisen har beslutats med bred\r\nparlamentarisk enighet. Inte minst\r\nsocialdemokraterna har spelat en aktiv roll.\r\nRationaliseringsarbetet har just tagit sin början,\r\noch jag har i länsstyrelsernas rationaliseringsplaner\r\noch i Rikspolisstyrelsens anslagsframställning\r\nkunnat konstatera att arbetet bedrivs seriöst och\r\nmed ett övergripande mål, nämligen att\r\neffektivisera polisen. Rationaliseringsplanerna\r\nredovisar ett stort antal förändringar vad gäller\r\norganisation och arbetsformer i\r\neffektiviseringssyfte. Jag har nämnt den mest\r\ngenomgripande, nämligen den problemorienterade\r\npolisverksamheten.</pre><pre>När det gäller den ekonomiska brottsligheten vill\r\njag vidare understryka att regeringen ser allvarligt\r\npå frukterna av 1980-talets penninghantering och\r\npå den ekonomiska brottsligheten över huvud\r\ntaget. Riksåklagaren, Rikspolisstyrelsen och\r\nRiksskatteverket har på regeringens uppdrag i maj\r\ni år redovisat vilka åtgärder som vidtagits och som\r\nplaneras inom respektive myndighetsområde.\r\nRedovisningen upptar ett antal förslag när det\r\ngäller utbildningen av personalen och utvecklingen\r\nav myndigheternas samarbetsansvar.</pre><pre>I Håkan Winbergs rapport om den centrala\r\npolisorganisationen föreslås också en ny\r\norganisation på central nivå för bekämpande av\r\nekonomisk brottslighet. Avsikten med den\r\nföreslagna organisationen är att skapa bättre\r\nförutsättningar för ett nära samarbete mellan\r\nåklagare och polis utan att polisens och åklagarnas\r\nolika roller sammanblandas. Jag räknar med att\r\nregeringen skall ta ställning till förslaget i den\r\nkommande budgetpropositionen eller under våren.</pre><pre>Inom regeringskansliet pågår nu också ett arbete i\r\nen interdepartemental arbetsgrupp som bl.a. tar\r\nsikte på åtgärder mot den ekonomiska\r\nbrottsligheten. I gruppen ingår representanter för\r\nJustitiedepartementet, Näringsdepartementet,\r\nArbetsmarknadsdepartementet och\r\nFinansdepartementet. Gruppen skall samordna\r\noch redovisa regeringens samlade insatser mot den\r\nekonomiska brottsligheten. Arbetet kommer att\r\nvara klart under hösten.</pre><pre>Jag vill också påminna om det s.k. RÅSOP-\r\nprojektet, som drivs av riksåklagaren och som rör\r\nproblematiken kring kreditförlusterna i bank- och\r\nfinansvärlden.</pre><pre>När det gäller kriminalvården har riksdagen, på\r\nförslag av regeringen i årets\r\nkompletteringsproposition, anvisat medel till\r\nkriminalvården för att kunna möta den beräknade\r\nbeläggningsutvecklingen. Den pågående och den\r\nplanerade utbyggnaden av anstaltsorganisationen\r\när beräknad utifrån en 85-procentig\r\nbeläggningsnorm. Sammantaget innebär den\r\nplanerade utbyggnaden att antalet fängelseplatser\r\ntotalt kommer att öka med närmare 1 250 och\r\nantalet häktesplatser med 300. Detta bör på sikt\r\ntäcka behovet. Utbyggnaden av\r\nanstaltsorganisationen kommer emellertid inte att\r\nkunna ske i takt med det ökade behovet. Det\r\nkommer därför att behövas provisoriska lösningar.</pre><pre>Jag vill således hävda att regeringen, inom de\r\nekonomiska ramar som vi gemensamt har lagt fast\r\nför polisens vidkommande, har vidtagit och\r\nkommer att vidta kraftfulla åtgärder för att\r\nmotverka den grova brottsligheten.</pre><pre>Anf. 101  LARS-ERIK LÖVDÉN (s):</pre><pre>Herr talman! Jag ber att få tacka justitieministern\r\nför svaret. Det var ett utförligt svar som jag dock\r\ninte är helt nöjd med.</pre><pre>Några konkreta och verksamma åtgärder för att\r\nkomma åt den ekonomiska brottsligheten redovisas\r\ninte. Det ges inte några konkreta besked om hur\r\noch när målet om 85-procentig beläggning på\r\nanstalterna skall kunna uppnås. Något svar på min\r\nfråga om dubbelbeläggningen fick jag inte.</pre><pre>Justitieministerns svar var ganska magert även när\r\ndet gäller möjligheten att bryta brottsutvecklingen,\r\nsärskilt vad avser grov brottslighet.</pre><pre>Jag kan förstå vilsenheten. Lag och ordning var\r\nmoderaternas huvudtema i valrörelsen 1991. Vi\r\nmötte budskapet på affischerna. Om bara\r\nmoderaterna fick ta hand om kriminalpolitiken\r\nskulle brottsligheten minska och tryggheten på\r\ngator och torg öka.</pre><pre>Nu efter två år av moderatstyre i\r\nJustitiedepartementet måste man konstatera att\r\nretoriken har kraschlandat mot verkligheten.</pre><pre>Brottsligheten ökar, särskilt den grova\r\nbrottsligheten. Vi upplever en explosion av grova\r\nrån. Kriminalvården präglas av oro,\r\növerbeläggning och ett utbrett missnöje bland\r\npersonalen. Regeringen saknar förmåga att\r\ngenomföra en konsekvent polispolitik. Den\r\npermanenta och dramatiskt höga arbetslösheten\r\noch avsaknaden av en genomtänkt\r\nbrottsförebyggande strategi riskerar att leda till att\r\nnyrekryteringen av brottslingar kraftigt ökar.</pre><pre>Det finns anledning att vara utomordentligt\r\nbekymrad över den kriminalpolitiska utvecklingen.\r\nDet som har präglat regeringens kriminalpolitik är\r\nhårdare tag och längre straff. Det är nog dags att\r\nställa sig frågan om inte vetenskap, erfarenhet och\r\nkunskap borde få ett bättre genomslag i\r\nkriminalpolitiken. Jag menar att det på några\r\nområden finns uppenbara brister i regeringens\r\nkriminalpolitik. I svaret på min fråga nämns\r\ningenting om vikten av det brottsförebyggande\r\narbetet för att bekämpa brottsligheten, även den\r\ngrova brottsligheten.</pre><pre>Nu är det dags att mycket rejält och kraftfullt satsa\r\npå ett brottsförebyggande arbete framför allt i\r\nstorstäderna och i de bostadsområden som är\r\nsärskilt hårt utsatta. Det är fråga om lokala\r\nbrottsförebyggande projekt där polis, kommunala\r\nmyndigheter och föreningsliv samverkar för att\r\nförebygga brottsligheten. Brottsförebyggande\r\nrådet, som har gjort prognoser över\r\nbrottsutvecklingen fram till sekelskiftet,\r\nunderstryker att det enda medlet för att långsiktigt\r\npressa ned brottskurvan är ett konkret, lokalt\r\nbrottsförebyggande arbete. Det är nu dags för\r\nstatsmakterna och regeringen att inse det och att\r\nsätta till medel så att vi får till stånd ett sådant\r\nbrottsförebyggande arbete.</pre><pre>Jag skulle vilja fråga Gun Hellsvik om regeringen\r\när beredd att se till att det tillförs medel för det\r\nlokala brottsförebyggande arbetet så att BRÅ får\r\nmöjlighet att hjälpa kommuner och andra att bygga\r\nupp sådana här projekt. Jag tror att det är oerhört\r\nbetydelsefullt, särskilt i dessa arbetslöshetstider då\r\nungdomarna är hårt utsatta.</pre><pre>Den andra frågan där jag ser uppenbara problem\r\nsom kan bli dramatiska i framtiden gäller\r\nkriminalvårdens utveckling. Kriminalvården\r\nbefinner sig i en akut kris. Periodvis har\r\növerbeläggningen på anstalterna varit så absurd att\r\nsystemet har förutsatt en väl utvecklad\r\ntransportorganisation. Ett visst antal intagna har\r\ntvingats befinna sig under transport för att man\r\nskulle klara antalet platser inom anstalterna.\r\nIntagna som vill arbeta och studera får stå i kö till\r\nsysselsättning. Differentieringen omintetgörs i stort\r\nsett.</pre><pre>Jag tror att den här hårda miljön på anstalterna kan\r\nleda till mera tvång och våld. Sannolikt får den\r\nockså till följd en ökad återfallsbenägenhet.\r\nRegeringens politik som sägs syfta till att minska\r\nbrottsligheten riskerar nu tvärtom att föda en ny\r\noch brutalare brottslighet. När räknar\r\njustitieministern med att vi skall komma tillbaka till\r\nmålet om 85-procentig beläggning?</pre><pre>Det tredje området där jag tycker att det i dag råder\r\nstor osäkerhet gäller polispolitiken. Den\r\nosäkerheten måste snabbt skingras. Det gäller den\r\ncentrala polisorganisationens roll, men det gäller\r\nockså att se till att inte den lokala\r\npolisorganisationen nu vidtar besparingar som går\r\nut över det direkta polisarbetet på fältet. Jag\r\nkänner en stor oro för att de rationaliseringar som\r\npågår ute i olika län kommer att drabba det direkta\r\npolisarbetet.</pre><pre>Det var inte meningen med det besparingsprogram\r\nsom vi blev överens om i parlamentarisk enighet.\r\nJustitieutskottet hade uppfattningen att det skulle\r\nvara möjligt att göra besparingen utan att det skulle\r\ngå ut över direkt polisverksamhet. Jag har kvar den\r\nuppfattningen. Men det förutsätter en\r\nsammanläggning av polisdistrikt och en\r\nlångtgående administrativ rationalisering. Det har\r\nlångt ifrån uppnåtts på alla håll i landet.</pre><pre>Den tredje faktorn i polispolitiken är\r\nPolishögskolans ställning och polisutbildningen.\r\nSenast i dag nåddes vi av rapporter om att\r\nPolishögskolan inte får beställningar på\r\npolisaspiranter som skulle tas in på nästa kurs. Det\r\nfinns anledning att fråga justitieministern hur hon\r\nser på Polishögskolans ställning och den framtida\r\npolisutbildningen.</pre><pre>Den fjärde frågan där det finns anledning att känna\r\nstor oro gäller den ekonomiska brottslighetens\r\nutveckling. Socialdemokraterna har drivit på den\r\nhär frågan men inte mött något gehör från\r\nregeringen när det gäller att vidta verksamma\r\nåtgärder mot den ekonomiska brottsligheten. Jag\r\nvill nu komplettera min fråga i detta avseende.\r\nKommer regeringen, i den budget som nu\r\npresenteras, att avsätta medel så att vi kan bygga ut\r\nde personella resurserna inom polis- och\r\nåklagarväsendet för att bekämpa den ekonomiska\r\nbrottsligheten?</pre><pre>Anf. 102  STEN ANDERSSON i Malmö\r\n(m):</pre><pre>Herr talman! För undvikande av missförstånd vill\r\njag poängtera att jag inte deltar i den här debatten\r\ndärför att jag på någon punkt skulle hålla med\r\nherrar Lövdén eller Franck. Jag anser att deras\r\nagerande under den tid då deras parti hade makten\r\ni Sverige är skuld till många av de problem som vi i\r\ndag har inom kriminalvården i Sverige.</pre><pre>Man tvistar om brottsligheten har ökat eller\r\nminskat. Det är en lek med siffror. Jag skall ge ett\r\nexempel på hur man kan ''minska'' brottsligheten.\r\nOm man förr i tiden blev bestulen på sin bilradio\r\ni Malmö ringde man till polisen. Man fick ett brev\r\nhemskickat. Det var ett brott anmält, och det kom\r\nin i statistiken. Sedan ändrade polisen attityd och\r\nsade att den som hade blivit bestulen skulle komma\r\nner till polisstationen och personligen anmäla\r\nbrottet. Plötsligt försvann 80 % av brotten. Det är\r\nett sätt att minska brottsligheten i statistiken.</pre><pre>Hur som helst, fru statsråd, upplever många\r\nmänniskor i dag en ökad otrygghet. Det må vara\r\nrätt eller fel. Om man följer med i medierna --\r\ntidningar, radio och TV -- finner man många inslag\r\nom just ökad brottslighet på lägre eller högre nivå.\r\nJag kan inte låta bli att ställa en liten fråga till herr\r\nLövdén. Han undrar varför regeringen inte\r\nanvänder vetenskap och kunskap. Hans parti har\r\nhaft många år på sig att kunna tillgodogöra sig\r\nvetenskap och kunskap. Varför gjorde man\r\ningenting under sin tid? Det frågan kan inte få bli\r\nhelt obesvarad.</pre><pre>Det är klart att det i dag råder missnöje bland\r\npersonalen mot dagens kriminalvård. Jag läste i\r\ndagens Sydsvenska Dagbladet att justitieministern\r\nhar varit på en turné i Skåne. En fängelsedirektör\r\nuttalade att i dag fungerar det men om\r\növerbeläggningen blir litet större överväger han att\r\nställa sin plats till förfogande. Detta är ett uttalande\r\nav en mycket kompetent person.</pre><pre>Sedan till frågan om fängelsestraff och dess effekt.\r\nIngen blir väl bättre av att sitta i fängelse. Vi skall\r\nockså ha klart för oss att många av dem som åker\r\nut och in på fängelserna inte vill leva något\r\nSvenssonliv. De sitter på kvällarna och diskuterar\r\nnya stötar och hur man kan göra snabba pengar. Jag\r\nkanske inte skall använda uttrycket att kasta pärlor\r\nför svin, men dessa människor tar inte till sig\r\nvården. En sak är i alla fall säker, så länge personer\r\nsom begår eller har begått brott under lång tid sitter\r\ninne finns det inga offer. Detta faktum kan man inte\r\nnonchalera helt.</pre><pre>Avslutningsvis skulle jag vilja ställa två frågor till\r\nstatsrådet. Vi har i dag hört att man skall dra in på\r\neller lägga ner utbildningen under våren på\r\nPolishögskolan. Det är förvånansvärt att man nås\r\nav sådana uppgifter via medierna. Jag tror inte att\r\ndet här är någon genomtänkt strategi. Det är inte\r\nså, fru statsråd, att man på departementet kan säga\r\natt vi skall ha 16 000, 17 000 eller 18 000 poliser.\r\nMan kan t.ex. säga att man skall ha 17 500 poliser\r\nnästa år. Brottskurvan kan plana ut. Är vi nöjda\r\nmed att ha 17 500 poliser och dagens höga\r\nkriminalitet? Det kan trots allt inte vara avsikten.</pre><pre>Jag har också en litet mer konkret fråga. Vi vet att\r\ndet i dag är ont om platser på fängelserna. Man\r\ndiskuterar s.k. dubbelrum. Min fråga är kanske\r\nlitet udda, men den måste ändå bli besvarad. Om\r\ntvå interner delar rum -- man får inte säga cell i\r\nSverige -- och det visar sig att man hittar knark i\r\nrummet, vem skall man då straffa om båda nekar?\r\nEller är det kanske så att man inte skall straffa\r\nnågon alls?</pre><pre>Anf. 103  HANS GÖRAN FRANCK (s):</pre><pre>Herr talman! Jag har begärt ordet också i den här\r\ndebatten beroende på att en av mina frågor\r\nbesvaras i interpellationssvaret till Lars-Erik\r\nLövdén. Han har själv varit inne på den. Det gäller\r\nfrågan om brottsutvecklingen och det\r\nbrottsförebyggande arbetet.</pre><pre>Den nya kriminalpolitik som regeringen för sägs\r\nvara ett försök att reparera socialdemokraternas\r\nmissriktade politik. Regeringen 1982-1991 läggs till\r\nlast ökad brottslighet och en ökning av den anmälda\r\nbrottsligheten med 216 000 brott.</pre><pre>När det gäller brottsutvecklingen har antalet\r\nanmälda brott ökat med 24 000 per år under\r\nnämnda period 1982-1991. Siffran skall dock\r\njämföras med motsvarande för de borgerliga\r\nregeringsåren 1976-1982 som var 31 000 per år. Det\r\ngår därför inte att säga att borgerlig kriminalpolitik\r\nskulle vara mer framgångsrik än socialdemokratisk\r\nvad gäller brottsutvecklingen.</pre><pre>Enligt den prognos om framtida brottslighet som\r\ngjorts inom BRÅ, vars styrelse jag tillhört under\r\nmånga år, kommer brottsligheten att öka med ca\r\n200 000 brott till sekelskiftet om inte massiva\r\nbrottsförebyggande åtgärder snarast genomförs.</pre><pre>Justitieministern säger att regeringen gör stora\r\nsatsningar på brottsförebyggande åtgärder. Jag kan\r\ninte dela den uppfattningen. Hon besvarar\r\negentligen inte konkret min fråga om vilka\r\nytterligare satsningar på direkta\r\nbrottsförebyggande åtgärder regeringen vill göra.\r\nJag har därvid givetvis främst i åtanke\r\nbehandlingen av Brottsförebyggande rådets\r\nverksamhet. Även om den förväntade\r\nbrottsutvecklingen med en annan kriminalpolitik\r\nskulle kunna hejdas, så har vi i dag en stor\r\nekonomisk och miljöbrottslighet liksom vålds- och\r\nintegritetsfientlig brottslighet, bl.a. mot kvinnor,\r\nsom hitintills inte uppmärksammats tillräckligt och\r\ndärmed inte heller erhållit tillräckliga resurser för\r\nförebyggande arbete.</pre><pre>Utöver den traditionella brottsligheten har vi också\r\nfått en brottslighet med rasistisk och\r\ninvandrarfientlig bakgrund, som kommer att kräva\r\nny kunskap och nya verksamma åtgärder.</pre><pre>När regeringen nu kraftigt har skurit ner BRÅ:s\r\nresurser samtidigt som BRÅ:s ställning som\r\nsjälvständig myndighet förändras kommer det att få\r\nkonsekvenser för möjligheten att bedriva effektivt\r\nbrottsförebyggande arbete. Det är nödvändigt att\r\nrelationen mellan den repressiva kriminalpolitiken\r\noch det brottsförebyggande arbetet förändras så att\r\ndet brottsförebyggande arbetet inom BRÅ och\r\nandra samhällsorgan liksom frivilligorganisationer\r\nfår vida större del av resurserna inom rättsväsendet\r\nän vad den nuvarande regeringen och\r\nriksdagsmajoriteten varit villiga att anslå.</pre><pre>Jag vill nämna att den ändrade\r\nverksamhetsinriktningen för BRÅ innebär bl.a.\r\nkraftiga inskränkningar i verksamheten. Den nya\r\norganisationens bemanning innebär en indragning\r\nav inte mindre än elva tjänster och inrättandet av\r\nendast två nya tjänster.</pre><pre>Inskränkningarna i verksamheten är givetvis\r\nmycket olyckliga och vittnar om en bristande\r\nförståelse för betydelsen av det brottsförebyggande\r\narbetet.</pre><pre>Av rättsväsendets totala resurser, 10,5 miljarder\r\nkronor, får Brottsförebyggande rådet endast\r\nomkring 20 miljoner kronor.</pre><pre>Det behövs i dag en omfattande satsning i hela\r\nlandet på det lokala brottsförebyggande arbetet,\r\nvilket Lars-Erik Lövdén varit inne på. Det gäller\r\nsärskilt den som riktar sig till ungdomen. Det är\r\nnödvändigt att starta fler brottsförebyggande\r\nprojekt. Polis, kommunala myndigheter och\r\nföreningsliv måste i ökande omfattning samverka\r\nför att förebygga brottslighet. Skolans roll är\r\nmycket viktig. Det gäller att utveckla positiva\r\nnormer, lösa konflikter och utveckla samarbete\r\nmellan generationer och i grannskap.</pre><pre>Det mycket lovande arbetet med grannsamverkan\r\nmot brottslighet, som jag själv deltagit i inom min\r\nkommun och som inletts på åtskilliga håll i landet,\r\nfordrar långt större resurser än vad den har i dag.</pre><pre>Samhället gör stora förluster på grund av\r\nomfattningen och inriktningen av brottsligheten.\r\nSatsningarna på den brottsförebyggande\r\nverksamheten kan ge mångfaldiga samhälleliga och\r\nenskilda besparingar. Det är därför en kortsynt\r\npolitik att inte göra nya och verksamma insatser på\r\ndetta område. Sådana insatser skulle komma att ge\r\nmycket god utdelning -- på kort sikt, men framför\r\nallt på lång sikt.</pre><pre>Anf. 104  KARL GUSTAF SJÖDIN (nyd):</pre><pre>Herr talman! Anledningen till att jag ger mig in i\r\ndebatten är det svar som justitieministern har\r\nlämnat till Lars-Erik Lövdén beträffande\r\npolispolitiken.</pre><pre>Det har gjorts en hel del utredningar och man har\r\nlämnat olika förslag. Riksdagsrevisorerna har\r\nlämnat förslag till riksdagen och nu senast har\r\nHåkan Winberg lämnat sin utredning. Det finns\r\nmotstridiga uppfattningar om vad som är bäst för\r\npolisen i dessa frågor. Rikspolisstyrelsen och\r\nSvenska polisförbundet har olika uppfattningar om\r\nvad som är bäst för det svenska polisväsendet.</pre><pre>Beträffande besparingskraven sade\r\njustitieministern att man var överens. Jag kommer\r\nmycket väl ihåg det, för jag reserverade mig genast.\r\nJag tyckte det var märkligt att framföra ett\r\nbesparingsförslag, som då var 500 miljoner men i\r\ndag är 540 miljoner kronor på tre år. Majoriteten\r\nsade att detta inte skulle drabba den operativa\r\nverksamheten. Eftersom jag, som ny politiker,\r\nkommer från den verksamheten, så ställer jag mig\r\nförvånad inför hur detta kan gå ihop. Tyvärr verkar\r\ndet inte som om det går ihop.</pre><pre>Detta har ställt till mycket stora problem för\r\npolisverksamheten i hela vårt land. Inte bara\r\njustitieministern, utan hela regeringen, har ju\r\nambitionen att öka antalet poliser på gatan. Men\r\ndessa besparingskrav kommer de facto att leda till\r\natt det minskar.</pre><pre>Man skall spara och det leder till att man i dag har\r\nen övertalighetssituation. Man har lagt fram förslag\r\nom att låta poliser som är 58 år eller äldre sluta i\r\nförtid för att ersätta dem med nyrekryterade\r\npoliser.</pre><pre>Besparingskraven medför samtidigt att\r\nlänspolismyndigheterna inte anser sig ha råd att\r\nskicka aspiranter för utbildning. Det är, som Lars-\r\nErik Lövdén sade, så att man kanske inte kan\r\ngenomföra någon verksamhet alls på\r\nPolishögskolan, därför att man inte får tillräckligt\r\nantal elever, så att skolan blir bärkraftig. Hela den\r\nframtida polisutbildningen hotas.</pre><pre>Så några ord om den ekonomiska brottsligheten.\r\nRiksdagen beslöt att inrätta en finanspolis och\r\nantog en lag mot penningtvätt, som finanspolisen\r\nskulle arbeta med. Men finanspolisen har stött på\r\npatrull från den statliga Finansinspektionen. Jag\r\nskulle vilja fråga justitieministern om man har\r\nkommit till någon lösning när det gäller\r\nförutsättningarna för finanspolisens arbete.</pre><pre>Alla dessa problem med polisverksamheten i dag\r\ntycker jag att man borde samla under en hatt. Jag\r\nvill fråga justitieministern om hon kan tänka sig att\r\ntillsätta en bred parlamentarisk kommission för att\r\nutreda dessa saker.</pre><pre>Nu måste polisen få dessa möjligheter. Det ligger i\r\nnationens intresse att klara ut vad som är polisens\r\nframtida roll både internationellt och nationellt\r\nangående inte minst de stora ekonomiska problem\r\nsom finns. Vad har justitieministern att svara\r\nbeträffande finanspolisen och den parlamentariska\r\nkommissionen?</pre><pre>Anf. 105  KJELL ELDENSJÖ (kds):</pre><pre>Herr talman! Jag ser att de båda interpellationerna\r\nkommer att gripa in i varandra. Jag anmäler mig\r\ndärför till ett anförande nu för att spara tid totalt.\r\nMitt anförande gäller det brottsförebyggande\r\narbetet.</pre><pre>Enligt min mening bör det brottsförebyggande\r\narbetet ske på både kort och lång sikt. De mera\r\nlångsiktiga åtgärderna måste inriktas på att\r\nåstadkomma attitydförändringar som gör att\r\nantalet motiverade gärningsmän minskar. Det är\r\nnödvändigt om vi i någon nämnvärd utsträckning\r\nskall få brottsutvecklingen att långsiktigt vända\r\nnedåt.</pre><pre>En mängd saker har förändrats i samhället sedan\r\n1950-talet. De har säkerligen haft en påverkan på\r\nbrottsutvecklingen. Koncentrationen av människor\r\ni tätorterna har ökat dramatiskt, antalet bilar har\r\nökat, mängden stöldbegärliga varor och deras\r\nlättillgänglighet har ökat och knarket har kommit\r\nin i samhället på ett helt annat sätt än tidigare.</pre><pre>Herr talman! Det har emellertid också hänt en del\r\nsaker när det gäller familjen, skolan, värderingar\r\noch normbildning. Andelen upplösta äktenskap\r\noch samboförhållanden har ökat dramatiskt.\r\nDärmed har ensamföräldrar och barn som lever\r\nmed endast en av sina biologiska föräldrar ökat i\r\nstor utsträckning. Under många år har vi i Sverige\r\nhaft en mer eller mindre värderingsneutral skola.\r\nDet har inte minst varit 1960-talets och 1970-talets\r\nenorma sexliberalism. Många sådana\r\nattitydförändringar, förändringar i värderingar och\r\nförändringar i familjestrukturer har skett sedan\r\n1950-talet. För att få en plattform att stå på och för\r\natt kunna åstadkomma attitydförändringar som på\r\nsikt leder till minskad brottslighet tror jag att det\r\nvore bra om vi kunde få fram en politiskt och\r\npraktiskt hanterlig sammanställning och\r\nutvärdering av den forskning som finns beträffande\r\nsambandet mellan ökad brottslighet och de\r\nförändringar som skett under de senaste 40 åren i\r\nvärderingar, familjesyn osv. Vid behov bör en\r\nfördjupad forskning ske.</pre><pre>Vill justitieministern verka i brottsförebyggande\r\nsyfte med hjälp av forskning? Det här tangerar\r\nLars-Erik Lövdéns tidigare fråga om BRÅ:s\r\nmedverkan.</pre><pre>Anf. 106  Justitieminister GUN HELLSVIK\r\n(m):</pre><pre>Herr talman! Jag tackar Kjell Eldensjö för\r\nomtanken att spara tid. Vi skall ha klart för oss att\r\ntvå av frågeställarna inte kan vara intresserade av\r\natt få svar på frågorna. Det är mera fråga om ett\r\ntaktiskt spel. Här har jag totalt sex minuter på mig\r\natt svara, och sedan ställs det frågor som icke har\r\nmed interpellationen att göra. Interpellationen har\r\nbegränsats till mycket konkreta, smala frågor. Jag\r\nvill ha detta sagt för att markera att det är\r\nfullständigt omöjligt för mig med denna tidsgräns\r\natt besvara alla frågorna.</pre><pre>Jag utgår från att vi när vi sedan kommer till Hans\r\nGöran Francks interpellation som behandlar\r\növergripande frågor kan diskutera det viktiga\r\nbrottsförebyggande arbetet. Det är inriktningen på\r\nden interpellationen.</pre><pre>Jag skall ändå försöka besvara så många frågor som\r\nmöjligt. En fråga som har återkommit hos flera av\r\nfrågeställarna är kopplad till den information som\r\nkom ut genom massmedia i morse. Jag vaknade\r\nsjälv till den och hoppade till, bl.a. av det skälet att\r\ndet som sades var fullständigt missvisande. Det har\r\naldrig funnits ett beslut om någon kurs till våren,\r\nalltså går det inte att fatta något beslut om att ställa\r\nin utbildningen. Det har tidigare beställts att litet\r\nmer än 300 polisaspiranter skall utbildas under\r\ninnevarande budgetår. Då beslutades att samtliga\r\ndessa apsiranter skulle påbörja sin utbildning i\r\naugusti. Något ytterligare är inte beställt.</pre><pre>Jag har bett att få kommentera dessa uppgifter i\r\nEkot. Det har inte vad jag har hört skett. Däremot\r\nhar jag noterat att samma information inte har sänts\r\nunder eftermiddagen. Man vet alltså nu att detta är\r\nfelaktig information. Jag är tacksam för att jag fick\r\nfrågan nu så att jag har fått möjlighet att rätta till\r\nsituationen.</pre><pre>En annan fråga som kom fram i litet olika\r\nskepnader gäller beläggningen på våra fängelser.\r\nDet är helt rätt att vi har en hög, på en del håll\r\nalldeles för hög, beläggning på våra fängelser.\r\nGenomsnittligt sett är beläggningen under 100 %,\r\nmen här finns variationer.</pre><pre>Jag vill passa på och påpeka att detta hänger\r\nsamman med den successiva förgrovningen av\r\nbrottsligheten. Många tror att det är de nu\r\ngenomförda lagändringarna som spelar in, men de\r\nhar ännu inte hunnit få genomslag. Utvecklingen på\r\n80-talet borde ha noterats och det ökade behovet\r\nborde ha förutsetts. Det har alltså inte skett.</pre><pre>Vi har projekterat och håller på att bygga ut. Det\r\nkommer att ta flera år att komma ned till en 85-\r\nprocentig beläggning. Men behovet av permanenta\r\nlokaler kommer att täckas till sommaren. Vi har\r\ngett klara besked till Kriminalvårdsstyrelsen att\r\nman måste ordna provisoriska lokaler.</pre><pre>Vi måste vara ytterligt försiktiga med\r\ndubbelbeläggning, bl.a. beroende på\r\nnarkotikaproblemen. Jag var i går på\r\nFosieanstalten. Där blev jag informerad om att det\r\nfinns en viss överinskrivning och en viss\r\ndubbelbeläggning. Men vi skall ha klart för oss att\r\ningen har delat cell mer än två veckor. Det är alltid\r\nfråga om nyinskrivna. De som har kommit in i\r\nsystemet förs inte samman.</pre><pre>Hans Göran Franck sade att vi inte gör något när\r\ndet gäller våldsbrott mot kvinnor, och han menar\r\nvidare att vi inte inser problemen med rasism. Jag\r\nvill peka på två exempel när det gäller våldsbrott\r\nmot kvinnor. Utöver att vi har skärpt straffen på\r\nflera områden har vi startat livvaktsverksamhet för\r\nförföljda kvinnor. Vi har infört larmpaket för\r\nkvinnor som känner otrygghet. Vi har också\r\nbeslutat om en lagrådsremiss i den senare frågan,\r\ndvs. rasistiska motiv som försvårande\r\nomständigheter vid brottslig gärning.</pre><pre>Jag håller fast vid vad jag har sagt vid många\r\ntillfällen. En bidragande orsak till utvecklingen av\r\nkriminaliteten i Sverige är inte i sig den\r\nsocialdemokratiska regeringen utan den\r\nsocialdemokratiska ideologin med dess annorlunda\r\nsyn på familjen. Men har tappat bort familjens\r\nviktiga betydelse. Det finns ingen bättre\r\nbrottsförebyggare än familjen. Det är min fasta\r\növertygelse. Självfallet är det viktigt att bygga sin\r\nkriminalpolitik på kunskap. Men det finns en\r\nkunskap som ligger i generationers erfarenheter.\r\nMan skall inte underskatta vetenskaplig forskning,\r\nmen man skall inte heller underskatta den av\r\nmänniskor överförda kunskapen från generation\r\ntill generation.</pre><pre>Anf. 107  LARS-ERIK LÖVDÉN (s):</pre><pre>Herr talman! Jo, justitieministern, jag är i hög grad\r\nintresserad av att få svar på mina frågor. Jag\r\nuppehöll mig i mitt föregående inlägg strikt vid de\r\nfrågeställningar jag hade i min interpellation. Det\r\när möjligt att Gun Hellsvik syftade på den del av\r\nmitt anförande som gällde brottsförebyggande\r\nverksamhet. Men jag ställde faktiskt en fråga i min\r\ninterpellation om vilka konkreta åtgärder som\r\nregeringen avser att vidta för att minska den grova\r\nbrottsligheten och för att komma till rätta med det\r\noprovocerade gatuvåldet.</pre><pre>Jag tyckte därför att det var ganska\r\nanmärkningsvärt att justitieministern inte med ett\r\nord berörde vikten av att satsa kraftfullt på det\r\nbrottsförebyggande arbetet. Jag är fullkomligt\r\növertygad om att det enda sättet för oss att nu bryta\r\nbrottskurvan, och få det betående, är att göra en\r\nmycket kraftfull satsning på det brottsförebyggande\r\narbetet.</pre><pre>Att svänga över resurser från reaktiva åtgärder till\r\nmer proaktiva åtgärder, lokala brottsförebyggande\r\nprojekt ute i bostadsområden, blir ännu\r\nbetydelsefullare i den sociala situation som vi nu\r\nupplever i Sverige; en situation med permanent hög\r\narbetslöshet, där hela ungdomsgenerationer\r\nriskerar att ställas vid sidan av det normala\r\nsamhället.</pre><pre>Om Gun Hellsvik åker ut på Rosengård i Malmö,\r\neller till Tensta i Stockholm eller till Angered i\r\nGöteborg så kan hon se den tunga sociala\r\nproblematiken. Där räcker det inte att vädja till\r\nfamiljeansvaret, utan det krävs kraftfulla åtgärder i\r\nbrottsförebyggande projekt.</pre><pre>Regeringen har här visat en oerhörd passivitet.\r\nRegeringen har liksom inte haft tid att syssla med\r\nde frågorna, när man så snävt uppehållit sig vid\r\nhårdare tag och strängare straff.</pre><pre>Jag anklagar inte för ett ögonblick regeringen för\r\natt vara skyldig till den tilltagande brottsutveckling\r\nsom vi haft när det gäller den grova\r\nvåldsbrottsligheten. Den utvecklingen har vi haft\r\n1992, och den fortsätter nu 1993. Det är inte\r\nregeringen som är skyldig till det. Men man måste\r\nanalysera, för att se vilka åtgärder som behövs för\r\natt långsiktigt få bukt med denna utveckling. Den\r\nanalysen har inte regeringen gjort med tillräcklig\r\nkraft.</pre><pre>Jag vill ta upp polispolitiken. Det som står i\r\ninterpellationssvaret när det gäller synen på polisen\r\nhar jag i mångt och mycket samma uppfattning om,\r\nexempelvis det som framförs om hur polisen bör\r\nutvecklas lokalt. Men regeringen undviker att se till\r\natt få ett genomförande till stånd på dessa punkter.\r\nDet gör man genom att bortse från att den lokala\r\npolisorganisationen nu utvecklas i helt felaktig\r\nriktning. Besparingarna går nu ut över konkret\r\npolisarbete på fältet. Då krävs det att regeringen\r\noch statsmakterna säger ifrån att detta inte får bli\r\nkonsekvenserna av besparingarna.\r\nKonsekvenserna måste bli att man slår samman\r\npolisdistrikt och att man genomför åtgärder,\r\nexempelvis åtgärderna i det förslag som är framlagt\r\nför Stocksholms vidkommande. Det brister från\r\nregeringens sida när det gäller polispolitiken.</pre><pre>Anf. 108  HANS GÖRAN FRANCK (s):</pre><pre>Herr talman! Det finns ingenting i\r\nsocialdemokratisk ideologi som skulle innebära att\r\nman inte vill satsa på att göra familjen medveten\r\nom de skyldigheter som man har inför såväl släkt\r\noch barn som vänner. Det är tvärtom viktigt att\r\nsatsa på. Men det behövs något mer.</pre><pre>I mitt första inlägg var jag inne på att familjerna\r\nmåste kunna utveckla denna grannsamverkan, som\r\njag tycker är så viktig. Jag har varit på tre sådana\r\nmöten i min hemkommun. Dit kommer väldigt\r\nmånga familjer och vill vara med och diskutera,\r\nmen de vill också organisera verksamhet för att\r\nskydda sig och för att utveckla sina områden för att\r\ngöra dem bättre och för att motverka\r\nbrottsbenägenheten.</pre><pre>Ett faktum är att den här verksamheten har kommit\r\ni gång alldeles för sent i Sverige. I England har\r\nsådana här kontaktkommittéer som har\r\ngrannsamverkanskaraktär 500 miljoner\r\nmedlemmar. För att vi nu skall kunna hämta in det\r\nsom är försummat -- försummelserna har vi alla\r\nansvar för -- gäller det att ordentliga satsningar görs\r\nhär för att kunna få en stor bredd.</pre><pre>Jag vill nämna att det finns fem projekt i gång av de\r\nså viktiga projekten av brottsförebyggande\r\nkaraktär. Vi vet också att resultaten har varit goda.\r\nMen tänk om vi, utöver de fem platser där vi har\r\nsådana här projekt, skulle kunna sprida det här\r\növer hela landet. Vilken effekt skulle inte det få!\r\nMen då fordras det helt andra satsningar än dem\r\nsom regeringen har velat stå för och som riksdagens\r\nmajoritet har anslutit sig till.</pre><pre>Det är inte bara att skärpa straffbestämmelsen,\r\njustitieministern, när det gäller brottsligheten av\r\nrasistisk och invandrarfientlig bakgrund. Det rör\r\nsig för det första om att den brottsbeivrande\r\nverksamheten, den spanande verksamheten, får\r\nhög prioritet. För det andra rör det sig om att\r\npolisen och åklagarna för en sådan utbildning att de\r\nverkligen kan klara av den här typen av\r\nbrottslighet. Här finns det mycket allvarliga brister.</pre><pre>Det betyder alltså att det fordras alldeles särskilda\r\nresurser för att kunna göra verksamma insatser.</pre><pre>Anf. 109  STEN ANDERSSON i Malmö\r\n(m):</pre><pre>Herr talman! Att uppgiften i dag i massmedierna,\r\nom att en ny polisaspirantutbildning skulle läggas\r\nned, var felaktig stämmer säkert. Det förutsätter\r\njag, eftersom statsrådet säger det. Men om\r\nmedierna hanterar frågor på det här viset är det\r\nanledning att anmäla detta till Radionämnden.\r\nDärför om det inte har funnits några planer på\r\nnågon kurs kan ju ingen kurs läggas ned heller.\r\nSvårare än så är det inte. Det blir alltså en senare\r\nfråga.</pre><pre>BRÅ och brottsförebyggande åtgärder är i och för\r\nsig bra. Men, detta har vi ju sysslat med i så många\r\når. Vi ser dess värre i dag resultatet. Vi ser däremot\r\ninte så mycket av resultat av åtgärder mot de akuta\r\nbrott som Svensson på gatan drabbas av i allt för\r\nstor omfattning varje dag. Här skulle man, menar\r\njag, sätta in ett betydligt större åtgärdsbatteri än\r\nhittills.</pre><pre>Några kommentarer till mina meddebattörer, Lars-\r\nErik Lövdén! Rosengård, Tensta och Angered.\r\nProblemen där har väl inte åstadkommits i dag eller\r\ni går. Det är 1980-talets problematik som nu dyker\r\nupp. Att skylla det på dagens borgerliga regering är\r\nhelt enkelt oärligt. Ni har själv skapat de problem\r\nsom ni i dag ser frukten av.</pre><pre>Låt oss säga att vi innan brottskurvan accelererade\r\nhade 16 000 poliser. Sedan fick vi 17 000 poliser och\r\ndå planade brottsskurvan ut. Det kanske hade varit\r\nbättre, fru statsråd, att lägga till ett tusental\r\nytterligare poliser så hade samma kurva kanske gått\r\nnedåt. Vi kan väl inte vara nöjda med att kurvan i\r\ndag planar ut.</pre><pre>Kjell Eldensjö sade att ett av skälen till att så\r\nmycket elände inträffade i Sverige var många\r\nspruckna äktenskap och att många sambor flyttade\r\nifrån varandra. Jag skulle vilja ställa en fråga som\r\ninte har med ämnet att göra. Är det inte bättre att\r\ntvå som inte trivs och fungerar tillsammans flyttar\r\nifrån varandra, än att de livet ut bor tillsammans\r\noch inte fungerar?</pre><pre>Anf. 110  KARL GUSTAF SJÖDIN (nyd):</pre><pre>Herr talman! Jag blev något förvånad när\r\njustitieministern sade att hon inte känner till\r\nproblematiken med Polishögskolan. Det kanske\r\nberor på det sätt den framställdes i mediernaa.</pre><pre>Rikspolisstyrelsen har trots allt gjort bedömningar\r\noch haft generella synpunkter på de här\r\nrationaliseringsplanerna. Jag vet att man delgivit\r\ndepartementet, som justitieministern förestår,\r\ndessa. Att man aviserat problemen med den\r\nkommande utbildningen -- om man nu över huvud\r\ntaget kommer att ha några aspiranter att utbilda på\r\ngrund av de här mycket stora\r\nrationaliseringskraven som man ålagts -- kan inte\r\nvara något främmande.</pre><pre>Jag vill också upprepa frågan om justitieministerns\r\ninställning till en bred parlamentarisk kommission\r\nför att se över problematiken, som onekligen finns\r\noch som många engagerar sig i.</pre><pre>Sten Andersson i Malmö gjorde en intressant\r\nreflexion om vad som skulle hända om man hittade\r\nknark i en cell som två fångar delar. Det blir tillfälle\r\natt prata om det en annan gång.</pre><pre>Anf. 111  KJELL ELDENSJÖ (kds):</pre><pre>Herr talman! Jag noterar först tacksamt att\r\njustitieministern har samma åsikt som jag när det\r\ngäller familjens betydelse. Jag tror ändå att det är\r\nviktigt att på något sätt belägga sambanden med\r\nvad som har hänt under årtiondena. Forskningen\r\nskulle då kunna vara ett bra instrument för att ge\r\nen plattform för de åtgärder som skall vidtas\r\nlångsiktigt. Jag är medveten om att mycket har hänt\r\nunder årtiondena som säkert är bra, och man\r\nkanske får betala ett pris för detta. I så fall kan man\r\nta fram underlaget och göra en värdering.</pre><pre>Vi har i dag i andrakammarsalen vid ett seminarium\r\nfått höra att riksdags- och utskottsarbetet i mycket\r\nskall gå ut på målstyrning, resultatanalys och\r\nframför allt utvärdering. Detta skulle då vara något\r\nslags utvärdering av vad som har hänt i samhället\r\nunder mycket lång tid, och där riksdagen också har\r\nhaft sitt inflytande.</pre><pre>Till Sten Andersson i Malmö vill jag säga att det är\r\nklart att det finns äktenskap där relationerna är så\r\ndåliga att det bästa är att de går isär. Men det är\r\nbeklagligt att det är så många äktenskap som går\r\nisär i dag och att så många barn drabbas av detta.\r\nDet vore intressant att få fram ett underlag som\r\nvisar varför det förhåller sig på detta sätt.</pre><pre>Anf. 112  Justitieminister GUN HELLSVIK\r\n(m):</pre><pre>Herr talman! När det gäller sambandet mellan\r\nuppväxt och brottsbenägenhet, är det som Kjell\r\nEldensjö och jag uttrycker belagt genom\r\nkriminologisk forskning. Det är också detta som\r\nligger till grund för Ungdomsbrottskommitténs\r\nförslag, som jag hoppas att riksdagen skall anta till\r\nvåren när den lagstiftning som gäller våra unga skall\r\nändras. Det behövs säkert ny forskning framöver\r\nmed nya infallsvinklar, men BRÅ har redan\r\nbedrivit sådan forskning.</pre><pre>Eftersom antagningen till Polishögskolan är en\r\ndagsaktuell fråga, vill jag bara informera K G\r\nSjödin om att de antagningar som nu görs och som\r\nplaneras innebär att antalet poliser redan till\r\nsommaren kommer att ligga 500 över den norm som\r\ntidigare har ansetts vara rimlig. Till sommaren 1995\r\nkommer antalet poliser att ligga 900 över den\r\nnormen. Det är viktigt att ta med den\r\ninformationen.</pre><pre>Jag besvarade en fråga om den parlamentariska\r\nkommissionen här i riksdagen häromdagen, och vi\r\nbehöver inte ta upp tiden med det nu.</pre><pre>När det gäller finanspolisen och Datainspektionen\r\nkan jag informera om att datalagstiftningen ligger\r\nhos Reidunn Laurén och att jag därför inte har\r\nsituationen klar för mig.</pre><pre>Lars-Erik Lövdén tog upp brottsutvecklingen, och\r\nvi måste klara ut detta litet grand.\r\nBrottsutvecklingen har tack och lov planat ut de två\r\nsenaste åren. Det är helt korrekt att de grövre\r\nbrotten har ökat, och en del av dem våldsamt. Men\r\ntotalt sett har det skett en minskning.</pre><pre>Vi skall komma ihåg att de som begår de allvarliga\r\nbrotten ytterst sällan är förstagångsförbrytare. Det\r\när personer som har varit föremål för den ena\r\nåtalsunderlåtelsen efter den andra, den ena\r\nvillkorliga domen efter den andra och den ena\r\nskyddstillsynen efter den andra. Därefter\r\nkonstaterar man att det inte finns mycket annat att\r\nvälja på än att sätta dem i fängelse. Merparten av\r\nde grova våldsbrott som begås i dag är alltså\r\nresultatet av dessa olika individers negativa\r\nutveckling under en längre tid.</pre><pre>Vad som är positivt att notera är att antalet brott\r\nsom ofta är förstagångsbrott däremot har minskat.\r\nDet har alltså totalt sett skett en utplaning. Vi\r\nkunde se det 1992, och prognoserna tyder på att det\r\nt.o.m. kan bli en liten minskning under\r\ninnevarande år.</pre><pre>Jag önskar att Lars-Erik Lövdén hade ställt en fråga\r\nom det brottsförebyggande arbetet direkt, i stället\r\nför att nu ställa delfrågor.</pre><pre>Det brottsförebyggande arbetet är bakgrunden till\r\natt vi driver verksamheten med den synliga polisen,\r\nbakgrunden till att vi driver det\r\nproblemorienterade arbetet, bakgrunden till att vi\r\nförra vintern tillsatte utredningen Trygghet i\r\nlokalsamhället. Den utredningen borde vara känd.\r\nDen behandlar bl.a. det som Hans Göran Franck\r\nefterfrågar, nämligen hur vi skall kunna koppla\r\nsamman polisen, som navet i det\r\nbrottsförebyggande arbetet, med grannsamverkan\r\nmot brott, andra typer av ideell verksamhet, men\r\nockså socialtjänst och andra myndigheter i den\r\noffentliga sfären.</pre><pre>Ett av problemen när det gäller det\r\nbrottsförebyggande arbetet i dag är att alla de goda\r\nkrafter som finns är dåligt samordnade. Vi löser\r\ninte problemet bara med fler poliser, utan det enda\r\nsättet att lösa problemet är att införa moral och etik\r\ni samhället och att låta alla goda krafter samverka.</pre><pre>Jag håller med Hans Göran Franck om att detta\r\narbete kommer i gång väldigt sent. Det borde ha\r\nkommit i gång under 80-talet, men det kom i gång\r\nförra vintern. Och det är bättre sent än aldrig. Vi\r\ntycker att detta är ett otroligt viktigt arbete. Det är\r\nviktigt bl.a. för att påverka attityder. Ett sätt att\r\npåverka attityder, t.ex. negativa rasistiska attityder,\r\när att engagera de goda krafterna i samhället.</pre><pre>När det gäller Ungdomsbrottskommitténs arbete,\r\nkan jag nämna att det som är viktigt i den framtida\r\nutformningen av arbetet med att angripa\r\nungdomars kriminalitet är att ytterligare involvera\r\nfamiljerna, det ansvar och den förmåga som de har\r\natt ge den unge stöd när han håller på att komma\r\nsnett.</pre><pre>Anf. 113  LARS-ERIK LÖVDÉN (s):</pre><pre>Herr talman! Jag skall börja med att be\r\njustitieministern om ursäkt för att jag inte ställer\r\nfrågorna på ett sätt som är acceptabelt från hennes\r\nsynpunkt. Jag tyckte att det i frågeställningen om\r\nvilka åtgärder som bör vidtas mot det oprovocerade\r\ngatuvåldet också ingick en dimension av\r\nbrottsförebyggande arbete. Jag vidhåller den\r\nuppfattningen.</pre><pre>Brottsutvecklingen har varit den att de grova rånen\r\nökade oerhört kraftigt under 1992. Bank- och\r\npostrån där vapen varit inblandade ökade med\r\n50 % under 1992, brotten mot vapenlagen med\r\n68 % och misshandelsbrotten med 12 %. Den\r\nutvecklingen har fortsatt under 1993.</pre><pre>Jag påstår inte att det här är en följd av\r\nregeringsskiftet 1991. Vad jag påstår är, att om vi\r\nskall föra en kriminalpolitik som är verksam räcker\r\ndet inte med den kriminalpolitik som regeringen\r\nför -- den är inte till fyllest. Det räcker inte med att\r\ngå ut och säga att hårdare tag och längre straff\r\nhjälper för att långsiktigt bryta brottskurvan. Det\r\när inte tillräckligt, justitieministern.</pre><pre>Jag vill ta upp en frågeställning som\r\njustitieministern förbigick i sina inlägg, och det\r\ngäller den ekonomiska brottsligheten.\r\nRiksåklagaren säger att situationen är\r\nlöjeväckande. Antalet anmälningar till ekoroteln\r\nvid Stockholmspolisen beräknas i år uppgå till 670,\r\nom man räknar med utvecklingen under det första\r\nhalvåret. Det är nästan en fördubbling i förhållande\r\ntill 1992.</pre><pre></pre><pre>Alla som i dag jobbar med ekobrottsbekämpningen\r\ntycker att situationen är katastrofal. De påstår att\r\ndet måste till helt andra åtgärder än de som hitintills\r\nhar vidtagits.</pre><pre>Jag är mycket förvånad över att regeringen har varit\r\nså passiv när det gäller åtgärder mot\r\nekobrottsbekämpningen. Redan i januari 1992\r\nredovisade Riksåklagaren och Rikspolischefen, på\r\nuppdrag av den socialdemokratiska regeringen, ett\r\nbrett åtgärdsprogram med ökade resurser och\r\nändrad lagstiftning. Men i stort sett har ingenting\r\nhänt.</pre><pre>Jag förstår inte varför regeringen är så passiv på ett\r\nområde som spelar en så central roll också när det\r\ngäller brottsutvecklingen i övrigt. Det här är inte\r\nbara isolerat till ekobrott. Det som händer inom\r\ntaxinäringen och hotell- och restaurangnäringen är\r\nju rent maffialiknande situationer där annan grov\r\nbrottslighet kopplas till den ekonomiska\r\nbrottsligheten.</pre><pre>Jag skulle vilja upprepa den fråga som jag ställde\r\ntill justitieministern i mitt inledningsanförande:\r\nKommer regeringen att i budgetpropositionen\r\navsätta kraftigt utökade medel, så att vi kan bygga\r\nut de personella resurserna för\r\nekobrottsbekämpandet?</pre><pre>Anf. 114  Justitieminister GUN HELLSVIK\r\n(m):</pre><pre>Herr talman! Lars-Erik Lövdén tar stora ord i sin\r\nmun.</pre><pre>När det gäller den ekonomiska brottsligheten kan\r\njag börja med att lämna rent statistiska uppgifter\r\nfrån Rikspolisstyrelsen, där Lars-Erik Lövdén själv\r\nsitter med. Jag utgår därför från att Lars-Erik\r\nLövdén har accepterat de här siffrorna.</pre><pre>Om vi ser till den personella resursutvecklingen vid\r\nRikskriminalpolisens ekorotel och utgår från de\r\nresurser som fanns 1986 och kallar dem för 100 %,\r\nfinner vi att det under de socialdemokratiska åren\r\nfram t.o.m 1991 skedde en minskning med 26 %.\r\n1992, vårt första hela regeringsår, ökade resurserna\r\npå ekoroteln till 91 % av 1986 års värde. Detta\r\nskedde alltså under ett år och innebär en ökning\r\nmed närmare 22 % i förhållande till vad som gällde\r\n1991. Om man trots detta säger att ingenting har\r\nhänt tycker jag att det är mycket egendomligt.</pre><pre>Med tanke på att Lars-Erik Lövdén hänvisar till\r\nRiksåklagaren finns det skäl att se vad som står i\r\nRiksåklagarens anslagsframställning inför\r\nkommande budgetår. Där påpekas att Polisen nu\r\nhar blivit så duktig och kommit i gång när det gäller\r\nutredning av ekobrott att den nya flaskhalsen nu är\r\nåklagarna. Detta är ytterligare ett bevis för att\r\nnågonting har hänt.</pre><pre>Jag nämnde i mitt svar att vi från regeringens sida\r\nhar satsat på RÅSOP, Riksåklagarens särskilda\r\noperation, som kommer att ha stor betydelse för\r\nkampen mot den grova ekobrottsligheten. Jag\r\nnämnde också i mitt svar att vi har öronmärkt 60\r\nmiljoner, varav i varje fall minst 30 miljoner -- och\r\ndet har Lars-Erik Lövdén möjlighet att påverka i sin\r\negenskap av styrelseledamot i Rikspolisstyrelsen --\r\nberäknas bli utnyttjade i arbetet mot\r\nekobrottsligheten. Kom alltså inte och säg att\r\ningenting har hänt!</pre><pre>Det som raserades under en period av ungefär fem\r\når byggde vi upp på bara nästan ett år.</pre><pre>Jag måste också få säga att jag instämmer med\r\nLars-Erik Lövdén om att det inte bara är fråga om\r\nhårdare tag för att bekämpa brottsligheten.\r\nHårdare tag är en del, men det finns också mycket\r\nannat. Jag vet dock att Lars-Erik Lövdén vill få det\r\natt verka som om jag inte är intresserad av något\r\nannat än hårdare tag. Men jag har i mina svar här\r\ntidigare mycket tidigt markerat att det\r\nbrottsförebyggande arbetet är grunden för\r\nframtiden.</pre><pre>Överläggningen var härmed avslutad.</pre><pre>16 §  Svar på interpellation 1993/94:18 om\r\nkriminalpolitiken</pre><pre>Anf. 115  Justitieminister GUN HELLSVIK\r\n(m):</pre><pre>Herr talman! Hans Göran Franck har ställt sex\r\nfrågor till mig om kriminalpolitiken. Han har frågat\r\nvilka belägg jag har för att ytterligare\r\nstraffskärpningar skulle minska straffnivån. Jag\r\nutgår ifrån att Hans Göran Franck menar\r\nstraffskärpningarnas betydelse för att minska\r\nbrottsnivån. Vidare har han frågat vilket lagligt\r\nstöd det enligt min mening finns för att staten\r\ngenom bestraffning av brottslingen upprättar\r\nbrottsoffret. Han har också frågat om en beräknad\r\nutbyggnad av antalet fängelseplatser med ca 1 400\r\ntill en uppskattad nybyggnadskostnad om ca 2\r\nmiljarder kronor och en årlig driftskostnad om ca\r\n700 miljoner kronor är ändamålsenlig och\r\nförsvarlig. Vidare har han frågat vilka alternativ till\r\nfängelse regeringen är beredd att verka för utöver\r\nsamhällstjänst och intensivövervakning. Dessutom\r\nhar han frågat vilka åtgärder regeringen vill föreslå\r\nför att förbättra förhållandena för dem som\r\nbefolkar fängelserna i syfte att förhindra återfall\r\noch främja en bättre social anpassning efter\r\nfrigivningen. Slutligen har han frågat vilka\r\nytterligare sasningar på brottsförebyggande\r\nåtgärder regeringen vill göra.</pre><pre>Jag har tidigare i dag besvarat en interpellation av\r\nLars-Erik Lövdén om åtgärder mot brott. Eftersom\r\nde båda interpellationerna berör samma område\r\nkan viss upprepning av vad jag då svarade inte\r\nundvikas.</pre><pre>Under lång tid har antalet polisanmälda brott ökat\r\nmycket kraftigt. Sedan år 1950 har antalet mer än\r\nfemdubblats. Under de senaste fem åren, framför\r\nallt under år 1992, har visserligen ökningstakten för\r\nantalet anmälda brott avtagit. Tillgängliga\r\nrapporter avseende innevarande år pekar t.o.m.\r\nmot att ökningstakten avstannat. Det är dock för\r\ntidigt att säga om trenden är bestående.</pre><pre>Trots att ökningstakten avtagit har brottsligheten\r\nen nivå som inte kan accepteras, och jag ser det som\r\nen av mina främsta uppgifter att kriminalpolitiken\r\ninriktas på att minska brottsligheten och att öka\r\nmänniskors trygghet att inte utsättas för brott.</pre><pre>Regeringen har också i regeringsförklaringen slagit\r\nfast att all brottslighet skall bekämpas med kraft.\r\nDär sägs vidare att kriminalpolitikens förnyelse\r\ninriktas på att minska brottsligheten, öka den\r\nenskildes rättstrygghet och stärka stödet till\r\nbrottsoffer. Den borgerliga regeringens\r\ngrundläggande kriminalpolitiska utgångspunkter är\r\nsåledes mycket enkla och tydliga.</pre><pre>Som exempel på regeringens åtgärder för att\r\nminska brottsligheten kan nämnas de skärpta\r\nreglerna för villkorlig frigivning, som trädde i kraft\r\nden 1 juli 1993. Vidare kan nämnas de för ett flertal\r\nbrott skärpta straffskalorna, som trädde i kraft vid\r\nsamma tidpunkt. Samtidigt genomfördes också\r\nskärpningar i narkotikalagstiftningen, bl.a. för att\r\ningripa kraftfullare mot personer i missbrukarledet.\r\nRegeringen har också helt nyligen avlämnat en\r\nproposition beträffande grovt rattfylleri m.m. till\r\nriksdagen. I propositionen läggs fram förslag till\r\nlagändringar som bl.a. bygger på en strängare syn\r\npå trafiknykterhetsbrott.</pre><pre>Det sagda utgör bara några exempel på de\r\nförändringar och skärpningar som regeringen har\r\ngenomfört eller förslagit.</pre><pre>Vidare har ett helt nytt påföljdssystem för unga\r\nnyligen presenterats av Ungdomsbrottskommittén.\r\nFörslaget är mycket intressant, och arbetet med\r\nreformen är prioriterat på departementet. Vi vet att\r\nett kriminellt beteende ofta grundläggs i tidig ålder.\r\nDet är därför särskilt viktigt att brott som begås av\r\nunga möts med fasthet och konsekvens.</pre><pre>Givetvis är inte straffskärpningar det enda\r\nverkningsfulla medlet i kampen mot brottsligheten.\r\nJag vill dock på det bestämdaste ta avstånd ifrån\r\nden uppfattning som Hans Göran Franck synes\r\nomfatta, nämligen att straffskärpningar skulle vara\r\nbetydelselösa i detta avseende. Tvärtom är det min\r\nfasta övertygelse att en bestämd och entydig\r\nreaktion från samhällets sida har betydelse som\r\nbrottsavhållande faktor.</pre><pre>Dessutom måste det från statsmakternas sida utgå\r\nen klar signal om att brott inte accepteras. Den\r\nallmänna trovärdigheten till straffsystemet fordrar\r\nockså att de straff som utdöms upplevs som rättvisa\r\noch satta i proportion till brottets allvar. Under en\r\nföljd av år har detta inte alltid varit fallet. Att brott\r\nskall följas av straff utgör ett grundelement i de\r\nflesta människors rättsuppfattning. Straffet har\r\nvidare en avgörande betydelse för upprätthållande\r\nav idén om brottet som en klandervärd handling.\r\nMöjligheten att döma ut och verkställa straff utgör\r\ni många fall det yttersta medlet för att visa att\r\nrättsordningen har ett verkligt innehåll och att det\r\nallmänna har både kraft och vilja att genomdriva de\r\nprinciper som kommer till uttryck däri. Genom att\r\nkonsekvent bestraffa sådana handlingar som anses\r\nallmänt förkastliga bekräftar och förstärker också\r\ndet allmänna den naturliga moralbildning som är\r\nnödvändig för att umgänget mellan medborgarna\r\nskall fungera.</pre><pre>När det gäller brott som riktar sig mot enskilda\r\ninnebär straffet dessutom en viktig signal till\r\nbrottsoffret att samhället tar den kränkning som\r\nbrottet inneburit på allvar och att denna kränkning\r\ninte är något som skall accepteras. Denna funktion,\r\natt brottsoffret upprättas genom straffet, är särskilt\r\nbetydelsefull vid våld, hot och andra övergrepp där\r\nbrottsoffret felaktigt ofta lägger en del av skulden\r\npå sig själv. Om inte statsmakterna förmår att ge\r\nmedborgarna uppfattningen att de står på\r\nbrottsoffrens sida mot dem som begår brotten, har\r\nstaten misslyckats med en av sina grundläggande\r\nuppgifter. Den angivna funktionen utgör således en\r\nav de grundläggande anledningarna till att ett\r\nsamhälle måste bestraffa den som begår brott. När\r\nstraff skall utmätas i det enskilda fallet skall också\r\nden skada och kränkning som gärningen inneburit\r\nbeaktas. Detta framgår redan av brottsbalkens\r\nstraffvärderegler och utgör inget utslag av\r\nvedergällningstänkande, som Hans Göran Franck\r\nsynes mena.</pre><pre>Att det i sammanhanget uppkommer kostnader är\r\nen självklarhet. Enligt mitt synsätt är det emellertid\r\nkostnader som samhället måste vara berett att ta,\r\nom vi skall ha ett straffsystem som vill göra anspråk\r\npå att vara trovärdigt i allmänhetens ögon. Det bör\r\nockså betonas att regeringens kriminalpolitik, som\r\njag nyss påpekat, syftar till att få ner brottsligheten,\r\noch därigenom också minska de kostnader som\r\nbrottsligheten föranleder.</pre><pre>I direktiven till Straffsystemkommittén, som\r\ntillsattes under år 1992, ingår, utöver frågan om\r\nvillkorlig frigivning, att överväga nya\r\npåföljdsalternativ, såsom exempelvis\r\nintensivövervakning och villkorligt fängelse. Redan\r\nunder nästa år kan det för övrigt bli aktuellt med en\r\nförsöksverksamhet med elektronisk övervakning.\r\nRegeringen har gett Kriminalvårdsstyrelsen i\r\nuppdrag att förbereda en sådan försöksverksamhet.</pre><pre>Även om fängelse inte kan undvaras som ett\r\ncentralt inslag i straffsystemet, kan man ine bortse\r\nifrån att fängelse är förenat med nackdelar. Det är\r\ndärför önskvärt om det går att finna nya påföljder\r\nsom kan tillgodose kravet på en adekvat reaktion\r\npå ett brottsligt handlande utan de nackdelar som\r\när förenade med ett fängelsestraff. Alternativ till\r\nfängelsestraff måste dock på ett annat sätt än vad\r\nsom hittills varit fallet utformas så, att det i ett\r\nlängre perspektiv främjar förtroendet för\r\nrättssystemet. Ett konsekvent påföljdssystem som\r\nger klara signaler om samhällets intentioner skall\r\ninte heller underskattas som ett medel för att på\r\nlång sikt bekämpa brottsligheten. Samtidigt måste\r\nockså systemet präglas av humanitet och respekt\r\nför individen. Även om fängelsestraff inte kan\r\nundvaras är det viktigt att utveckla också andra\r\npåföljdsalternativ. Jag vill emellertid inte föregripa\r\nkommitténs arbete genom att närmare ange hur\r\npåföljdssystemet bör se ut eller vilka alternativa\r\npåföljder som kan komma i fråga.</pre><pre>Som Hans Göran Franck säkert känner till bedrivs\r\ninom ramen för verkställigheten av fängelsestraff\r\nen rad verksamheter och program för att förebygga\r\nåterfall i brott. Det är min uppfattning att\r\nverkställighetstiden skall användas till att positivt\r\npåverka de intagna till och skapa förutsättningar för\r\nett liv i frihet utan kriminalitet och droger.\r\nÅtgärder som syftar till att förebygga återfall i brott\r\nprioriteras av regeringen. Kriminalvården skall\r\nsåledes fortsätta att utveckla och vidmakthålla\r\nolika former av strukturerade åtgärdsprogram för\r\nolika kategorier av intagna och då ofta i samverkan\r\nmed socialtjänsten, arbetsmarknadsmyndigheterna\r\noch andra samhällsorgan.</pre><pre>Jag vill i detta sammanhang särskilt peka på att det\r\ni den tidigare berörda propositionen om grovt\r\nrattfylleri m.m. uttalas att fängelsedömda\r\ntrafiknykterhetsbrottslingar under anstaltsvistelsen\r\nbör beredas möjlighet att genomgå\r\nalkoholavvänjande behandling.</pre><pre>Av det sagda framgår att regeringen gör stora\r\nsatsningar på brottsförebyggande åtgärder och att\r\nregeringen -- till skillnad från tidigare\r\nsocialdemokratiska regeringar -- på allvar försöker\r\nkomma till rätta med kriminaliteten. Jag vill därför\r\nsom svar på Hans Göran Francks sista fråga hänvisa\r\ntill min tidigare redovisning. Jag vill dock tillägga\r\nföljande.</pre><pre>För att straffbestämmelserna och påföljdssystemet\r\nskall fylla sin funktion i kampen mot brottsligheten\r\nmåste andelen uppklarade brott öka väsentligt i\r\nförhållande till i dag. Detta är framför allt en\r\nuppgift för polisen. Regeringen har redan vidtagit\r\nåtgärder för att fylla bristen på utbildade poliser.\r\nDen målsättningen är i det närmaste redan\r\nuppfylld. Under våren 1993 tillsatte regeringen\r\nockså en kommitté med uppgift att lägga fram\r\nförslag om hur polisen i högre grad skall kunna\r\nsamarbeta med bl.a. myndigheter och enskilda för\r\natt åstadkomma en minskning av brottsligheten och\r\nen ökad trygghet för invånarna.</pre><pre>Jag vill också framhålla att många av de åtgärder\r\nsom har betydelse för att minska brottsligheten och\r\nskapa rättstrygghet ligger utanför\r\nstrafflagstiftningens område. Det är främst inom\r\nfamiljen och i skolan som människor fostras till\r\nansvarskännande individer. Lagstiftning kan aldrig\r\nersätta den normbildning som måste ske hos\r\nindividen. Lagen kan endast utgöra ett stöd i detta\r\navseende. Ökad medvetenhet kring de problem\r\nsom ligger till grund för brottsligheten och\r\nuppmuntran till engagemang och ansvarstagande\r\nhos enskilda utgör nödvändiga förutsättningar för\r\nen framgångsrik kriminalpolitik.</pre><pre>Anf. 116  HANS GÖRAN FRANCK (s):</pre><pre>Herr talman! Jag tackar för att justitieministern har\r\nlämnat svar på min interpellation. Jag är inte nöjd\r\nmed svaret i alla delar. Det är många svepande svar\r\npå ganska konkreta frågor. Justitieministern\r\nundviker helt att svara på en fråga som jag har\r\nställt, vilken jag nu upprepar: Vilket lagligt stöd\r\nfinns enligt justitieministern för att staten genom\r\nbestraffning av brottslingen upprättar brottsoffret?\r\nJag undrar om justitieministern vidhåller sin\r\nuppfattning på den här punkten. Det vore av\r\nintresse att diskutera vilken lagbestämmelse som\r\nhon har i åtanke.</pre><pre>Gun Hellsvik förklarar att\r\nUngdomsbrottskommitténs förslag är mycket\r\nintressant och att arbetet med en reform är\r\nprioriterat i departementet. Den\r\nbrottsförhindrande effekten av ökande inspärrning\r\ni fängelse har av forskningen, senast i två\r\navhandlingar från Stockholms universitet och av\r\nUngdomsbrottskommittén, bedömts som\r\nmarginell. Det gäller även effekterna av\r\nhalvtidsreformen 1983. Påtagliga effekter på\r\nbrottsnivån genom inspärrning av gärningsmän kan\r\ninte uppnås utan att fängelsebeläggningen\r\nflerfaldigas till en kostnad av åtskilliga miljarder\r\nkronor. Detta konstaterande innebär inte -- hör på\r\nnu, justitieministern -- att straffskärpningar skulle\r\nvara betydelselösa, som justitieministern felaktigt\r\npåstår att jag skulle ha sagt, utan endast att man i\r\nvarje realistisk kriminalpolitik måste beakta de\r\nforskningsresultat som föreligger.</pre><pre>Jag vill också erinra om att\r\nUngdomsbrottskommittén uttryckligen säger att\r\nstraffet innehåller ett moment av vedergällning. Jag\r\nundrar om det är detta som justitieministern anser\r\nvara intressant.</pre><pre>Justitieministern vidhåller sin tidigare, i flera fall\r\nframförda, åsikt att det är hennes övertygelse att\r\nstraff har brottsminskande effekter. Hon anser sig\r\nalltså fortfarande inte behöva ta ställning till\r\nvetenskap och beprövad erfarenhet. Forskningen\r\nhar klart ifrågasatt såväl allmänpreventiva som\r\ninkapaciterande effekter av fängelse på det sätt som\r\nbeskrivs av justitieministern -- för att inte tala om\r\nbehandlingseffekter i fångvårdsanstalter.</pre><pre>Justitieministern säger att det måste från\r\nstatsmakternas sida utgå en klar signal om att brott\r\ninte accepteras. Menar verkligen justitieministern\r\natt så inte har varit fallet? År 1990 utdömdes fler\r\nfängelsestraff än någonsin tidigare i historien,\r\nnämligen 15 527 fängelsedomar. Hur många\r\nfängelsestraff eller övriga straff anser Gun Hellsvik\r\natt ''den allmänna trovärdigheten till\r\nstraffsystemet'' fordrar.</pre><pre>Justitieministern säger att det bör betonas att\r\nregeringens kriminalpolitik syftar till att få ner\r\nbrottsligheten och därigenom också minska de\r\nkostnader som brottsligheten föranleder. Min fråga\r\ngällde: Är en utbyggnad av fängelse till mycket\r\nhöga kostnader verkligen det optimala sättet att\r\nanvända pengarna i brottsbekämpningen? Jag vill\r\nerinra om att de lagändringar som regeringen\r\ngenomfört eller planerar huvudsakligen är orsaken\r\ntill att Kriminalvårdsstyrelsen nu uppskattar att\r\n1 400 nya anstaltsplatser, främst slutna, måste\r\nbyggas. Nybyggnadskostnaden för så många slutna\r\nplatser kan beräknas till ca 2 miljarder kronor och\r\ndriftkostnaderna, om alla platser fylls, till ca 700\r\nmiljoner kronor per år. Till detta kommer växande\r\nkostnader för häkten, som för närvarande är\r\növerfulla.</pre><pre>I dagarna har Riksdagens revisorer presenterat en\r\nförstudie om kriminalvården. Av den framgår att\r\ndygnskostnaden vid sluten anstalt är 1 492 kr och\r\nvid häkte 1 663 kr. Jag anser att det är nödvändigt\r\natt vidta effektiva åtgärder både genom lagstiftning\r\noch på andra sätt för att minska fångpopulationen.</pre><pre>Anf. 117  KJELL ELDENSJÖ (kds):</pre><pre>Herr talman! Det kan vara litet knepigt att lägga\r\nupp anförandena med tanke på att\r\ninterpellationerna, som i det här fallet, går in i\r\nvarandra. Jag skall korta ner mitt anförande litet\r\noch göra mitt bästa för att det på något sätt skall gå\r\nihop. Jag kan dock inte undvika att komma tillbaka\r\ntill frågan om överbeläggning vid fängelserna.</pre><pre>Olika partier och politiker kan givetvis ha olika syn\r\npå hur man effektivast prioriterar metoderna för\r\nbrottsbekämpningen. För min del anser jag att\r\nkampen mot brottsligheten måste föras på flera\r\nolika plan. Attitydförändringar när det gäller\r\nbrottsbekämpning måste ske på kort sikt men också\r\npå lång sikt, som jag förut nämnde. Detta innebär\r\nakutingripande, snabb handling respektive\r\ntålmodigt brottsförebyggande arbete.</pre><pre>På kort sikt är det alldeles nödvändigt att så långt\r\nmöjligt återupprätta allmänhetens skamfilade\r\ntilltro till rättsväsendet. Folk i allmänhet har haft\r\nsvårt att förstå varför brottslingar bara sitter av\r\nhalva strafftiden i fängelsena. Därför har vi i kds\r\nställt oss bakom återinförandet av två tredjedels\r\nvillkorlig frigivning. Folk kräver att de som begår\r\nallvarliga brott också skall få rejäla straff. Därför\r\nhar vi i kds gått med på de straffskärpningar som\r\nunder senare år har skett. Det innebär inte att vi\r\ntycker att frihetsberövandet i sig är en bra\r\nstraffåtgärd för att få brottslingar på bättre tankar.\r\nMen har man begått allvarliga brott, får man också\r\nta ett relevant straff. Under tiden man avtjänar sitt\r\nstraff avhålls de också från ytterligare brott.\r\nFörhoppningsvis skall fängelsestraff vara\r\npreventivt avskräckande.</pre><pre>Denna vår syn, att fängelse inte kan vara någon bra\r\nmiljö, innebär att fängelsetiden måste fyllas med ett\r\nså bra och konkret innehåll som möjligt. Stora\r\nansträngningar måste göras för att åstadkomma bra\r\nhabiliterings- och rehabiliteringsprogram för\r\ninternerna under anstaltstiden, så att de kan\r\nåtervända till ett socialt acceptabelt liv ute i\r\nsamhället. Drogavvänjning, arbetsträning, sociala\r\nkontakter och liknande under fängelsetiden är\r\nväldigt viktigt för en sådan anpassning. Frivilliga\r\norganisationer som vill arbeta kontaktskapande på\r\nanstalter måste ges goda möjligheter till detta.\r\nArbetet med att göra anstalterna drogfria får inte\r\neftersättas utan bör i stället effektiviseras.</pre><pre>Herr talman! Dubbelbeläggning i fängelse tror jag\r\ni allmänhet motverkar de tidigare nämnda\r\nintentionerna om rehabilitering, social träning\r\nm.m. Därför bör de avvisas som en generell åtgärd.\r\nPlatsbristen måste lösas på annat sätt. Ett sätt att i\r\nalla fall på lång sikt mildra bristen på\r\nfängelseplatser och att samtidigt göra straffen mer\r\nrehabiliterande är att utöka och utveckla\r\nalternativen till fängelsestraff. Jag tänker då på\r\nsamhällstjänst, kontraktsvård och\r\nintensivövervakning med inslag av elektronik.</pre><pre>I kds anser vi att det är särskilt angeläget att\r\nsamhället snabbt och med fasthet ingriper mot\r\nungdomsbrottslingar för att om möjligt därmed\r\nbryta brottskarriären innan den tar fart. Det är\r\nockså särskilt viktigt att i första hand utdöma andra\r\npåföljder än fängelse. Samhällstjänst kan vara en\r\nlämplig påföljd för unga förbrytare. Därför bör\r\ndenna åtminstone för de unga vara en fristående\r\npåföljd utan direkt koppling till utdömande av\r\nfängelse.</pre><pre>Jag skall nu övergå till att ställa några frågor om\r\növerbeläggning: Vilka lugnande besked har\r\njustitieministern att ge personalen på de anstalter\r\ndär situationen med överbeläggning och ökat\r\nnarkotikabruk börjar bli ohanterlig? Hur skall man\r\nvid anstalterna klara av narkotikaökningen? Hur\r\nersätts visitationspatrullernas tidigare insatser?\r\nKommer narkotikahundar att finnas i samma\r\nutsträckning i fortsättningen som tidigare?</pre><pre>Jag besökte nyligen en anstalt. Där var man mycket\r\norolig över just det hårda trycket beroende på\r\növerbeläggningarna men också på grund av att\r\nnarkotikabruket har ökat vid fängelset, ett fängelse\r\nsom för några år sedan ansågs vara narkotikafritt\r\nmen där det i dag förekommer ganska mycket\r\nnarkotika.</pre><pre>Anf. 118  Justitieminister GUN HELLSVIK\r\n(m):</pre><pre>Herr talman! Först några av delfrågorna. Hans\r\nGöran Franck frågade i sin interpellation vad jag\r\nhade för lagligt stöd för att staten genom\r\nbestraffning av brottslingen upprättar brottsoffret.\r\nI mitt svar -- jag skall upprepa detta -- säger jag att\r\nnär straff skall utmätas i det enskilda fallet skall\r\nockså den skada och kränkning som gärningen\r\ninneburit beaktas. Detta framgår av delar av\r\nbrottsbalkens straffvärderegler. För att vara mera\r\nprecis kan jag hänvisa till 29 kap. brottsbalken.\r\nDetta att brottsoffret upprättas är så att säga en\r\nfunktion av straffet.</pre><pre>Sedan återkom Hans Göran Franck med litet andra\r\nord till något som stod i interpellationen och som\r\njag fann stimulerande, trots att detta inte var\r\navsikten. Nu talade Hans Göran Franck om att jag\r\ntalar om en övertygelse.</pre><pre>I interpellationen beskylls jag för att använda sunt\r\nförnuft. Jag måste säga att jag tar det som en\r\nkomplimang, om jag anses ha och använda sunt\r\nförnuft. Det betyder inte att jag ifrågsätter\r\nforskning, men vad det här är fråga om är\r\nmänniskans inre tankar, känslor och funktioner.\r\nJag är övertygad om att man med forskarens\r\nkunskap och med det egna sunda förnuftet kommer\r\nmycket längre än om man bara läser vetenskapliga\r\nrapporter. Dessutom har inte Hans Göran Franck\r\nhelt rätt. Visst finns det de som hävdar att\r\nfängelsestraffet inte har någon funktion. Jag vågar\r\ntillstå att båda dessa forskningsresultat finns. Det\r\nfinns också andra som hävdar att fängelsestraffet\r\nhar effekter och menar sig kunna visa detta. I vart\r\nfall säger mig mitt sunda förnuft att om man\r\ndrabbas av något negativt kan det fungera\r\navhållande.</pre><pre>Hans Göran Franck frågade om jag anser att\r\nfängelse är optimalt. Nej, det gör jag inte. Hade jag\r\ngjort det, hade jag inte tagit initiativ till att tillsätta\r\nStraffsystemkommittén, som ju har som en av sina\r\nhuvuduppgifter att komma med förslag till\r\nalternativa påföljder. Jag hade inte heller tagit\r\ninitiativ till att se till att få samhällstjänst införd i\r\nhela Sverige. Detta gjorde inte ni\r\nsocialdemokrater. Ni trodde inte tillräckligt mycket\r\npå det alternativet för att våga låta det gälla för hela\r\nSverige. Om jag hade ansett att fängelse var\r\noptimalt, hade jag inte heller tagit initiativ till ett\r\nförsök med elektronisk övervakning, vilket jag\r\nockså i initialstadiet fått ganska mycket kritik för.\r\nDet är bara några år sedan Socialdemokraterna\r\nhade chansen men då inte ville lägga fram ett sådant\r\nförslag. Jag tycker att detta är svar nog på frågan\r\nom jag tycker att fängelse är optimalt. Jag anser att\r\nfängelse är nödvändigt. Men vi måste få ett bättre\r\nsystem därför att fängelse används mer än vad som\r\negentligen skulle behövas om vi hade andra och\r\nbättre instrument.</pre><pre>Kjell Eldensjö talade om det långsiktiga, vilket\r\negentligen är det allra viktigaste. En långsiktig del\r\när att åstadkomma ett bättre innehåll under\r\nfängelsevistelserna. Det är också en av de delar som\r\nFängelseutredningen har arbetat med.\r\nFängelseutredningen har också lagt fram förslag\r\nom hur vi skall komma till rätta med\r\nnarkotikaproblemen på fängelserna. Jag kan inte i\r\ndag svara för effekterna av att man har förändrat\r\narbetet med att efterforska narkotika, men\r\nKriminalvårdsstyrelsen har skyldighet att följa upp\r\nvad dessa förändringar innebär.</pre><pre>Vi håller på att arbeta med Fängelseutredningens\r\nbetänkande för att lägga fram förslag till den\r\nlångsiktiga hanteringen. Bl.a. på grund av\r\nnarkotikaproblemen har jag samma uppfattning\r\nsom Kjell Eldensjö, att dubbelbeläggning generellt\r\ninte kan fungera. Om det skall förekomma måste\r\ndet vara i situationer där vi inte har anledning att\r\nräkna med narkotika eller våldstendenser, och\r\nenbart under korta strafftider.</pre><pre>Ungdomsbrottskommittén är ett annat exempel på\r\ndet arbete som syftar till långsiktiga förändringar.\r\nDen är i högsta grad intressant i det\r\nbrottsförebyggande arbetet, eftersom vi enligt min\r\nmening, när det gäller kriminalpolitiken, har varit\r\ninhumana när vi inte på ett tidigt stadium reagerat\r\nnär våra ungar har överskridit normerna. Om vi\r\nreagerar tidigt kan vi reagera milt. Men om vi låter\r\nbli att reagera gång efter gång riskerar vi att befästa\r\nde unga i ett felaktigt beteende. Sedan kanske vi är\r\ntvungna att sätta dem i fängelse. Det är ett\r\nmisslyckande.</pre><pre>Anf. 119  HANS GÖRAN FRANCK (s):</pre><pre>Herr talman! Jag anser att regeringen och\r\njustitieministern är inne på att föra en\r\nkriminalpolitik som i många stycken liknar den som\r\nandra konservativa regeringar tidigare har fört;\r\nexempelvis den som fördes under Ronald Reagans\r\nadministration, eller under Margaret Thatchers\r\nregeringstid.</pre><pre>Vi vet att den kriminalpolitik som bedrevs under\r\nReaganadministrationens tioåriga period fick\r\nkatastrofala följder för kriminalpolitiken. Den\r\ninnebar en fördubbling av antalet fångar, med en\r\nkraftig överbefolkning av fängelserna och med\r\nfånguppror och massrymningar som följd. Vi har\r\ninte kommit dit, men det är inriktningen på\r\npolitiken som i många stycken liknar nämnda\r\npolitik. Erfarenheterna från USA och England\r\nborde bekymra Gun Hellsvik. Jag anser att hon\r\nlever kvar i en form av dogmatisk konservatism när\r\nhon talar om kriminalpolitik, med tanke på det\r\nstrafftänkande som hon så ivrigt talar för.</pre><pre>När det gäller frågan om det lagliga stödet, som jag\r\nville få svar på, anser jag inte att man kan tillgripa\r\nfängelsestraff för att upprätta brottsoffret.\r\nUpprättelse av brottsoffret skall ske på annat sätt:\r\ngenom skadestånd och genom hjälpinsatser till\r\nbrottsoffret. Om man skall bestraffa en brottsling\r\nför att det skall leda till en upprättelse, kan man ju\r\nfråga sig hur långt man skall gå. Om tankar i den\r\nriktningen utvecklas kan det leda till en återkomst\r\nav vedergällningstänkandet.</pre><pre>I övrigt skulle jag gärna vilja ha justitieministerns\r\nkonkreta svar på det jag nämnde i ett tidigare inlägg\r\nom de brottsförebyggande åtgärderna när det\r\ngällde inskränkningarna.</pre><pre>Anf. 120  KJELL ELDENSJÖ (kds):</pre><pre>Herr talman! Jag kan konstatera att\r\njustitieministern och jag är inne på samma linje när\r\ndet gäller många av de frågor som jag har ställt. En\r\nplump i protokollet är möjligen det, hoppas jag,\r\nkortsiktiga problemet med överbeläggningen på\r\nfängelserna. Hos personalen finns en verklig oro.\r\nSignaler om detta kommer inte bara från ett håll,\r\nutan från flera anstalter. Jag ser med oro att detta\r\ntycks fortsätta under en tid.</pre><pre>Anf. 121  Justitieminister GUN HELLSVIK\r\n(m):</pre><pre>Herr talman! Det sista först, nämligen frågan om\r\növerbeläggningen. Det är helt klart ett problem på\r\nen del håll. Som jag nämnde i samband med den\r\ntidigare interpellationen beror de problemen i dag\r\ni första hand på att man inte var förutseende under\r\n1980-talet och byggde ut våra fängelser eller letade\r\nfram alternativa påföljder. Vi har inte någon\r\növerbeläggning om vi ser på hela tillgången av\r\nfängelseplatser. Däremot kan vi se att det under\r\nfebruari mars kommer att bli problem. Därför har\r\nkriminalvårdsstyrelsen fått besked om att skapa\r\nprovisoriska lösningar; hyra lokaler eller vidta de\r\nåtgärder som de anser lämpliga.</pre><pre>Om vi tittar framåt kan vi se att vi redan till\r\nsommaren har en bättre situation. Som jag sade\r\ntidigare är detta emellertid ett långsiktigt arbete, så\r\ndet kommer att ta några år innan vi har byggt i\r\nkapp. Förhoppningsvis får också våra alternativa\r\npåföljder effekt och gör att det, så att säga, lättar i\r\nbotten.</pre><pre>Hans Göran Franck återkommer till frågan om mitt\r\nsätt att se på detta. Jag tycker att Hans Göran\r\nFranck skall läsa Fängelseutredningen som bygger\r\npå de direktiv som jag ligger bakom. Jag tycker att\r\nHans Göran Franck skall läsa\r\nUngdomsbrottskommitténs betänkande där man\r\nursprungligen hade socialdemokratiska direktiv\r\noch där vi sedan har gjort vissa justeringar; men det\r\när era egna direktiv som ligger i botten. Jag tycker\r\natt Hans Göran Franck skall läsa direktiven till\r\nStraffsystemutredningen. Jag tycker att Hans\r\nGöran Franck skall läsa vår\r\nbrottsofferpromemoria.</pre><pre>Den som är intresserad kan se att vi självklart har\r\nstrafftänkandet som en del i kriminalpolitiken, men\r\natt det också är fråga om att hitta alternativa\r\npåföljder, skapa ett innehåll under\r\nfrihetsberövandet och att reagera tidigt och därmed\r\nmera humant när våra ungar kommer på avvägar.</pre><pre>När det gäller vedergällningstänkandet vill jag\r\nslutligen säga att jag inte är förvånad över att Hans\r\nGöran Franck inte tycker att jag svarar på frågan.\r\nDet beror helt enkelt på att Hans Göran Franck och\r\njag resonerar från olika utgångspunkter. Därför\r\nkan mina svar självklart inte passa. Jag beskylls ju\r\nför att resonera utifrån mitt sunda förnuft. Om man\r\nanser att allt resonemang måste grunda sig på\r\nvetenskaplig kunskap är mina svar naturligtvis\r\nmycket egendomliga. Jag tyckte ändå att jag när det\r\ngäller vedergällningstänkandet var ganska tydlig\r\nnär jag först i mitt svar, sedan i min andra\r\nkommentar, hänvisade till att den skada och\r\nkränkning som gärningen inneburit skall beaktas i\r\nstraffmätningen. Jag hänvisade i min kommentar\r\ntill 29 kap. brottsbalken. Jag sade dessutom inte att\r\nbrottsoffrets upprättelse är syftet, men att det\r\ndäremot är en effekt.</pre><pre>När nu Hans Göran Franck på nytt tar upp\r\nvedergällningstänkandet vill jag påminna om att\r\ndet är vedergällningstänkandet som ligger till grund\r\nför medborgargarden. Ett viktigt och avgörande\r\nsätt att motverka medborgargarden, som vi\r\nverkligen på alla sätt måste skydda oss mot i\r\nSverige, är att se till att brottsoffren känner att\r\nnågon annan har reagerat mot den oförrätt som\r\nbrottsoffret har drabbats av.  &gt; bDet är mitt\r\nresonemang med utgångspunkt bl.a. i det som\r\nkommer till uttryck i 29 kap. brottsbalken, men\r\nockså med utgångspunkt i hur jag tror och -- där är\r\njag rätt övertygad -- vet att vi vanliga människor\r\nreagerar och känner.</pre><pre>Anf. 122  HANS GÖRAN FRANCK (s):</pre><pre>Herr talman! Detta är en viktig diskussion. Det som\r\nväl oroar många nu är att vedergällningstänkandet\r\nkan få en renässans både i lagstiftning och i\r\nrättstillämpning, men också ute på fältet. Det är\r\ndärför jag reagerar så starkt mot alla tendenser till\r\natt återinföra vedergällningstänkandet. Det måste\r\nman med all kraft motverka.</pre><pre>Jag vill också till justitieministern säga att det nu\r\nverkligen är fråga om att vidta effektiva åtgärder\r\nför att minska fångpopulationen. I Sverige har vi en\r\nalldeles för stor fångpopulation jämfört med många\r\nandra länder och i förhållande till invånarantalet.</pre><pre>De förslag som har framlagts för att komma till\r\nrätta med detta är otillräckliga. Min tid medger inte\r\natt jag går in på de förslag som jag har nämnt som\r\nexempel i min interpellation och i flera\r\ntidningsartiklar. Jag vill ändå säga: Att genomföra\r\nen rad ytterligare straffskärpningar och att göra det\r\ni stor omfattning kan få negativa effekter.</pre><pre>Visst finns det ett antal strafflatituder som är för\r\nlågt satta. Å andra sidan finns det straffsatser som\r\när för höga. Det finns också möjligheter till\r\ndepennalisering och avkriminalisering. Jag vill här\r\nhänvisa till Åklagarutredningens förslag. Det\r\nväsentliga är vad man kommer fram till\r\nsammantaget. Det gäller att göra rimliga\r\navvägningar, vilket jag anser att man inte har gjort.\r\nDet är olyckligt att göra detta lappvis. Det fordras\r\nen övergripande hantering av frågan.</pre><pre>Till slut vill jag säga att en ny undersökning visar att\r\n25 procent av landets fångar inte hade fast bostad\r\nnär de blev fängslade. Hälften saknade bostad före\r\nfängelsetiden och nästan hälften är\r\nalkoholmissbrukare. Risken är överhängande att\r\nden ekonomiska politik som regeringen nu för med\r\nökade sociala klyftor och en tilltagande maktlöshet\r\nsom följd kan bidra till en ökad brottslighet. Därför\r\när den här debatten så viktig.</pre><pre>Anf. 123  Justitieminister GUN HELLSVIK\r\n(m):</pre><pre>Herr talman! Hans Göran Franck påstår att Sverige\r\nligger högt när det gäller fångpopulation. Det beror\r\npå hur man räknar. Vi skulle ju önska att vi hade\r\nett samhälle där ingen behövde sättas i fängelse.\r\nMen när man talar om att vi ligger högt utgår jag\r\nifrån att det är i förhållande till hur det ser ut på\r\nandra håll -- det antydde ju också Hans Göran\r\nFranck. Jag kan konstatera att vi i Sverige ligger\r\nungefär i mitten av Västeuropasiffrorna; vi är alltså\r\nvarken sämre eller bättre. Om vi jämför oss med\r\nUSA har vi ju -- som Hans Göran Franck säkert\r\nvet -- bara en bråkdel av den fångpopulationen.</pre><pre>Eftersom Hans Göran Franck på nytt nämnde USA\r\noch talade om hur det skulle kunna bli i Sverige, vill\r\njag på nytt säga att vi i exempelvis\r\nFängelseutredningen klart visar att vi vill ha ett\r\ninnehåll i våra fängelser.</pre><pre>Slutligen vill jag åter nämna frågan om\r\nvedergällning. Jag skulle vilja påstå att den som\r\noftast tar ordet vedergällning i sin mun, men hävdar\r\natt det ligger i min mun, är Hans Göran Franck.\r\nGenom att man ständigt använder detta ord -- som\r\njag aldrig använt, utom när jag citerat Hans Göran\r\nFranck -- kan tankarna förändras.</pre><pre>Tänk om vi i stället skulle kunna peka på det\r\nförändringsarbete som tack och lov äntligen har\r\nkommit i gång, med omfattande\r\nbrottsförebyggande åtgärder på ett tidigt stadium\r\noch på olika nivåer, inte bara i kriminalpolitiken,\r\noch inte försöka vinkla till det som om den\r\nborgerliga regeringen har för avsikt att sätta halva\r\nsvenska folket i fängelse.</pre><pre>Vi letar efter alternativ. Jag utgår från att Hans\r\nGöran Franck tycker att det är positivt att vi letar\r\nefter fungerande alternativ. Vi har under en lång tid\r\ni Sverige utnyttjat skyddstillsyn. Nästan alla som\r\nsitter i svenska fängelser har varit föremål för den\r\nvård som skyddstillsynen har inneburit. Den har\r\ninte lyckats. Därför säger vi i direktiven till\r\nStraffsystemkommittén att bl.a. skyddstillsynen\r\nmåste vidareutvecklas så att man har nytta av\r\nskyddstillsynen.</pre><pre>Överläggningen var härmed avslutad.</pre><pre>17 §  Svar på interpellation 1993/94:1 om\r\nnattågen mellan Gävle och Göteborg</pre><pre>Anf. 124  Kommunikationsminister MATS\r\nODELL (kds):</pre><pre>Herr talman! Bengt-Ola Ryttar har frågat mig om\r\njag är beredd att vidta åtgärder för att förhindra att\r\nnattågsförbindelsen från Gävle mot\r\nGöteborg/Malmö läggs ned.</pre><pre>Nattågstrafiken mellan Gävle och\r\nGöteborg/Malmö via Falun/Borlänge har enligt\r\nuppgifter från SJ under en längre tid gått med\r\nbetydande underskott. De åtgärder som successivt\r\nvidtagits för att uppnå rimlig balans mellan\r\nkostnader och intäkter har inte räckt till. Under\r\nvåren 1993 övervägde därför SJ att ställa in\r\ntrafiken. Efter diskussioner sommaren 1993 med\r\nberörda kommuner och länsorgan i Kopparbergs\r\nlän beslutade SJ att i första hand köra berörda tåg\r\nfram till januari 1994. Under mellantiden åtog sig\r\nintressenterna i Kopparbergs län att undersöka\r\nmöjligheterna att ordna finansieringen av det årliga\r\nunderskottet. Parallellt med detta arbetar SJ med\r\nen åtgärdsplan som har som syfte att reducera\r\ndriftkostnaderna ytterligare och öka intäkterna\r\ngenom mer information och reklam.</pre><pre>Under senhösten kommer SJ och nämnda\r\nintressenter i Dalarna att mötas igen för\r\ngenomgång av de förslag till åtgärder som parterna\r\nutarbetat.</pre><pre>I enlighet med det trafikpolitiska beslutet år 1988\r\nskall SJ bedriva tågtrafik på affärsmässiga grunder.\r\nStatsmakternas uppgift är att fastställa de\r\növergripande målen för SJ:s verksamhet. Detta\r\ninnebär bl.a. att SJ väljer vilka järnvägslinjer man\r\nvill trafikera. Staten upphandlar sedan viss tid\r\nregionalpolitiskt angelägen interregional\r\npersontrafik som SJ beslutat lägga ner på\r\nföretagsekonomiska grunder.</pre><pre>Jag är mot denna bakgrund för närvarande inte\r\nberedd att vidta några åtgärder med anledning av\r\nBengt-Ola Ryttars interpellation.</pre><pre>Då Bengt-Ola Ryttar, som framställt\r\ninterpellationen, anmält att han var förhindrad att\r\nnärvara vid sammanträdet, medgav andre vice\r\ntalmannen att Inger Hestvik fick delta i\r\növerläggningen i stället för interpellanten.</pre><pre>Anf. 125  INGER HESTVIK (s):</pre><pre>Herr talman! Jag ber att få tacka för svaret på\r\nBengt-Ola Ryttars interpellation. Tyvärr kunde\r\nhan inte vara med själv och ta emot det, även om\r\nhan gärna hade velat.</pre><pre>Anledningen till den här interpellationen, som\r\nlämnades in redan i juli, var att SJ:s nedläggning av\r\nnattågstrafiken mellan Gävle och Göteborg och\r\nvidare till Malmö kom mycket plötsligt och\r\növerraskande. Inga kontakter hade tagits och inga\r\növerläggningar hade förts med vare sig\r\nlänsstyrelsen eller kommunerna i Dalarna. Det var\r\nfaktiskt en ren tillfällighet att förändringarna kom\r\ntill några kommunföreträdares kännedom.</pre><pre>Efter den uppvaktning som länets olika företrädare\r\ngjorde hos SJ i juli i år återupptogs nattågstrafiken\r\nunder hösten. Nattåget kom emellertid aldrig med\r\ni den tidtabell som SJ ger ut. Ett nytryck har gjorts,\r\nmen skadan är redan skedd. Människor som skulle\r\nvilja utnyttja nattåget har inte kunnat göra det\r\ndärför att det inte har funnits någon information om\r\natt tåget finns.</pre><pre>Det här kommer förstås att påverka lönsamheten\r\nför linjen under hösten. Inget företag kan ju sälja\r\nen vara om man inte talar om att den finns.</pre><pre>Det kommer också att påverka resandestatistiken\r\npå linjen. Den kommer inte att ge en rättvisande\r\nbild av det verkliga behovet av det här tåget hos\r\nlänets befolkning.</pre><pre>Att kunna ta nattåget till Göteborg och kanske\r\nvidare till Malmö har inneburit en tidsbesparing för\r\nföreträdare för företag, våra statliga verk,\r\nkommunernas och landstingets personal. Också för\r\nstudenter och föreläsare vid vår högskola har\r\nmöjligheten till pendling mellan högskoleorter,\r\nutan att förlora en hel arbetsdag, betytt mycket.\r\nDet har för alla parter varit ett ekonomiskt\r\nalternativ att ta tåget. Det är dessutom mer\r\nmiljövänligt än bil, buss eller flyg.</pre><pre>Nattåget fraktar inte bara personer. Nattåget\r\nfraktar också varor upp till det lokala näringslivet i\r\nhela Dalarna. Som turistlän är vi i Dalarna helt\r\nberoende av goda kommunikationer. Nattåget --\r\nom det marknadsförs på rätt sätt -- är en viktig\r\ntillgång för turistnäringen. När det gäller\r\narbetsresor är det en tillgång för det lokala\r\nnäringslivet, för Vägverket, Banverket osv.</pre><pre>Därför är det med en viss besvikelse jag och andra\r\nriksdagsledamöter från länet konstaterat att\r\nregeringen, trots att den borde vara medveten om\r\nvår nattågsproblematik, i sin proposition rörande\r\nköp av interregional persontrafik inte tagit med\r\nsträckan Gävle--Göteborg--Malmö bland de\r\nsträckor som skulle kunna bli föremål för\r\nupphandling från statens sida.</pre><pre>Men statsrådet har förmodligen någon förklaring\r\ntill varför inte så skett. Det skulle vara bra att få\r\nfrågan ytterligare belyst här och nu i kammaren.</pre><pre>Anf. 126  RUNE THORÉN (c):</pre><pre>Herr talman! Anledningen till att jag vill delta i den\r\nhär debatten en sådan här sen kvällstimma är att jag\r\när allmänt bekymrad över en del av de tendenser\r\nsom har visat sig hos SJ. Det säger jag trots att jag\r\när en stor tillskyndare av tågtrafik och tycker att SJ\r\negentligen i långa stycken har skött sig mycket bra.</pre><pre>Det började egentligen förra året, eller om det var\r\ni våras, då det kom signaler om att SJ ville lägga ned\r\nsovvagnstrafiken mellan Göteborg och Stockholm.\r\nJag tog då kontakt med dem genom ett\r\ntelefonsamtal och då sade de att det bara var\r\nrykten. Sådan var inte verkligheten. Men bara\r\nsådana rykten är, som föregående talare sade, en\r\nrisk. De kan ge vissa skador.</pre><pre>I somras, när trafikutskottet var nere i Halland,\r\nnåddes vi av ett bud och fick läsa i Göteborgs-\r\nPosten dagen därpå att SJ krävde miljonstöd för\r\nVästkustbanan. Det är ingen liten länsjärnväg\r\nmellan två byar det är fråga om. Det är fråga om en\r\nstor bana som nu byggs ut till dubbelspår.</pre><pre>Även där är jag bekymrad. Det är helt enkelt en\r\ntendens att människor börjar tro att järnväg är\r\nnågot dåligt. Man måste gå med håven för att få den\r\natt gå ihop. Det kan inte gärna få fortsätta.</pre><pre>Jag betraktar även den bana som är aktuell i den\r\nhär interpellationen, mellan Göteborg och Gävle,\r\nsom en bana som inte skall vara föremål för något\r\nregionalpolitiskt stöd. Den är definitivt inte något\r\nsom det är avsikten att kommuner, landsting och\r\nlän skall betala.</pre><pre>Idén bakom den reform som genomfördes när\r\nlänstrafiken startade var att man via landsting och\r\nkommuner skulle vara med och betala för regional\r\ntågtrafik, inte för en göteborgare som skall åka till\r\nGävle eller till Borlänge. Då måste det vara fråga\r\nom rikstrafik. Om det inte går att få trafiken att gå\r\nihop blir det naturligtvis i sista hand staten som går\r\nin.</pre><pre>Men vad jag menar är att det inte var avsikten när\r\nvi en gång inrättade köp av regional trafik att staten\r\nså småningom skulle se efter: Går det ihop? Nehej,\r\ninte det. Ja, då skall staten ta hand om det.</pre><pre>Jag vet ju att Mats Odell inte får ingripa, i varje fall\r\ninte direkt, för då är det ministerstyre. Men jag vill\r\nändå inför statsrådet klargöra att jag är oerhört\r\nbekymrad och att sådana här diskussioner på något\r\nsätt måste tas upp med SJ-ledningen. Så här kan det\r\ninte fortsätta.</pre><pre>Jag har full respekt för att SJ säger att det finns\r\nproblem med t.ex. Västkustbanan beroende på att\r\nman håller på att bygga om. Men på sikt måste det\r\nkunna bära sig och gå ihop.</pre><pre>\r\nEn vanlig affär på landsbygden, i staden eller var\r\nsom helst kanske har hundra eller tusen varor.\r\nNågra av de varorna är inte lönsamma. Men affären\r\nhar dem därför att man vet att när Mats Odell går\r\nin och handlar vill han ha just den varan. Finns den\r\ndär fortsätter han att handla även andra varor i den\r\naffären. Samma sak måste gälla för SJ.</pre><pre>Jag vill därmed säga att om man lägger ned\r\ntågtrafiken i form av sovvagnståg på vissa ställen\r\nkommer människor i stället att flyga till Stockholm\r\neller Göteborg. Det betyder också att de kommer\r\natt använda flyget åt andra hållet. Det här måste\r\nman vara medveten om på SJ.</pre><pre>Herr talman! Jag vill avsluta med att säga -- fast jag\r\nvet att det egentligen inte hör hit och att vi inte skall\r\ndiskutera detaljer i kammaren -- att jag tycker att\r\nSJ har börjat marknadsföra sig på ett bra sätt. Men\r\nhärom måndagen blev jag själv tvungen att stanna\r\nhemma och fick nej till sovvagnsbiljetten vid en\r\nmycket sen tidpunkt kan tyckas, kl. 9. Det gick\r\nicke. Varför? Jo, datan kunde inte klara det.</pre><pre>Vad jag är orolig för är att det gick en tom\r\nsovvagnskupé som efterfrågades. Självklart måste\r\ndet vara möjligt med den teknik vi har i dag att\r\nkunna klara detta. Jag tycker alltså att SJ även där\r\nborde se över sina rutiner så att man både\r\nmarknadsför sig och ger en service som gör att man\r\nverkligen utnyttjar alla möjligheter.</pre><pre>Anf. 127  Kommunikationsminister MATS\r\nODELL (kds):</pre><pre>Herr talman! Inger Hestvik är bekymrad över att\r\nden här sovvagnsförbindelsen har tagits bort. Det\r\när alldeles riktigt att den försvann ur datorerna,\r\nmen enligt vad jag har fått uppgift om har den\r\nnumera kommit tillbaka, även om det lär vara så att\r\nvissa resebyråer inte har tillgång till detta genom\r\nnågon datateknisk konstruktion som jag inte kan\r\nredogöra för här och nu. Det är inte heller min\r\nuppgift att göra det. Dock har SJ varit så\r\nförutseende att detta inför nästa period redan finns\r\ninne i systemet.</pre><pre>Nu pågår förhandlingar mellan SJ och regionen.\r\nMen jag vill gärna säga, Inger Hestvik, att för att\r\nkomma med i en upphandling bör initiativet\r\nkomma från regionen och vända sig till statens\r\nförhandlingsman. Jag är övertygad om att det\r\nkommer att ske i det här fallet.</pre><pre>Nu råkar det vara så att just i dag går motionstiden\r\nut på den proposition om köp av s.k. olönsam\r\njärnvägstrafik som regeringen har lagt fram. Det\r\nhar alltså ända fram till i dag varit möjligt att även\r\nlägga fram förslag till en annan upphandling än den\r\nsom är föreslagen av förhandlingsmannen och\r\nregeringen.</pre><pre>Jag vill också kommentera det Rune Thorén sade.\r\nHan är bekymrad över tendenser inom SJ. Låt mig\r\nbara säga att den generella metod som regeringen\r\noch även riksdagen tillämpar här är att fortsätta\r\nmed en avreglering, att se till att verksamheten blir\r\nännu effektivare, ännu mer resurssnål och\r\nkostnadseffektiv.</pre><pre>Vi skall alltid påminna oss, tycker jag, att SJ\r\nförmodligen är Europas mest effektiva\r\njärnvägsföretag. Men det räcker inte. Nu gör vi den\r\nstörsta järnvägssatsningen i Sverige sedan 1860-\r\ntalet. Då är det inte tillräckligt att satsa på\r\nhårdvaran. Vi måste också se till att vi får fram en\r\nytterligt kostnadseffektiv drift på den här\r\ninfrastrukturen. Den princip som vi har valt är att\r\nstaten står för hela infrastrukturkostnaden för\r\njärnvägen på samma sätt som vi gör i vägnätet.\r\nSedan måste det vara effektiva och\r\nkonkurrenskraftiga operatörer som trafikerar den\r\nhär infrastrukturen. Vägen att komma till rätta med\r\nde här sakerna är att avreglera och släppa in flera\r\noperatörer som kan se till att verksamheten blir\r\nalltmer effektiv. På det sättet kommer järnvägens\r\nkonkurrenskraft att öka undan för undan.</pre><pre>Anf. 128  INGER HESTVIK (s):</pre><pre>Herr talman! Jag kan glädja statsrådet med att vi\r\nsocialdemokrater från länet, liksom\r\nsocialdemokraterna i trafikutskottet, har väckt\r\nmotioner med förslag om att nattåget på sträckan vi\r\ndiskuterar skall tas med bland de sträckor som blir\r\nföremål för upphandling från statens sida. Vi får\r\nhoppas att resultatet blir positivt.</pre><pre>Vi tycker nämligen att vi uppfyller kraven för statlig\r\nupphandling. Som det står i svaret jag fick:\r\n''regionalpolitiskt angelägen interregional\r\npersontrafik som SJ beslutat lägga ner på\r\nföretagsekonomiska grunder.'' Det är där vi tycker\r\natt vi står just i dag.</pre><pre>Men jag tror att med rätt marknadsföring från SJ:s\r\nsida och med riktig information till länet kommer\r\nnattågstrafiken att stå på egna ben i vår region.</pre><pre>Ett av de verk som statsrådet har under sitt\r\nbeskydd, Vägverket, har liksom övriga intressenter\r\ni länet uttryckt sin ängslan över indragningshotet.\r\nDe har ca 600 anställda i regionen. Nattåget Gävle--\r\nGöteborg och vidare till Malmö är ett av de\r\ntransportslag som krävs för att Vägverket skall\r\nkunna fullgöra sina uppgifter på ett rationellt sätt.</pre><pre>Nu kommer statsrådet att få möjlighet att ta till sig\r\nytterligare motiveringar och synpunkter som\r\nstyrker nattågets bevarande. Det kommer en\r\nuppvaktning som man tagit initiativ till i länet. Den\r\nkommer tydligen om ett par veckor. Jag hoppas att\r\ndet så småningom skall bli ett positivt besked fram\r\ntill det att vi står på egna ben.</pre><pre>Anf. 129  RUNE THORÉN (c):</pre><pre>Herr talman! Jag delar helt statsrådets uppfattning\r\nom att den stora miljardsatsningen skall ge\r\nförutsättningar för en bra tågtrafik. Jag har just en\r\nartikel om miljardsatsningar på järnvägar framför\r\nmig. Jag är inte helt övertygad om att en\r\navreglering kommer att ge allt. Det har ju inte skett\r\npå en del andra områden, som Mats Odell väl\r\nkänner till. Taxi fungerar ju fortfarande inte bra.\r\nMen det är med det, som med så mycket annat i\r\npolitiken, att pendeln svänger alltför starkt.</pre><pre>Det är nog inte så dumt om SJ har litet av gungor\r\noch karusell och att de tillåts ha det. Det är bra om\r\nde tjänar pengar på en del saker, men de måste\r\nockså satsa en del i avvaktan på att det skall gå\r\nihop. Jag är orolig över tendenser där man börjar\r\ntala om att det inte går riktigt ihop. Då åker inte\r\nfolk heller. Det är oerhört viktigt att vi har detta.</pre><pre>Jag tror att den som åker nattåg åt ett håll, kanske\r\nåker X 2000 eller något annat åt andra hållet. Om\r\nman inte har chansen att åka nattåg, vilket jag själv\r\ntycker är utomordentligt bra, är det risk att man går\r\növer till flyg.</pre><pre>Vi som politiker har skyldighet att se detta litet\r\nmera ur samhällsekonomisk synpunkt och inte bara\r\nur företagsekonomisk synpunkt. Jag såg i artikeln\r\nom satsningar på Västkustbanan att de sade att de\r\nkanske skulle köra buss i stället och flyga på långa\r\nsträckor. Det vore fullständigt horribelt. Vilken\r\nmiljö skulle vi då få? Det är självklart att vi skall\r\nutnyttja de, som jag tycker, vällovliga satsningar vi\r\nhar gjort på järnvägen och spåren genom att köra\r\nbra tåg både på nätterna och på dagarna.</pre><pre>Jag hoppas att vi kommer överens om det och\r\nslipper att läsa dessa nedläggningshot. Jag hoppas\r\natt det mesta skall kunna gå utan några speciella\r\npengar, inte från staten och absolut inte från\r\nkommuner och landsting. Deras sak är att satsa på\r\nlänstrafiken, inte på dessa saker.</pre><pre>Anf. 130  Kommunikationsminister MATS\r\nODELL (kds):</pre><pre>Herr talman! Jag delar i stort Rune Thoréns\r\nsynpunkter. Vi skall bara komma ihåg att det är\r\nmycket dyrt att köra sovtåg. Jag kan berätta att när\r\ndet gäller statens upphandling, som är knappt 450\r\nmiljoner kronor, står sovvagnstrafiken till övre\r\nNorrland för ungefär en tredjedel av ersättningen\r\nför det olönsamma nätet. Det är alltså mycket dyrt.</pre><pre>Kostnadsutvecklingen på det här området är dess\r\nvärre också ogynnsam. Statens förhandlare för köp\r\nav interregional persontrafik på järnväg kommer\r\natt närmare studera resandeutvecklingen,\r\nbiljettpriser och underskott inför kommande\r\nupphandlingar. Detta är ett mycket\r\nkostnadskrävande sätt att transportera människor.\r\nDärför är det nödvändigt att vi kan fortsätta att\r\ngöra den mer kostnadseffektiv i framtiden.</pre><pre>Herr talman! I övrigt är dessa förhandlingar\r\navslutade, och riksdagen skall nu fatta beslut om\r\ndet kommande årets trafik. När det gäller den\r\naktuella nattågsförbindelse som Bengt-Ola Ryttar\r\nnämner i sin interpellation, finns det mycket goda\r\nförutsättningar att regionen och SJ kommer fram\r\ntill en uppgörelse för den kommande perioden.\r\nInför nästa period kommer man att vända sig till\r\nden statliga förhandlingsmannen.</pre><pre>Överläggningen var härmed avslutad.</pre><pre>\r\n18 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:40 till näringsutskottet</pre><pre>1993/94:81 till utrikesutskottet</pre><pre>19 §  Bordläggning</pre><pre>Anmäldes och bordlades</pre><pre>Redogörelse</pre><pre>1993/94:RFK1 Riksdagens förvaltningskontors\r\nredogörelse för verksamhetsåret 1992/93</pre><pre>Motioner</pre><pre>med anledning av prop. 1993/94:52 Skärpta\r\nåtgärder mot människosmuggling</pre><pre>1993/94:Sf2 av Berith Eriksson m.fl. (v)</pre><pre>1993/94:Sf3 av Ian Wachtmeister och Lars Moquist\r\n(nyd)</pre><pre>med anledning av prop. 1993/94:56 Sänkt tulltillägg\r\nm.m.</pre><pre>1993/94:Sk1 av Britta Bjelle (fp)</pre><pre>med anledning av skriv. 1993/94:13 Redovisning av\r\nAllmänna pensionsfondens verksamhet år 1992</pre><pre>1993/94:N2 av Ian Wachtmeister m.fl. (nyd)</pre><pre>20 §  Anmälan om interpellation</pre><pre>Anmäldes att följande interpellation framställts</pre><pre>den 27 oktober</pre><pre>1993/94:47 av Lars Hedfors (s) till statsrådet Bo\r\nLundgren om ändringar i skattesystemet m.m.:</pre><pre>Under senare tid har ett stort antal förslag till\r\nändringar i skattesystemet presenterats. Det har\r\nskett i form av utredningsförslag, lagrådsremisser,\r\npropositioner eller debattinlägg av\r\nregeringsmedlemmar. Gemensamt för i stort sett\r\nalla förslagen är att de strider mot viktiga principer\r\ni skattereformen.</pre><pre>Meningen med reformen var ju att vi skulle få ett\r\nenhetligt, likfomigt och rättvist skattesystem.\r\nInkomster av tjänst, näringsverksamhet och kapital\r\nskulle skiljas åt. Avdragsmöjligheterna skulle\r\nminskas, och tidigare skattefria inkomster skulle\r\nbeskattas. Meningen var också att skatten på\r\ninkomst av kapital och inkomst av tjänst skulle\r\nbeskattas likvärdigt.</pre><pre>Nu har vi fått uppleva hur regeringen har sänkt\r\nkapitalskatten kraftigt och planerar gå vidare på\r\nden vägen genom dramatiska sänkningar av såväl\r\naktievinstskatten som utdelningsskatten. Det är ett\r\nflagrant brott mot en av de viktigaste\r\nförutsättningarna för att skattereformen över\r\nhuvud taget skulle kunna genomföras, nämligen\r\nkravet på en rättvis och likformig beskattning av\r\narbete och kapital.</pre><pre>Vidare har momssystemet urholkats genom att vi i\r\ndag har fått tre olika skattesatser. Det blir\r\ndärigenom svårt att administrera för såväl\r\nskattemyndigheter som dem som skall hantera\r\nmomsen, dvs. affärer och andra företag. Systemet\r\ninbjuder dessutom till fusk och ställer stora krav på\r\nkontrollerande myndigheter.</pre><pre>Det värsta av allt är nog ändå att man nu också ger\r\nsig på tjänsteinkomstbeskattningen och tydligen\r\nhar för avsikt att införa ett stort antal nya\r\navdragsmöjligheter. Det började med det\r\nolycksaliga ROT-avdraget, som drevs igenom i\r\nriksdagen med minsta möjliga majoritet.</pre><pre>Alldeles bortsett från att detta avdrag nu har\r\nutvecklat sig till något som bra mycket påminner\r\nom ett fiasko, så har det tydligen också blivit\r\nstartsignalen för en intensiv avdragsdebatt: Under\r\nsommaren framförde framträdande medlemmar av\r\nregeringen krav på avdragsmöjligheter för dem\r\nsom anställde hembiträden (den s.k. pigdebatten).\r\nEn statlig utredning har föreslagit att man skall få\r\ngöra avdrag för ideella gåvor. En annan utredning\r\nföreslår, på direkt uppmaning av regeringen, att\r\nman skall få göra s.k. riskkapitalavdrag.</pre><pre>Nu har regeringen också, efter många om och men,\r\nbestämt sig för att införa ett vårdnadsbidrag. Det\r\nförslaget lär åtföljas av ett krav på avdrag för\r\nbarnomsorgskostnader.</pre><pre>Det avdrag som förmodligen kommer att ställa till\r\nmed störst bekymmer är dock det förslag om fem\r\nårs avdragsrätt för underskott i nystartade företag\r\nmot inkomst av tjänst som återfinns i\r\nlagrådsremissen om företagsbeskattning. Här\r\nhandlar det inte bara om ett nytt och\r\nsvåradministrerat avdrag utan också om ett brott\r\nmot den viktiga principen att olika inkomstslag\r\nskall hållas isär. Om det förslaget genomförs blir\r\nfältet åter fritt för avancerade skattemanipulationer\r\noch nolltaxering.</pre><pre>Över huvud taget leder förslagen till ökade\r\norättvisor, ökad skatteplanering, kontrollproblem\r\noch administrativa svårigheter. Det lär också bli\r\nsvårare att i framtiden använda sig av den\r\nförenklade självdeklarationen.</pre><pre>Tidningen Dagens Industri hade för någon vecka\r\nsedan en ledare om just hotet mot skattereformen.\r\nDen ledaren avslutades med en mycket berättigad\r\nfråga: ''Vem, mer än skattekonsulterna, gynnas av\r\nett nytt avdragsraseri?''</pre><pre>Med anledning av vad som ovan anförts vill jag\r\nställa följande frågor till statsrådet Bo Lundgren:</pre><pre>1.  Avser regeringen att ge Riksskatteverket\r\nytterligare resurser för att klara det merarbete som\r\nblir följden av ovanstående förändringar? 2.  Vad\r\nkommer att hända med den förenklade\r\nsjälvdeklarationen? 3.  Blir det över huvud taget\r\nmöjligt att upprätthålla skattereformens principer\r\nom enhetlighet, likformighet och rättvisa? 4.  Vilka\r\nåtgärder avser statsrådet vidta för att möjliggöra att\r\nden kommitté (KUSK) som nu arbetar med en\r\nutvärdering av skattereformen skall kunna fortsätta\r\nsitt arbete, när förutsättningarna för arbetet\r\nständigt ändras?</pre><pre> 21 §  Anmälan om frågor</pre><pre>Anmäldes att följande frågor framställts</pre><pre>den 27 oktober</pre><pre>1993/94:97 av Catarina Rönnung (s) till\r\narbetsmarknadsministern om sysselsättningen i\r\nVetlanda kommun:</pre><pre>Vetlanda kommun, centrum för småhusbranschen,\r\när hårt drabbad av arbetslöshet av långsiktig och\r\nstrukturell art. 11,7 % av invånarna saknar för\r\nnärvarande reguljär anställning. År 1990 var 2 700\r\npersoner sysselsatta i träindustrin inom\r\nkommunen. Beräknat antal anställda vid årsskiftet\r\n1993/94 kommer att vara ca 250. Vad Vetlanda\r\nbehöver är nya framtidsinriktade satsningar.\r\nMarknads- och mediaakademien i färd med att\r\netablera sig fyller dessa krav.</pre><pre>Avser regeringen att stödja detta projekt som\r\nbackas upp av länsstyrelsens styrelse och\r\nkommunen?</pre><pre>1993/94:98 av Rune Thorén (c) till näringsministern\r\nom en fusion mellan Renault och Volvo:</pre><pre>Den föreslagna fusionen mellan Renault och Volvo\r\ntilldrager sig nu ett mycket stort intresse, såväl i\r\nmassmedierna som vid möte människor emellan.\r\nAv naturliga skäl kanske oron är särskilt stor i\r\nVästsverige. De båda företagen har samarbetat\r\nsedan flera år tillbaka, vilket varit till gagn för båda\r\nföretagen. Genom den planerade\r\nägargemenskapen åstadkommes rationaliseringar\r\noch möjligheter att stärka sig i konkurrensen med\r\nandra biltillverkare. Så långt är allt bra. Problemet\r\ntorde bestå i att i dag finns mig veterligen inga\r\ngarantier för att Renault kommer att säljas ut. Det\r\nfinns heller inga garantier för att försäljningen i så\r\nfall kommer att ge privata ägare makten i Renault.\r\nGenom fjärde AP-fonden är svenska folket\r\nstorägare i AB Volvo.</pre><pre>Mot denna bakgrund vill jag fråga statsrådet om\r\nhan är beredd att inför riksdagen och därmed också\r\nsvenska folket redovisa regeringens syn på den\r\nföreslagna fusionen mellan Renault och Volvo.</pre><pre>1993/94:99 av Berit Löfstedt (s) till statsministern\r\nom bevarande av flygteknisk kompetens:</pre><pre>Sedan hösten 1992 har 1 047 anställda på Saab\r\nAircraft i Linköping varslats om uppsägning. Varsel\r\nhar lagts vid fyra tillfällen varav det senaste\r\nfredagen den 22 oktober. Detta senaste varsel\r\nomfattade 500 arbetare och tjänstemän. De flesta\r\nav de först varslade går inom kort ut i öppen\r\narbetslöshet.</pre><pre>Den högteknologiska flygindustrin i Linköping är\r\nunik i landet. Eftersom statsministern nyligen\r\nbesökt Saab Aircraft bör han ha särskild insikt i\r\ndenna fråga. En omfattande friställning från denna\r\nverksamhet innebär stora kompetensförluster.</pre><pre>Jag vill nu fråga statsministern:</pre><pre>Vilka åtgärder är statsministern beredd att vidta för\r\natt behålla och utveckla den unika nationella\r\nkompetens inom det flygtekniska området som\r\nfinns i Linköping?</pre><pre>22 §  Kammaren åtskildes kl. 20.00.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 5 § anf. 7 (delvis),</pre><pre>av talmannen därefter t.o.m. 8 § anf. 35 (delvis),</pre><pre>av andre vice talmannen t.o.m. 11 § anf. 66 (delvis),</pre><pre>av tredje vice talmannen 14 § anf. 97 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}