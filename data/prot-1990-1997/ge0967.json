{"dokumentstatus":{"dokument":{"hangar_id":"2438955","dok_id":"GE0967","rm":"1990/91","beteckning":"67","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"67","slutnummer":"0","datum":"1991-02-20 00:00:00","systemdatum":"2010-02-17 00:00:00","publicerad":"1991-02-20 00:00:00","titel":"Riksdagens snabbprotokoll 1990/91:67 Onsdagen den 20 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{F1A4A980-44F6-4047-B1E4-A1C8B8A27F31}","dokument_url_text":"http://data.riksdagen.se/dokument/GE0967/text","dokument_url_html":"http://data.riksdagen.se/dokument/GE0967","dokumentstatus_url_xml":"http://data.riksdagen.se/dokumentstatus/GE0967","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:67</div>\r\n<div class=\"sidhuvud_datum\">Onsdagen den 20 februari</div>\r\n<div class=\"sidhuvud_klockslag\">Kl. 9.00--15.20</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 14 februari.</pre><pre>2 § Förlängning av riksmötet</pre><pre>Anf. 1 TALMANNEN:</pre><pre>Talmanskonferensen har den 13 februari uttalat\r\nsig för att riksmötet skall avslutas den 14 juni.</pre><pre>Jag föreslår därför att riksmötet i enlighet med\r\ntalmanskonferensens uttalande förlängs t.o.m.\r\nfredagen den 14 juni.</pre><pre>Kammaren beslöt att riksmötet fick pågå t.o.m.\r\nfredagen den 14 juni 1991.</pre><pre>3 § Utrikespolitisk debatt</pre><pre>Anf. 2 Utrikesminister STEN ANDERSSON\r\n(s):</pre><pre>Herr talman! Sveriges trygghet som nation, vårt\r\nfolks frihet och vårt oberoende beror i hög grad på\r\nvår lojalitet mot världssamfundet, på vår trohet\r\nmot folkrätten och på ett konsekvent fullföljande\r\nav neutralitetspolitiken.</pre><pre>Förra året vid den här tiden kände vi alla en\r\ngränslös glädje över att ''misstron viker som\r\ndimman en tidig vårmorgon'', som Olof Palme\r\nförutspådde i den sista intervju han gav.\r\nPerestrojka och glasnost i Sovjetunionen hade\r\nbanat väg för en svindlande snabb frigörelseprocess\r\ni Central- och Östeuropa. Berlinmuren hade\r\nrämnat inför trycket av människornas\r\nfrihetslängtan.</pre><pre>I höstas undertecknade alla ESK-stater\r\nParisstadgan för ett nytt Europa som en bekräftelse\r\npå att vi, de europeiska folken, äntligen efter så\r\nmånga sekler av krig och misstro stod inför en ny\r\nera, kännetecknad av fred, frihet och\r\nfolkförsoning.</pre><pre>I dag kan vi konstatera att horisonten åter har\r\nmörknat. I våra baltiska grannländer har folkens\r\nlängtan efter frihet och oberoende mötts med\r\nbrutalt våld. I Central- och Östeuropa hotar\r\narbetslöshetens gissel de länder som frigjort sig från\r\nkommunistdiktaturens förlamning.</pre><pre>I Europas omedelbara närhet rasar ett förödande\r\nkrig som med all sin ohygglighet bedömdes\r\nnödvändigt att utkämpa för att befria ett våldtaget\r\nfolk från en hänsynslös angripare, en angripare som\r\ninte lät sig bevekas av världssamfundets vädjanden.\r\nGulfkriget är en dramatisk påminnelse om att vi\r\neuropéer inte kan bygga vår välfärd och frihet i\r\nisolering, bakom murar och vallgravar. Vi måste\r\nalltid ha en global dimension i vår politik och med\r\nsamma kraft stå upp för fred, demokrati och\r\nfolkrätt också utanför Europa. I en värld där\r\ndjungelns lag och den starkes rätt får råda finns\r\ningen trygghet. Fjolårets glädje har förbytts i oro.</pre><pre>Vårt folk har fått leva i fred i 176 år. Vår,\r\nregeringens och riksdagens, uppgift är att även i\r\nfortsättningen med kraft och beslutsamhet föra en\r\nutrikespolitik som säkerställer Sveriges trygghet.</pre><pre>När jag tillträdde som utrikesminister för drygt fem\r\når sedan ställde jag upp tre ledord för den svenska\r\nutrikespolitiken: säkerhet, solidaritet och\r\nsamförstånd. Det har, herr talman, odiskutabelt\r\nvarit en styrka för Sverige att partierna stått eniga\r\nbakom utrikespolitikens huvudlinjer.</pre><pre>De problem och svårigheter vi nu står inför gör det\r\nän angelägnare att vi tar mer fasta på det som\r\nförenar oss än på det som skiljer oss åt. Det gäller\r\nvåra förpliktelser att bistå våra baltiska\r\ngrannländer, det gäller våra ambitioner att bli\r\nfullvärdig medlem i EG, det gäller vårt agerande i\r\nGulfkrisen och våra ansträngningar att stärka FN\r\noch det gäller -- det får vi aldrig glömma -- vår\r\nsolidaritet med tredje världen.</pre><pre>Ur andra världskrigets fasor föddes drömmen om\r\nett nytt Europa, där alla folk levde i fred, frihet och\r\ndemokrati; ett Europa som gav alla sina invånare\r\nett hyggligt liv, ett Europa solidariskt med\r\nomvärlden.</pre><pre>Även om dagens problem kan te sig\r\nsvårbemästrade, kanske i vissa fall skrämmande,\r\nmåste vi se dem i ett längre perspektiv. Vi måste ha\r\nen vision, en vägledande vision, av det framtida\r\nEuropa. I den visionen hotas inget folks frihet.\r\nDemokrati är den enda godtagbara styrelseformen.\r\nEn ny säkerhetsordning byggd på gemensam\r\nsäkerhet har ersatt den bräckliga säkerhet som\r\nvilade på militärpakternas rustningar och hotet om\r\nmassförstörelse. Europas länder samarbetar med\r\nvarandra i olika organisationer och i olika regioner\r\nför att lösa gemensamma problem och tillsammans\r\nskapa trygghet och välstånd för sina invånare.</pre><pre>Solidariskt bistår de ekonomiskt framgångsrika\r\nländerna de mindre lyckligt lottade i vetskap om att\r\nderas egen framtid är beroende av att inga nya\r\ngränser dras mellan folk och stater i Europa.\r\nSolidariskt uppfyller det rika Europa -- hela Europa\r\när rikt globalt sett -- sina förpliktelser mot de fattiga\r\nländerna. Den visionen måste styra svensk\r\nEuropapolitik under kommande år. Tillsammans\r\nmed alla Europas länder och folk skall vi arbeta för\r\natt förverkliga den.</pre><pre>Herr talman! De nordiska folken har levt i fred med\r\nvarandra i många generationer. Vi har tillsammans\r\nhaft framgång i vår strävan att bevara avspänningen\r\ni vår del av Europa under det kalla kriget. Vi har\r\nbyggt upp ett samarbete som kan tjäna som förebild\r\npå andra håll i Europa. Vi har under senare år\r\nvidgat det politiska samarbetet mellan de nordiska\r\nländerna. Förändringarna i Europa gör det möjligt\r\nför oss att gå vidare på den vägen till gagn för oss\r\nalla, utan att avvika från den säkerhetspolitiska\r\nlinje varje land valt.</pre><pre>Herr talman! Estland, Lettland och Litauen har i\r\ndemokratisk ordning klart uttalat sin vilja till\r\nsjälvständighet. Det stöder vi helhjärtat, och vi\r\nkräver att seriösa förhandlingar utan hot och tvång\r\ninleds i enlighet med Helsingforsavtalet.</pre><pre>Vi har i olika internationella sammanhang, inte\r\nminst inom ESK, påtalat och kritiserat det våld som\r\nanvändes i Baltikum. Vi fick i förrgår ett svar från\r\nSovjetunionen, där man säger att de som är\r\nskyldiga till våldsbrotten i Baltikum kommer att\r\nställas inför domstol. Det välkomnar vi.</pre><pre>Som grannar med månghundraåriga förbindelser\r\nmed Baltikum har vi svenskar särskilda\r\nförpliktelser mot de baltiska republikerna. Breda\r\nlager av vårt folk har engagerat sig i att uppfylla\r\ndem genom samarbete och stöd av olika slag. I den\r\nuppgiften står vi enade.</pre><pre>Det är i första hand på oss och våra nordiska\r\ngrannländer det ankommer att bistå de baltiska\r\nrepublikerna att komma med i det europeiska\r\nsamarbetet. Det arbetet har den svenska\r\nregeringen inlett genom praktiskt samarbete,\r\nnärvaro i de baltiska republikerna och stöd för att\r\nunderlätta deras kontakter med omvärlden.</pre><pre>Tillsammans kan vi i Nordeuropa skapa en region\r\nmed fördjupade kontakter, vidgade förbindelser\r\noch växande samarbete inom miljövård, handel,\r\nkultur, kommunikationer och turism. Det som en\r\ngång var en av Europas mest blomstrande regioner\r\nkan bli det igen. Vi borde tillsammans bilda ett\r\nÖstersjöråd med deltagande av företrädare för alla\r\nländer och folk kring Östersjön för att diskutera\r\noch stärka detta samarbete.</pre><pre>Herr talman! Det råder stor osäkerhet om\r\nutvecklingen i Sovjetunionen. Demokratin har\r\ngjort viktiga framsteg, men samtidigt ser vi allt fler\r\noroande tecken på att demokratiseringen kan\r\nkomma att avbrytas. Inte heller har man funnit\r\nnågra metoder för att ens börja komma till rätta\r\nmed den allt djupare ekonomiska krisen. Unionens\r\nfortbestånd har trängt fram som den viktigaste\r\nfrågan. Senast denna vecka kom våld till\r\nanvändning i Georgien. Inte bara för alla\r\nrepubliker och folk i Sovjetunionen, utan för hela\r\nEuropa är det nödvändigt att unionsfrågan löses på\r\nfredlig väg.</pre><pre>Europa sträcker sig från Atlanten till Ural, från\r\nIsland till Istanbul. Ett Europa som gjorde halt vid\r\nPolens östgräns, ett Europa från Brest till Brest,\r\nvore ett amputerat och osäkert Europa. Därför är\r\ndet så viktigt att vi bygger ut samarbetet med\r\nSovjetunionen och med republikerna och folken\r\ndär. På så sätt kan vi gynna demokratiseringen och\r\nnärmandet till det övriga Europa.</pre><pre>Övergången från en centralstyrd planekonomi till\r\nmarknadsekonomi i Central- och Östeuropa\r\nmedför väldiga omställningsproblem.\r\nEkonomierna är bräckliga. På många håll är\r\nmiljöförstörelsen katastrofal. Massarbetslöshet\r\nhotar, och människorna riskerar att gripas av\r\nvanmakt och hopplöshet. Historien har lärt oss att\r\ndemokratin då också sätts i fara.</pre><pre>I vårt eget intresse, och Europas, måste vi, de\r\nekonomiskt framgångsrika västländerna, fortsätta\r\nvårt solidariska stöd till folken i Central- och\r\nÖsteuropa, så att den utplånade militära och\r\npolitiska gränsen mellan öst och väst inte ersätts\r\nmed en ny, ekonomisk gräns.</pre><pre>Den europeiska säkerhets- och\r\nsamarbetskonferensen, ESK, är det viktigaste\r\ninstrumentet för att stärka och befästa säkerheten\r\ni det nya Europa. Båda de militära supermakterna\r\ningår i ESK. Avtalet om konventionell nedrustning\r\ni Europa som undertecknades vid toppmötet i Paris\r\ni november är av historisk betydelse. Det måste nu\r\ngenomföras fullt ut, och vidare förhandlingar om\r\nnedrustning och förtroendeskapande åtgärder\r\nfullföljas.</pre><pre>I Parisstadgan har alla ESK-stater bekänt sig till\r\ndemokrati och rättsstatens principer. Med sitt\r\nbreda program för samarbete på olika områden är\r\nESK början till ett konkret förverkligande av\r\nvisionen om ett förenat Europa, ett Europa\r\nkännetecknat av gemensam säkerhet, demokrati\r\noch samarbete.</pre><pre>Även Europarådet är av vital betydelse i formandet\r\nav det nya Europa. De höga krav Europarådet\r\nställer på demokrati och respekt för mänskliga\r\nrättigheter måste vara normgivande för det\r\nframtida Europa. Därför spelar Europarådet en\r\nsådan central roll för reformstaterna i Central- och\r\nÖsteuropa. Medlemskapet i Europarådet är\r\nbekräftelsen på att demokratiseringen genomförs. I\r\nmorgon har vi den stora glädjen att hälsa\r\nTjeckoslovakien välkommet som ny medlem i\r\nEuroparådet.</pre><pre>Fr.o.m. april i år innehar Sverige ordförandeskapet\r\nsåväl i Europarådets parlamentariska församling\r\nsom i Ministerkommittén. Det ger oss goda\r\nmöjligheter att föra arbetet i Europarådet framåt.</pre><pre>ESK och Europarådet är två av de institutioner som\r\nbär upp det nya Europa. Europeiska\r\ngemenskaperna, EG, är den tredje. Mycket av det\r\nsom vi vill se förverkligat i hela Europa har redan\r\nblivit verklighet i EG. Det är fred, demokrati och\r\nekonomiskt framåtskridande. EG fullföljer nu\r\narbetet på den inre marknaden, som skall vara\r\ngenomförd vid årsskiftet 1992-1993. Samtidigt\r\nbygger EG ut integrationen på sociala och politiska\r\noch andra områden.</pre><pre>De senaste årens omvälvningar i Europa har lett till\r\natt EG kommit att engagera sig djupare i det\r\nalleuropeiska samarbetet. På många områden kan\r\nEG bli det nav kring vilket ett vidare europeiskt\r\nsamarbete kretsar, den kärna kring vilken det byggs\r\nupp.</pre><pre>Det är i det perspektivet, som en del av vår\r\nalleuropeiska vision, som vi nu bereder oss att\r\nansöka om medlemskap i EG.</pre><pre>Det är också den vision som de framsynta politiker\r\nhyste som efter andra världskriget påbörjade\r\nintegrationsarbetet -- en vision som tyvärr snabbt\r\nförflyktigades i det kalla kriget.</pre><pre>Herr talman! Neutralitetspolitiken -- stödd på ett\r\nstarkt och allsidigt totalförsvar -- har varit och är\r\nfortfarande det främsta medlet för att trygga vår\r\nfred och säkerhet. Men vad som är förenligt med\r\nneutralitetspolitiken avgör vi själva. När\r\nomvärlden förändras, förändras också\r\nförutsättningarna för vår fredstida utrikespolitik.</pre><pre>För 30 år sedan eller 20 år sedan -- i det kalla\r\nkrigets, kapprustningens och konfrontationens\r\ntid -- var ett svenskt medlemskap i EG med\r\nbibehållen neutralitetspolitik bortom all\r\ntrovärdighet. I dag har förutsättningarna\r\nförändrats.</pre><pre>Vårt välstånd är beroende av att vi inte\r\ndiskrimineras när EGs inre marknad genomförs.\r\nDärför är det nödvändigt att fullfölja EES-\r\nförhandlingarna mellan EFTA och EG fram till ett\r\navtal så snabbt som möjligt. Det är troligt att\r\nförhandlingarna om ett sådant avtal kan slutföras\r\nföre sommaren.</pre><pre>Det är genom att fullt ut delta i integrationen som\r\nvi bäst kan arbeta för demokrati, social välfärd och\r\nekonomiskt framåtskridande i Europa. Därigenom\r\ngagnar vi också bäst det svenska folkets intressen.</pre><pre>Vi har mycket att erbjuda EG. Sverige är ett högt\r\nutvecklat industriland. Vår vetenskap och\r\nteknologi har en hög nivå. Vår sociala\r\nvälfärdspolitik och vår arbetsmarknadspolitik -- att\r\nskapa arbetstillfällen i stället för att ge\r\narbetslöshetsunderstöd -- vill vi föra vidare i EGs\r\nfortsatta arbete.</pre><pre>Ett medlemskap i EG skulle ge oss ökade\r\nmöjligheter att påverka utvecklingen i Europa --\r\nden utveckling som vår egen framtid, vår egen\r\ntrygghet och vårt eget välstånd är beroende av.\r\nTillsammans med andra kan vi stärka det\r\ndemokratiska inflytandet, det sociala ansvaret,\r\njämställdheten mellan kvinnor och män och\r\nlöntagarnas ställning och villkor i ett Europa som\r\nblir alltmer ekonomiskt integrerat.</pre><pre>Det är önskvärt med politiskt samråd under den\r\nprocess som leder fram till en svensk EG-ansökan.\r\nRegeringen har därför inbjudit de partier som är\r\nföreträdda i utrikesnämnden att delta i ett sådant\r\nsamråd.</pre><pre>Herr talman! Det som har gjort att Europa i dag är\r\nen fredlig del av världen -- folkförsoning,\r\nekonomiskt samarbete, folkstyre och gemensam\r\nsäkerhet -- kan också ge Mellanöstern fred och\r\nvälstånd. Mitt under brinnande krig ter sig den\r\nvisionen oändligt avlägsen, men vår egen\r\neuropeiska erfarenhet visar att det inte är omöjligt.</pre><pre>Irak måste ovillkorligen dra sig tillbaka från Kuwait\r\noch uppfylla FNs resolutioner. Detta är icke\r\nförhandlingsbart. Men om Irak klart och entydigt\r\nutfäster sig att göra det, måste den USA-ledda\r\nkoalitionen göra det militärt möjligt för Irak att visa\r\natt det menar allvar. Återtåget kan endast ske\r\nunder eldupphör.</pre><pre>Vi känner inte detaljerna i det initiativ som den\r\nsovjetiske presidenten Gorbatjov tagit. Men två\r\npersoner som tagit del av detaljerna, den tyske\r\nutrikesministern Genscher och FNs\r\ngeneralsekreterare, har betecknat initiativet som\r\npositivt och som erbjudande ett historiskt tillfälle\r\natt undvika ett blodbad. Vi tar från svensk sida för\r\ngivet att FNs säkerhetsråd får tillfälle att ta del av\r\nalla detaljer i Gorbatjovs förslag, och vi tar också\r\nför givet att USA inte startar en markoffensiv\r\nförrän denna fråga har behandlats i säkerhetsrådet.</pre><pre>Sedan FN-medlemmen Iraks brutala annektering\r\nav FN-medlemmen Kuwait upphört, måste\r\nvärldssamfundet ta sitt fulla ansvar för att få till\r\nstånd en fredsordning för Mellanöstern. Genom sin\r\nsnabba reaktion vid Iraks angrepp på Kuwait förra\r\nsommaren har FN påtagit sig en aktiv roll i\r\nregionen, som FN nu måste fullfölja i fredens\r\nintresse.</pre><pre>Ingen stabil fred kan åstadkommas utan respekt för\r\nfolkens rätt till nationellt självbestämmande eller\r\nutan att varje stats legitima anspråk på säkerhet\r\nerkänns och tryggas. Det gäller Kuwait likaväl som\r\nIsrael, det gäller Libanons folk likaväl som det\r\npalestinska folket.</pre><pre>Palestinafrågans lösning är grundläggande för\r\nfreden i Mellanöstern. Israels snart\r\nkvartssekellånga, alltmer brutala ockupation av\r\nVästbanken och Gaza måste upphöra. Det\r\npalestinska folkets rätt till nationellt\r\nsjälvbestämmande och en egen, självständig stat\r\nmåste erkännas och förverkligas. Dess självklara\r\nrätt att självt utse sina företrädare måste erkännas.</pre><pre>Samtidigt måste Israels rätt att existera inom säkra\r\noch erkända gränser erkännas. Det är dags att\r\nIsraels samtliga grannar följer Egyptens exempel\r\noch sluter fred med Israel.</pre><pre>Utan dessa två element -- en palestinsk stat och fred\r\nmellan Israel och dess grannar -- är långsiktig fred\r\noch säkerhet i Mellanöstern en omöjlighet.</pre><pre>Men fred och säkerhet i området fordrar också\r\nrustningsbegränsning och förtroendeskapande\r\nåtgärder, förhandlingsmekanismer, massivt\r\nekonomiskt stöd och nya ekonomiska\r\nsamarbetsformer. Den ohämmade vapenexporten\r\ntill området måste upphöra.</pre><pre>Allt detta kan inte åstadkommas med en gång. Det\r\nkommer att krävas en lång och tålmodig\r\nförhandlingsprocess. Det viktiga är att den kommer\r\ni gång omedelbart efter det att Gulfkriget upphört\r\noch att det sker i FNs regi.</pre><pre>Gulfkriget har satt FN på ett avgörande prov.\r\nFrågan om FN och säkerhetsrådet skall bestå det\r\nprovet avgörs i hög grad av om FN förmår skapa\r\nbestående fred efter det att kriget slutat.</pre><pre>Stödet till FN har alltid varit en hörnsten i svensk\r\nutrikespolitik. Varaktig fred och säkerhet kan inte\r\ngrundas på militär styrka. Ingen nation, inte ens de\r\nmilitära supermakterna, kan i kärnvapenåldern\r\nförlita sig på militär överlägsenhet. Alla länders och\r\nfolks trygghet måste vila på gemensam säkerhet och\r\nrespekt för folkrätten.</pre><pre>Vårt stöd till FN blir ännu viktigare men också mera\r\nkrävande, när FN -- som nu i Gulfkrisen -- blir mer\r\nhandlingskraftigt och aktivt än det kunnat vara\r\ntidigare.</pre><pre>Vi skall inte förtiga att vi helst hade sett att FNs\r\nsäkerhetsråd hade behållit ett fastare grepp över\r\nGulfkrisen. Men det viktiga är att ta fasta på det\r\npositiva -- på att säkerhetsrådet tagit ansvar för att\r\ndess resolutioner åtlyds.</pre><pre>FN har börjat fungera så som det ursprungligen var\r\ntänkt för att upprätthålla internationell fred och\r\nsäkerhet. Det ankommer på alla FNs medlemmar --\r\nbland dem Sverige -- att de erfarenheter som\r\novillkorligen måste dras av Gulfkonflikten,\r\nutnyttjas för att stärka och förbättra FNs\r\nmöjligheter att uppfylla denna\r\nvärldsorganisationens främsta uppgift.</pre><pre>Den enighet och den handlingskraft som\r\nsäkerhetsrådet har visat i Gulfkonflikten måste i\r\nframtiden också gälla genomförandet av andra\r\nresolutioner rådet har antagit.</pre><pre>Vår trygghet och alla andra folks trygghet är\r\nberoende av ett starkt FN. En av FNs stora\r\nuppgifter inför framtiden är att bygga för fred -- att\r\nbidra till att angripa de stora problem som på lång\r\nsikt hotar mänsklighetens överlevnad och\r\nutveckling: kärnvapenhotet, miljöförstöringen,\r\nvärldsfattigdomen.</pre><pre>Det kräver internationell solidaritet, och det kräver\r\nvårt solidariska ansvarstagande.</pre><pre>Säkerhet och trygghet är odelbara i vår värld. Brott\r\nmot folkrätten och de mänskliga rättigheterna i\r\nandra delar av världen är ett hot också mot vår\r\nsäkerhet. Svält, fattigdom och underutveckling på\r\nandra kontinenter hotar också vår trygghet och\r\nvälfärd.</pre><pre>Därför är internationell solidaritet inte bara en\r\nmoralisk förpliktelse. Det ligger också i vårt eget\r\nnationella intresse. Att i ord och handling visa\r\ninternationell solidaritet är att ta ansvar för Sverige\r\ni världen. Insikten om det måste också i\r\nfortsättningen bestämma svensk utrikespolitik.</pre><pre>Herr talman! Vi befinner oss i ett för vårt folks\r\ntrygghet och välstånd viktigt skede. Vi deltar aktivt\r\ni skapandet av det nya fredliga, demokratiska,\r\nenade Europa. Vi bereder oss att söka medlemskap\r\ni EG. Vi står inför en period, då en ny\r\nvärldsordning kan börja ta form. En ny\r\nvärldsordning med FN i centrum. En ny\r\nvärldsordning, där folkrätten och inte djungelns lag\r\nråder. En ny världsordning, där internationell\r\nsolidaritet och inte stormakters egenintressen styr.</pre><pre>Sveriges möjligheter att bidra till denna väldiga\r\nuppgift blir större, om det råder samförstånd kring\r\nvår utrikespolitik. Genom samförstånd tar vi\r\nansvar för vårt land och gagnar bäst vårt folks\r\ntrygghet och välstånd.</pre><pre></pre><pre>Anf. 3 CARL BILDT (m):</pre><pre>Herr talman! Jag vill ha ett klarläggande av vad\r\nsom egentligen gäller här. Dessa debatter har alltid,\r\nså långt tillbaka som jag har kunnat följa dem i\r\nprotokollet, till 1940-talet, handlat om att\r\nregeringen har givits möjlighet att avge en\r\nutrikespolitisk deklaration. Debatten har inletts\r\nmed denna, och den har delgetts oppositionen i\r\nförväg. Oppositionens talesmän, vilka de nu har\r\nvarit, har utformat sina anföranden med\r\nutgångspunkt i regeringens deklaration.</pre><pre>Så har det varit, och det har varit bra. Så skall det\r\nvara, och så trodde jag att det var. Men när man väl\r\nkommer hit finner man att utrikesministern väljer --\r\neller är beordrad, vad vet jag -- att läsa upp ett helt\r\nannat allmänt anförande. Det får han gärna göra,\r\nmen då skall debattordningen se helt annorlunda\r\nut.</pre><pre>Man kan undra varför vi har fått ett dokument ett\r\ndygn i förväg, om inte för att kunna utforma våra\r\nanföranden med utgångspunkt från detta ställs här\r\ninför en grundläggande oklarhet. Vad är det\r\negentligen som är utrikesdeklarationen just nu?\r\nVilken deklaration om utrikespolitiken är det som\r\nregeringen avgett? Jag har utformat ett svar och har\r\nen del synpunkter på formuleringarna i det papper\r\nsom delgavs mig i går och som är delat på bänkarna\r\nmen icke uppläst för protokollet. Jag har helt andra\r\nsynpunkter på formuleringarna i det anförande som\r\nutrikesministern just har läst upp. En av mina\r\nassistenter har varit vänlig nog att hämta ner det\r\nfrån pressläktaren, så att jag har möjlighet att titta\r\npå formuleringarna. Jag skulle vilja veta vad det är\r\nvi diskuterar för att kunna veta vilket anförande jag\r\nskall hålla.</pre><pre>Anf. 4 TALMANNEN:</pre><pre>Jag vill med anledning av Carl Bildts inledande ord\r\nerinra om att dagens debatt följer\r\nriksdagsordningens bestämmelser. Jag har på ett\r\ntidigt stadium försökt att få till stånd en\r\növerenskommelse mellan partierna om en mera\r\nkoncentrerad uppläggning av debatten med bl.a.\r\nkortare inledningsanföranden. Då två partier\r\nmotsatte sig detta återstod enligt min uppfattning\r\nendast möjligheten att fullt ut följa debattreglerna\r\nsom finns i riksdagsordningen. Detta var också ett\r\nav de två alternativ som diskuterades med de sex\r\npartiföreträdarna i talmanskonferensen.</pre><pre>Att utrikesministern inleder utrikesdebatten står i\r\növerensstämmelse med en sedan många år\r\netablerad praxis. Utrikesministern avgör på egen\r\nhand hur han vill inleda debatten. Någon skyldighet\r\natt läsa upp en i förväg skriven deklaration\r\nföreligger inte. Jag har funnit det lämpligt att inför\r\ndagens debatt, på utrikesministerns önskan, på\r\nledamöternas bänkar dela ut dokumentet om\r\nregeringens syn på utrikespolitiken. Detta\r\ndokument kommer inte att tas in i protokollet.</pre><pre>Anf. 5 CARL BILDT (m):</pre><pre>Herr talman! Ja, så är det, men det besvarar inte\r\nden grundläggande frågan om vilket dokument vi\r\ndiskuterar i dag. Diskuterar vi det dokument som\r\ndelats ut eller diskuterar vi det anförande som\r\nutrikesministern har läst upp?</pre><pre>(Utrikesministern, inpass: Båda.)</pre><pre>Då har talmannen lyckats med prestationen att\r\nförsätta oss i den situationen att vi skall diskutera\r\ntvå helt olika dokument samtidigt. Det är inte\r\nalldeles lätt.</pre><pre>Jag tycker personligen att utrikespolitik är\r\nnågonting som kräver en viss stringens i\r\nhanteringen. Det innebär att vi noggrant tittar på\r\nformuleringar och att vi diskuterar dessa\r\nformuleringar. I detta fall är det plötsligt olika\r\ndokument med olika formuleringar. Det föreligger\r\nt.ex. olika formuleringar i de bägge dokumenten\r\nom en palestinsk stat, det föreligger olika\r\nformuleringar när det gäller villkoren för\r\neldupphör i konflikten i Mellersta Östern och det\r\nföreligger nyansskillnader i den viktiga frågan om\r\nprövningen av säkerhetspolitikens förenlighet med\r\nett EG-medlemskap.</pre><pre>Jag vill inte nu anklaga utrikesministern för en\r\nallmän förflackning av den utrikespolitiska\r\nhanteringen. Det skall jag göra i de fall skäl\r\nföreligger för detta, men det är oprecist och oklart\r\nvad den utrikespolitiska debatten egentligen\r\nhandlar om. Jag noterar talmannens förklaring, och\r\nutrikesministern har säkert sin version av det\r\ninträffade. Jag vill bara konstatera att så här får det\r\ninte gå till. Så här får det inte gå till med hänsyn till\r\nvår utrikespolitik och den debattordning som\r\nfaktiskt gällt. Samma debattordning har gällt i\r\ndecennier, såvitt jag vet, och det finns vittnen som\r\nkan intyga detta. Det är möjligt att det har varit fel\r\npå den, men då skall vi i förväg informeras\r\nordentligt om vad som gäller.</pre><pre>Anf. 6 TALMANNEN:</pre><pre>Jag vill nu erinra om att utrikesministern har hållit\r\nsitt inledningsanförande, att det på ledamöternas\r\nbänkar utdelade dokumentet inte kommer att tas in\r\ni protokollet och att Carl Bildt nu har erhållit ordet\r\nför ett anförande. Varsågod!</pre><pre>Anf. 7 CARL BILDT (m):</pre><pre>Herr talman! Jag tvingas då konstatera att jag hade\r\ntänkt att säga att den utrikespolitik som återfinns i\r\nutrikesdeklarationen kan räkna med ett brett stöd.\r\nJag hade tänkt säga detta med utgångspunkt i att\r\njag hade tittat på formuleringarna, men i\r\nutrikesministerns anförande finns andra inslag som\r\ngör att jag inte på samma sätt är beredd att komma\r\nmed detta uttalande. Jag tycker att det i\r\nregeringsdeklarationen, litet i motsats till\r\nanförandet, finns formuleringar om synen på\r\nkonflikten i Persiska viken som jag har anledning\r\natt ansluta mig till. Det är en konflikt som bara kan\r\nlösas genom att Irak helt och fullt accepterar FNs\r\nsäkerhetsråds olika resolutioner om ett omedelbart\r\noch villkorslöst tillbakadragande från Kuwait.\r\nVärldsamfundet får aldrig acceptera att aggression\r\nlönar sig, och därför är det av största vikt att\r\nsamtliga de territoriella, politiska och andra krav\r\nsom Saddam Hussein rest efter invasionen den 2\r\naugusti entydigt tillbakavisas.</pre><pre>I övrigt, herr talman, har jag inte förmågan att\r\nsnabbt göra en granskning av de nyanser som finns\r\ni de olika texterna, så jag bortser från detta.</pre><pre>Herr talman! Jag har under de senaste årens\r\nutrikesdebatter stundtals haft anledning att\r\nkritisera regeringen för en viss kortsiktighet och en\r\nviss senfärdighet i inställningen till den stora\r\neuropeiska omvandlingen. Men samtidigt har jag\r\nhaft anledning att konstatera att politiken efter\r\nmånga ''om'' och ''men'' dock rört sig i rätt riktning.</pre><pre>Under de senaste åren har scenväxlingarna i vår\r\nEuropa-politik varit lika snabba som de har varit\r\ndramatiska. Det framgår inte minst för den som\r\nläser fjolårets utrikesdeklaration. Då hade vi en\r\nsådan som man kan ta del av i kammarens\r\nprotokoll.</pre><pre>Då ville regeringen inte använda ordet\r\nsjälvständighet när utvecklingen i Estland, Lettland\r\noch Litauen diskuterades. Då målades den\r\nsovjetiska politiken i de ljusaste färger. Då föreföll\r\nTysklands återförening fortfarande avlägsen. Då\r\nvar svenskt medlemskap i EG alls icke aktuellt.</pre><pre>I dagens deklaration -- den som ligger på\r\nbänkarna -- ter sig mycket annorlunda. Nu är\r\nregeringen beredd till ett klart stöd till Estlands,\r\nLettlands och Litauens självständighet. Nu\r\nnyanseras den tidigare bilden av den sovjetiska\r\npolitiken. Nu är Tysklands återförening under\r\nborgerlig ledning ett faktum. Nu har regeringen\r\naccepterat att vi strävar efter ett svenskt\r\nmedlemskap i EG.</pre><pre>På samtliga dessa punkter rör det sig om\r\nförändringar som är av stor långsiktig betydelse för\r\nvårt land och för vår utrikespolitik.</pre><pre>Den stora utrikespolitiska omsvängningen under\r\n1990 gällde inställningen till svenskt medlemskap i\r\nEG. Det gick föga mer än två veckor efter det att\r\nutrikesministern här i riksdagen den 10 oktober\r\nräknat upp fem tunga skäl till att ett medlemskap\r\nendast kunde komma i fråga i ett längre perspektiv,\r\ntill dess att finansministern mitt i räntekrisen den 26\r\noktober förklarade att nu ville Sverige bli medlem\r\nav EG.</pre><pre>Det är nog en av de mest spektakulära\r\nsaltomortaler vi sett i hanteringen av svensk\r\nutrikespolitik under efterkrigstiden. Det är inte\r\nförvånande att den föranlett ett och annat\r\nfrågetecken. Till dessa har de olika och ständigt\r\npågående förskjutningarna i regeringens position\r\nbidragit. I dagens utrikesdeklaration -- den som är\r\nutdelad, samma passus återfinns icke i det av\r\nutrikesminister upplästa inledningsanförandet --\r\ndyker ännu en av dessa förskjutningar som är\r\nägnade att skapa oklarhet upp.</pre><pre>Det står i deklarationen: ''Efter genomförda\r\nmedlemskapsförhandlingar och en samlad\r\nbedömning av de utrikes- och säkerhetspolitiska\r\nfaktorerna kommer det slutgiltiga svenska beslutet\r\nom medlemskap i EG att fattas.''</pre><pre>Detta är -- om det skall tolkas efter ordalydelsen --\r\nen orimlighet. Den samlade bedömningen av de\r\nutrikes- och säkerhetspolitiska faktorerna måste --\r\ni den mån den inte redan är gjord -- självfallet göras\r\ninnan Sverige formellt lämnar in sin ansökan om\r\nmedlemskap. Annars hamnar Sverige i en alldeles\r\nomöjlig situation. För det första skulle tilltron till\r\nvår säkerhetspolitik riskera att rubbas om vi\r\nansökte om medlemskap i någonting som vi inte var\r\nabsolut säkra på var förenligt med vår\r\nsäkerhetspolitiska linje. För det andra skulle\r\ntilltron till vår Europa-politik äventyras om vi\r\nförhandlade om någonting som vi i slutändan\r\nförbehöll oss rätten att i grunden ändra mening om.</pre><pre>Jag fäste uppmärksamhet vid denna formulering,\r\neftersom jag tyckt mig se fragment av denna\r\norimliga tanke även i andra dokument den senaste\r\ntiden. Därför finns det anledning att, även om detta\r\ninte återfanns i det anförande som lästes upp,\r\nbegära ett förtydligande av regeringens politik på\r\nden här punkten.</pre><pre>Enligt min mycket bestämda mening måste den\r\nsamlade och slutgiltiga bedömningen av de utrikes-\r\noch säkerhetspolitiska faktorerna göras innan den\r\nformella ansökan lämnas in. Och denna bedömning\r\nfår självfallet inte vara preliminär eller\r\nväderberoende i den meningen att den plötsligt kan\r\nkastas om vid någon skiftning i det internationella\r\nklimatet.</pre><pre>Den europeiska gemenskap vi söker medlemskap i\r\när en gemenskap för all framtid, och vårt beslut att\r\nsöka detta medlemskap måste då också fattas mot\r\nbakgrund av allt det som den osäkra framtiden kan\r\nkomma att innebära. Här finns inte utrymme för\r\nnågot hattande fram och tillbaka.</pre><pre>Av detta mitt resonemang följer att den utrikes- och\r\nsäkerhetspolitiska bedömingen är av största\r\nbetydelse, och att den inte kan anstå eller reduceras\r\ntill bara några pliktskyldiga formuleringar.</pre><pre>Länge ansåg regeringen att ett svenskt medlemskap\r\ni EG inte var förenligt med den svenska\r\nneutralitetspolitiken. Det finns härvidlag ett antal\r\nformuleringar i det av utrikesministern upplästa\r\nanförandet som jag skulle ha haft synpunkter på om\r\nde hade stått i deklarationen. Men jag har inte\r\nmöjlighet att göra detta, eftersom jag utformat mitt\r\nanförande med utgångspunkt i deklarationen.</pre><pre>Det hävdades då från regeringens sida att Sverige\r\ninte kunde samordna sin utrikespolitik med en\r\ngrupp av andra stater på det sätt som medlemskap\r\ni EG förutsätter. Det var ofta mycket kategoriska\r\nformuleringar.</pre><pre>Jag hade alltid anledning att invända mot dessa\r\nformuleringar. Jag ansåg inte att de absoluta\r\nhindren fanns, och jag ser det fortfarande som det\r\nkanske största felbeslutet under efterkrigstiden i\r\nSverige att vi inte sökte och vann medlemskap i EG\r\ni början av 1970-talet.</pre><pre>Men under fjolåret svängde regeringens\r\nuppfattning om förenligheten av neutralitet och\r\nEG-medlemskap -- från ståndpunkten att\r\nproblemet var så gott som olösligt till ståndpunkten\r\natt problemet knappt ens existerade.</pre><pre>Denna omsvängning motiverades med att den\r\npolitiska situationen i Europa genomgått en\r\nfundamenal förändring. Det talades om att de\r\nbägge militärblocken nu vittrade bort, att en ny\r\nalleuropeisk säkerhetsstruktur tagit form, och att\r\n''med en sådan behöver neutralitetspolitiken inte\r\nlängre bära samma tunga bördor'', som\r\nstatsministern skrev. Jag tyckte inte heller att dessa\r\nformuleringar var så lyckade. De var alltför\r\npåverkade av ögonblickets rubriker och alltför litet\r\nförankrade i en långsiktig analys av vår faktiska\r\nsituation i ett förändrat Europa.</pre><pre>Säkerhetspolitiken får aldrig reduceras till\r\nkortsiktig spekulation i de internationella\r\nkonjunkturerna, utan måste alltid kännetecknas av\r\nen långsiktighet som ger politiken kontinuitet över\r\ntiden och därmed också kraft i starkt skiftande\r\ninternationella situationer.</pre><pre>Det finns, herr talman, knappast något område av\r\nsvensk politik som omtalats så mycket men\r\ndiskuterats så litet som just neutralitetspolitiken.\r\nDen har använts omväxlande som inrikespolitiskt\r\ntillhygge och som utrikespolitisk besvärjelse, men\r\nden har mera sällan setts som den säkerhetspolitik\r\nför krig som den i sin hårda kärna alltid har varit.</pre><pre>Nu står vi i en situation där kombinationen av det\r\nsovjetiska sönderfallet och vår strävan att komma\r\nmed i den västeuropeiska samverkan gör det\r\nnödvändigt att lägga fast vår säkerhetspolitik på\r\nnytt.</pre><pre>Att bara säga att den gamla politiken ligger fast är\r\notillräckligt. Att säga att politiken skall överges\r\nvore felaktigt. Den måste definieras på nytt i en\r\ndiskussion i vårt eget land och i en dialog med de\r\nstater vi nu söker en ny samverkan med.</pre><pre>Ty när vi även formellt lämnar in vår ansökan om\r\nmedlemskap i EG, inleds den stora politiska dialog\r\nmed EGs institutioner och med EGs medlemsstater\r\nsom skall avgöra hur vi skall foga in vår alliansfria\r\nsäkerhetspolitik i det vidare politiska sammanhang\r\nsom deras och också vår strävan efter en fast\r\npolitisk union innebär.</pre><pre>De kommer, med all rätt, att ställa frågor, och vi\r\nmåste -- det är vår skyldighet! -- kunna ge\r\növertygande svar.</pre><pre>Det som nu pågår inom EG är att man inom ramen\r\nför de bägge regeringskonferenserna drar upp\r\nriktlinjerna för 1990-talets europeiska samarbete.\r\nDet handlar dels om den ekonomiska och monetära\r\nunionen, dels om den politiska unionen.</pre><pre>Ser vi dessa förändringar i deras stora\r\nsammanhang, så finner vi att det handlar om den\r\ntredje stora fördjupningen av samverkan i\r\nVästeuropa efter Romavtalet 1957 och efter\r\nEnhetsakten 1987.</pre><pre>Det är ett nytt och långt mer ambitiöst EG som\r\nSverige nu vill komma med i. I förlängningen av\r\ndagens strävan i Västeuropa, strävan efter den\r\npolitiska och den monetära unionen, börjar vi nu\r\nskönja konturerna av ett Europas Förenta stater.</pre><pre>Vi vet inte exakt vilka resultat\r\nregeringskonferenserna kommer att uppnå. Men\r\nredan nu vet vi självfallet åtskilligt om den\r\nfärdriktning som kommer att läggas fast.</pre><pre>Vi kan med betydande säkerhet säga att det förslag\r\nsom finns om att införa bestämmelser i traktaten\r\nsom omedelbart skulle omvandla EG till en militär\r\nallians inte kommer att genomföras. Men vi kan\r\nmed lika stor säkerhet säga att EG kommer att få\r\nett mycket långt gående utrikespolitiskt samarbete,\r\noch att olika säkerhetspolitiska frågor gradvis\r\nkommer att få en allt starkare ställning genom detta\r\nsamarbete.</pre><pre>Detta visste vi redan när vi fattade vårt historiska\r\nbeslut den 12 december 1990, men det står ännu\r\nklarare i dag.</pre><pre>Därmed, herr talman och herr utrikesminister,\r\nhandlar vårt ställningstagande för medlemskap i\r\nEG också om ett ställningstagande för en\r\navgörande förändring av ramarna och villkoren för\r\nsvensk utrikespolitik i framtiden. Vi går in i en fast\r\neuropeisk gemenskap också på detta område.</pre><pre>Jag tillhör dem som välkomnar detta. Jag är\r\növertygad om att det kommer att ge vår\r\nutrikespolitik ett nytt och viktigt verksamhetsfält i\r\nframtiden. Men jag betraktar det som avgörande\r\nför att detta skall lyckas att vi öppet ser och\r\ndiskuterar den förändring som nu håller på att ske.</pre><pre>Det är ju inte bara formerna i den europeiska\r\nsamverkan vi skall ansluta oss till. Det är också den\r\npolitiska själen i denna samverkan som vi skall ta\r\ntill oss.</pre><pre>Vi har tidigare alltid beskrivit vår utrikespolitik\r\nsom obunden -- nästan i meningen att hålla distans\r\ntill vad andra tycker och tänker. Och vi har beskrivit\r\nvår säkerhetspolitik som alliansfri i formell\r\nbemärkelse men dessutom som neutral i en\r\nbetydligt vidare och allmännare bemärkelse.</pre><pre>Men nu måste detta förändras. Den\r\nutrikespolitiska obundenheten ersätts de facto av\r\nen västeuropeisk samhörighet, och den allmänna\r\netiketten neutralitet kommer, herr talman, att\r\npassa allt sämre om den skall gälla också i\r\nförhållande till stater, tillsammans med vilka vi\r\ningår i en ekonomisk, politisk och social union.</pre><pre>Jag tillhör som bekant dem som alltid har ansett att\r\nvår oberoende och alliansfria säkerhetspolitik är\r\nbetydelsefull för att trygga vår egen frihet och vårt\r\neget oberoende i kritiska lägen, men också som ett\r\nbidrag till stabiliteten i det vidare nordeuropeiska\r\noch nordatlantiska området -- allt under\r\nförutsättning att vi har ett starkt försvar.</pre><pre>Men samtidigt vet vi ju, när vi ser tillbaka på den\r\n170-åriga historien för etiketten neutralitet, att\r\nunder den vida kappan av denna politik har det\r\nunder denna långa tidsperiod rymts orienteringar\r\noch åtgärder av vitt skiftande slag.</pre><pre>Vår säkerhetspolitik har alltid formats i sitt\r\nhistoriska sammanhang, och när detta förändrats\r\nhar också politiken visat sin förmåga till förändring.</pre><pre>Det finns de som säger att det är dags att överge\r\nalliansfrihet/neutralitet i samband med att vi går\r\nmed i EG. Vi hör sådana röster i debatten inom vårt\r\neget land, och vi möter dem nog litet till mans när\r\nvi rör oss utanför landets gränser. Men då handlar\r\ndet oftast om dem som fallit offer för en\r\nmissuppfattning om EG eller om svensk\r\nsäkerhetspolitik eller möjligen om bägge dessa\r\nsaker.</pre><pre>Missuppfattningen att svensk alliansfri\r\nsäkerhetspolitik, med dess inriktning på neutralitet\r\ni krig, är detsamma som något slags allmän\r\nneutralism är vanligt förekommande, och den har\r\nförvisso sin grund i att svensk utrikespolik under\r\nåtskilliga decennier har framställts och\r\nmarknadsförts som en utrikes förlängning av\r\nmedelvägens inrikespolitik. Men den allmänna\r\nneutralism som har funnits där har aldrig haft\r\nnågonting med kärnan i den säkerhetspolitiska\r\nalliansfriheten att göra. Och att denna allmänna\r\nneutralism nu hamnar i en situation där utrymmet\r\nför den kommer att begränsas högst avsevärt eller\r\nt.o.m. försvinna är ingenting som det finns\r\nanledning att beklaga.</pre><pre>Missuppfattningen att EG skulle kunna erbjuda\r\nnågot alternativ till den alliansfria\r\nsäkerhetspolitiken förekommer kanske mera\r\nutanför Sverige än i Sverige. Men sanningen är, att\r\ninte ens de längst gående av de visioner om\r\nsäkerhetspolitisk samverkan inom EG som jag har\r\nsett skulle kunna ge vår strävan efter frihet och\r\noberoende det stöd som den alliansfria\r\nsäkerhetspolitiken ger.</pre><pre>Det ser vi ju därigenom att de stater som är\r\nmedlemmar såväl i EG som i NATO förvisso inte\r\navser att lägga ner NATO under hänvisning att EG\r\nklarar säkerhetspolitiken. Och så länge de gör\r\nbedömningen att de behöver en säkerhetsgaranti\r\nför att klara de uppgifter som EG inte kan och\r\nkommer att klara, måste vi göra bedömingen att vår\r\nalliansfria säkerhetspolitik är den garant för frihet,\r\ntrygghet och oberoende som vi behöver.</pre><pre>Vårt val för framtiden blir därmed naturligen att\r\nutforma en i ett vidare europeiskt sammanhang\r\ninfogad alliansfri säkerhetspolitik med stöd av ett\r\nstarkt försvar. Detta är vår uppgift, och den är\r\nviktig, ty trots det politiska systemskifte som vi har\r\nsett i Centraleuropa och det fortgående söderfallet i\r\ndet sovjetiska imperiet är den eviga fredens Europa\r\nännu inte ett faktum.</pre><pre>De centraleuropeiska staterna -- Polen,\r\nTjeckoslovakien och Ungern -- står bara i början av\r\ndet ekonomiska systemskifte från socialism till\r\nmarknadshushållning som nu måste följa\r\nsystemskiftet från diktatur till demokrati. Den\r\nvägen kommer att bli lång. Det arv som socialismen\r\nhar lämnat efter sig i dessa länder är bittert och\r\ntungt. Att bygga upp Centraleuropa efter\r\nsocialismens decennier kommer att bli en lika\r\nkrävande uppgift som det var att bygga upp\r\nVästeuropa efter andra världskriget. Socialismens\r\nbrott mot dessa nationer framstår som allt tydligare\r\nju längre tiden går.</pre><pre>Det finns all anledning för oss att känna beundran\r\nför den politik som de demokratiskt valda\r\nregeringarna i dessa länder nu för. De har avvisat\r\nsocialismen -- på den punkten förelåg ingen\r\ntvekan -- och de har nu också avvisat försöken till\r\nnågot slags tredje väg mellan socialism och\r\nmarknadsekonomi. I samtliga dessa länder kan\r\nman notera att det är personer och politiska\r\ngrupperingar som vi moderater har samarbetat med\r\nsom nu fått det demokratiska uppdraget att föra\r\nsina nationer ut ur de gångna decenniernas elände\r\noch in i den europeiska gemenskapen.</pre><pre>De avgörande insatserna måste göras av dessa\r\nländer själva. Deras egen politik avgör deras egen\r\nframtid. Men vi måste vara beredda att hjälpa till,\r\nför skulle systemskiftena i Centraleuropa stanna på\r\nhalva vägen, då har vi anledning att befara att dessa\r\nnationer kommer att falla ner i en ond cirkel av\r\nmotsättningar, missmod och kanske t.o.m. av\r\nmisär. Det får bara inte inträffa.</pre><pre>Mellan EG och dessa stater pågår nu förhandlingar\r\nom vad som kallas andra generationens\r\nassociationsavtal, och vi har anledning att räkna\r\nmed att EG kommer att visa stor politisk och\r\nekonomisk generositet gentemot den\r\ncentraleuropeiska omvandlingen. Själva kan vi\r\nhoppas att som medlemmar i EG en dag kunna\r\nvälkomna dessa stater som nya medlemmar efter\r\ndet att deras omvandling gjort det steget möjligt.</pre><pre>Men dessa stater måste också -- och det är en stor\r\nuppgift -- fogas in i den nya europeiska\r\nsäkerhetsstrukturen. Ingen borde ha något intresse\r\nav att de förvandlades till en neutral gråzon i\r\nEuropas mitt med de faror för framtiden, den\r\nosäkerhet, som detta skulle medföra. Och det är\r\nvärt att notera att de samtliga avvisar neutralitet\r\nsom samlingsbeteckning på den säkerhetspolitik de\r\nsöker. Inför de risker som det fortgående sovjetiska\r\nsönderfallet innebär har de i stället börjat diskutera\r\natt i den ena eller andra formen söka anknytning till\r\nNATO.</pre><pre>Det är intressant, för det anger också gränserna för\r\nde förhoppningar som kan knytas till de olika\r\nalleuropeiska säkerhetsstrukturer som nu håller på\r\natt växa fram. De bör självfallet göras så robusta\r\nsom möjligt, men vi måste samtidigt inse att det\r\ninom överskådlig tid kommer att finnas gränser för\r\nde påfrestningar som de klarar av att hantera.</pre><pre>Om politiken ibland förändras mycket snabbt, och\r\ndet har vi upplevt under de senaste åren, så vet vi\r\nsamtidigt att geografin förändras endast ytterligt\r\nlångsamt. Och trots alla politiska förändringar\r\nförblir det därför ett faktum att vi lever i omedelbar\r\nnärhet av den stora ryska nationen.</pre><pre>Det sovjetiska statssocialistiska systemet håller på\r\natt falla samman, och Ryssland är på väg in i en ny\r\n''den stora oredans tid''. Därmed är osäkerheten\r\ninför framtiden större än på mycket länge. Lika\r\nsäker som det går att vara i förutsägelsen att vi står\r\ninför en oreda i Ryssland under de närmaste åren,\r\nlika osäker måste man vara i förutsägelsen om vad\r\nsom kommer därefter. Ty att oredan förr eller\r\nsenare är övergående, och att någonting kommer i\r\ndess ställe, är ställt utom tvivel.</pre><pre>Det finns två huvudalternativ. Det ena är att\r\nutvecklingen går i riktning mot ett demokratiserat\r\nRyssland, som gradvis slår följe med Europa i\r\növrigt. Det är den utveckling som vi måste hoppas\r\npå och som vi har all anledning att göra allt som vi\r\növer huvud taget kan göra för att ge ett stöd. Och\r\ndå är det stöd vi kan ge till Rysslands demokratiska\r\npartier, organisationer och grupperingar av stor\r\nbetydelse. Skall morgondagens Ryssland kunna blir\r\nen del av vårt Europa, är det ur deras led som\r\nidéerna och inspirationen måste komma.</pre><pre>Men samtidigt som vi hoppas på ett demokratiserat\r\nRyssland kan vi aldrig bortse från risken för att det\r\ni stället uppstår ett nyauktoritärt, nymilitariserat\r\neller t.o.m. ett nyrevanschistiskt Ryssland och att\r\ndenna utveckling skulle innebära faror för Europa\r\ni dess helhet.</pre><pre>Det är inte svårt att i dagens sovjetiska utveckling\r\nse de tecken som tyder på att de krafter som skulle\r\nbära upp en ny diktatur växer sig allt starkare. Den\r\navgående utrikesministern Sjevardnadzes varning\r\nför en ny diktatur följdes snabbt av de centralt\r\nplanerade kommunistiska kuppförsöken i Litauen\r\noch Lettland med de tragiska följder de fick.</pre><pre>Avgörande delar av perestrojkapolitiken har\r\nmisslyckats. Den ekonomiska och sociala\r\nsituationen är nu så allvarlig att det finns anledning\r\natt fråga sig var gränserna för det ryska folkets\r\nhistoriskt mycket stora tålamod går. Och ändå står\r\nvi bara i början av utvecklingen.</pre><pre>De militära intressena har flyttat fram sina\r\npositioner på ett mycket tydligt sätt. De militära\r\ningripandena i Baltikum talar sitt tydliga språk.\r\nKritiken mot den tidigare förda utrikespolitiken\r\nblir alltmer framträdande. Och nu reses dessutom\r\nallvarliga frågetecken rörande innebörden i de\r\nviktiga rustningskontrollsavtal som slutits.</pre><pre>Man förefaller nu på sovjetisk sida inte vara beredd\r\natt fullt ut respektera det s.k. CFE-avtalet och det\r\ns.k. 2+4-avtalet om Tyskland, kärnan i den\r\neuropeiska ordningen.</pre><pre>I vårt eget omedelbara närområde -- för att\r\ninskränka mig till det -- har vi sett hur dels den 3:e\r\nmekaniserade gardesdivisionen vid Klaipeda i\r\nLitauen och dels den 77:e mekaniserade divisionen\r\nvid Archangelsk uppe vid Vita havet, helt och hållet\r\nhar undantagits från rustningsbegränsningarna\r\ngenom att överföras från armén till -- av alla\r\nställen -- flottan. Dessa och andra mycket mera\r\nlångtgående försök att kringgå CFE-avtalet\r\nriskerar nu att leda till att avtalet inte godkänns av\r\nvästmakterna och till att\r\nrustningskontrollsprocessen i övrigt helt stannar av.\r\nDå riskerar vi snabbt att stå inför en situation då ett\r\nnytt kallt krig i Europa faktiskt framstår som en\r\nverklig möjlighet.</pre><pre>Detta påverkar också situationen i Baltikum. Det\r\nvar där den nya hårda politiken först skulle ge\r\nresultat, och det var också där den kom att skörda\r\nsina första offer.</pre><pre>I det långa loppet finns det ingen mellanväg mellan\r\nen av Ryssland erkänd självständighet för dessa\r\nstater och ett nytt ryskt försök att med förtryck\r\nkväva allt av deras frihet. Den som stiger från\r\nmörkret mot ljuset nöjer sig faktiskt aldrig med\r\nskymning.</pre><pre>Sverige har ett starkt intresse av stabilitet i\r\nÖstersjöområdet. Men den balans mellan olika\r\nintressen som är en förutsättning för stabilitet kan\r\naldrig åstadkommas om den inte utgår från\r\nrespekten för Estlands, Lettlands och Litauens\r\nsjälvständighet. Det är när den sovjetiska\r\ncentralmakten och Ryssland är beredda till detta\r\nerkännande som det blir möjligt att lösa också de\r\nproblem som har att göra med de sovjetiska\r\nsäkerhetsintressena i området liksom de problem\r\nsom har att göra med de ryska och andra\r\nbefolkningsgrupperna.</pre><pre>Dessa problem finns. Att lösa dem kommer att\r\nställa krav på arrangemang utöver dem som vi har\r\nvant oss vid i tidigare internationella relationer.\r\nKan Sverige i det sammanhanget spela en\r\nkonstruktiv roll skall vi, efter noggranna\r\növerväganden, också vara redo att göra det.</pre><pre>Herr talman! Min vana trogen har jag velat granska\r\nnågra av formuleringarna i regeringens\r\nutrikesdeklaration. Det har medfört att jag inte har\r\nkunnat ta upp vissa av formuleringarna i\r\nutrikesministerns allmänna inledningsanförande.\r\nJag har också velat ta upp några av de centrala\r\neuropeiska frågeställningarna. För mig är det\r\nnämligen uppenbart, att det är här som\r\nhuvuduppgifterna för vår utrikespolitik ligger.</pre><pre>Det handlar om Västeuropas enande, om\r\nCentraleuropas avsocialisering och om Östeuropas\r\noch Rysslands stapplande steg mot en\r\neuropeisering. Allt detta måste lyckas tillsammans\r\nför att 90-talet skall kunna uppfylla sina löften.</pre><pre>Det innebär också en stor förändring för vårt\r\nSverige. Vi lämnar en epok av delvis självvald\r\nisolering och myten om medelvägen, och vi går över\r\ni en annan epok, präglad av delaktighet och\r\nengagemang i det gemensamma europeiska\r\narbetet. Den nya Europavägen kommer att prägla\r\ninte bara vår utrikespolitik under det decennium\r\nsom nu inleds, utan också vår samhällsutveckling i\r\nstort.</pre><pre></pre><pre>Anf. 8 BENGT WESTERBERG (fp):</pre><pre>Herr talman! Strävan efter fred är kanske\r\nmänsklighetens minsta gemensamma nämnare.\r\nÄndå misslyckas vi ständigt. Krigets pris har genom\r\nårhundradena åter och åter betalats.</pre><pre>Älskade människor rycks bort, barn blir faderslösa,\r\nkvinnor blir änkor, föräldrar som fött och fostrat liv\r\nfår uppleva hur de utsläcks i förtid. Smärtans och\r\nsorgens entoniga gråt ekar från historiens början till\r\ndagens Kuwait, USA och Irak.</pre><pre>Längtan efter en värld i fred är stark. Skall vi nå den\r\nmåste vi bättre förstå krigets orsaker och fredens\r\nförutsättningar. Vi måste försöka hitta de\r\nstrukturer och samhällssystem som gör det möjligt\r\natt med fredliga medel lösa de konflikter som är\r\noundvikliga i mänsklig samlevnad.</pre><pre>I det sökandet har professor Bruce Russett vid\r\nYale-universitetet i USA med sin senaste bok,\r\nControlling the Sword, lämnat ett värdefullt\r\nbidrag.</pre><pre>Det finns, framhåller han, ett par uppenbara inslag\r\ni det samtida internationella mönstret av krig och\r\nfred. ''Det ena är att några stater väntar sig,\r\nförbereder sig för, och för krig med andra stater.\r\nDet andra är att vissa stater inte väntar sig, inte\r\nförbereder sig för, och inte för krig, åtminstone inte\r\nmot varandra.''</pre><pre>Det första inslaget är tydligt för alla. Det ligger för\r\ndagen närmast till att exemplifiera med Irak. Det\r\nandra inslaget i mönstret är mindre\r\nuppmärksammat. Men vi kan konstatera att det\r\nsedan 45 år råder fred mellan de industrialiserade\r\noch demokratiska stater som ingår i den s.k.\r\nOECD-kretsen, dvs. Västeuropa, Nordamerika,\r\nJapan, Australien och Nya Zeeland. Fram t.o.m.\r\nandra världskriget förekom åtskilliga bittra strider\r\nmellan dessa stater, men de har alltså upphört.</pre><pre>Professor Russett prövar olika förklaringsmodeller.\r\nKan det bero på att alla dessa stater är\r\nmarknadsekonomier? Eller beror det på\r\nförekomsten av internationella lagar och\r\ninstitutioner? Beror det på kulturella likheter? Nej,\r\nkonstaterar han, ingen av dessa förklaringar duger.\r\nHan menar i stället att det avgörande är att alla\r\ndessa stater är demokratier. Demokratier krigar\r\ninte med varandra.</pre><pre>Russett framhåller att det i det demokratiska\r\nstyrelseskicket finns inbyggt kraftfulla normer mot\r\nanvändningen av våld både inom staterna och\r\nmellan dem. En av de grundläggande\r\nföreställningarna bakom den liberala demokratin\r\när just att konflikter kan lösas utan våld. Demokrati\r\nkan sägas vara ett knippe institutioiner och normer\r\nför fredlig lösning av konflikter.</pre><pre>Medborgarna i en demokrati har lättare att\r\nacceptera synpunkter och anspråk som förs fram av\r\nledare och folk i en annan demokratisk stat än dem\r\nsom framförs av diktatorer utan folklig förankring.\r\nOm också det andra landet är en demokrati,\r\nunderminerar det människornas vilja till krig och\r\nderas motstånd mot kompromisser som kan lösa\r\nuppkomna konflikter.</pre><pre>Jag är övertygad om att professor Russett har rätt.\r\nArbetet för demokrati är den främsta\r\nfredsrörelsen. Ingen regering under folklig kontroll\r\nkan välja att rusta för aggression i stället för att\r\nsörja för folket. Att smida plogbillar till svärd, när\r\ndet inte är för att värja sig mot ett yttre hot, kan\r\nbara ske i diktaturer.</pre><pre>Det fanns en tid när många menade att demokrati\r\nkanske passade i västvärlden men knappast någon\r\nannanstans. Orsaken sades ibland vara att det\r\nskulle finnas avgörande historiska och kulturella\r\nskillnader, ibland helt enkelt att demokrati ansågs\r\nvara en lyx som bara utvecklade industriländer\r\nkunde kosta på sig.</pre><pre>För kineser och araber passar det nog inte med\r\ndemokrati, sade man. Flertalet afrikanska stater\r\nhade helt enkelt inte råd med demokrati, och kunde\r\nman tänka sig någon form av demokrati så var det\r\n''enpartidemokratier'' -- som om något sådant vore\r\nmöjligt. I verkligheten dolde sig naturligtvis bakom\r\ndessa ''enpartidemokratier'' i grunden auktoritära\r\nregimer.</pre><pre>I dag finns det, herr talman, trots de mörka moln\r\nsom just nu drar fram över världen, grund för en\r\nviss optimism. Demokratin har stärkt sin ställning i\r\nvärlden under senare år. Det är inte bara i\r\nÖsteuropa som diktaturer har fallit och ersatts av\r\ndemokratier. Demokratin står i dag starkare också\r\ni de övriga världsdelarna.</pre><pre>Det gäller Latinamerika, där flertalet stater i dag är\r\nmer eller mindre demokratiska, även om det,\r\nsåsom framhålls i utrikesdeklarationen, återstår\r\ndjupgående samhällsreformer för att hantera de\r\nomfattande fattigdoms- och miljöproblemen.</pre><pre>Demokratiska tendenser finns också i Afrika.</pre><pre>I t.ex. Moçambique har man beslutat att skriva in\r\nflerpartisystem i författningen, och liknande beslut\r\neller hoppingivande tecken finns i en rad andra\r\nstater.</pre><pre>Utvecklingen i Sydafrika känns, trots alla\r\nsvårigheter, löftesrik. Jag vill gärna instämma i\r\nregeringens uttalande i deklarationen, att den\r\ntidpunkt nu rimligen närmar sig då frågan om\r\nSveriges sanktioner mot Sydafrika måste tas upp till\r\nprövning.</pre><pre>Man skall, herr talman, naturligtvis inte överdriva\r\nSveriges möjligheter att påverka utvecklingen i\r\nvärlden, men man skall heller inte underskatta\r\ndem. Till de viktigaste insatser vi kan göra hör att\r\nunderstödja en utveckling mot demokrati. Det\r\nmåste genomsyra våra biståndsinsatser i både\r\nÖsteuropa och u-länder. Det måste vara styrande\r\nför vår eventuella medverkan, t.ex. inom ramen för\r\nFörenta nationerna, till en framtida stabilitet i\r\nMellersta Östern.</pre><pre>Svensk utrikespolitik har ibland haft en olycklig\r\ntendens att knyta Sverige till diktaturer och\r\nauktoritära socialister i u-länder, sådana som\r\nNyerere i Tanzania, Castro på Cuba, MPLA-\r\nregimen i Angola och Arafat i PLO.</pre><pre>Det är viktigt att vi i framtiden i våra kontakter med\r\nu-länder gör klart att vi anser att demokratin -- med\r\nyttrandefrihet, flerpartisystem och\r\norganisationsfrihet -- är det enda styrelseskick som\r\nkan ge såväl frihet för folken och fred mellan\r\nländerna som ekonomisk utveckling.</pre><pre>Det är inte översitteri eller ''nykolonialism'' att\r\nsprida de erfarenheter vi själva har vunnit i kampen\r\nför folkligt inflytande och ekonomiskt välstånd.\r\nTvärtom vore det ett förakt för människor i u-\r\nländerna om vi hävdade att de inte är tillräckligt\r\nmogna för att slippa övergrepp och tortyr, att välja\r\nsina egna ledare eller att ha en ekonomi som styrs\r\nav människors efterfrågan.</pre><pre>Vi måste -- som Göran Rosenberg skriver i det\r\nsenaste numret av tidskriften Moderna tider -- ''ha\r\nmodet och viljan att stå upp för vår egen kultur, vår\r\negen moral och våra politiska principer''.</pre><pre>Under senare år har demokratimålet fått en ökad\r\ntyngd i svensk biståndspolitik. Det är bra. Den\r\nlovande utvecklingen i många u-länder ökar också\r\nmöjligheterna att med biståndet bidra till\r\ndemokratisering. Bl.a. därför är vi från folkpartiet\r\nliberalernas sida utomordentligt kritiska mot att\r\nregeringen nu föreslår en minskning av biståndet.\r\nDet är djupt beklagligt att solidariteten sitter så\r\ntrångt i socialdemokratins Sverige.</pre><pre>Av samma skäl som demokratimålet måste betonas\r\nstarkare i biståndet måste vi vara öppna för att\r\nompröva biståndet när det blir bakslag för\r\ndemokratisträvandena eller när framstegen uteblir.\r\nRegeringen säger sig ibland dela den\r\nuppfattningen, men ännu oftare framhåller\r\nbiståndsministern att biståndet inte skall användas\r\nsom påtryckningsmedel. I motsats till henne tycker\r\nvi att det är självklart att det skall kunna användas\r\njust så.</pre><pre>Ett sätt att uppmuntra en demokratisk utveckling\r\när att, främst efter tyskt mönster, kanalisera ett\r\nökat bistånd genom organ knutna till svenska\r\ndemokratiska partier och organisationer, t.ex.\r\nLiberalt Utvecklingscentrum -- vårt\r\nbiståndsorgan -- eller Arbetarrörelsens\r\nInternationella Centrum. Genom att olika\r\norganisationer får möjlighet att stödja olika projekt\r\nkan vi främja den mångfald som är en förutsättning\r\nför demokrati. Jag hoppas att utrikesministern vill\r\nmedverka till en sådan utveckling.</pre><pre>Herr talman! När efter andra världskriget\r\ndiskussionerna om ett fördjupat samarbete i\r\nEuropa kom i gång på allvar, var det viktigaste\r\nsyftet att förhindra ännu ett krig i vår världsdel. Det\r\nfanns en stark önskan att skapa sådana institutioner\r\nför samarbete mellan i första hand de gamla\r\narvfienderna Frankrike och Tyskland att ett krig\r\nmellan dem blev omöjligt. Ur denna\r\ngrundläggande önskan föddes först Kol- och\r\nstålunionen och sedan EEC.</pre><pre>Det västeuropeiska samarbetets största framgång\r\nså här långt är naturligtvis att det har medverkat till\r\natt säkra freden i Västeuropa. En viktig\r\nutgångspunkt för ett demokratiskt styrelseskick är\r\natt det politiska spelet inte är ett nollsummespel.\r\nGenom att samverka och lösa konflikter med\r\nfredliga medel kan vi tillsammans bli rikare. Att\r\ndetta gäller också de internationella relationerna\r\nhar blivit alltmer uppenbart för efterkrigstidens\r\nvästeuropéer.</pre><pre>Samarbetet inom den Europeiska Gemenskapen\r\nstår nu inför en fördjupning och breddning.\r\nVisserligen har kriget i Mellersta Östern och den\r\nekonomiska recessionen kastat sina skuggor också\r\növer EG, men det finns ingen anledning tro att den\r\nutveckling som vi har sett under senare år skulle\r\nstanna upp. Det är vår övertygelse att såväl den\r\nmonetära som den politiska unionen i sinom tid\r\nkommer att förverkligas.</pre><pre>Det beslut som med bred majoritet fattades i\r\nriksdagen den 12 december i fjol om att Sverige\r\nskall eftersträva medlemskap i EG var mycket\r\nglädjande. Det är angeläget att en\r\nmedlemsansökan inges så snart som möjligt och att\r\nförberedelserna för den kommer i gång\r\nomedelbart.</pre><pre>Om demokrati och samarbete förklarar den\r\nfredliga utvecklingen i väst, är det andra\r\nomständigheter som efter 1945 har förhindrat krig\r\nmellan öst och väst, nämligen den ömsesidiga\r\navskräckning -- eller terrorbalans -- som har skett\r\ngenom utbyggnad av omfattande vapensystem. Det\r\ngår inte att förneka att också den har bidragit till\r\nden långa perioden av fred i Europa.</pre><pre>Men priset har varit högt. Kapprustningen har\r\nfrestat på, särskilt i Sovjetunionen. Jämfört med\r\nUSA har Sovjetunionen avsatt en dubbelt så stor\r\nandel av en hälften så stor nationalinkomst till\r\nmilitära ändamål. Det har bidragit till utarmningen\r\nav den sovjetiska ekonomin och de sovjetiska\r\nmedborgarnas lidande.</pre><pre>Risken för att motsättningarna mellan öst och väst\r\nskulle utvecklas till öppen strid har dessutom hela\r\ntiden funnits. Därför är utvecklingen i\r\nCentraleuropa ett stort steg framåt mot en säkrare\r\nfred.</pre><pre>Vad gäller Sovjetunionen råder det, som framhålls\r\ni utrikesdeklarationen, stor osäkerhet om den\r\npolitiska färdriktningen i Sovjetunionen.</pre><pre>Dödsskjutningarna i Vilnius och Riga i mitten av\r\njanuari är en tragedi. Den sovjetiska statsledningen\r\nmåste hållas ansvarig för dessa händelser.</pre><pre>Som den estniske författaren Jaan Kaplinski har\r\nformulerat det: 'Gorbatjovs' liberala och fredliga\r\nimage ligger krossad vid sidan av kropparna av de\r\nunga män som dödades av skjutglada\r\nfallskärmsjägare och som kördes över av det\r\nvälkända verktyget för sovjetiskt utrikes- och\r\ninrikespolitik: pansarvagnen.''</pre><pre>President Gorbatjov har uppenbarligen inte kunnat\r\nmotstå de reaktionära krafterna i Sovjetunionen.\r\nOm det är av tvång eller av egen övertygelse som\r\nhan har gjort sig av med sina liberala rådgivare och\r\nersatt dem med gamla kommunister vet vi inte. Vi\r\nkan bara se vad som faktiskt sker.</pre><pre>Allt pekar nu på att vi åter får en mer auktoritär\r\nregim i Sovjetunionen. En verklig demokratisering\r\nkan aldrig ske förrän kommunistpartiet och den\r\ngamla nomenklaturan har förlorat sin maktställning\r\noch Sovjetunionen fått en ledning med folklig\r\nförankring.</pre><pre>Men det finns också, herr talman, grund för en\r\nbehärskad optimism. Så t.ex. har utvecklingen\r\nefter skotten i Vilnius visat att de demokratiska\r\nkrafterna lever även i Sovjetunionen. I en rad\r\nstäder, bl.a. Moskva, Leningrad och Sverdlovsk,\r\nhar hundratusentals människor tågat på gatorna till\r\nstöd för Baltikum. Det gör att det, trots allt, inte\r\nkänns alldeles hopplöst!</pre><pre>För oss i Sverige är det viktigt att hålla i gång\r\ndialogen med dessa demokratiska krafter, inte\r\nminst i Baltikum och den ryska rådsrepubliken. Jag\r\nvill gärna ge ett erkännande till både regeringen och\r\nriksdagens talman för att de både har tagit egna\r\ninitiativ och snabbt effektuerat uppslag till\r\nsolidaritetsåtgärder som har kommit från oss och\r\nandra.</pre><pre>På en punkt, herr talman, är jag kritisk och det\r\ngäller behandlingen av de baltiska asylsökande\r\npojkarna, de som har flytt från de baltiska staterna\r\nför att slippa göra värnplikt i Röda Armén, dvs. det\r\nde uppfattar som ockupationsarmén i deras\r\nhemländer. För dessa unga män har, såvitt jag\r\nförstår, utvisningsbeslut i princip fattats, men de\r\nhar fått tillfälliga uppehållstillstånd i avvaktan på\r\natt något positivt skall hända i Baltikum.</pre><pre>Den behandlingen är enligt min mening omänsklig.\r\nDe unga balterna måste beviljas asyl i Sverige och\r\nfå möjlighet att bygga upp ett nytt liv här. Om de en\r\ndag ändå skulle vilja återvända till Baltikum har de\r\nnaturligtvis full frihet att göra det. Men de skall inte\r\nbehöva leva med den osäkerhet som de nu gör på\r\ngrund av regeringens snåla flyktingpolitik.</pre><pre>Herr talman! Det har under det senaste året vuxit\r\nfram en betydande enighet i Sverige om vår\r\nEuropapolitik, både vad gäller EG och Östeuropa.\r\nDet är glädjande om än något överraskande efter\r\nde uttalanden som bl.a. statsministern och\r\nutrikesministern gjorde i slutet av 1989.</pre><pre>Då hade utrikesministern knappt ord för sina\r\nfördömande uttalanden om våra krav på stöd till\r\nBaltikums självständighetssträvanden. Enligt Sten\r\nAndersson var jag inte bara okunnig, jag hade\r\ndessutom dåliga rådgivare. I dag står\r\nutrikesministern på samma lastbilsflak som mina\r\ndåliga rådgivare och uttalar sitt stöd för Baltikums\r\nfrihet!</pre><pre>Statsministern kritiserade mig i oförsonliga ordalag\r\nnär jag uttalade att Sverige borde bli medlem i EG.\r\nI dag talar samma statsminister entusiastiskt om\r\nsvenskt medlemskap och de stora uppgifter som\r\nväntar oss i EG!</pre><pre>En poäng i professor Russetts bok om fredens\r\nförutsättningar är att en demokratisk regering\r\nockså i utrikespolitiken måste ta hänsyn till vad\r\nväljarna tycker. Socialdemokraternas omsvängning\r\nnär det gäller Baltikum och EG under det senaste\r\nåret är en god illustration till den tesen!</pre><pre>Herr talman! I augusti i fjol utbröt det ånyo krig i\r\nMellanöstern. Hela området har under mycket lång\r\ntid varit en oroshärd. Det har oavbrutet pågått en\r\nmaktkamp mellan olika politiska och religiösa\r\nintressen. Krig och statskupper har avlöst\r\nvarandra. Konflikterna är både många och svåra.</pre><pre>Mer direkt har vi i Sverige känt av dem bl.a. genom\r\noljekriserna på 1970-talet och den stora mängden\r\nflyktingar från Mellanöstern.</pre><pre>Det har i Sverige förts en diskussion, bl.a. i\r\nanslutning till Ingvar Carlssons brev till Saddam\r\nHussein i höstas, om vilket problem som är det\r\ngrundläggande i området. Den svenska regeringens\r\nbedömning, som den delar med bl.a. Saddam\r\nHussein, är att det är Pelestinakonflikten.</pre><pre>I det perspektiv vi nu måste anlägga på\r\nMellanöstern, dvs. när vi söker orsakerna till det nu\r\npågående kriget, är detta helt enkelt inte sant. Det\r\nhar ingenting med Palestinaproblemet att göra. Det\r\när en orimlig tanke att Irak för att komma åt Israel\r\nskulle ockupera Kuwait, som under Iraks krig mot\r\nIran stödde Irak och som ekonomiskt också har\r\nstött PLO och andra palestinska grupper.</pre><pre>Den koppling som Saddam Hussein i höstas gjorde\r\ntill Palestinakonflikten, och som återkom i\r\nrevolutionsrådets s.k. fredsutspel i förra veckan, är\r\nen ren efterhandskonstruktion som bara syftar till\r\natt vinna sympatier från andra arabländer.</pre><pre>Men även när Kuwait en dag har befriats är det\r\ntveksamt att peka ut Palestinaproblemet som mer\r\ngrundläggande än andra problem i området. Jag är\r\nmedveten om att det är officiell svensk politik att\r\ngöra det, men rimligheten i det måste ändå\r\nifrågasättas.</pre><pre>Det kurdiska problemet, striderna mellan kristna,\r\nmuslimer och druser i Libanon och inbördeskriget i\r\nSudan är andra besvärliga problem men utan någon\r\nkoppling alls till Palestinafrågan. Än viktigare är\r\nden maktkamp som under hela efterkrigstiden --\r\noch med rötter ännu längre tillbaka i historien -- har\r\npågått mellan Saudiarabien, Irak, Iran, Syrien och\r\nEgypten.</pre><pre>Om man skall tala om något problem som mer\r\ngrundläggande än andra vill jag hävda att det också\r\ni Mellanöstern område är bristen på demokrati.\r\nIsrael är den enda demokratiska staten i regionen,\r\nomgiven av diktaturer och auktoritära regimer.</pre><pre>För områdets envåldshärskare har hela tiden\r\nanvändning av våld för att uppnå och upprätthålla\r\nmaktställningen inom det egna landet, och för att\r\nvinna ökad makt i förhållande till grannstaterna,\r\nvarit naturlig. Saddam Husseins skräckregim är\r\nvidrig. Vetskapen om att han inte är ensam tyrann\r\ni Mellanöstern är skrämmande.</pre><pre>Jag fruktar att alla försök att uppnå en stabil fred i\r\nområdet, som bygger på överenskommelser mellan\r\ndagens auktoritära regimer, kommer att\r\nmisslyckas. Om det skall bli möjligt att uppnå\r\nnågon långsiktig stabilitet är det av avgörande\r\nbetydelse att en demokratiseringsprocess kommer i\r\ngång. Människorna i arabvärlden måste äntligen få\r\nkänna respekt för sitt människovärde och få\r\nmöjlighet att själva välja sina ledare. Önskemål och\r\nkrav med den inriktningen har redan framförts,\r\nbl.a. från irakier i exil.</pre><pre>Problemet är, som den arabiska författaren Tahar\r\nBen Jelloun för en tid sedan skrev i Aftonbladet:\r\n''Demokratin är en kultur, en daglig läroprocess.\r\nDen är inte given. Den är något man förvärvar.\r\nIngen har låtit de arabiska folken förvärva en\r\npolitisk kultur och få tillgång till en demokratisk\r\ntradition''. Tiden borde vara mogen för det nu!</pre><pre>Herr talman! Den respekt jag efterlyser måste\r\nnaturligtvis också tillkomma palestinierna. Det är\r\nsvårt att se någon annan lösning på deras problem\r\nän att också de får möjligheter att leva i en egen\r\nstat.</pre><pre>Iraks ockupation av Kuwait tycks paradoxalt nog\r\nha fört Palestinafrågan längre från en lösning. PLO\r\nhar klart tagit ställning för Irak och bl.a. försvarat\r\ndess attacker på det icke krigförande Israel. Detta\r\nhar fått t.o.m. Sten Andersson att något sväva på\r\nmålet beträffande PLO, men inte mer än att PLO i\r\nutrikesdeklarationen betraktas som en självklar\r\npart i en internationell konferens om Mellanöstern.\r\nDet är svårt att förstå den syn som länge har varit\r\nförhärskande i Sverige på PLO som den enda\r\nrepresentanten för palestinierna.</pre><pre>PLO bildades inte för att företräda palestinierna,\r\ninte för att förhandla med Israel, inte för att hjälpa\r\nPalestinaflyktingar tillbaka, inte för att uppnå en\r\npalestinsk stat vid sidan av och i fred med Israel.\r\nOm dessa mål hade varit PLOs skulle man\r\nförmodligen i dag ha uppnått de flesta av dem. Det\r\när palestinierna som fått betala priset för PLOs\r\noförsonlighet.</pre><pre>PLO bildades för att förgöra den judiska staten, för\r\natt på ruinerna av Israel bygga en palestinsk stat.\r\nOch eftersom detta mål har varit -- och är -- det\r\nenda och övergripande har man inte vikit för att ta\r\ntill terrorism. PLO har givit Saddam Hussein ett\r\noreserverat stöd och har aldrig kritiserat den\r\nirakiske diktatorns terror.</pre><pre>Är det någon som tror att den palestinska stat PLO\r\nvill upprätta kommer att vara en demokrati?</pre><pre>Herr talman! Visst kan vi vara kritiska mot delar av\r\nIsraels politik. Och inga är mer kritiska än\r\nisraelerna själva.</pre><pre>Sedan 1967 ockuperar Israel västra Jordanstranden\r\noch Golanhöjderna. Israel hade ingen vilja att\r\nockupera territorium vid sexdagarskriget, utan var\r\ntvärtom villigt att återlämna ockuperade territorier\r\ni utbyte mot erkännande och fred. Arabstaterna\r\nsvarade med sina nej till förhandlingar, nej till\r\nerkännande, nej till fred med Israel.</pre><pre>När Camp David-överenskommelsen med Egypten\r\nslöts visade det sig vad som hade kunnat uppnås om\r\nJordanien och Syrien velat sluta fred efter\r\nsexdagarskriget. 1978 återlämnades hela Sinai till\r\nEgypten -- med oljekällor och turistanläggningar.\r\nRegeringen Begin kommenderade ut armén för att\r\nfå i väg de judiska bosättarna i Sinai.</pre><pre>Sedan dess har många år gått och tyvärr har\r\nbosättningspolitiken fortsatt. Det försvårar utan\r\ntvivel en framtida fredsuppgörelse.</pre><pre>Jag tror alltså, herr talman, att en del av en\r\nfredslösning i Mellanöstern måste vara att en stat\r\nskapas också för palestinierna -- en möjlighet som\r\narabstaterna dess värre sade nej till när de år 1947\r\navvisade FNs delningsplan. En sådan palestinsk\r\nstat måste vara demokratisk och bygga på ett\r\nerkännande av Israel, och i en sådan stat måste det\r\nnaturligtvis finnas garantier för minoriteter.</pre><pre>Israel skulle kunna göra mer för att nå fred, t.ex.\r\ngenom att mer aktivt söka en motpart på\r\nVästbanken för att underlätta förhandlingar och\r\ngenom att på nytt klart deklarera att man är beredd\r\natt återlämna ockuperade områden i utbyte mot\r\nfred och erkännande.</pre><pre>Israel är en tillflykt för judar undan förföljelse. Om\r\ninte Israel hade funnits -- vart skulle de judar som\r\növerlevde nazismen ha tagit vägen? Om inte Israel\r\nhade funnits -- vart skulle de hundratusentals\r\nflyktingarna från arabstaterna ha tagit vägen? Om\r\ninte Israel hade funnits -- vem skulle då i dag ta\r\nemot de judar som flyr undan den växande\r\nantisemitismen i Sovjetunionen?</pre><pre>Denna Israels roll är värd allt stöd från vår sida.</pre><pre>Herr talman! De allierades väpnade insatser för att\r\nbefria Kuwait var och är enligt min mening\r\nnödvändiga. De har emellertid ifrågasatts bl.a. av\r\ndem som anser att fortsatta ekonomiska sanktioner\r\nskulle ha kunnat driva Saddam Hussein ut ur\r\nKuwait. Vi får aldrig veta om det är rätt eller ej,\r\nmen jag hör till dem som inte tror att det hade varit\r\nmöjligt, i varje fall inte inom rimlig tid.</pre><pre>Varje krig innebär enorma lidanden och stora\r\nmänskliga tragedier. De fruktansvärda bilder vi har\r\nsett av krigets civila offer kommer säkert att följas\r\nav fler. Det är en illusion att tro att dessa tusentals\r\nflygraider kan vara ''kirurgiska ingrepp'' som inte\r\ndrabbar tusentals civila.</pre><pre>De irakiska soldaterna är heller inga frivilliga som\r\nhar valt sin situation. De tusentals soldater som\r\nredan har dödats och som kan komma att dödas\r\nlämnar alla sörjande anhöriga efter sig. Ingen skall\r\ninbilla mig att en irakisk mor eller hustru känner\r\nmindre saknad efter sin förlorade son eller make än\r\nen amerikansk eller brittisk, eller att känslan av\r\nstolthet över att deras fäder gått i döden för\r\nSaddam hos de irakiska barnen dominerar över\r\nsaknaden efter deras fäder som har krossats under\r\nbomberna.</pre><pre>Det krig som Saddam Hussein startade med sitt\r\növerfall på Kuwait är inte ett ''kliniskt'' krig. Det är\r\ninga krig. Men ansvaret för kriget ligger hos\r\nSaddam Hussein, enbart hos honom. Bara den som\r\nsaknar respekt för människovärdet kan med öppna\r\nögon tvinga fram ett krig.</pre><pre>Saddam Hussein har under hela sin karriär vandrat\r\npå lik: över tusentals oliktänkande irakier, bland\r\ndem många kurder, som dödats av hans terror, över\r\nden miljon irakier som uppges ha dödats under\r\nkriget med Iran, över de tusentals kuwaitier som\r\ndödats eller misshandlats efter Iraks ockupation i\r\naugusti i fjol. Saddam har, med Per Wästbergs ord,\r\n''visat en känslans stumhet som skrämmer''.</pre><pre>Vår enda önskan måste vara att kriget snabbt tar\r\nslut genom att Irak lämnar Kuwait och att Saddams\r\nterrorregim ersätts av en regering som kan utveckla\r\nIrak i demokratisk riktning.</pre><pre>Det har sedan de allierade gick till mottattack ofta\r\nsagts att målet är att befria Kuwait. Det är det\r\nmandat de allierade har fått genom säkerhetsrådets\r\nresolution 678. Samtidigt måste det sägas: Någon\r\nstabil fred i området om Saddam Hussein förblir\r\nIraks härskare är det svårt att tänka sig. Därför är\r\nuppgifterna om att Sovjetunionens fredsplan skulle\r\ninnehålla något slags frisedel till Saddam Hussein\r\nstarkt oroande.</pre><pre>Det är bra att Sveriges regering har stött alla de\r\nresolutioner som säkerhetsrådet har antagit om\r\nIrak--Kuwait-konflikten. Vi har från svensk sida all\r\nanledning att ställa oss bakom de allierades\r\nansträngningar att befria Kuwait.</pre><pre>FN-aktionen handlar om små länders rätt till frihet\r\noch integritet. Ingenting är för Sverige viktigare än\r\natt folkrätten och FN stärks i försvaret för små\r\nländers ställning gentemot starka grannar.</pre><pre>Men detta innebär inte att vi kan blunda för att ett\r\nviktigt motiv -- vid sidan av folkrätten -- för de\r\nallierades insatser är oljan. Det är därför enligt min\r\nmening för tidigt att dra slutsatsen att FN nu har\r\nbörjat fungera som den folkrättens värnare, som\r\nmånga har hoppats på ända sedan bildandet. Hur\r\nstark känslan för folkrätten är när den inte stöds av\r\nekonomiska intressen kan bara framtiden utvisa.</pre><pre>De insatser som i dag görs av de allierade för\r\nKuwaits befrielse, görs alltså också för oss i Sverige.\r\nOckså för vår skull tar de allierade på sig en stor\r\nbörda, också för vår skull dör amerikaner,\r\nengelsmän och fransmän i striderna. Därför var det\r\nsjälvklart att vi skulle ge ett positivt besked när\r\nbritterna hörde sig för om möjligheterna att sända\r\nett svenskt fältsjukhus till området.</pre><pre>Ändå finns hos många -- och definitivt hos mig --\r\nkänslan av att vi sitter på parkett och låter andra\r\nförsvara också våra intressen. Därför bör vi också\r\nfrån svensk sida förklara oss beredda att utvidga\r\nvåra insatser så att vi bär en rimlig del av den\r\ngemensamma bördan.</pre><pre>Saddam Hussein är den härskare i arabvärlden som\r\njust nu, av naturliga skäl, fångar de flestas intresse.\r\nAlltmer uppmärksammas det fruktans imperium\r\nsom han har skapat i Irak. Han framträder allt\r\ntydligare som en ondskans företrädare.</pre><pre>Men även om andra regimer i området kan te sig\r\nmilda i jämförelse med Saddams är det flera andra\r\nsom med vanliga mått mätt är skrämmande.</pre><pre>Jag säger detta för att understryka att vi har all\r\nanledning att i den demokratiska världen\r\nnoggrannare än hittills pröva med vilka vi\r\nsamarbetar.</pre><pre>Uppbyggnaden av den irakiska krigsmakten har\r\nvarit möjlig bara genom en generös vapenexport\r\nfrån många väststaters sida. Förra året röstades\r\nförslag om att undersöka situationen för kurderna i\r\nIrak ned i FNs kommission för mänskliga\r\nrättigheter. Så sent som några månader före\r\nkrigsutbrottet i augusti förekom åtskilliga\r\nbugningar mot Saddam Hussein från västliga\r\npolitiker.</pre><pre>Alla dessa missbedömningar får inte upprepas om\r\nvi skall kunna få en stabil fred i Mellanöstern.</pre><pre>Demokratikravet måste än en gång understrykas,\r\nliksom kravet på en avsevärt skärpt kontroll av all\r\nvapenexport till auktoritära regimer. I varje fall i de\r\ndemokatiska länderna borde det gå att få förståelse\r\nför en sådan politik!</pre><pre></pre><pre>Anf. 9 OLOF JOHANSSON (c):</pre><pre>Herr talman! Det är naturligtvis en fördel om vi är\r\növerens om utrikesdebattens uppläggning. Om\r\npartierna inte är överens är det viktigt att vara\r\ninformerad i förväg t.ex. via en\r\nregeringsdeklaration, och det är vi. Det har därför\r\nvarit naturligt för mig att basera anförandet på vår\r\nutrikespolitiska syn och göra eventuella\r\nkommentarer i första hand med anknytning till\r\nregeringsdeklarationen.</pre><pre>Krigets verklighet innebär alltid nederlag. Krig\r\ndödar och lemlästar människor -- och slår framtiden\r\ni spillror för dem som skall försöka leva vidare\r\nsedan nära anhöriga ryckts bort, hem lagts i ruiner,\r\nmark ödelagts och natur i övrigt förstörts. Vi fick i\r\ngår information från Irak om att 20 000 har dödats\r\noch 60.000 skadats hittlls på den irakiska sidan.\r\nKrigets totala verklighet fångas inte av medias\r\nbevakning. Det finns anledning att understryka\r\ndet. Krigets explosioner och krevader speglas på\r\ndistans eller som ruiner. Skadade människor visas\r\nofta efter omhändertagande i sjukhusmiljö, och de\r\ndöda i flaggsvepta kistor eller svarta plastsäckar.\r\nKrigets visas ytligt och censurerat, oftare i\r\npresskonferensernas sken och teknifierat än som en\r\nkamp på liv och död, som det ju är fråga om.\r\nSådana är bilderna från Gulfkriget.</pre><pre>Iraks utsläpp av olja i Persiska viken orsakar\r\nlångsiktiga och mycket allvarliga skador i en\r\nnaturmiljö som är sällsynt artrik. FN-alliansens\r\nbombräder söker bl.a. anläggningar för\r\nkärnvapenframställning. Iraks missiler riktas mot\r\ncivila i Saudiarabien och Israel och mot Israels\r\nkärnforskningsanläggningar. Sambandet mellan\r\nkärnkraftens anläggningar och kärnvapen\r\nbekräftas på nytt. I detta skeende når TV-\r\nkamerorna inte fram.</pre><pre>\r\nDiktaturens och diktatorns illdåd mot Kuwait har\r\nlyft fram betydelsen av demokrati och frihet. Det\r\ngäller det kuwaitiska folkets rätt till sin egen stat.</pre><pre>Som ett uttryck för avspänningen mellan USA och\r\nSovjet har Förenta nationerna fått en viktig roll,\r\ngenom resolutionerna, genom sanktionerna.</pre><pre>Iraks invasion av Kuwait och terrorbombningarna\r\nmot Israel kan inte nog fördömas. Kuwaits folk,\r\nliksom alla folk, har rätt att i frihet bestämma i sitt\r\neget land. Därför är det självklart att Sverige -- som\r\nregeringen säger -- ''som lojal FN-medlem'' har\r\ngivit sitt stöd till alla resolutioner som beslutats av\r\nFNs säkerhetsråd. Därför borde det också vara\r\nsjälvklart att Sverige efter kriget medverkar till en\r\nkonferens om samarbete och säkerhet i hela\r\nMellanösterns, där alla folks, även palestiniernas\r\noch kurdernas, fri- och rättigheter kan få en\r\nmöjlighet.</pre><pre>Dessa fri- och rättigheter måste också gälla staten\r\nIsrael. Det gäller rätten att finnas till inom trygga\r\noch erkända gränser. På denna punkt saknade jag\r\nett uttalande i regeringsdeklarationen.</pre><pre>Det är naturligtvis vår förhoppning i den\r\ndagsaktuella situationen att de fredsinitiativ som\r\nhar tagits bl.a. från sovjetiskt håll, kan leda till att\r\nIrak i enlighet med FNs resolutioner lämnar\r\nKuwait. Det förutsätter vapenvila. Det förutsätter\r\nvapenvila före den nya fas i kriget som har\r\naviserats, nämligen det stora markkriget. Därefter\r\nkan vi vara inne i en ny än mer långsiktig\r\nfruktansvärd fas med ett betydligt ökat antal\r\nmänniskooffer.</pre><pre>Varhelst mänskliga fri- och rättigheter förtrampas\r\nmåste övergreppen fördömas, diktaturens våld\r\nbetvingas och krigets offer ges stöd och hjälp. Åter\r\nillustreras behovet av humanitär och generös\r\nflyktingpolitik, i vårt eget land, i Europa, i världen.\r\nMänniskor som drabbas av kriget flyr undan\r\nförföljelse, förtryck och våld. Vi kan alla se att\r\ningen flyr av fri vilja.</pre><pre>Men krigets mänskliga nederlag måste i första hand\r\nförebyggas. Förutsättningarna för krig måste\r\nundermineras. Sällan har den internationella\r\nvapenhandelns öppna dubbelmoral framstått så\r\ntydlig som i Gulfkriget. Om världsamfundet kan\r\nenas om en bojkott mot ett land, borde man också\r\nkunna skärpa den internationella kontrollen i\r\nframtiden av krigets redskap, vapnen. Det är\r\nåtminstone vår förhoppning att det skall vara en\r\nviktig del av det arbete som följer efter det att\r\nvapnen har tystnat i Gulfen.</pre><pre>Låt mig göra en närmare orientering om våra egna\r\ngränser. I juni 1990 inleddes EES-förhandlingar\r\nmellan EG och EFTA om ett gemensamt\r\neuropeiskt ekonomiskt samarbetsområde.\r\nFörhandlingarna hade föregåtts av omfattande\r\nföreberedelsearbete inom både EFTA och EG.</pre><pre>Redan 1988 enades EFTA, på svenskt initiativ, om\r\nen plan för breddat och fördjupat samarbete med\r\nEG. I januari 1989 gav EG, genom\r\nkommissionspresidenten Jacques Delors, sitt\r\npositiva svar och föreslog ett mer strukturerat\r\nsamarbete med EFTA-länderna. EFTA som\r\norganisation stärks, dels genom det ökade\r\nsamarbetet mellan medlemsländerna, dels genom\r\nökade ekonomiska och personella resurser.</pre><pre>EG tar internt steg efter steg för att fullborda den\r\ninre marknaden, samtidigt som debatten inom EG\r\nintensifieras om mer långsiktiga målsättningar för\r\nintegrationen. En särskild regeringskonferens\r\nkring frågan om en politisk union planeras för att\r\nman bl.a. skall diskutera frågorna om utrikes- och\r\nsäkerhetspolitiskt samarbete, inkl.\r\nförsvarssamverkan. Dessutom öppnas diskussioner\r\nmera konkret kring den monetära unionen.</pre><pre>Just då EFTAs ambitioner är tydligare och mer\r\nsamstämda än tidigare, då EES-förhandlingarna\r\nkommit i gång och då faktiskt osäkerheten om EGs\r\ninterna utveckling är större en någonsin under de\r\nsenaste 20 åren, anger den svenska regeringen att\r\nSverige tydligt och ''i positiva ordalag'' skall\r\nklargöra ambitionerna att bli medlem av EG.\r\nDeklarationen kom som bekant som en fotnot i ett\r\ninhemskt krispaket den 26 oktober i fjol.</pre><pre>Det är viktigt att som bakgrund ha den utveckling\r\npå det säkerhetspolitiska området som samtidigt\r\nsker i hela Europa, återföreningen av Tyskland, de\r\nframsteg som gjorts i samband med Paris-\r\nkonferensen inom ESKs ram etc.</pre><pre>Fyra dagar efter krispaketet presenterar Carl Bildt\r\noch Bengt Westerberg sex punkter till ett\r\ngemensamt regeringsprogram. Jag vill nämna det\r\nför fullständighetens skull. Den första punkten\r\ngäller svenskt medlemskap i EG, och beskedet är\r\n''fullt formellt medlemskap i mitten av 1990-talet''.\r\nDen ''snabba utvecklingen mot en politisk och\r\nmonetär union som EG nu drar upp riktlinjerna\r\nför -- -- -- ser vi -- -- -- som ytterligare ett argument\r\nför att Sverige måste söka medlemskap'', skriver\r\nde. Samtidigt antyder de att detta exkluderar andra\r\npartier.</pre><pre>I rikdagens utrikesutskott enas sedan de fyra fyra\r\nstora partierna om en realistisk tågordning för att\r\npåbörja den process som skall ge svar på frågan om\r\nett svensk medlemskap i EG är möjligt eller ej.</pre><pre>Så här drygt två månader senare finns det anledning\r\natt påminna om rikdagsbeslutets faktiska innehåll,\r\nenligt vilket ''Sverige (bör) eftersträva att bli\r\nmedlem i den Europeiska gemenskapen med\r\nbibehållen neutralitetspolitik. -- -- -- Efter en\r\nsamlad bedömning av de utrikes- och\r\nsäkerhetspolitiska faktorerna och efter samråd i\r\nutrikesnämnden bör regeringen kunna lämna in en\r\nsvensk ansökan om medlemskap. -- -- -- I\r\nbedömningen ingår självfallet hänsyn till den\r\nfortsatta utvecklingen i Europa inkl. EGs\r\nregeringskonferenser, EES-förhandlingarna och\r\nsäkerhetspolitiskt viktiga skeenden inom ESK. Av\r\nbetydelse är också hänsyn till samarbetet med de\r\növriga nordiska länderna och de övriga EFTA-\r\nländerna.'' Riksdagen poängterar att det är\r\n''angeläget att arbetet med att på olika områden\r\nbelysa konsekveserna av ett medlemskap inleds så\r\nsnart som möjligt''. En parlamentarisk arbetsgrupp\r\nbör ''efter slutförda EES-förhandlingar löpande\r\nfölja framtida medlemskapsförhandlingar och\r\nderas förberedelser''.</pre><pre>Centerns vision av samverkan och utveckling i\r\nEuropa gäller hela Europa. Det är i det\r\nalleuropeiska perspektivet de stora möjligheterna\r\nfinns -- till avspänning, säkerhet och fred, till\r\ndemokratiers och fria folks samverkan, till resor,\r\nhandels-, utbildnings- och kulturutbyten samt till\r\ngemensamma åtgärder för att rädda Europas miljö.\r\nDärför är ESK, Europarådet och ECE så viktiga.\r\nDe omfattar nämligen det alleuropeiska\r\nperspektivet.</pre><pre>Låt mig här kort kommentera något av det som\r\nåterfinns i regeringsförklaringen. I den\r\nkommenteras bl.a. CFE-avtalet om konventionell\r\nnedrustning i Europa. Det är en viktig\r\nsäkerhetspolitisk förändring i Europa som\r\nåberopas i det tidigare citerade riksdagsbeslutet.\r\nMan konstaterar att oklarheter i tolkningen av\r\navtalet måste redas ut. För Sveriges vidkommande\r\när det viktigt att notera att de militära styrkorna i\r\nSveriges närområde knappast har reducerats till\r\nantalet, snarare tvärtom. Däremot har moderna\r\nförband flyttats norröver, bl.a. från det\r\ncentraleuropeiska området. Den omrustning som\r\nCarl Bildt tidigare nämnde i debatten -- i stället för\r\nnedrustning -- som har ägt rum genom överföring\r\nav militära förband mellan olika vapengrenar, har\r\nbl.a. lett till en utökning av de marina styrkorna.\r\nDet understryker betydelsen av att marin\r\nnedrustning också måste ingå som en del i de\r\ninternationella nedrustningsförhandlingarna.\r\nCentern har ofta betonat denna brist i det som\r\nhittills har åstadkommits.</pre><pre>Centern bejakar ett nytt Europas nya möjligheter.\r\nDärför har vi aktivt medverkat till beslutet om att\r\nansöka om medlemskap i EG. Riksdagen anger\r\ntydligt att frågorna skall tas i rätt ordning. Och\r\nnaturligtvis med rätt bakgrund, dvs där man ser det\r\nnya skeendet och dess möjligheter. När vi vet\r\nresultatet av EES-förhandlingarna, och när EG\r\ngenom sina regeringskonferenser har givit signaler\r\nom vilken framtidsväg EG självt väljer, då kan\r\nSverige göra en samlad bedömning av en\r\nmedlemsansökan, dess möjligheter och\r\nkonsekvenser. Detta är själklarheter.</pre><pre>Innan Sverige begär att få förhandla om\r\nmedlemskap i EG måste vi veta vad vi skall\r\nförhandla om samt veta hur alternativen till\r\nmedlemskap ser ut. När Sverige begär\r\nförhandlingar om medlemskap måste det finnas ett\r\nförhandlingsunderlag. Därför kan\r\nmedlemsansökan inte vara detsamma som\r\nmedlemskap. Det vore knäfallspolitik -- i varje fall\r\när det en tolkning -- och då behövs inga\r\nförhandlingar.</pre><pre>När vi i centerpartiet, och många med oss, förordar\r\nen folkomröstning före beslut om ett\r\nframförhandlat avtal om medlemskap i EG, så\r\nbygger det på detta synsätt. Vi har för övrigt inte\r\nheller haft anledning -- jag hoppas att inte heller\r\nnågon annan har haft det -- att utesluta en\r\nfolkomröstning i grundlagsfrågan. Den\r\nmöjligheten finns särskilt reglerad i vår\r\nkonstitution.</pre><pre>Ett förhandlingsresultat bör rimligen vara\r\nförankrat. Det skall vara ett resultat som\r\nmänniskor omfattar, som är begripligt i deras\r\nvardag. Människor skall ha möjlighet att själva ta\r\nställning. Med en annan ordning skulle man ju\r\nställa människor utanför beslutsprocessen.\r\nDemokratin skall för att vara meningsfull också\r\nvara reell. Detta säger jag som en kommentar till\r\nCarl Bildts anförande i denna del.</pre><pre>Den svenska neutralitetspolitiken, med\r\nalliansfrihet i fred syftande till neutralitet i krig, har\r\nhållit Sverige utanför vårt sekels två världskrig.\r\nIbland framställs detta som en föga heroisk\r\nposition, men det är ändå ett faktum. Sedan kan\r\nman göra olika bedömningar av huruvida vi hade\r\nkunnat handla annorlunda och kanske mer aktivt\r\ndeltaga på frihetens och demokratins sida.</pre><pre>Det råder ändå inget tvivel om att den svenska\r\nneutralitetspolitiken har givit Sverige tyngd i det\r\ninternationella arbetet för frihet, fred och\r\nmänskliga rättigheter. Neutraliteten är vald av oss\r\nsjälva, den definieras av oss själva och den får\r\ntrovärdighet genom vårt eget agerande, här hemma\r\noch i relation till andra länder och ländergrupper.\r\nNeutralitetspolitiken byggs utifrån verkligheten --\r\nen verklighet som förändras -- och inte utifrån\r\nförhoppningar och spekulationer. Den är ingen\r\nåsiktsneutralitet. Den är ingen handelsvara. Den\r\nhar ingenting med kortsiktiga konjunkturcykler att\r\ngöra, varken i ekonomin eller i politiken.\r\nAlliansfrihet är en tidlös position, rimlig i alla\r\nväpnade miljöer, i varje fall för den som vill hålla\r\nsig utanför väpnade konflikter genom egna beslut.\r\nDen positionen är inte förhandlingsbar. Det är en\r\nsjälvklarhet att en av neutralitetspolitikens viktiga\r\nsyften är att så långt vår förmåga räcker hålla\r\nSverige utanför krig. Det kräver ett starkt försvar.\r\nEn annan hållning skulle kräva en total omprövning\r\nav den svenska försvarspolitiken.</pre><pre>I vårt närområde, några tiotals mil bort, på andra\r\nsidan Östersjön, har människor helt nyligen offrat\r\nsina liv i kampen för frihet och självständighet.\r\nSovjetmaktens övergrepp i Baltikum kan inte nog\r\nfördömas. Men de baltiska folkens krav på\r\ndemokrati och självständighet förstummas inte av\r\nstridsvagnar och kulor. Deras arbete går tålmodigt\r\nvidare och måste få grannfolkens och den\r\neuropeiska säkerhetskonferensens stöd liksom\r\nvärldssamfundets.</pre><pre>Sverige har som grannland ett stort ansvar att vara\r\npådrivande i opinionen för ett fritt Baltikum.\r\nCentern föreslår bl.a. att Sverige skall ta initiativ till\r\nen internationell konferens om Baltikum, förlagd\r\ntill Stockholm under detta år. Vi hoppas att det\r\ninitiativet skall kunna tas av en enig riksdag.\r\nSverige måste också driva på för en gemensam\r\nnordisk flyktingpolitik, som kan ge de baltiska\r\nflyktingarna ett värdigt mottagande. Att bolla\r\nflyktingar mellan länderna är orimligt. Nordens\r\nstarka tradition att, grannfolk emellan, ge\r\nflyktingar fristäder och bistånd i kampen för frihet\r\noch demokrati förpliktigar.</pre><pre>Den geografiska närheten mellan Sverige och\r\nBaltikum öppnar många möjligheter till ömsesidigt\r\nsamarbete -- mellan Sverige och de baltiska\r\nrepublikerna, mellan kommuner och regioner,\r\nmellan företag, skolor och fria organisationer.\r\nMånga fina initiativ till samarbete och utbyte har\r\nomsatts i praktisk handling, inte minst inom\r\nfolkrörelserna och i många landsting och\r\nkommuner, som har öppnat sina skolor för elever\r\nfrån Baltikum. Men många nödvändiga åtgärder\r\nåterstår. Färje-, flyg-, post-, tele- och\r\nradiokommunikationer måste radikalt förbättras.\r\nUtbildningssamverkan mellan universitet måste\r\nbyggas ut, mellan det svenska näringslivet och\r\nbaltiska företag likaså. Miljösamarbetet måste bli\r\nkonkret och ge resultat. Bara om miljön kan\r\nräddas, kan de baltiska folken långsiktigt trygga\r\nmöjligheterna till utveckling. Det gäller den stora\r\nföroreningskällan i Estland -- skifferbrytningen och\r\nskifferns förbränning, det gäller skadorna i\r\nRigabukten, det gäller litauiska storindustrier med\r\nföråldrad teknik, det gäller Tjernobyls\r\nmotsvarighet i Ignalina -- för att nämna några av\r\nhoten mot Baltikum och Nordeuropas miljö.</pre><pre>Därför behövs, utöver alla de resurser som\r\ngenereras i organisationers och företags samarbete\r\noch i de nybildade nordiska bankerna för\r\nåteruppbyggnad och utveckling, ett generöst\r\nsvenskt statligt stöd till Baltikum, ja till hela\r\nCentral- och Östeuropa. Centern föreslår för det\r\nnärmaste budgetåret 300 milj.kr., som finansieras\r\nutanför biståndsbudgeten. Vi prioriterar\r\nmiljösamarbetet, som hittills varit svagt och\r\nvalhänt.</pre><pre>Vi begär dessutom av regeringen att man snarast\r\nmöjligt startar beredningen för kommande\r\ntreårsperiod på fördubblad nivå. Det har vi\r\nföreslagit i motioner till årets riksdag.</pre><pre>Det nordiska samarbetet är unikt. Det är ett, i\r\nordets rätta bemärkelse, mellanfolkligt samarbete,\r\nså naturligt och så starkt folkligt förankrat att vi i\r\ndagligt tal knappast kallar det internationellt.\r\nTyvärr glömmer vi i debatten bort det nordiska\r\nsamarbetet. Ändå är det just internationell\r\nsamverkan som det är fråga om: fem suveräna\r\nstater som -- med olika säkerhetspolitiska lösningar\r\noch med bibehållet självbestämmande -- i\r\nmellanstatlig samverkan kunnat uppnå goda\r\nresultat för sina medborgare. Passfriheten, den\r\ngemensamma nordiska arbetsmarknaden och den\r\nsociala tryggheten är påtagliga fri- och rättigheter\r\nför alla människor i Norden. Nya framsteg noteras\r\når för år. Nu finns möjligheter att studera vid\r\nNordens alla universitet och högskolor. Ännu\r\nåterstår viktiga steg för att målen om en gemensam\r\nnordisk hemmamarknad, god miljö och\r\nlångtgående lagharmonisering skall bli verklighet.\r\nDärtill möter nya uppgifter och nya möjligheter,\r\ninte minst i de baltiska folkens önskan om stärkt\r\nsamverkan.</pre><pre>Centern vill vidareutveckla det nordiska\r\nsamarbetet, så att Norden stärks som\r\nsamarbetsregion och så att Norden kraftfullt och\r\nsamfällt kan agera gemensamt och internationellt.\r\nDet gäller oavsett om Nordens nationer även i\r\nframtiden väljer olika säkerhetspolitiska lösningar\r\noch samarbetsrelationer till övriga Europa.</pre><pre>I det sammanhanget är Östersjörådet viktigt. Sten\r\nAndersson har berört den saken. Men Nordiska\r\nrådet har kommit att bli ett viktigt organ i\r\nkontakterna mellan de nordiska och de baltiska\r\nländerna. Det är därför naturligt att det nordiska\r\nsamarbetet successivt vidgas till att i olika\r\navseenden omfatta också övriga Östersjöområdet.</pre><pre>Vi i Sverige har ett stort ansvar när det gäller att\r\nhantera vår Europadebatt på den nordiska\r\nhemmaplanen. Vi har ingen rätt att skriva nordiska\r\ngrannfolk på näsan vad de skall göra. Helt kort kan\r\njag bara konstatera: De har inget behov av svenska\r\npekpinnar, vare sig från danska eller från svenska\r\nutrikesministrar.</pre><pre>När 2000-talet inleds kommer nio av tio människor\r\natt bo i utvecklingsländerna. Om inget avgörande\r\noch positivt sker i fråga om världssamfundets\r\nekonomiska ordning, kommer klyftorna mellan de\r\nmånga fattiga människorna och de rika,\r\npriviligierade, att öka. Om inte de obevekliga\r\nsambanden mellan ekonomi och ekologi tas på\r\nallvar, kommer stora landområden och miljarder\r\nmänniskor att stå inför en ekologisk katastrof. I en\r\nvärld av klyftor och katastrofer kan varken fred\r\neller varaktig utveckling byggas.</pre><pre>Därför är det välkommet att miljöfrågorna alltmer\r\nbefäster sin plats som en självklar del av\r\ninternationellt samarbete, och av svensk utrikes-\r\noch biståndspolitik. ''Ingen stat kan på egen hand\r\nlösa miljöproblemen'', säger regeringen i\r\nutrikesdeklarationen. Man påtalar att\r\nmiljöfrågorna skall stå högt på dagordningen i alla\r\nformer av internationell samverkan. För oss i\r\ncentern, som redan på 1960-talet föreslog en\r\nräddningsplan för Östersjön och en samverkan för\r\natt stoppa gränsöverskridande luftföroreningar och\r\nandra föroreningar, är det lätt att instämma. Men\r\nockså den som tänker globalt måste handla lokalt.</pre><pre>Internationella miljökonventioner måste följas\r\nt.ex. av nationella åtgärdsprogram -- annars saknar\r\nde både trovärdighet och verkan. Här är Sverige,\r\ndess värre, ingen förebild. Det saknas en effektiv\r\nkontroll av att de konventioner som Sverige har\r\nundertecknat verkligen efterlevs i vårt eget land.\r\nDet finns t.o.m konventioner som Sverige har\r\nförbundit sig att följa men som saknar stöd i svensk\r\nlagstiftning. Så är det t.ex. med\r\nRamsarkonventionen till skydd för omistliga\r\nvåtmarker. Inte ens den som uppenbart bryter mot\r\nen internationell konvention straffas. Detta faktum\r\när till stor skada för Sveriges trovärdighet -- och\r\nmiljö. Naturskyddsföreningens och\r\nVärldsnaturfondens kritik är också skarp. Här\r\nmåste en förändring komma till stånd.\r\nInternationella konventioner måste bekräftas i\r\nsvensk lagstiftning.</pre><pre>Sveriges trovärdighet i internationell\r\nmiljösamverkan präglas också av vår förmåga att\r\nvara ett föregångsland. Det gäller att ta initiativ, att\r\nskärpa gränser och att styra in utvecklingen mot\r\nmiljövänliga lösningar; och detta innan det på\r\ninternationell nivå ställs krav. Här har Sverige goda\r\nförutsättningar genom den kunskap om\r\nmiljökonsekvenser och miljövänlig teknik som\r\nfinns i vårt land. Men i stället för att söka vara först\r\nbland de främsta tycks regeringen nu -- det framgår\r\nt.ex. av miljöpropositionen -- sacka efter och luta\r\nsig mot EGs samråd och initiativ. Men varför vänta\r\npå EG när Kalifornien redan nu är en förebild för\r\nskärpta krav på förnyelse av bränslen och\r\ntrafiksystem? En typisk illustration här är att\r\nVolvochefen i Ekot i morse just pekade på detta.\r\nHan tycker att propositionen är bra, därför att den\r\ninte så att säga ställer upp på den högsta\r\nambitionsnivån. Och varför välja bilväg över det\r\nkänsliga Öresund när bensin- och dieseldriven\r\ntrafik står för 40 % av luftföroreningarna? Det\r\nmåste finnas en helhetssyn i miljöpolitiken, och det\r\nmåste också finnas ett samband mellan trafikpolitik\r\noch miljöpolitik.</pre><pre>Slut kretsloppen, kräv ren produktion och ta\r\nhänsyn till miljön i all planering! Det är\r\ngrundläggande krav enligt oss i centern. Den\r\ngrundsynen får konsekvenser för allt vårt\r\nhandlande, såväl lokalt som globalt. Vi som lever\r\nnu har ett ansvar för framtida generationer.\r\nIndustriländernas välfärdssamhällen har\r\nförpliktelser gentemot människorna i u-länderna,\r\nbåde på hemmaplan och i fråga om internationell\r\nsolidaritet.</pre><pre>Centern föreslår att en global miljöfond bildas, som\r\nskall möjliggöra miljöinvesteringar i tredje världen\r\noch i andra länder med svag ekonomi. Denna\r\nglobala miljöfond tycker vi skall knytas till FNs\r\nmiljövårdsprogram, UNEP, och finansieras genom\r\natt varje industriland avsätter någon promille av sin\r\nbruttonationalinkomst varje år -- en tusendel i ett\r\ninledningsskede och senare fem tusendelar. Det\r\nsvenska initativet till en global miljöfond bör enligt\r\nvårt synsätt förberedas inför FNs konferens om\r\nmiljö och utveckling i Brasilien nästa år.\r\nMiljöfonden skulle bli ett led i den överföring av\r\nresurser från industrivärlden till utvecklingsvärlden\r\nsom måste komma till stånd för att rädda miljön\r\noch möjliggöra utveckling. Den är, om man så vill,\r\nbörjan på återbetalningen av den skuld som\r\nindustriländerna har till tredje världens människor.\r\nDessa har länge bistått oss med billiga råvaror och\r\nbillig arbetskraft. Vi har råd att bistå dem.</pre><pre>Även det svenska biståndet måste få en miljöprofil.\r\nI motionen om tredje världen utvecklar vi i centern\r\nvårt förslag om förebyggande miljöinsatser i det\r\nsvenska u-landsbiståndet. God miljö är en\r\nförutsättning för varaktig utveckling.</pre><pre>En annan avgörande förutsättning för utveckling\r\ngäller en så vardagsnära fråga som den om\r\nläskunnigheten. Där finns nyckeln till demokrati,\r\ntill ny miljövänlig teknik, till hälsa och till nya\r\nframtidsutsikter. 1990-talet är läskunnighetens\r\nårtionde i världen.</pre><pre>Sveriges bistånd till tredje världen får inte åderlåtas\r\npå grund av östeuropas behov. Därför håller vi i\r\ncentern fast vid enprocentsmålet för u-\r\nlandsbiståndet.</pre><pre></pre><pre>Anf. 10 BENGT HURTIG (v):</pre><pre>Fru talman! Det vi ser här i riksdagshuset i olika\r\nkanaler på TV gör att vi överväldigas av vämjelse\r\növer den militärt styrda information som redovisar\r\ns.k. kirurgiskt rena krigsoperationer. Och på andra\r\nvägar -- det framgår av en del andra\r\nnyhetsprogram -- upptäcker vi att dessa\r\noperationer med stor brutalitet drabbar\r\ncivilbefolkningen i Irak. Det gäller kvinnor och\r\nbarn. Det gäller våra vänner i oppositionen. Det\r\ngäller anhöriga till flyktingar som finns i vårt land.</pre><pre>Samtidigt kan vi se att t.o.m. veckotidningar i vårt\r\nland har rubriker av följande slag: Åh, vilket härligt\r\nkrig! Vi har hamnat i en krigspsykos som känns\r\ndjupt olustig. Djupt olustigt är det också att det\r\nsedan lång tid fredliga och alliansfria Sverige nu\r\nutgör en del av de krigförande, leverar\r\nkrigsmateriel och deltar med omkring 500 man i det\r\naktuella området.</pre><pre>Scenerna skiftar snabbt i vår värld. 1989 var det år\r\ndå förhoppningar föddes om en ny era av\r\navspänning, nedrustning, fred, humanitet och\r\ngemensam säkerhet.</pre><pre>En hel del positivt har uppnåtts -- det skall\r\nerkännas. Demokratins förstärkning i Öst- och\r\nCentraleuropa liksom utvecklingen i Sydafrika och\r\ni en del u-länder är exempel på positiva tecken.\r\nSanktionerna mot Sydafrika är ett resultat av krav\r\nfrån folkliga rörelser i det här området. Naturligtvis\r\när det vår önskan att dessa sanktioner förr eller\r\nsenare skall kunna avvecklas. Men en sådan\r\navveckling måste ske i samförstånd med de folkliga\r\nrörelser Sydafrika som har krävt de här\r\nsanktionerna.</pre><pre>Men samtidigt med denna positiva utveckling pågår\r\nsedan den 2 augusti kriget vid Persiska viken. I vårt\r\neget närområde, i de baltiska republikerna, har\r\nfredliga och politiska krav mötts med stridvagnar\r\noch militärt våld. De nationella och etniska\r\nmotsättningarna i Sovjetunionen har visat sig vara\r\nsvårare än många har väntat sig, och de kan mycket\r\nväl leda till militära konfrontationer i större skala.</pre><pre>Samtidigt som vi fördömer de militära övergreppen\r\ni Baltikum och stödjer de baltiska folkens krav på\r\nnationellt självbestämmande måste våra krav\r\ndrivas så, att konflikten i Baltikum kan lösas med\r\ndialog, politik och diplomati i ESK-processens\r\nanda.</pre><pre>Det är bl.a. därför som jag nu inte är beredd att\r\ndriva kravet på att det mest lämpliga i just detta\r\nläge är att erkänna en eller flera av staterna som\r\nsjälvständiga men ockuperade stater. Däremot kan\r\njag inte se att de skulle vara något problem att\r\nkonstatera att de tre staternas införlivande med\r\nSovjetunionen 1940--1941 stred mot folkrätten och\r\natt det, när de blir självständiga starter, väsentligen\r\nhandlar om ett återupprättande av de förhållanden\r\nsom rådde före andra världskriget. De här\r\ntankegångarna har kommit till uttryck tidigare i ett\r\nbetänkande från utrikesutskottet.</pre><pre>Det vore en katastrof om utvecklingen i Baltikum\r\nmed stöd från väst manövrerades in i en sådan\r\nposition att ett väpnat uppror mot den militära\r\növermakten skulle bedömas vara alternativet. En\r\nsådan situation skulle ge de mest reaktionära\r\nmilitära kretsarna ett alibi för en upptrappning av\r\nvåldet.</pre><pre>Jag anser, liksom många andra, att den löpande\r\nnärvaron av parlamentariker och andra från\r\nexempelvis Sverige är ett viktigt element i fråga om\r\nstödet för folken i Baltikum. Alltefter förmåga\r\nförsöker vi besöka dessa länder, och vi uppmanar\r\nockså andra att göra det.</pre><pre>Jag tror inte att oenigheten här i kammaren om\r\nvilken linje som vi skall följa när det gäller\r\nBaltikum är särskilt stor. Det är bl.a. därför som jag\r\ni mitt anförande huvudsakligen kommer att ägna\r\nmig åt EG-frågan och åt frågan om vår hållning\r\nbeträffande kriget vid Persiska viken i de fall där\r\nmeningarna går isär.</pre><pre>Fru talman! Nu dyker den ena utsagan efter den\r\nandra upp med innebörden att Sveriges neutralitet\r\när död eller ett minne blott. Grunden för denna syn\r\när givetvis riksdagens, som jag ser saken,\r\nlättvindiga beslut från den 12 december om att ge\r\nregeringen i uppdrag att ansöka om medlemskap i\r\nEG. Till riksdagens beslut fogades att\r\nmedlemskapet skall eftersträvas med bibehållen\r\nneutralitetspolitik. Men hur går det att föra en\r\nalliansfri politik samtidigt som man går in i en\r\norganisation som utvecklas mot en allians? I långa\r\nstycken handlar det om en organisation som också\r\nbeter sig som en allians när det gäller\r\nsäkerhetsfrågor. Detta är inte trovärdigt. Även om\r\nman formellt kan skriva in en undantagsparagraf\r\nom rätt till militär opartiskhet uppstår förr eller\r\nsenare frågan om varför den och den neutrala\r\nstaten eller regionen inte skall så att säga vara med\r\ni krigets offer när gemensamma ekonomiska\r\nintressen hotas eller när alliansen ger sig in på\r\nmilitära äventyr runt om i världen.</pre><pre>Jag tycker inte att den historiska utvecklingen ger\r\nnågon fullständig garanti för att inte demokratiska\r\nstater eller demokratiska allianser skulle ge sig in i\r\nkrigsäventyr. De amerikanska insatserna i kriget i\r\nVietnam eller i Latinamerika kan anföras som\r\nexempel i det sammanhanget.</pre><pre>Enligt min mening är det inte definitivt utsagt hur\r\nlångt man kommer att gå i samarbetet när det gäller\r\nsäkerhetspolitik och försvarspolitik i EG.</pre><pre>Redan nu höjs här och var runt om i Europa röster\r\ni debatten: Sverige smiter undan notan för kriget\r\nmot Irak. Men ändå vill man ha tillgång till de\r\nfördelar som man tror att kriget skall garantera. I\r\nde fördelarna skulle ingå billig olja eller kontroll\r\növer oljeproduktionen.</pre><pre>Det skulle vara intressant att i dag få veta om det\r\nföreligger någon begäran från de allierade om\r\nsvenska pengar till kriget. Då bortser jag från\r\nkostnaderna för det sjukhus som Sverige ställer till\r\nförfogande och eventuella kostnader för de\r\nminsvepare som tydligen har levererats från vårt\r\nland. Även utan ett medlemskap i EG finns alltså\r\nen naturlig koppling mellan gemensamma\r\nkrigsansträngningar och ekonomiska intressen. Om\r\nSverige är medlem i EG behöver det inte ens\r\nhänvisas till några FN-resolutioner när det gäller att\r\nsätta tryck på Sverige att medverka i militära\r\ninsatser.</pre><pre>När det gäller att ha en trovärdig neutralitetspolitik\r\nkrävs inte bara möjligheten till militär opartiskhet.\r\nÄven handel med krigsmateriel och strategiska\r\nvaror måste i en krigssituation kunna styras av den\r\nneutrala staten. Likaså måste en neutral stat kunna\r\navstå från ekonomiskt bistånd till krigförande part.\r\nHur detta skall kunna förenas med EGs regler och\r\nmålsättningar har hittills ingen, enligt min mening,\r\nkunnat förklara. Hur skall man t.ex. med en\r\ngemensam utrikeshandelspolitik ens kunna avstå\r\nfrån leverans av strategiska varor till stridande\r\npart? Och hur skall man kunna undvika att följa\r\nKol- och stålunionens stadga samt Euratoms stadga\r\nsom berör detta område? Skandalöst i fråga om\r\nriksdagens decemberbeslut om medlemskapet är\r\nockså att ingen analys har gjorts av dessa\r\nsvårforcerade problem.</pre><pre>Hur skall Sverige i framtiden agera vid en militär\r\nkonflikt mellan EG och denna unions omvärld? Är\r\ndet förenligt med det nya säkerhetspolitiska\r\ntänkandet att redan nu bestämma att vi alltid skall\r\nengagera oss på EG-sidan? Även om vi skulle anse\r\ndet ofrånkomligt att konflikt i Europa skall regleras\r\ngenom ESK, finns det också en verklighet utanför\r\nEuropa.</pre><pre>Nu finns det de som säger att neutralitet bara är ett\r\nslagord och att vi i själva verket har haft ett\r\nsäkerhetspolitiskt samarbete med NATO under\r\nhela efterkrigstiden. Åtminstone för de politiskt\r\nintresserade på vänsterkanten har detta samarbete\r\nvarit ett inslag som vi kritiserat, eftersom det\r\nundergrävt trovärdigheten i den svenska\r\nneutralitetspolitiken. Men någon militär allians har\r\nvi ju inte varit medlem i och några formella\r\nförpliktelser att gå i krig på NATO-sidan har inte\r\nfunnits. Därmed har Sverige haft möjligheten att\r\nstå militärt opartiskt i ett krig. Sedan är det en\r\nannan sak hur denna möjlighet i alla lägen skulle ha\r\nkunnat utnyttjas. Om ett verkligt krisläge hade\r\ninträffat skulle ett deltagande på NATO-sidan\r\nsannolikt ha blivit föremål för viss politisk\r\ndragkamp i vårt land. Även om många önskat att\r\nden svenska neutralitetspolitiken skulle ha haft ett\r\nvidare innehåll och varit mer aktiv, så anser jag att\r\ndess kärna -- alliansfriheten -- fortfarande är frisk\r\noch stark och värd att försvara. Men kärnan i\r\nneutralitetspolitiken kan inte vara alliansfrihet om\r\nvi går in i en organisation som utvecklas mot en\r\nallians. Vad blir då kärnan? Kanske är det då\r\nneutraliteten bara blir ett slagord?</pre><pre>Neutralitetspolitiken måste ses i relation till öst--\r\nväst-konflikten, och behovet av denna politik\r\nminskar när den konflikten upplöses, sägs det\r\nibland. Men vad har öst--väst-konfliktens innehåll\r\nvarit de senaste 30 åren? I allt väsentligt har den\r\nvarit försök från de två supermakterna att utnyttja\r\nkonflikter i tredje världen till sin egen fördel, och\r\ndärmed har dessa konflikter hotat att bli väldigt\r\nstora. Avblåsningen av öst--väst-konflikten\r\nunderlättar lösningen av problem på sina håll. Men\r\ni stor utsträckning finns konfliktanledningarna i\r\ntredje världen kvar och krig pågår på olika håll.</pre><pre>I konflikterna i tredje världen har Sveriges\r\nalliansfrihet inneburit möjligheter till ett viktigt\r\narbete för folkrätten, för en intensifierad nord--\r\nsyd-dialog, för FNs ställning och för nedrustning\r\noch dialog i konflikter. Om alliansfriheten upphör\r\neller urholkas torde Sveriges möjligheter att agera\r\nsom ett alliansfritt land också upphöra. Om\r\nÖsterrike, Finland och Schweiz också försvinner ur\r\nkretsen av alliansfria länder blir denna krets\r\nytterligare försvagad. Det är inte givet att detta är\r\nbra för konfliktlösning och stabilitet i världen eller\r\nens för vår egen säkerhet.</pre><pre>För en gångs skull kan jag känna en viss enighet\r\nmed Carl Bildt, när han säger att ansökan till EG\r\ninte får ske som någon kortsiktig spekulation i vår\r\nsäkerhetspolitik. Därför har vi i en motion under\r\nallmänna motionstiden krävt att riksdagen skall\r\nfatta beslut om att skjuta på ansökan tills bilden\r\növer vart EG är på väg klarnar.</pre><pre>Fru talman! Det är utmärkt att alla nu tycks ha\r\nkommit underfund med att den Irakiska regimens\r\nbrott mot mänskliga rättigheter är omfattande.\r\nUnder många år anser jag att det här i riksdagen har\r\nvarit svårt att få gehör för kritik av denna regim. De\r\nförslag om inskränkt handel eller sanktioner som vi\r\ntidigare föreslagit har avvisats. Nu sitter vi där med\r\nvåra fordringar på Irak och vårt minne av utbyte av\r\nvänligheter för att hålla handeln på en hög nivå.</pre><pre>Självfallet måste det internationella samfundet\r\nvidta åtgärder för att förmå Irak att lämna Kuwait.\r\nSjälvfallet måste den desperata användningen av\r\nScudmissiler fördömas, vilka urskiljningslöst riktas\r\nmot civila i Israel och främst Saudiarabien. Men när\r\nvi diskuterade sanktionerna mot Irak i\r\nutrikesutskottet den 29 november, fann jag\r\nanledning att i ett särskilt yttrande konstatera:</pre><pre>''Det är av största vikt att FNs sanktioner nu får\r\nverka utan att förödande ytterligare krigsinsatser\r\nsätts i gång. Slutresultatet av sådana krigsinsatser\r\nkan ingen överblicka. Förr eller senare kommer\r\nsanktionerna att ge resultat.''</pre><pre>I denna fråga kan jag konstatera att många\r\norganisationer och framträdande personligheter\r\nrunt om i världen har samma position. Dit kan man,\r\nvad jag förstår, räkna en tredjedel av EG-\r\nparlamentets medlemmar, påven, världskyrkorådet\r\noch många politiker i Amerikas förenta stater.</pre><pre>Nu, den 20 februari, kan vi överblicka en del. När\r\nvi började granska FN-stadgan blev det\r\nomedelbara intrycket att så här som FN används nu\r\nvar det inte tänkt att FN skulle användas. Där har\r\njag en annan uppfattning än utrikesministern. Nu\r\nkallas denna nyordning för innovation av de\r\nfolkrättsexperter som regeringarna har till hjälp för\r\natt försvara sitt handlande. Visst skall vi vara lojala\r\nmot FN när det behövs. Men om säkerhetsrådet\r\nfattar beslut som inte kan ges ett klart stöd i FNs\r\negen stadga är vi ute på ett gungfly. Ingen av de fem\r\nständiga medlemmarna i säkerhetsrådet, som styr\r\nmycket av säkerhetsrådets inriktning, kan heller\r\ngöra anspråk på att vara några folkrättsliga\r\nföredömen eller moraliska ledare för\r\nvärldssamfundet. Det troliga är tyvärr att FN när\r\nnästa skurk dyker upp på världsarenan återgår till\r\nden gamla ordningen och att någon av de fem stora\r\nlägger in sitt veto för att som tidigare hjälpa sin\r\nskyddsling.</pre><pre>Kriget måste sättas igång därför att sanktionerna\r\ninte gav någon effekt, sägs det. Både FNs\r\nsanktionskommitté och oberoende bedömare i\r\nUSA, bl.a. den f.d. utrikesministern, fann\r\nsanktionerna effektiva tiden före jul. Det var också\r\nförst med FNs säkerhetsråds beslut i ryggen som\r\nBush fick ett knappt medgivande för kriget i den\r\namerikanska kongressen. Också i denna kongress\r\ntrodde många på sanktionerna.</pre><pre>Inga eftergifter fick göras, som kopplingen till\r\nandra problem, t.ex. Palestinafrågan, för då skulle\r\nIraks ledare få en chans att rädda ansiktet, hette\r\ndet. Han skulle bli belönad för sin aggression och\r\ndet fick självfallet inte inträffa. Men den massiva\r\nkrigföringen, som nu t.o.m. befaras överträda\r\nkrigets konventioner, innebär att Iraks statsledning\r\nställs inför två alternativ: Kapitulera eller se ert\r\nland krossat. Med denna utveckling är det t.o.m.\r\ntroligt att den amerikanska statsledningen och\r\nkanske självaste FN blir de som på sikt förlorar\r\nansiktet.</pre><pre>De allierades krig bedrivs med kirurgisk precision,\r\nlovar de militära informationsofficerarna. De\r\nbesväras inte av någon censur. Men det gör\r\nsannerligen de journalister som har nyheter som\r\ninte ger en positiv bild av kriget. Det känns\r\nförnedrande att veta att de fakta som serveras om\r\nkriget är utvalda för att inte skada en tvivelaktig\r\nkrigsinsats. Var är nu alla vänner av ett fritt\r\ninformationsflöde, som skulle vara en förutsättning\r\nför demokrati?</pre><pre>Genom underrättelseverksamhet och fotografering\r\nhar man kartlagt de militära målen, lovar man. Men\r\nde spionagets gräsrötter som fått betalt för\r\nunderrättelserna om militära mål har sannolikt fått\r\nmer betalt ju fler underrättelser de lämnat. Då är\r\ngivetvis frestelsen stor att ett skyddsrum blir militär\r\nkommandocentral eller att en mjölkpulverfabrik\r\nblir fabrik för kemikalier. Uppgifterna kan bli\r\nföråldrade. Det kan t.o.m. tänkas att piloter som\r\nblir rädda för luftvärnseld tömmer sin bomblast för\r\natt komma undan. Många frågar sig varför kurder i\r\nTurkiet bombas, vilket envisa uppgifter gör\r\ngällande. Kan en del av den militära insatsen också\r\nvara riktad mot dem?</pre><pre>Man behöver inte ha avsikten att terrorbomba\r\ncivila mål för att det i alla fall skall bli det praktiska\r\nresultatet. Den militära tvärsäkerhetens ihålighet\r\nkänner vi till från alla andra krig. Den politiska\r\neffekten av de civila lidandena och\r\nmassförstörelsen kan bli förödande för de\r\nkrigförande parterna och även för Förenta\r\nnationerna. Jag hade för min del väntat mig en\r\nkraftigare reaktion från den svenska regeringen när\r\nbombningen av en kärnkraftreaktor uppdagades\r\noch efter den uppenbarligen inträffade\r\nbombningen av ett skyddsrum. Den händelsen har\r\nsenare förklarats vara ett misstag.</pre><pre>Vi menar, tillsammans med många andra, att ett\r\neldupphör är nödvändigt för de inblandade\r\nparternas skull och för FNs skull. Irak har\r\ndeklarerat sin villighet att enligt resolution 660 dra\r\nsig tillbaka från Kuwait. Det finns förutsättningar\r\nför att ett sådant eldupphör skulle vara\r\nframgångsrikt. Ett sådant eldupphör måste följas\r\ndels av intensiva politiska och diplomatiska\r\nansträngningar för att förmå Irak att uppfylla de\r\nåterstående FN-resolutionerna, dels av\r\nförberedelser till en internationell konferens med\r\nsyfte att söka en lösning på alla grundläggande\r\nkonflikter i området.</pre><pre>Det kan enligt min mening inte uteslutas att en\r\ninternationell debatt i en framtid kommer att leda\r\ntill slutsatsen att kriget mot Irak inte hade fullt stöd\r\ni FN-stadgan och bröt mot internationella\r\nkonventioner om hur krig skall föras. En sådan\r\nsituation kan också bli besvärande för Sverige, om\r\nvi inte kraftfullt nog reagerar i tid. Kanske borde vi\r\nredan nu kräva en kommission av oberoende\r\nfolkrättssakkunniga från olika delar av världen\r\neller att den internationella domstolen granskar\r\nFNs beslut och krigsinsatserna ur rättslig synpunkt.</pre><pre>Från en del håll i parlamenten ute i Europa reses nu\r\nkravet på en extraordinär session med FNs\r\ngeneralförsamling för att dels diskutera den\r\nuppkomna situationen och säkerhetsrådets beslut,\r\ndels sätta i gång förberedelser för en internationell\r\nMellanösternkonferens om alla viktiga problem i\r\nMellanöstern, speciellt de som rör palestinierna\r\noch kurderna. Det finns FN-resolutioner som\r\nbehandlar Israel--Palestina-konflikten och som\r\nväntat mycket länge på att bli förverkligade.\r\nResolution 242 har väntat sedan 1967 och 338 har\r\nväntat sedan 1973. De samlar fortfarande damm i\r\nFNs arkiv. Jag kan för min del inte tänka mig att\r\ndessa resolutioner skall förverkligas på samma sätt\r\nsom de resolutioner som under hösten riktats mot\r\nIrak för dess ockupation av Kuwait. Men då\r\nuppstår frågan om den nya internationella\r\nordningen vi sägs vara på väg mot innebär någon\r\nsorts likhet inför lagen. Enligt USAs president\r\nBush är kriget ett krig för moraliska och etiska\r\nvärden och vägen till en ny internationell ordning.\r\nUndran uppstår då hur den palestinska frågan skall\r\nhanteras i denna nya ordning. Jag skulle gärna vilja\r\nha ett besked från regeringen om hur man ser på\r\nförslaget att sammankalla en extra\r\ngeneralförsamling.</pre><pre>Fru talman! Jag antydde inledningsvis att det finns\r\nde som menar att detta krig är ett krig om\r\nkontrollen av olja. Om man i Kuwait hade odlat\r\nbrysselkål i stället för att pumpa upp olja skulle\r\nkriget ha uteblivit. Då hade Saddam Husseins\r\nstyrkor inte haft skäl att invadera och USA och dess\r\nallierade hade troligen inte heller engagerat sig\r\nmilitärt, även om en sådan invasion skulle ha\r\ninträffat. Knappt någon förnekar längre att kriget\r\när ett krig vars styrka beror på oljetillgångarna i\r\nPersiska viken. Även i våra militära\r\nkommentatorers s.k. sakliga analyser hänvisas till\r\natt problemet med kontrollen av oljan är centralt.\r\nPresident Bush själv konstaterade redan den 15\r\naugusti vid ett besök i Pentagon att: ''Våra arbeten,\r\nvårt sätt att leva, vår egen frihet och friheten för\r\nvänskapligt sinnade länder i världen kommer att bli\r\nlidande om kontrollen av världens största\r\noljereserver faller i händerna på denne ende man,\r\nSaddam Hussein.''</pre><pre>Det irakiska parlamentets talman underströk vid\r\nvårt besök i oktober att oljan var Iraks källa till\r\nmöjlig rikedom, men också landets förbannelse.\r\nDet är uppenbart att Irak genom det av andra\r\narabländer och av väst stödda, åtta år långa kriget\r\nmot Iran fick sin ekonomi förstörd. Liksom i många\r\nandra rövarkrig trodde man sig nog genom en\r\nerövrig av Kuwait få bättre möjligheter att klara sin\r\nkatastrofala ekonomi. Vapenförsäljare i väst och\r\nöst, och även våra svenska företag, hade sina\r\nfordringar.</pre><pre>Det är uppenbart att såväl Irak som USA trott sig\r\ngenom kriget avvärja ekonomiska problem. Frågan\r\när om det också är ett av motiven för Sverige att\r\nengagera sig eller om det bara är folkrätten som vi\r\nförsvarar. Regeringens folkrättsexpert erkänner i\r\nen artikel i Dagens Nyheter den 13 februari att\r\noljeekonomiska motiv är med i bilden. Han\r\nundantar inte Sverige.</pre><pre>Nu är det ju så att som ett resultat av de tidigare\r\nkriserna och krigen kontrollen av olja i området är\r\ndelad mellan arabiska och iranska intressen å ena\r\nsidan och de stora västliga oljebolagen å andra\r\nsidan. Priset på olja skall enligt den\r\nmarknadsekonomiska teorin bestämmas av tillgång\r\noch efterfrågan. Om priset höjs alltför kraftigt\r\nsjunker efterfrågan, därför att man går över till\r\nandra energislag eller sparar eller därför att de\r\nriktigt fattiga inte längre har råd att köpa. Det är\r\nför övrigt detta förhållande som håller på att leda\r\ntill en katastrof i Afrika. Man har inte tillgång till\r\nbensin för sina fordon, så att det blir möjligt att få\r\nfram livsmedel till de svältande människorna. Som\r\nen följd av kriget sprids det just nu stor oro i\r\ninternationella kretsar med tanke på utvecklingen i\r\nAfrika. Det är också viktigt att konstatera att såväl\r\noljebolagen som arabiska intressen under 80-talet\r\nhållit nere oljepriset just på grund av rädsla att\r\nalternativen skulle ta över en alltför stor del av\r\nenergimarknaden. Sänker man priset alltför\r\nmycket får man ju också problem med vinsten i de\r\ndyraste källorna. Därför har nog inte vare sig USA\r\neller t.ex. Norge ett intresse av att oljepriserna\r\nligger alltför lågt.</pre><pre>Men om nu oljepriset i världen i huvudsak bestäms\r\nav marknaden, varför är det då, som så många\r\nsäger, nödvändigt att föra krig för att tillförsäkra\r\nvästvärlden och Japan billig olja? Kriget är ju inte\r\ngratis det heller utan måste betalas med inkomster\r\nfrån oljeförsäljningen. USA och dess allierade kan\r\nockså betraktas som de oljerika emirernas och\r\nschejkernas lejda soldater. Det skulle vara utmärkt\r\nom någon kunde förklara för mig hur krigsinsatser\r\nkan motiveras med vikten av att få ett bra oljepris.\r\nDet måste vara något annat s.k. oljeekonomiskt\r\nskäl som ligger bakom, för sådana skäl redovisas ju\r\ntrots allt. För övrigt har de redovisats under hela\r\nefterkrigstiden. När de irakiska nationalisterna vid\r\nen militärkupp 1958 störtade den provästlige\r\nkungen, utlöstes omedelbart militära insatser från\r\nväst för att rädda vad som räddas kunde.\r\nAmerikanska trupper landsteg i Libanon, och\r\nEisenhower godkände att kärnvapen skulle få\r\nanvändas om Kuwait hotades. Storbritannien\r\növervägde att ge protektoratet Kuwait\r\nsjälvständighet med löfte att skoningslöst få\r\ninvadera, om utvecklingen i området skulle gå fel.\r\nDen brittiske utrikesministern Selwin Lloyd\r\nkonstaterade att USA och Storbritannien var\r\növerens om att vidta kraftfulla åtgärder för att till\r\nvarje pris behålla västs position i Kuwait och i\r\nAramcofältet. Då ansåg man att tillgången till billig\r\nolja var nödvändig för pundets ställning och den\r\nekonomiska tillväxten i Västeuropa. När Irak 1961\r\ndeklarerade sin avsikt att annektera Kuwait satte\r\nbritterna in trupper, och annektionen blev inte av.\r\nSå småningom fick också Kuwait självständighet.</pre><pre>I en lång artikel i Los Angeles Times den 12\r\nseptember 1990 redogjorde förre USA-\r\nambassadören i Saudi-Arabien, James Atkins, för\r\nhur man i mitten av 70-talet såväl inom som utanför\r\nregeringen i USA allvarligt talade om att ta över\r\nkontrollen av oljefälten i Gulfen. Atkins menade\r\natt man genom Iraks ockupation av Kuwait hade\r\nfått möjlighet att uppnå ett tidigare fastlagt mål och\r\natt USA troligen skulle komma att militärt stanna\r\nmycket länge i området. Sådana uttalanden gjordes\r\nockså av USAs utrikesminister.</pre><pre>Fru talman! Vi borde någon gång fundera över hur\r\nhundratals miljoner människor som lever i små\r\nomständigheter under förtryckarregimer ser på oss\r\ni väst med vår överdådiga konsumtion och vår\r\nönskan att ha billig tillgång till naturtillgångarna i\r\nderas område. Vi borde fundera över hur de kan se\r\npå oss när vi anser oss ha rätt att som en del av\r\nbetalningen för billig olja leverera vapen och\r\nständigt vidta åtgärder för att skydda mer eller\r\nmindre despotiska regimer såväl för varandra som\r\nför den egna befolkningen. Vi borde fundera över\r\nhur fattiga, mörkhyade muslimer ser på den rika,\r\nvita och kristna världen, som tycker sig ha all rätt\r\natt styra och ställa med gränser, naturtillgångar och\r\nmilitärmaskiner i muslimernas region.</pre><pre>Kanske är det faktiskt så, att det är inslagen av\r\nkolonialt och neokolonialt herravärlde som\r\nframbringar maktgalna ledare som Saddam\r\nHussein och som gång på gång skapar osäkerhet,\r\nkrig och elände i regionen. Kanske är det så, att\r\nvästvärlden ibland själv skapar sina fiender genom\r\natt aldrig lyckas lära sig den historiska läxan.\r\nKanske är det faktiskt så, att det inte är\r\nundanröjandet av den s.k. öst--väst-konflikten som\r\nleder till fred och nedrustning. Kanske är det i\r\nstället så, att det är klyftorna mellan rikedom och\r\nfattigdom, mellan förtryckta och förtryckare och\r\nmellan utveckling och underutveckling som skapar\r\ngrund för osäkerheten, krigen och rustningarna.\r\nDärför är det inom utrikespolitiken på dessa\r\nområden som vår kamp måste föras. Klyftorna\r\nmåste undanröjas för att vi skall kunna få en mer\r\nuthärdlig värld. Detta innebär att det måste bli en\r\ncentral uppgift att föra en kamp för att minska de\r\nekonomiska klyftorna i världen, främja\r\nutvecklingen av demokrati och mänskliga\r\nrättigheter, ge ett effektivt och generöst\r\nutvecklingsbistånd. Den minskning som nu föreslås\r\när för oss oacceptabel. Dessutom menar vi att\r\nvapenexporten måste avvecklas.</pre><pre>Det är verkligen historiens ironi att de som nu öser\r\nsin galla över den irakiska regimens omänsklighet\r\nunder en lång följd av år har varit med om att bygga\r\nupp denna regims krigsmakt. Såvitt jag förstår har\r\näven svensk krigsmateriel hamnat i detta land. Att\r\nSverige nu entydigt har förklarat sig berett att\r\nleverera vapen till USA och dess allierade är\r\nutomordentligt svårt att förstå såväl för vår\r\nfredsrörelse som för de personer utomlands som\r\nhar vant sig vid att betrakta Sverige som ett\r\nalliansfritt land. Jag hade hoppats att i dag få höra\r\nett löfte om att leveranserna av vapen inte skulle\r\nkomma till stånd. Tyvärr har massmedias\r\ninformation varit en annan.</pre><pre></pre><pre>Anf. 11 ÅSA DOMEIJ (mp):</pre><pre>Fru talman! 1989 var hoppets år. Trots blodiga\r\nkonflikter, krig och förtryck skapade avspänningen\r\nmellan stormakterna, demokratiseringen i\r\nÖsteuropa och diktaturers fall en känsla av hopp\r\nom en fredligare värld. Under förra årets förbyttes\r\noptimismen i oro. I Baltikum undertrycks\r\nsträvandena efter demokrati, och vid Persiska\r\nviken pågår ett storkrig där många oskyldiga, som\r\nalltid i krig, får lida.</pre><pre>Tänk att en sådan oerhört stor del av världens\r\nresurser läggs ned på vapen och militär i\r\nförhållande till vad som används till att lösa\r\ngrundläggande problem som mat- och\r\nvattenförsörjning. Tänk vad mycket kraft som läggs\r\nned på att med terror och förtryck rycka åt sig makt\r\ni stället för att med samarbete och diplomati\r\nförsöka lösa konflikter. Tänk vilka mängder vapen\r\nsom har sålts till terrorregimer, som t.ex. Iraks,\r\nbara för maktpolitik och kortsiktiga vinstintressens\r\nskull. Och tänk vad mycket kraft, resurser och\r\nambitioner som i dag går åt till att bryta ned, men\r\nsom i stället skulle kunna användas till att bygga\r\nupp.</pre><pre>För någon gång måste väl ändå mänskligheten\r\nkunna lära sig en del av sina misstag? Saddam\r\nHusseins terrorvälde byggdes upp av samma länder\r\nsom i dag för krig mot Irak. Vapenindustrin är en av\r\nde mest lönsamma industrigrenarna i världen, men\r\npriset är mänskligt lidande så svårt att det över\r\nhuvud taget inte går att förstå.</pre><pre>Sverige har i förhållande till sin storlek en stor\r\nvapenindustri och en stor vapenexport. Vapnen\r\nhamnar förr eller senare i krig. Det är ju där de så\r\natt säga behövs. Skandaler kring den svenska\r\nvapenexporten visar hur svårt, för att inte säga\r\nomöjligt, det är att kontrollera den. Sverige bör ta\r\ninitiativ i FN för att begränsa och helst stoppa all\r\nvapenexport i världen. Sverige kan gå före och\r\nstoppa den svenska vapenexporten och säga att det\r\naldrig mer får hända att liknande terrorregimer som\r\nSaddam Husseins byggs upp. Sverige skulle som ett\r\nland som inte tillhör några militärallianser kunna gå\r\nföre och visa på andra sätt att lösa internationella\r\nkonflikter än militärt våld.</pre><pre>Irak har nu glädjande nog gått ifrån sitt påstående\r\natt Kuwait är en del av Irak. Samtidigt har man\r\nställt en rad villkor som är omöjliga att acceptera.\r\nMen Iraks FN-ambassadör säger att villkoren\r\nfaktiskt inte är några villkor utan bara\r\ndiskussionspunkter. Irak börjar vackla.\r\nMiljöpartiet anser, liksom de gröna i\r\nEuropaparlamentet, att det är dags för FN att ta\r\ninitiativ till en vapenvila och försöka förhandla.\r\nMånga liv skulle kunna räddas genom ett annat sätt\r\natt lösa konflikten än att gå vidare i ett blodigt\r\nmarkkrig.</pre><pre>Det är bra att Sten Andersson står fast vid att en\r\nkonferens i FNs regi om Mellersta Östern behövs.\r\nEn sådan konferens borde ha hållits för länge sedan\r\noch kan bidra till att skapa fred och större stabilitet\r\ni området. Samtliga konflikter i området måste tas\r\nupp under en sådan konferens, även t.ex.\r\nkurdernas situation.</pre><pre>Nationalism och statsegoism är ofta roten till krig\r\noch konflikter. Nationalism kan användas av\r\nmaktfullkomliga ledare till att skapa aggression\r\nmot andra. En värld där den nationella\r\ntillhörigheten inte längre är lika viktig kan bidra till\r\nen fredligare väld. De som är unga i vår\r\nprivilegierade del av världen har helt andra\r\nmöjligheter och en annan vilja att ge sig ut i världen\r\nän vad tidigare generationer haft. Det känns\r\nhoppfullt att så många unga vill resa, lära sig språk,\r\nförstå andra kulturer och kanske bosätta sig i andra\r\nländer. Genom att ta till vara den här drivkraften\r\noch arbeta för öppnare gränser kan vi bidra till en\r\nfredligare värld.</pre><pre>En långsiktig vision är att alla människor skulle ha\r\nmöjlighet att bosätta sig där de själva vill utan att\r\nhindras av nationsgränser. Trots att vägen dit är\r\nmycket lång kan vi börja redan nu. Sverige kan\r\narbeta för en gemensam arbetsmarknad med hela\r\nEuropa. Vi kan börja med EG, EFTA, Baltikum\r\noch Polen för att så snart som möjligt utvidga det\r\ntill hela Europa.</pre><pre>Sverige bör också arbeta för ett ömsesidigt\r\navskaffande av visumtvången med alla världens\r\nländer. Pass bör räcka som inresehandling.\r\nVisumtvång skall inte användas för att hindra\r\nflyktingar från att söka politisk asyl i Sverige.\r\nUnder den tid man har rätt att vistas i Sverige och\r\nandra länder som turist borde man egentligen också\r\nha rätt att arbeta. De regler som gäller på den\r\nsvenska arbetsmarknaden skall naturligtvis gälla\r\nockså dem som får arbeta här tillfälligt. Rätt att\r\narbeta ger möjligheter även för människor som inte\r\nhar mycket pengar, t.ex. ungdomar, att besöka\r\nandra länder och uppleva andra kulturer.</pre><pre>Kombinationen av en allt snabbare EG-integration\r\noch nedrivningen av järnridån från östsidan kan\r\nleda till att en ny järnridå byggs upp. Vi ser redan\r\nmånga oroande tecken på det. Den här gången\r\nbyggs den av väst. När människor i öststaterna\r\näntligen får den självklara rätten att resa\r\nutomlands, beskärs rätten av länderna i väst. Under\r\npartiledardebatten i oktober frågade jag\r\npartiledarna från de andra partierna om de ville ge\r\nösteuropéer samma rätt att resa i Sverige som\r\nvästeuropéer. Det var bara vänsterpartiet som gav\r\npositivt besked. Därför upprepar jag min fråga i\r\ndag: Har känslan för människors frihet vuxit i\r\npartierna under de månader som gått? Vill ni nu\r\narbeta för samma möjligheter att fritt resa i Sverige\r\nför östeuropéer som för västeuropéer? Hur ser ni på\r\nläget i Baltikum och andra republiker som inte vill\r\ntillhöra Sovjetväldet? Hittills är miljöpartiet det\r\nenda riksdagsparti som lyssnat på litauernas\r\nbegäran om att Sverige skall erkänna Litauen.\r\nResultatet av litauernas folkomröstning, som\r\noffentliggjordes den 11 februari och där över 90 %\r\nröstade för Litauens självständighet i ett val med\r\nhögt valdeltagande, borde vara tydligt nog för\r\nSverige. Nu framstår det som ännu tydligare att\r\nSverige bör ta avstånd från Molotov--Ribbentrop-\r\npakten och erkänna Litauen.</pre><pre>I ett brev till de svenska riksdagspartierna den 24\r\njanuari frågar Litauens president Landsbergis om\r\nSverige är berett att officiellt ogiltigförklara Sovjets\r\nannektering av Litauen. Endast miljöpartiet har\r\nsvarat ja. Är det så svårt att erkänna att de svenska\r\npolitiker som en gång godtog Molotov--\r\nRibbentrop-pakten gjorde det under stor press?\r\nSkall ett beslut som ligger 50 år tillbaka i tiden\r\nfortfarande få binda den svenska utrikespolitiken?\r\nVilken principiell skillnad finns egentligan mellan\r\nockupationen av de baltiska staterna och\r\nockupationen av Kuwait, förutom att Litauen har\r\nvarit ockuperat mycket längre och att Kuwait ligger\r\nlängre bort? Island och Moldavien har redan erkänt\r\nLitauen som självständig stat. När är det dags för\r\nSverige?</pre><pre>Sten Andersson säger att Sverige ''stöder'' och\r\n''välkomnar'' litauernas beslut i folkomröstningen.\r\nSå står det i alla fall i utrikesförklaringen -- i sitt\r\nanförande stödde han det bara. Men varför nämns\r\ninte Landsbergis brev, Sovjets ockupation, Islands\r\nerkännande och ett kommande svenskt erkännande\r\ni utrikesdeklarationen?</pre><pre>När det gäller människor från andra länder än de\r\neuropeiska utgör EG ett hot mot friheten. En\r\nsamordning av EGs flyktingpolitik riskerar leda till\r\nskärpningar, som gör det svårt för människor i\r\nbehov av skydd att få en fristad. De försämringar\r\nav den svenska flyktingpolitiken som redan har\r\ngenomförts kan vara resultatet av att Sverige har\r\nsmittats av den hårdare attityd mot flyktingar som\r\nsprider sig i Västeuropa. Amnesty presenterade i\r\nnovember 1990 en rapport, där man uttrycker oro\r\nför harmoniseringen av asylreglerna inom EG.</pre><pre>Unga balter som flyr från militärtjänst i sovjetarmén\r\nges inte permanent politisk asyl i Sverige, trots att\r\ndet är uppenbart att förhållandena i armén är\r\nvidriga och trots att den armé de tvingas tjänstgöra\r\ni är en ockupationsarmé. Sverige måste ge de balter\r\nsom flyr från sovjetarmén omedelbar politisk asyl.\r\nDet var glädjande att också Bengt Westerberg tog\r\nupp det i sitt anförande.</pre><pre>Sovjet är i dag i stort sett en krigsmakt som verkar\r\nvara utan folkligt stöd i de olika\r\nsovjetrepublikerna. Carl Bildt talade om det ryska\r\nförtrycket av Baltikum. Men det handlar om den\r\nsovjetiska centralmaktens förtryck av Baltikum.\r\nRådsrepubliken Ryssland har t.ex. tecknat\r\nhandelsavtal med de baltiska staterna, och\r\nrelationerna är över huvud taget bättre mellan\r\nBaltikum och Ryssland än mellan den sovjetiska\r\ncentralmakten och Baltikum. Sverige bör arbeta\r\nför bättre och direkta kontakter med republikernas\r\nregeringar för att så snart som möjligt kunna\r\nupprätta regelrätta diplomatiska förbindelser. När\r\nöppnar Ryssland ett informationskontor i Sverige?</pre><pre>Drömmen om en större personlig frihet och\r\nmöjligheter att bosätta sig i andra länder har för\r\nmånga blivit drömmen om EG, därför att det är så\r\nsom EG har marknadsförts. Men EG handlar\r\negentligen inte så mycket om människornas\r\nEuropa. EG handlar framför allt om\r\nkonsumismens och varornas Västeuropa. En\r\nnedmontering av demokratin och en väldig\r\ncentralisering av beslutsfattandet behövs inte för\r\natt skapa människornas Europa. Människornas\r\nEuropa förutsätter tvärtom en levande demokrati\r\noch ett decentraliserat beslutsfattande. Inom EG\r\nfinns den mesta av makten i ministerrådet där\r\nbesluten fattas utan insyn. Parlamentets makt är\r\nsvag, därför att demokratin har prioriterats lågt\r\ninom EG. I utrikesdeklarationen berörs inte det\r\ndemokratiska underskottet i EG. Sten Andersson\r\nger en väldigt glättad bild av framåtskridandet inom\r\nEG.</pre><pre>Men även om beslut i så stor utsträckning som\r\nmöjligt bör fattas decentraliserat, och så nära\r\nmänniskorna som möjligt, finns det områden där\r\nbeslut måste fattas på en högre nivå än i dag.\r\nTekniken, förbättrade kommunikationer, har gjort\r\nmänniskor över hela världen mycket mer beroende\r\nav varandra, med gemensamma problem och\r\ngemensamma möjligheter. Miljöfrågorna är\r\nexempel på problem som är gemensamma för\r\nmänniskor över stora avstånd.</pre><pre>I dag förhindrar statsegoismen ett effektivt\r\ninternationellt miljösamarbete. Enskilda länder\r\nkan i dag kortsiktigt tjäna pengar på att förstöra\r\nmiljön i andra länder. Det räcker inte längre med\r\natt arbeta med internationella konventioner. Det\r\nnordiska miljösamarbetet tycker jag är ett bra\r\nexempel på hur dåligt det kan fungera, då alla\r\nländer måste vara överens om gemensamma\r\nskärpningar av miljöpolitiken. I det nordiska\r\nmiljösamarbetet brukar kraven i\r\növerenskommelserna hamna på det sämsta landets\r\nnivå. Om Nordiska rådet hade haft möjlighet att\r\nfatta majoritetsbeslut skulle de nordiska\r\nmiljöprogrammen säkert vara betydligt mer\r\nlångtgående.</pre><pre>Respekten för internationella konventioner på\r\nmiljöområdet är också synnerligen svag. Jag tycker\r\natt det var mycket bra att Olof Johansson tog upp\r\nden här viktiga frågan i sitt anförande. Inte heller\r\nSverige följer alla sina internationella åtaganden på\r\nmiljöområdet utan bryter mot en rad olika\r\nmiljökonventioner. Förra året gick riksdagen emot\r\nett förslag från miljöpartiet om att samtliga\r\nmiljökonventioner som Sverige ställt sig bakom\r\nskulle gås igenom och nödvändiga lagändringar\r\ngöras. Kanske ni som representerar de andra\r\npartierna i dag är beredda att gå längre nu när\r\nmiljöpolitiken åter är aktuell? Anser ni att Sverige\r\nskall följa alla sina internationella åtaganden på\r\nmiljöområdet? Anser ni att lagstiftningen bör\r\nändras så att vi håller vad vi har lovat\r\ninternationellt?</pre><pre>Många av våra miljöproblem är europeiska. Därför\r\nbör Sverige arbeta för en gemensam lagstiftning på\r\nEuropanivå. Lagstiftningen måste utformas så att\r\nde länder som vill gå längre får den möjligheten.\r\nUtrymme måste finnas för goda exempel om\r\nmiljöarbetet snabbt skall kunna gå framåt. Inom\r\nEG försvåras miljöarbetet starkt av att det är svårt\r\nför olika länder att gå snabbare fram med\r\nmiljölagstiftningen framför allt på\r\nproduktområdet, eftersom handel sätts före\r\nmiljöhänsyn. De varor som tillåts och får tillverkas\r\ninom ett land måste, enligt EG, få säljas även i alla\r\nandra EG-länder. Detta är allvarligt, eftersom\r\nmiljölagstiftningen på produktområdet blir allt\r\nviktigare. Vi talar mer och mer om att det är lättare\r\natt kontrollera punktutsläpp än att kontrollera\r\nmiljöproblem som orsakas av vår konsumtion och\r\nvaruanvändning. Den gemensamma lagstiftning\r\nsom behövs på alleuropeisk nivå bör beslutas av ett\r\ndemokratiskt, direktvalt och parlamentariskt\r\norgan.</pre><pre>I miljöpropositionen, som presenterades i\r\nmåndags, litar regeringen fortfarande helt på det\r\nvanliga arbetet med konventioner och på att\r\ninvänta EGs miljökrav. Man försöker inte ens att\r\nvara pådrivande på EG. Varför väljer inte\r\nregeringen att arbeta för en alleuropeisk\r\nmiljölagstiftning på en miniminivå, där alla länder\r\nsom vill har möjlighet att gå längre, samtidigt som\r\nSverige går vidare med miljöpolitiken och skärper\r\nden här? Nu väljer Sverige att vänta med miljökrav,\r\nt.ex. när det gäller produkter och trafik. Samtidigt\r\nväljer Sverige alltså bort möjligheten att vara\r\npådrivande på miljöområdet.</pre><pre>Miljöpartiet de gröna vill arbeta för ett\r\nalleuropeiskt samarbete som bygger på följande:</pre><pre>--  En gemensam miljölagstiftning på miniminivå,\r\ndär varje land och region skall ha möjlighet att gå\r\nlängre även när det gäller varor och produkter.</pre><pre>--  Beslut skall fattas på en så låg nivå som möjligt,\r\nvilket innebär en decentralisering av stora delar av\r\nbeslutsfattandet.</pre><pre>--  Gemensamma beslut skall fattas av ett\r\ndemokratiskt och direktvalt organ.</pre><pre>--  Gemensamma beslut om nedrustning får fattas,\r\nmen en ny militärmakt får inte byggas upp.</pre><pre>--  Ett Europa öppet mot hela världen. Inga\r\ngemensamma tullmurar mot u-länderna får byggas\r\nupp.</pre><pre>--  Människor skall ha rätt att resa, studera, arbeta\r\noch bosätta sig inom hela Europa.</pre><pre>Sverige får inte låsa sig för den typ av samarbete\r\ni Europa som EG representerar. I dag går EG-\r\nintegrationen framåt med stormsteg utan att de\r\nflesta människor har haft en chans att tänka efter.</pre><pre>Sten Andersson säger i utrikesdeklarationen att\r\nneutralitetspolitiken skall ligga fast. Men hur kan\r\ndet vara möjligt att kombinera med medlemskap i\r\nEG? Knappt någon tvivlar i dag på att EG är på väg\r\natt utvecklas till en militär union. Det är viktigt för\r\njämvikten och avspänningens skull i Europa att det\r\nfinns ett stabilt neutralt bälte med länder som\r\nSverige, Finland, Österrike, Polen och kanske\r\nandra öststater.</pre><pre>Miljöpartiet har länge krävt folkomröstning om\r\nEG. Nu har de borgerliga partierna anslutit sig,\r\nmen de vill vänta tills förhandlingarna med EG om\r\nmedlemskap är slutförda. Men varför vill ni vänta?\r\nDet rakaste måste ju vara, oavsett vilken åsikt man\r\nhar om EG, att folkomrösta innan\r\nansökningshandlingarna lämnas in.</pre><pre>I en värld där miljö- och naturresursfrågorna tas på\r\nallvar klaras inte bara de akuta hoten från\r\nmiljöförstöring och utplundring av naturresurser. I\r\nen värld där vi utgår ifrån att naturen faktiskt sätter\r\ngränser för hur mycket vi kan förbruka ökar också\r\nmöjligheterna för fred. Konkurrensen om\r\nnaturresurserna i världen ökar också spänningarna.\r\nOm vi påbörjar en anpassning av\r\nenergiförsörjningen i världen till en\r\nenergiförbrukning grundad på förnyelsebara och\r\nmiljöanpassade energikällor, kommer oljan att\r\nminska i betydelse som strategisk resurs. Persika\r\nviken kommer inte längre att ha en lika stor\r\nbetydelse som råvaruleverantör i världen. Och\r\nmöjligheterna till en långsiktig fred kommer att\r\nöka.</pre><pre>Urbefolkningar och minoriteter drabbas ofta hårt\r\nav exploateringen av naturresurser. I USA bedrivs\r\nall utvinning av uran på urbefolkningarnas\r\nterritorium. I de indianreservat som drabbas är\r\ncancerstatistiken den högsta i USA, hos folk där\r\nman inte känner till cancer sedan tidigare. I Kanada\r\nbryts uran på indianernas traditionella mark. De\r\nlovades höjd levnadsstandard och bra jobb, men\r\nresultatet har blivit sämre hälsa och sociala\r\nproblem. Sverige köper också uran från Australien,\r\ndär urbefolkningen drabbas på liknande sätt.</pre><pre>USA, Sovjet, Frankrike och Storbritannien\r\nbedriver kärnvapenprov som drabbar\r\nurbefolkningar. Utvinning av naturgas hotar\r\nrenskötande urfolk i Sibirien. Sverige kan bli ett av\r\nde länder som köper naturgasen. En övergång till\r\nen energiförsörjning utan fossila bränslen och uran\r\när alltså nödvändig, inte bara för miljön utan också\r\nför att värna om urbefolkningars rättigheter.\r\nSverige bör aktivt verka för ett totalt stopp för\r\nkärnvapenprov, även underjordiska. Även\r\nkärnvapenproven drabbar nästan alltid\r\nurbefolkningar. Sverige måste i FN driva frågor om\r\nurbefolkningars rättigheter hårt.</pre><pre>En annan viktig naturresurs är den biologiska\r\nmångfalden och bevarandet av arter. I\r\nmiljöpropositionen går regeringen långt när det\r\ngäller att lova och skriver t.o.m. att den biologiska\r\nmångfalden skall säkerställas. Regeringen\r\nanvänder faktiskt det starka ordet säkerställas.\r\nSverige är med i samarbetet i den internationella\r\nnaturvårdsunionen, IUCN. Under den\r\ninternationella naturvårdsunionens möte i\r\nAustralien förra året menade man att det är\r\nnödvändigt att skydda minst 10 % av alla\r\nrepresentativa naturtypers areal för att säkerställa\r\nden biologiska mångfalden. Men detta har över\r\nhuvud taget inte påverkat den svenska politiken.\r\nDet kan vi ju se i miljöpropositionen som\r\npresenterades för bara ett par dagar sedan. I\r\nSverige är inte ens 1 % av den produktiva\r\nskogsmarken skyddad nedanför\r\nskogodlingsgränsen. Den svenska modellen har\r\nhittills mest gått ut på att skapa nationalparker i\r\nområden utan produktiv skog, t.ex. i fjällen, därför\r\natt det är billigast.</pre><pre>Hur var det i höstas? Då bestämde sig en stor\r\nmajoritet av riksdagen för att fortsätta skövlingen\r\nav de fjällnära skogarna, trots att det där finns arter\r\noch biotoper som internationellt sett är unika.\r\nDenna skövling hotar att skada Sveriges\r\ninternationella rykte, och ett köpmotstånd mot\r\nsvenska skogsprodukter kan börja spridas\r\nutomlands.</pre><pre>I miljöpropositionen skärs dessutom anslaget till\r\ninköp av mark ned, och möjligheterna att rädda\r\nt.ex. urskogarna minskar. Hur skall Sverige kunna\r\nha någon trovärdighet och kunna vara pådrivande\r\nunder Brasilienkonferensen 1992, där frågor om\r\nvärldens biologiska mångfald skall tas upp med den\r\nhär naturvårdspolitiken på hemmaplan? Hur skall\r\nSverige kunna driva frågan om vikten av att bevara\r\nden biologiska mångfalden i regnskogarna?\r\nRegnskogarna finns ju i betydligt fattigare länder\r\nän Sverige. Men vi kan inte ens skydda de fjällnära\r\nskogarna, eftersom en majoritet i Sveriges riksdag\r\nanser att vi inte har råd med det.</pre><pre>När mycket händer i Europa, läget är spänt i\r\nBaltikum och gamla nationella motsättningar väcks\r\ntill liv, finns risk att andra delar av världen glöms\r\nbort i den politiska debatten och i massmedias\r\nbevakning. De alltmer utbyggda kontakterna i\r\nEuropa riskerar att tränga undan ett utbyggt\r\nsamarbete med världens fattigaste länder.\r\nSolidariteten och samarbetet med Östeuropa får\r\ninte leda till att solidariteten med människor som\r\nhar det svårt utanför våra gränser minskar.</pre><pre>Under sensommaren, när bensinpriset sköt i\r\nhöjden på grund av Saddam Hussein-effekten,\r\nspred sig en gnällkampanj ledd av\r\nbensinmacksföreståndare över landet, trots att\r\nbensinen hade blivit billigare under i stort sett hela\r\n80-talet. Men de som drabbades riktigt hårt var\r\nmänniskorna i de u-länder som inte har olja och\r\nvars ekonomier inte klarar plötsligt högre\r\noljepriser. Tänk om vi i stället hade fått en\r\ndiskussion om extra stöd till u-länderna för att\r\nhjälpa dem att klara sin svåra ekonomiska\r\nsituation!</pre><pre>När beslut fattades om utvecklingssamarbete med\r\nÖststaterna var det biståndet till världens fattiga\r\nsom fick krympa för att klara finansieringen. I\r\nmiljöpartiet tycker vi att levnadsstandarden i\r\nSverige är hög internationellt sett och att vi har råd\r\nmed både ekonomiskt bistånd till Östeuropa,\r\nutöver den ordinarie biståndsbudgeten, och en\r\nsatsning på en utomeuropeisk miljöfond. 1 miljard\r\nkronor per år bör satsas på en typ av Marshall-hjälp\r\ntill Östeuropa och 1 miljard för att bidra till att lösa\r\nmiljöproblemen utanför Europa. Pengarna kan bli\r\nen grundplåt i en internationell fond där allt fler\r\nländer kan följa efter och satsa pengar. Fonden kan\r\nt.ex. användas för att rädda regnskogar och till\r\nmarkvård för att förhindra erosion och försaltning,\r\nför att trygga världens framtida\r\nlivsmedelsförsörjning.</pre><pre>Medel ur fonden skulle också kunna användas för\r\nsanering vid stora miljökatastrofer. Sverige bör nu\r\nta initiativ och satsa pengar på att sanera efter den\r\nenorma miljökatastrof som Irak har orsakat genom\r\natt släppa ut olja. Jag skulle vilja fråga\r\nutrikesministern direkt om den svenska regeringen\r\nkommer att ta några initiativ för att bidra till att\r\nminska skadorna efter den enorma oljekatastrofen\r\ni Persiska viken.</pre><pre>Inför miljökonferensen i Brasilien 1992 har Sverige\r\nunika möjligheter, som ett i-land utanför världens\r\nstora maktblock, att vara med och föra de fattigaste\r\nländernas talan. Sverige kan göra en värdefull\r\ninsats för att nord--syd-dialogen skall bli fruktbar\r\noch verkligen föra upp problemen med i-ländernas\r\nalltför höga resursförbrukning på dagordningen.</pre><pre>Sten Andersson talar ofta om vikten av anpassning\r\ntill EG. Men är inte den viktiga anpassning som vi\r\nbör göra en anpassning av vår resursförbrukning till\r\nen nivå som är möjlig sett i ett globalt perspektiv?\r\nEn liten del av världens befolkning står ju för en\r\nstor del av resursförbrukningen och dessutom för\r\nen stor del av miljöförstöringen. Det här hänger ju\r\nihop.</pre><pre>När det gäller globala problem som\r\nväxthuseffekten och förstörelsen av ozonskiktet\r\nmåste Sverige driva linjen att i-länderna skall ta på\r\nsig ett tungt ansvar. Den enda rimliga vägen att\r\nklara växthuseffekten är att i-länderna tar på sig\r\nansvaret att minska sin energiförbrukning. I-\r\nländerna måste också ge ekonomiskt bistånd till u-\r\nländerna för att de skall ha råd att göra de\r\nnödvändiga investeringarna i sin industri för att\r\növergå till produktion utan ozonnedbrytande\r\nämnen.</pre><pre>Sverige bör ta initiativ till att ge FN en viktigare roll\r\ni arbetet med de globala miljöproblemen. Ett sätt\r\natt ge FN större möjligheter att göra något åt de\r\nvärldsomspännande miljöproblemen är att inrätta\r\nett miljöråd inom FN med liknande befogenheter\r\nsom säkerhetsrådet, t.ex. när det gäller att anta\r\nolika resolutioner. Rådet skulle kunna ta upp\r\nfrågor om drivhuseffekten, ozonskiktet,\r\ndricksvattnet, erosion och försaltning av\r\nodlingsmark. Jag tycker att Sverige redan nu inför\r\nBrasilienkonferensen 1992 kan lämna förslag om\r\natt inrätta ett FNs miljöråd.</pre><pre>Till sist skulle jag vilja ställa en fråga till\r\nutrikesministern och även till företrädarna för de\r\nandra partierna. Skulle inte vi när det gäller en\r\nviktig utrikespolitisk fråga i vår närhet --\r\nBaltikum -- faktiskt våga oss på att säga att de\r\npolitiker som fattade beslutet att erkänna den\r\nsovjetiska annekteringen gjorde det under en\r\nmycket stor press? Det pågick ett blodigt krig runt\r\nomkring oss. Vad skulle man göra? Man försökte\r\nhelt enkelt hålla Sverige utanför kriget. Men i dag\r\nmåste vi väl kunna erkänna att annekteringen av\r\nBaltikum faktiskt var olaglig och inte längre skall\r\nvara giltig ens från svensk sida.</pre><pre>I detta anförande instämde Carl Frick, Roy\r\nOttosson, Inger Schörling, Kjell Dahlström, Gösta\r\nLyngå, Per Gahrton, Paul Ciszuk och Kent\r\nLundgren (alla mp).</pre><pre></pre><pre>Anf. 12 Utrikesminister STEN ANDERSSON\r\n(s):</pre><pre>Fru talman! Det är möjligt att en del som lyssnar\r\noch tittar på oss under den här debatten kan ha fått\r\nför sig att vi är djupt oense i väsentliga delar av\r\nutrikespolitiken; särskilt när de lyssnar på Carl\r\nBildt, som har en förmåga att låta litet mer grälsjuk\r\nän vad jag tror att han är. Men både vi här i\r\nriksdagen och svenska folket har all anledning att\r\nglädjas åt att det finns en bred enighet kring den\r\nsvenska utrikespolitiken. 100 % av riksdagens\r\nledamöter står bakom vårt stöd till Baltikum, 90 %\r\nstår bakom vårt försök att närma oss och söka\r\nmedlemskap i EG, 90 % står bakom vårt stöd till\r\nFN när det gäller Gulfkriget. Jag är litet mer osäker\r\npå hur många procent av riksdagens ledamöter som\r\nstår bakom vår solidaritet med tredje världen. Det\r\när någonting som Carl Bildt aldrig yttrar sig om. Jag\r\nvet därför inte riktigt var moderata samlingspartiet\r\nstår.</pre><pre>Det finns en del frågor i marginalen som vi har olika\r\nuppfattningar om. Jag skall börja med Baltikum\r\noch det som Åsa Domeij tog upp.</pre><pre>Det är klart att samlingsregeringen 1940 var satt\r\nunder tryck. Vi var omringade av nazister och\r\nstalinister och hade inte särskilt stort\r\nhandlingsutrymme. Men jag skall gärna citera Carl\r\nBildt: Det är meningslöst att sudda i historien. Kan\r\nvi då inte erkänna Litauen? Vi följer i\r\nerkännandefrågor en alldeles klar och ganska\r\nbenhård princip, nämligen att inte erkänna\r\nregeringar, vi erkänner länder. Det finns tre\r\nkriterier: Det skall finnas ett land, det skall finnas\r\nett folk, det skall finnas en regering med hygglig\r\nkontroll av territoriet. Det senare kriteriet uppfylls\r\ninte för närvarande.</pre><pre>Man pekar då på Island. Island har erkänt Litauen.\r\nVad har då Island uppnått? Jag har fått en\r\ndokumentation från den isländska regeringen. Där\r\nsäger man att man inte kan bortse från det faktum\r\natt Litauen för närvarande är ''begränsat i sin\r\nsjälvständighet''. Man konstaterar vidare att det i\r\ndagsläget knappast går att upprätthålla\r\ndiplomatiska förbindelser genom upprättande av\r\nbeskickningar och att den isländska regeringen\r\ndärför inte nu överväger utbyte av diplomatiska\r\nrepresentanter. Island kan inte, säger man,\r\nupprätta diplomatisk representation.</pre><pre>Sverige har diplomatisk representation både i\r\nTallinn och Riga men skulle, om vi försökte följa\r\nIslands exempel, bli av med denna representation.\r\nDet är mycket tack vare att Sverige finns\r\nrepresenterat diplomatiskt i Baltikum som Sverige\r\nhar kunnat utveckla bättre kontakter på alla nivåer\r\nän vad något annat land har kunnat göra. Det gäller\r\nkontakter mellan individer, organisationer,\r\nkommuner, myndigheter och regeringar. Det vore\r\nalltså en oklok väg att gå i det här läget.</pre><pre>Vi har varit eniga om att försöka hålla trycket uppe\r\npå Sovjetledningen, framför allt efter våldsdåden i\r\nVilnius och Riga. Det har varit viktigt, eftersom vi\r\nhar trott att det som har hänt där lätt skulle kunna\r\nkomma i skymundan av den dramatiska\r\nutvecklingen i Gulfen.</pre><pre>Jag kunde i mitt inledningsanförande berätta att vi\r\nhar fått ett positivt svar på en del av våra framstötar\r\ni ESK-sammanhang. Det går snabbt i\r\nutrikespolitiken. Under debattens gång har jag fått\r\nbesked från vår delegation i MR-kommissionen i\r\nGenève att en positiv dialog har kommit i gång med\r\nSovjetunionen. En del andra slutsatser har också\r\ndragits, men dem skall jag icke redovisa offentligt.</pre><pre>Flera talare har varit inne på frågan om vårt\r\nagerande i Mellanöstern. Det är värt att diskutera.</pre><pre>Den första uppgiften är naturligtvis den vi har\r\nförsökt att klara hela tiden, nämligen att hjälpa till\r\natt hitta en fredlig lösning på problemet. Det har vi\r\ninte lyckats med. Jag hoppas att vi alla delar\r\ngeneralsekreterarens uppfattning att det är FNs\r\nsäkerhetsråd som skall få ta del av alla de detaljer\r\nsom finns i Gorbatjovs förslag och ta ställning till\r\ndem. Det kan inte ankomma på ett land eller en\r\nkoalition av länder. Det måste vara FNs sak att fatta\r\nbeslutet som kan leda till ett ännu mer ohyggligt\r\nkrig än det som nu pågår.</pre><pre>I går kväll hade jag ett sammanträde med\r\nrepresentanter för de nordiska länderna, två\r\nutrikesministrar och två ambassadörer plus\r\nCanadas utrikesminister. Vi diskuterade mycket av\r\ndet som har tagits upp i debatten i dag, dvs. vilka\r\ninsatser kan vi, de nordiska länderna och Canada,\r\ngöra för att hjälpa till i det ögonblick en\r\nfredsuppgörelse nås med fredsbevarande styrkor\r\nosv. Vi diskuterade vapenhandeln. Men inte bara,\r\nsom har uppgivits, konventionella vapen och\r\nkärnvapen utan alla massförstörelsevapen. Vi tog\r\nockså upp det som Åsa Domeij nämnde, nämligen\r\nmiljöförstörelsen i Persiska viken, dvs.\r\noljekatastrofen där. Vi diskuterade mycket hur vi\r\nskall kunna hjälpa till att skapa en stabil fred i\r\nområdet. Det finns på nordisk basis en\r\narbetsgrupp. Vi beslöt att ge utvidgade direktiv till\r\nden och inbjuda Canada att medverka. Vi har i dag\r\nrapporterat till generalsekreteraren vad vi har\r\ndiskuterat och naturligtvis givit uttryck för vår\r\nberedvillighet att hjälpa till.</pre><pre>Bengt Westerberg tog också upp Mellanöstern-\r\nproblematiken. Han sade att jag svävade på målet\r\nbeträffande PLO och dess roll då det gäller att\r\nskapa fred i området. Nej, jag svävar inte på målet.\r\nJag har en mycket bestämd uppfattning. Jag har\r\nmött Arafat vid ett par tillfällen sedan kriget bröt\r\nut. Första gången var i samband med Bruno\r\nKreiskys begravning. Jag var då mycket kritisk mot\r\ndet ställningstagande som PLO hade intagit i\r\nkonflikten. Arafat gjorde då gällande att man inte\r\nhade tagit ställning för ockupationen. Man hade\r\nheller inte kritiserat Sadam Hussein så hårt som\r\nandra. Man trodde att man skulle kunna spela en\r\nmedlande roll. Det skulle vara enda chansen för\r\npalestinierna. Arafat redogjorde också för det\r\nförslag som han hade utarbetat tillsammans med\r\npresident Mubarak och kung Fahd i Saudi-Arabien\r\noch ville att jag skulle föra det vidare till USA-\r\nadministrationen och generalsekreteraren. Jag\r\ngjorde det. Det var i stort sett de förslag som sedan\r\nframfördes av president Mubarak vid det arabiska\r\ntoppmötet.</pre><pre>Jag har också träffat Arafat i samband med våra\r\nförsök att få hem den den svenska gisslan. Jag kan,\r\nutan att gå närmare in på det, säga att Arafat där\r\ngjorde en förtjänstfull insats.</pre><pre>Bengt Westerberg! Jag har varit engagerad i\r\nMellanösternproblemet i 27 år. Jag har träffat de\r\nflesta israeliska toppolitiker och palestinska\r\npolitiker. Jag vet vilken djup misstro och\r\nmisstänksamhet som 40 års strider mellan två folk\r\nhar skapat. Jag inser att det kommer att ta lång tid\r\natt överbrygga de motsättningarna. Därför var det\r\nmin strävan att försöka åstadkomma att Arafat och\r\nPLO gick ifrån sin terrorism och sin inriktning på\r\natt förgöra Israel. Vi var lyckliga då vi tillsammans\r\nmed andra lyckades få PLO att fatta Alger-\r\nbeslutet, dvs. att erkänna Israels rätt till existens\r\noch att avstå från terrorism. Vi var ännu lyckligare\r\nnär vi lyckades hjälpa till att åstadkomma dialogen\r\nmellan PLO och USA. Det gläder mig att Bengt\r\nWesterberg så oförbehållsamt erkänner det\r\npalestinska folkets rätt till självbestämmande.\r\nMen, Bengt Westerberg, i självbestämmanderätten\r\nmåste det ingå också folkets rätt att utse sina egna\r\nrepresentanter. Det gäller det svenska folket, och\r\ndet gäller det palestinska folket. Det råder inget\r\ntvivel om att det palestinska folket i dag fortfarande\r\nanser PLO vara sin rättmätiga representant.</pre><pre>Jag skall inte falla för frestelsen att delta i Carl\r\nBildts praktgräl med riksdagens talman. Inte heller\r\nskall jag gå in på de spydigheter om senfärdighet\r\noch annat som han har sagt. Men jag tycker att Carl\r\nBildt yttrar sig vårdslöst och slarvigt om\r\nkommunism och socialism. Han blandar ihop de\r\nbegreppen i hopp om att det skall falla litet fläckar\r\nockså på socialdemokratin.</pre><pre>Tänk om socialisten och frihetskämpen Dubcek då\r\nhan stod här hade fått höra de spydigheter som Carl\r\nBildt har gjort sig skyldig till! Fundera gärna på det,\r\nså skall jag gärna utveckla ämnet om inte\r\ntankeverksamheten hjälper.</pre><pre>Anf. 13 CARL BILDT (m) replik:</pre><pre>Fru talman! Utrikesministern är besvärad av\r\nsocialismen. Det kan man förstå. Kom ihåg att de\r\nstater och system som har fallit samman i halva\r\nEuropa under folkens protest alltid har kallat sig\r\nsocialistiska. De har talat om det socialistiska\r\nsystemet, och de har alltid talat om den socialistiska\r\nideologin. Jag är ledsen om jag gör den gamle\r\npartisekreteraren irriterad, men dessa länder har\r\nalltid haft den röda fanan och de har alltid sjungit\r\nInternationalen. De var socialistiska, och de\r\nbyggdes på socialismens grund. Det är klart att\r\nderas misslyckande i någon utsträckning också har\r\nsin betydelse för dem i andra länder som viftat med\r\nlikadana fanor, sjungit samma sånger och talat om\r\nsamma ideologi. Att det sedan finns skillnader i\r\növrigt är alldeles klart. Men dessa länder var\r\nsocialistiska, och socialismen har fallit med besked.</pre><pre>Det föreligger anmärkningsvärda skillnader mellan\r\nregeringsdeklarationen och ena sidan och\r\nutrikesministerns anförande å den andra. Vi fick en\r\nutrikesdeklaration där för första gången på mycket\r\nlänge en palestinsk stat inte omnämndes. Antingen\r\ninnebär detta en utrikespolitisk förändring,\r\neftersom jag utgår från att en sådan deklaration inte\r\ntillkommer alldeles slumpmässigt, eller så är det\r\nfråga om slarv i Arvfurstens palats, och det är\r\nanmärkningsvärt även det. Den palestinska staten\r\nförekom i utrikesministerns anförande, men det är\r\ninte utrikesministerns anförande som är\r\nregeringens utrikespolitiska deklaration vid denna\r\ndebatt.</pre><pre>Jag tog i mitt anförande upp en diskussion om\r\nneutraliteten i det nya Europa, vår nya\r\nutrikespolitiska identitet och säkerhetspolitiken i\r\nen förändrad situation. Jag ställde en fråga till\r\nutrikesministern angående en formulering i detta\r\nvitala spörsmål i utrikesdeklarationen. Det var en\r\nformulering som lät antyda att den utrikespolitiska\r\noch säkerhetspolitiska prövningen skall utföras\r\nförst preliminärt och sedan slutgiltigt, efter det att\r\nvi förhandlat om medlemskap med EG. Detta är\r\nenligt min mening en alldeles orimlig tanke. I den\r\nmån den är tänkt är den felaktig. I den mån det är\r\nfråga om en slarvig formulering på denna punkt och\r\ninnebörden är en annan, är jag tacksam för ett\r\nklarläggande.</pre><pre>Jag har ganska länge, vilket utrikesministern inte\r\ntycker om, haft anledning att kritisera regeringen\r\nför senfärdighet i Europapolitiken. Det är möjligt\r\natt det inte är populärt att påpeka detta, men för\r\nden som vill ha illustrationer går det bra att gå\r\ntillbaka till riksdagens protokoll och se vem det var\r\nsom fick rätt i de debatter som fördes om\r\nmedlemskap eller inte.</pre><pre>Jag har också under de senaste månaderna ansett\r\natt man borde komma i gång mer handfast och\r\nkonkret med arbetet att förbereda ansökan och\r\nförhandlingarna om medlemskap och inte minst\r\nden alldeles avgörande utrikespolitiska och\r\nsäkerhetspolitiska prövningen. Vi förde en\r\nomfattande diskussion om detta i utrikesnämnden\r\nden 8 februari, där jag ansåg att det borde göras\r\nnågonting. Det är tillfredsställande att vi nu har fått\r\nett informellt besked från regeringen att det\r\nkommer att tillsättas en undergrupp under\r\nutrikesnämnden i vilken ingår statsministern,\r\nutrikesministern och utrikeshandelsministern från\r\nregeringens sida och från den borgerliga sidan Olof\r\nJohansson, Bengt Westerberg och undertecknad.\r\nJag tycker att detta är bra, och det borde ha gjorts\r\ntidigare. Men vi bör komma i gång med det arbetet\r\nså snart som möjligt.</pre><pre>Vad gäller Mellersta Östern skall jag inte säga så\r\nmycket. Jag vill instämma i det Bengt Westerberg\r\nhade att säga när det gäller karaktären av regimen\r\nSaddam Hussein. Vi har fört en diskussion om vad\r\nsom är den grundläggande konflikten och det\r\ngrundläggande problemet i området. Ett står klart;\r\nexistensen av regimen Saddam Hussein är ett av de\r\ngrundläggande problemen i detta område just nu.\r\nFredsplaner som inkluderar någon typ av\r\ninternationella garantier för Saddam Hussein-\r\nregimens fortbestånd är inte någonting som man\r\nbör känna någon entusiasm inför.</pre><pre>Så kort till frågan om Baltikum och erkännande.\r\nVad Sverige behöver är en strategi för stegvist\r\nerkännande av Estland, Lettland och Litauen. Det\r\nföreslog jag för ett år sedan i utrikesdebatten. Jag\r\nville då att Sverige skulle sända en emissarie dit.\r\nDet ansåg utrikesministern vara alldeles omöjligt.\r\nVi har sedan dess sänt många emissarier, och det är\r\nbra. Vi har erkänt de baltiska republikernas rätt till\r\nsjälvständighet, och det är bra. Men det tog också\r\nsin tid. Vi har nu erkänt de folkvalda parlamenten\r\nsom de legitima företrädarna för dessa folk. Det tog\r\nsin tid, men också detta var bra. Det är på denna\r\nväg vi bör gå. Vi skall inte, Åsa Domeij, bedriva\r\nsymbolpolitik utan substanspolitik. Människorna i\r\nBaltikum vet vad som är möjligt. De vet också att\r\nen politik med stegvist erkännande av deras\r\nsjälvständighet hjälper dem långt mer än tomma\r\nslag i luften.</pre><pre>Anf. 14 BENGT WESTERBERG (fp)\r\nreplik:</pre><pre>Fru talman! När det gäller frågan om erkännande\r\nav Litauen vill jag först instämma i det Carl Bildt\r\noch också utrikesministern sade på denna punkt.\r\nMan kan naturligtvis i historiens ljus ha synpunkter\r\npå det beslut som fattades under andra\r\nvärldskriget, men det är också ett faktum att\r\nutrikesministern har rätt när han säger att det\r\nförhållandet att man då erkände annektionen har\r\nökat Sveriges möjligheter att nu ha kontakter i\r\nBaltikum.</pre><pre>Jag vill också ta upp en annan fråga som Åsa\r\nDomeij berörde i sitt inlägg, nämligen synen på\r\nflyktingpolitiken i Europa. Jag delar hennes\r\nkritiska uppfattning om den. Vi i folkpartiet\r\nliberalerna har utförligt redogjort för detta i vår\r\nEuropamotion som väcktes i riksdagen nu i januari.\r\nMen jag drar inte den slutsatsen, vilket Åsa Domeij\r\ntycks göra, att detta skulle tala mot ett svenskt\r\nmedlemskap. Jag drar den rakt motsatta slutsatsen.\r\nOm vi vill påverka flyktingpolitiken i Europa, kan\r\nvi bara göra det som medlemmar, och vi kan inte\r\nersätta Europa. Sverige skall föra en generös\r\nflyktingpolitik, men tro inte att Sverige kan ta på\r\nsig hela den börda som bör delas av de europeiska\r\nstaterna. Vi har tvärtom anledning att försöka\r\npåverka andra europeiska stater att föra en mer\r\ngenerös flyktingpolitik, precis som vi har anledning\r\natt försöka påverka den svenska regeringen att\r\nlägga om politiken.</pre><pre>Fru talman! Jag vill mycket kort kommentera\r\nfrågan om debattordningen. Vi kan inte låta bli att\r\nkonstatera att detta blir, såvitt jag vet, första\r\ngången som regeringens utrikesdeklaration inte\r\nkommer att ingå i riksdagens protokoll. Jag har litet\r\nsvårt att förstå varför utrikesministern har valt\r\ndenna nya ordning utan att på något sätt avisera\r\ndetta eller diskutera det med oss i förväg.</pre><pre>Fru talman! Jag vill också kommentera\r\nutrikesministerns påstående om enigheten i\r\nutrikespolitiken. Det är naturligtvis sant att vi är\r\neniga i många frågor, och det är bra. Det ökar\r\nSveriges möjligheter att agera kraftfullt. Det är\r\ngenom den flexibilitet som regeringen har visat som\r\nvi i dag är eniga om politiken gentemot Baltikum\r\noch att Sverige skall eftersträva medlemskap i EG.\r\nNär det gäller den sistnämnda frågan, nämligen den\r\nom medlemskap i EG, var detta en politik som Sten\r\nAndersson motsatte sig så sent som i oktober förra\r\nåret. Men omsvängningen kom innan månaden var\r\nslut, och det registrerar vi med stor glädje.</pre><pre>Sten Andersson står här i talarstolen och\r\nifrågasätter om man kan lita på moderaterna. Men\r\ni verkligheten är det intressanta om man kan lita på\r\nregeringen, på socialdemokraterna, när det gäller\r\nsolidariteten med tredje världen. Vilka är det som i\r\nregeringsställning nu föreslår en nedskärning av u-\r\nlandsbiståndet så att Sverige inte längre lever upp\r\ntill målet att vi skall avsätta 1 % av våra samlade\r\ninkomster, 1 kr. av varje hundralapp, till u-\r\nlandsbistånd? Det är den socialdemokratiska\r\nregeringen. Dess solidaritet med tredje världen kan\r\nman i dag verkligen ifrågasätta.</pre><pre>Sten Andersson sade i sitt anförande att Förenta\r\nnationerna har ett ansvar för den fredsordning som\r\nmåste komma efter kriget i Mellanöstern. På den\r\npunkten delar jag hans uppfattning. Sedan sade\r\nSten Andersson: ''Men fred och säkerhet i området\r\nfordrar också rustningsbegränsning och\r\nförtroendeskapande åtgärder,\r\nförhandlingsmekanismer, massivt ekonomiskt stöd\r\noch nya ekonomiska samarbetsformer.'' Därefter\r\ntillade han: ''Den ohämmade vapenexporten till\r\nområdet måste upphöra''. Allt detta är säkert\r\nriktigt, men enligt min uppfattning otillräckligt.</pre><pre>Jag betonade tidigare i mitt huvudanförande den\r\nbetydelse som en demokratisering i området har för\r\natt säkra freden. Sten Andersson har i\r\nsammanhanget avsiktligt eller oavsiktligt utelämnat\r\ndemokrati i sin uppräkning av de förutsättningar\r\nsom måste uppfyllas för att vi skall kunna få en\r\nstabil fred i området. Nu kan man alltid fråga sig\r\nvilka möjligheter Förenta nationerna, Sverige eller\r\nandra utomstående har att påverka utvecklingen i\r\nMellanöstern. Jag menar att de insatser vi skall\r\ngöra, t.ex. det massiva ekonomiska stöd som\r\nkommer att behövas för återuppbyggnad av\r\nKuwait, Irak och kanske andra delar av\r\nMellanöstern som Sten Andersson talar om, bör\r\nkopplas till krav på en demokratisering av dessa\r\nstater.</pre><pre>När Kuwait är befriat är det viktigt att Förenta\r\nnationerna uppställer som villkor för den\r\nåterinsatta emiren att man återupprättar det sedan\r\nett antal år tillbaka nedlagda kuwaitiska\r\nparlamentet och ger de kuwaitiska medborgarna\r\nmöjlighet att utse sina parlamentariker och så\r\nsmåningom också sin regering.</pre><pre>Jag antydde i avslutningen på mitt huvudanförande\r\natt vi har anledning att kritiskt granska de olika\r\nregimerna, de olika härskarna, i Mellanöstern.\r\nÄven om Saddam Hussein är värst så är han\r\ningalunda ensam. Det finns många andra som är\r\nungefär som han. Det finns många exempel på vad\r\ndessa regimer ägnar sig åt.</pre><pre>I en intressant och uppseendeväckande artikel på\r\nDagens Nyheters kultursida den 2 februari skildrar\r\njournalisten Lisbeth Lindeborg hur den islamiska\r\nfundamentalismen i Mellanöstern har kopplingar\r\ntill högerextremismen i Europa. De förenas av\r\nantisemitismen. Hon hävdar också att arabiska\r\npengar stödjer extrema politiska rörelser i Europa.\r\nSom exempel nämner hon att från sitt högkvarter i\r\nKarachi betalar World Muslim League för\r\nhögerextremistiska och antisemitiska publikationer\r\növer hela världen med pengar som bl.a. kommer\r\nfrån Saudi-Arabien. Denna vetskap måste vi ha\r\nmed oss i vår bedömning av framtiden i\r\nMellanöstern. Jag vill ännu en gång understryka att\r\ndet är oerhört viktigt att vi använder alla medel som\r\nstår till vårt förfogande för att främja en\r\ndemokratisk utveckling i området.</pre><pre></pre><pre>Anf. 15 OLOF JOHANSSON (c) replik:</pre><pre>Fru talman! Centern inbegreps så till den milda\r\ngrad i utrikesministerns ekumeniska utläggning om\r\nutrikespolitiken att det inte blev någon kommentar\r\noch inte heller något svar på de frågor jag ställde,\r\nmen det kanske kommer. Jag skall fullfölja den\r\nlinjen genom att ta upp handsken som kastades\r\nmellan socialdemokraterna och moderaterna.</pre><pre>Sista stycket på s. 11 i regeringsdeklarationen\r\növerensstämmer enligt min uppfattning i hög grad\r\nmed riksdagsbeslutet. På samma sätt som\r\nförändringar har skett och pågår i Europa när det\r\ngäller den säkerhetspolitiska situationen kommer\r\nEG, under den period som ligger framför oss och\r\nmed sina uttalade planer, att förändras. För att\r\nillustrera den satsen vill jag som Martin\r\nBangemann och andra säga att det inte är det EG\r\nvi ser i dag som vi söker medlemskap i. Därför är\r\ndet viktigt att i dag tydligt tala om att\r\nmedlemskapsansökan inte är detsamma som\r\nmedlemskap. Ambitionen är nämligen en sak, den\r\nhar vi gemensam, men resultatet skall bedömas när\r\ndet finns ett sådant att bedöma. Det skall baseras\r\npå gemensamma diskussioner inför en\r\nmedlemskapsansökan, men processen är inte slut\r\ndär.</pre><pre>Den som slutar processen vid det steget bortser från\r\natt det är en djupt demokratisk fråga som måste\r\nhanteras i ett nära samspel med svenska folket. Det\r\nskall inte vara någon formaliademokrati, utan en\r\nreell demokrati som innebär att ett eventuellt\r\nsvenskt medlemskap i EG är folkligt förankrat. I\r\nannat fall kommer vi, liksom en del andra länder,\r\natt stå där med kritiken efteråt, eftersom\r\nmänniskor inte har haft chans att delta i debatten.\r\nDet är därför som vi så envetet har hävdat att det\r\nnu är en statlig uppgift att ge resurser till\r\norganisationer och se till att vi får information på\r\ndet här området. Vi måste få en ordentlig debatt,\r\nen genomlysningskampanj -- den startar vi för\r\növrigt i eftermiddag här i riksdagen -- för att ge\r\nmöjlighet för experter med olika utgångspunkter,\r\nolika värderingar och olika kunskaper på olika\r\nområden att säga sin mening och sprida den\r\ninformationen till allmänheten. Jag utgår ifrån att\r\nutrikesministern delar den grundsynen. Som en\r\nmotprestation skall jag instämma i sista stycket på\r\ns. 11 i regeringsdeklarationen.</pre><pre>När det gäller att solidariskt fullfölja stödet till\r\nomdaningen i Central- och Östeuropa, som man\r\nsäger i regeringsförklaringen, är det inte särskilt\r\nheroiskt att bara fullfölja. I mitt förra inlägg ställde\r\njag frågan om regeringen redan nu är beredd att ta\r\nupp en diskussion och börja bereda en ny\r\ntreårsplan. Den treårsplan som nu fungerar ligger\r\nju på en utomordenligt låg och anspråkslös nivå.</pre><pre>I debatten om de baltiska republikernas frihets- och\r\nfrigörelsesträvan är det viktigt att vi hittills har\r\nagerat stegvis. Självständigheten för de baltiska\r\nrepublikerna måste uppnås efter förhandlingar och\r\növerenskommelser i enlighet med\r\nHelsingforsdokumentets bokstav och anda, precis\r\nsom man säger i regeringsförklaringen. Men den\r\ndeklarationen kräver en komplettering.\r\nSovjetunionens övertagande av makten i Estland,\r\nLettland och Litauen var en folkrättsstridig\r\nhandling, och det får inte finnas någon tveksamhet\r\ni uttalanden på den punkten. Det var alltså en\r\nannektering. Vi måste även göra den deklarationen\r\nsamtidigt som vi talar om Helsingforsdokumentets\r\nbokstav och anda.</pre><pre>Jag vill gärna helt kort instämma med Bengt\r\nWesterbergs markering när det gäller\r\nbiståndspolitiken. Sten Andersson ägnade sig åt en\r\ndel stenkastning i glashus på den punkten. Det var\r\ninte en del av den samlade uppfattningen om hur\r\nenprocentsmålet för biståndet till tredje världen\r\nskall fullföljas. De fattigaste länderna skall även i\r\nfortsättningen prioriteras, heter det i\r\nregeringsdeklarationen. Vi välkomnar det\r\nuttalandet, men samtidigt konstaterar vi att i och\r\nmed att man lägger Östeuropastödet inom ramen\r\nför u-landsbiståndet avviker man omedelbart från\r\nden princip man själv har lagt fast. Konsekvensen\r\när inte fullt tydlig på den här punkten.</pre><pre>En sak som inte sägs och som jag gärna vill fråga\r\nom är hur regeringens syn på sanktionerna mot\r\nSydafrika ser ut. Jag vill, för egen del, varna för en\r\nuppluckring av dem. Det står ingenting i\r\nregeringsförklaringen om detta. Jag tycker att man,\r\ni den situation som vi har i dag, borde säga\r\nnågonting på den punkten.</pre><pre>Anf. 16 BENGT HURTIG (v) replik:</pre><pre>Fru talman! Jag kan, i likhet med Olof Johansson,\r\nkonstatera att de frågor som jag ställde och de\r\npåpekanden som jag gjorde inte mötte någon\r\nreaktion hos utrikesministern. Vi får väl se hur det\r\nblir i sista omgången.</pre><pre>Jag frågade bl.a. om det finns några krav på\r\nekonomiska bidrag till detta krig utöver dem som vi\r\nredan har gett. Det har antytts från en del håll.</pre><pre>Jag ställde även frågan om det inte var skäl att\r\nsammankalla en internationell grupp med\r\nfolkrättssakkunniga för att granska hur man har\r\nföljt FN-stadgan. Man skall kanske också begära\r\nett sammankallade av en extra generalförsamling\r\nför att hantera de här frågorna.</pre><pre>Jag frågade efter reaktioner på de\r\nterrorbombningar som drabbat civilbefolkningen\r\noch på bombningarna av kärnkraftverken. Jag\r\nfrågade vilka beslut regeringen har tagit med\r\nanledning av de uppgifter vi har om vapenexport till\r\nde allierade.</pre><pre>Jag fick inte heller någon reaktion på min, som jag\r\ntycker, allvarliga anmärkning mot de vrängningar\r\nav FN-stadgan som finns i anslutning till resolution\r\n678. Eftersom man nu har ställt sig bakom den\r\nresolutionen måste man naturligtvis även hitta ett\r\nfolkrättsligt försvar för det ställningstagandet. Jag\r\nväntar mig kanske inte att man plötsligt skall ställa\r\nupp och säga att det här beslutet egentligen inte\r\nhade stöd i FNstadgan, men det vore på sin plats,\r\ntror jag, med en viss självkritik på det här området.\r\nJag menar att beslutet har dåligt stöd i FN-stadgan.</pre><pre>De individuella och kollektiva försvarsåtgärder\r\nsom varje medlem har rätt att vidta enligt artikel\r\n51, och som det hänvisades till när vi diskuterade i\r\nutrikesutskottet, skall ju ske intill dess att\r\nsäkerhetsrådet har vidtagit nödvändiga åtgärder,\r\nsom det heter. Och när dessa åtgärder skall vidtas,\r\nskall det ju ske enligt artikel 42 och följande\r\nartiklar. Det är många internationellt\r\nrättssakkunniga som har påpekat detta och ställt\r\nfrågan hur man kan avstå från att använda det\r\nregelsystem som finns i FN-stadgan.</pre><pre>Enligt denna artikel är det nödvändigt att visa -- och\r\ndet tycker jag är en springande punkt -- att\r\nsanktionerna enligt artikel 41 har visat sig\r\notillräckliga, eller kommer att bli otillräckliga. Var\r\nfinns säkerhetsrådets resonemang som bevisar\r\ndetta? Det var ju tvärtom så, att det inom själva FN\r\nfanns argument för att sanktionerna faktiskt\r\nverkade. Det var också det intryck vi fick i slutet av\r\noktober när vi var nere i Irak.</pre><pre>När det gäller att genom ett sådant extremt beslut\r\ndelegera krigsuppdrag till främst USA, borde en\r\nutredning om otillräckligheten i sanktionerna har\r\nvarit mycket noggrann. Den typ av delegering av\r\nkrigsuppdraget som nu, såvitt jag förstår, ställer FN\r\nhelt vid sidan om finns ju inte heller reglerad i\r\nstadgan. Inte minst FN-diplomater och den allt\r\nblekare generalsekretaren borde känna djup oro\r\növer detta krig, som man har varit med om att\r\nauktorisera och tydligen nu inte kan kontrollera.</pre><pre>I artiklarna 43--47, som följer på artikel 42, regleras\r\nproceduren för etablerande och styrande av en FN-\r\nstyrka -- hur det skall gå till. Vi vet att den\r\nproceduren inte har följts, och det kallas ju nu för\r\nen innovation, som antas stödjas av en majoritet av\r\nFNs medlemsstater och därför betraktas som ''de\r\nfacto en förändring av stadgan''.</pre><pre>Men tydligen skall den nu så hafsigt tillkomna nya\r\nstadgan bara kunna användas i detta speciella fall.\r\nSedan skall man i princip gå tillbaka till den gamla\r\nstadgan. Därmed, menar jag, förlorar stadgan och\r\nden internationella rätten sin universalitet och blir\r\nett uttryck för de speciella maktförhållanden i\r\nvärlden som etablerats mellan stormakterna vid\r\nvissa tillfällen. Tydligen är det denna underordning\r\ni förhållande till stormakterna som man nu kräver\r\natt vårt land och andra små länder skall anpassa sig\r\ntill. De förbrytare som någon av stormakterna\r\nskyddar med sitt veto skall det internationella\r\nsamfundet inte bry sig om. Men dem som\r\nstormakterna kommer överens om att man skall ta\r\nitu med -- dem skall man alltså ingripa mot. Det blir\r\nkonsekvensen av dessa resonemang. Jag tycker att\r\ndet är litet överdrivet att kalla ett sådant system för\r\nen internationell rättsordning.</pre><pre>Dessutom skall, fru talman, enligt stadgan minst\r\nnio medlemmar, varav de fem permanenta\r\nmedlemmarna, rösta ja till insatser av det här\r\nslaget. Det har ju inte skett. Kina tillät sig att lägga\r\nner sin röst, samtidigt som man förklarade att man\r\nvar emot kriget. Det är också en mycket\r\negendomlig konstruktion -- och ytterligare en s.k.\r\ninnovation.</pre><pre>Den auktorisation av medhjälpare till Kuwaits\r\nregering som skett i resolution 678 har genom olika\r\nuttalanden av militära ledare ansetts utvidgad till\r\natt gälla störtande av regimen i Irak, m.m. För det\r\nfinns det ju inte heller något stöd i själva\r\nresolutionen.</pre><pre>Man har också, som jag ser det, förgripit sig på\r\nfolkrätten genom bombning av kärnkraftverk och\r\ngenom den inriktning av bombningen som en del av\r\nkrigföringen har haft.</pre><pre>Även om den här FN-resolutionen skulle ha varit\r\nstadgeenlig, finns det enligt min mening inga\r\nskyldigheter för Sverige att leverera vare sig\r\nstridande trupp eller vapen. Bidragen till en\r\ngemensam aktion skall enligt min mening regleras\r\nav FN enligt artikel 43.</pre><pre>Vårt försvar måste grundas på folkrätten, och när\r\nFN missbrukas för stormaktsintressenas skull, är\r\ndet vår skyldighet att ta upp kampen mot detta\r\nmissbruk.</pre><pre>Vilka insatser har regeringen gjort för att kräva\r\nstopp för bombningen av civila mål -- för den\r\nförödande bombningen av det överbefolkade\r\nskyddsrummet?</pre><pre>Anf. 17 ÅSA DOMEIJ (mp) replik:</pre><pre>Fru talman! Jag vill gå vidare när det gäller frågan\r\nom Baltikum, för jag tycker att det är oerhört\r\nviktigt att få veta om de svenska partierna betraktar\r\nde baltiska staterna som ockuperade nationer eller\r\nsom sovjetrepubliker. Det skulle vara mycket\r\nintressant att få raka svar på den frågan.</pre><pre>Utrikesministern säger att när det gäller frågor om\r\nerkännande skall det finnas ett land, ett folk, en\r\nregering och en kontroll över landet. Det är bara\r\ndet att i själva ockupationen ligger ju att landet inte\r\nkan ha fullständig kontroll över sitt territorium.\r\nOm man resonerar som utrikesministern, skulle det\r\nju inte finnas några ockuperade nationer. När\r\nländerna blir ockuperade, skulle de i så fall\r\nomedelbart uppgå i ett annat land. Och hur ser\r\nutrikesministern egentligen på Kuwaitfrågan med\r\nden logiken?</pre><pre>I Litauen har man ett parlament, en regering och en\r\nadministrativ funktion. Att man sedan inte kan ha\r\nden militära kontrollen är en helt annat sak.</pre><pre>Jag skulle vilja fråga er som inte har svarat på\r\nLandsbergis brev -- för det är tydligen bara vi bland\r\nde svenska rikdagspartierna som har gjort det: Hur\r\nvill ni egentligen svara? Det gäller t.ex. Olof\r\nJohansson i centern. Frågan lyder så här i\r\nLandsbergis brev: ''Kommer Sverige att officiellt\r\nogiltigförklara den svenska regeringens ståndpunkt\r\noch dokument från 1940/41 beträffande\r\nSovjetunionens annektering av Litauen''?</pre><pre>Att gå längre när det gäller Baltikum, säger Carl\r\nBildt, är bara ett tomt slag i luften. Betraktar då\r\nCarl Bildt Landsbergis brev som enbart ett tomt\r\nslag i luften? Det är, tycker jag, mycket märkligt,\r\neftersom jag vet att moderaterna har arbetat\r\nmycket med Baltikumfrågorna och har goda\r\nkontakter i Baltikum. Och Litauen är ju faktiskt ett\r\nland som har begärt ett svenskt erkännande. Det\r\nhar inte de andra baltiska staterna ännu gjort; de\r\nhar gjort en annan bedömning.</pre><pre>Jag vill också säga litet mer om den internationella\r\nmiljöpolitiken. Trots att de internationella\r\nmiljöfrågorna hör till våra viktigaste\r\nutrikespolitiska frågor, är det mycket få av\r\npartiernas företrädare som har valt att gå in i en\r\ndebatt om dessa frågor; det är faktiskt bara Olof\r\nJohansson. Jag vill fråga: Tycker ni inte att det är\r\nsjälvklart att Sverige skall följa internationella\r\nkonventioner som vi har godkänt, och att en\r\nordentlig genomgång bör göras, så att vi ser om det\r\nkrävs ändringar i svensk miljölagstiftning för att\r\nklara de här problemen? Och anser ni att det är\r\nriktigt med den passiva hållning som regeringen har\r\ni sin miljöproposition -- att invänta miljöbeslut i\r\nandra länder, och med hänvisning till det faktiskt\r\nbacka från förslag som olika statliga utredningar\r\nhar lagt fram? Tycker ni att vi under\r\nBrasilienkonferensen 1992 kraftigt skall driva\r\nfrågor om internationell solidaritet med världens\r\nfattiga människor, och att det bör påverka vår\r\nresursförbrukning och livstil?</pre><pre>Olof Johansson var den ende som tog upp de här\r\nviktigaste frågorna. Men jag måste ändå fråga\r\ncentern: Menar ni allvar med det här, eller säger ni\r\ndet bara för att ni vill föra ut en miljöprofil?</pre><pre>Jag tänker på några viktiga miljöpolitiska\r\nställningstaganden som centern har gjort. När\r\nbensinpriserna gick upp så kraftigt, höll centern på\r\nmed något slag bensinpopulism. Det finns faktiskt\r\nandra sätt att stödja glesbygden än att satsa på billig\r\nbensin. Ett högre bensinpris är ju viktigt när det\r\ngäller att minska vårt beroende av fossila bränslen\r\noch är därför viktigt för att skapa fred i världen, och\r\nmindre spänningar, och för att också u-länderna\r\nfaktiskt skall kunna ha råd att utnyttja denna\r\nnaturresurs. Vi tar ju en alldeles för stor den av den\r\nhär sortens resurser.</pre><pre>Ni gick in i en energipolitisk uppgörelse som är\r\nytterligt urvattnad och där det inte alls finns några\r\nkonkreta mål för att minska vår energi- och\r\nresursförbrukning.</pre><pre>Och alldeles nyligen -- i höstas -- var ju centern\r\ndrivande i uppgörelsen med socialdemokraterna\r\nom att gå ifrån löftet att skydda de fjällnära\r\nskogarna. Det är en mycket stor internationell\r\nnaturvårdsfråga. Hur skall vi kunna få trovärdighet\r\nunder Brasilienkonferensen 1992, när vi skall ta\r\nupp andra frågor om den biologiska mångfalden i\r\nvärlden, t.ex. regnskogarna, om vi för den här\r\npolitiken här hemma?</pre><pre>Sedan vill jag ställa en fråga till Carl Bildt om\r\nmilitärunion och EG. Carl Bildt lyfte i sitt tal\r\nmycket tydligt fram vikten av att Sverige står\r\nutanför militärallianser. Han sade också att när vi\r\nväl har gått med i EG kan vi inte gå ur, utan beslutet\r\ngäller för all framtid. Men om det då visar sig att\r\nEG blir en militärunion -- det finns det många som\r\ntror, även om inte Carl Bildt håller med om det --\r\nskall Sverige i så fall ge upp kravet på att behålla\r\nden svenska neutralitetspolitiken och stå fritt från\r\nmilitärallianser?</pre><pre></pre><pre>Anf. 18 Utrikesminister STEN ANDERSSON\r\n(s):</pre><pre>Fru talman! Åsa Domeij ville ha raka svar av\r\npartierna beträffande vad hon kallade\r\nockupationen av de baltiska republikerna. Om man\r\nskall se på detta strikt folkrättsligt, och det bör man\r\ngöra i en utrikespolitisk debatt, finns det inte en\r\nfolkrättsexpert i detta land som anser annat än att\r\nde baltiska republikerna var ockuperade i\r\nfolkrättslig mening en månad 1940. Sedan\r\ninträffade det som var mycket värre för de baltiska\r\nfolken. De baltiska staterna annekterades,\r\ninförlivades med våld, i Sovjetunionen.</pre><pre>Så erkände den svenska samlingsregeringen denna\r\nannektering de facto, någonting som jag motsatte\r\nmig hårt som ung socialdemokrat. Men precis som\r\nÅsa Domeij tidigare sade, har jag större förståelse\r\nför den åtgärden i dag, med tanke på den situation\r\nsom Sverige då befann sig i, omringat av nazister\r\noch stalinister och med alla våra grannländer\r\nhärtagna.</pre><pre>Det tjänar ingenting till -- det är till ingen nytta för\r\nBaltikum och till ingen nytta för Sverige -- att rota\r\ni det förgångna, att försöka sudda i historieboken.\r\nDetta har skett. Nu måste vi, precis som vi gör,\r\ninrikta oss på att göra allt vad vi kan för att stödja\r\nbalternas kamp för frihet och självständighet.</pre><pre>Vi har dessutom att följa Helsingforsdokumentet,\r\nsom vi har skrivit under, där vi säger att folken har\r\nsin rätt till självbestämmande men att detta bara\r\nskall komma till uttryck med fredliga medel och\r\nefter överenskommelse. Det är den linjen vi följer.\r\nSkulle vi följa Island, skulle vi försätta oss och de\r\nbaltiska republikerna i en sämre situation än den vi\r\noch de befinner sig i i förhållande till varandra.</pre><pre>Sedan kom Carl Bildt in på vad han kallade\r\n''anmärkningsvärda skillnader'' -- jag hörde riktigt\r\nhur stora de var -- då det gäller den palestinska\r\nstaten. Alla vet, och det vet säkert också Carl Bildt,\r\natt det är ett axiom för palestinierna, en\r\nsjälvklarhet för dem, att de vill ha en palestinsk\r\nstat. Vid de ansträngningar som måste göras från\r\nvärldssamfundets sida sedan den första konflikten\r\när löst, den mellan Irak och Kuwait, måste man\r\nockså ta upp ett resonemang med palestinierna och\r\nisraelerna. Då kommer detta säkert att leda till en\r\npalestinsk stat. Det är lika självklart att det\r\npalestinska folket, som andra folk, skall ha rätt att\r\nutse sina representanter.</pre><pre>Carl Bildt ondgjorde sig på sitt något magistrala sätt\r\növer skrivningen på s. 11 längst ner, den som\r\nhandlar om en samlad bedömning av de utrikes-\r\noch säkerhetspolitiska faktorerna. Där tycker jag\r\natt Olof Johansson har rett ut begreppen så\r\npedagogiskt och så ingående att jag kan hänvisa till\r\nhans utläggning. Det borde räcka.</pre><pre>Sedan till Bengt Westerberg. Jag har en stark tro på\r\ndemokratin. Den har jag kämpat för på många håll\r\nrunt om i världen och också i Sverige. Det finns\r\ninget parti som har fört närstriden med\r\nkommunisterna på det sätt som den svenska\r\narbetarrörelsen har gjort, på arbetsplatser och i\r\nfackföreningarna. I den striden har inte nu men\r\ntidigare de borgerliga och inte minst Carl Bildts\r\nföreträdare ofta satt de vapen i händerna på\r\nkommunisterna som de behövde i form av oginhet\r\noch oförståelse för också väldigt självklara sociala\r\nreformer. Även i många olika oroshärdar i världen\r\nhar jag kämpat för demokratin, och jag är\r\nsjälvfallet också beredd att göra det i Mellanöstern.\r\nDet är en självklarhet för mig.</pre><pre>Det hör till saken att få organisationer har en så\r\ndemokratisk beslutsordning som PLO, bl.a. av det\r\nskälet att man för att hålla ihop organisationen\r\nmåste gå väldigt grundligt till väga. Den består av\r\nen lång rad olika sammanslutningar, som bekant. I\r\nden överenskommelse som vi medverkade till här i\r\nStockholm mellan USA och PLO utlovade man\r\nockså att man skulle skapa en demokratisk stat i det\r\nnya Palestina.</pre><pre>Jag skulle också önska, Olof Johansson, att vi\r\nkunde ge ännu bättre stöd till Östeuropa och\r\nCentraleuropa, även i vårt eget intresse. Det är\r\nklart att om det blir så, som jag har fått uppgift om,\r\natt arbetslösheten i den östra delen av Tyskland, det\r\ngamla Östtyskland, kommer att öka inte till 25 %\r\nutan till 40 %, och kanske ännu mer i Polen och de\r\nandra ländera, följer av det social oro, politiska\r\nskakningar, möjligheter för ytterlighetsriktningar\r\nbåde till höger och till vänster. Då är demokratin i\r\nfara. I vårt eget intresse borde vi göra mer.</pre><pre>Av besparingsskäl, som vi alla är upptagna med,\r\nhar vi fått ta bort en del ambassader för att flytta\r\növer folk till Östeuropa. Allt är inte gjort ännu,\r\nmen det är vad vi vill göra. Om jag har förstått\r\nfinansministern rätt, redovisar ni rejäla underskott,\r\nmångmiljardbelopp, i era budgetar. Det är inte så\r\nlätt att i de budgetunderskotten hitta ökat stöd till\r\nÖsteuropa, men jag önskar verkligen att vi skulle\r\nkunna göra det.</pre><pre>Sanktionerna mot Sydafrika finns inte med, sade\r\nOlof Johansson. De finns på s. 13. Olof Johansson\r\nhann bara till s. 11, men den sidan har han å andra\r\nsidan läst desto grundligare. Jag skall be att få tala\r\nom vad som står om Sydafrika, så behöver inte Olof\r\nJohansson läsa. Det är bra för protokollet.</pre><pre>''I Sydafrika har samtal mellan den afrikanska\r\nnationalkongressen (ANC) och regeringen lett\r\nfram till viktiga överenskommelser.</pre><pre>President F W de Klerks åtagande den 1 februari att\r\nverka för att avskaffa apartheidsystemets\r\ngrundpelare är mycket glädjande.</pre><pre>Betydelsefulla steg har nu tagits i riktning mot\r\ngrundläggande och oåterkalleliga förändringar i\r\nSydafrika. Därmed närmar sig den tidpunkt, då\r\nfrågan om Sveriges sanktioner måste tas upp till\r\nprövning. -- -- --</pre><pre>Det är vår starka förhoppning att Sydafrikas\r\nregering nu fullföljer reformarbetet, så att reella\r\nförhandlingar snabbt kan komma igång med\r\nföreträdare för landets folkmajoritet om apartheids\r\nfullständiga avskaffande och införande av\r\ndemokrati. Viktiga steg måste nu tas av regeringen\r\nför att undanröja alla kvarvarande hinder för\r\nförhandlingar.''</pre><pre>När avsiktsförklaringarna övergått till handling, då\r\när det dags att pröva ett förändrat svenskt\r\nställningstagande.</pre><pre>Bengt Hurtig tog upp frågan om FN-stadgan hade\r\nföljts då beslutet fattades om resolution 678. Ja, vi\r\nhävdar det. Visserligen hade vi önskat att en annan\r\nparagraf skulle tillämpas, men alla FNs medlemmar\r\nmed några få undantag står bakom resolutionen,\r\noch det finns ingen möjlighet till överprövning, dvs.\r\nsista instans i den frågan är FN.</pre><pre>Jag skall ta en sak till. Åsa Domeij sade i sitt första\r\nanförande att jag hade en för glättig syn på EG.\r\nNej, jag är medveten om att medlemskap eller ett\r\nnärmande över huvud taget till EG innebär både\r\nmöjligheter och risker. Det är långt ifrån\r\nproblemfritt. Vi gjorde en dumhet, om vi\r\nförnekade problemen. Inom EG är arbetslösheten\r\ni dag i genomsnitt 7 à 8 %, i en del länder över\r\n15 %. Den sociala tryggheten är väldigt ojämnt\r\nfördelad, man har miljöproblem, och\r\njämställdhetssträvandena ligger långt efter vad vi\r\nhar åstadkommit, även om vi inte har åstadkommit\r\nså väldigt mycket i det här landet.</pre><pre>Om vi å andra sidan ställer oss utanför EG och inte\r\nens får till stånd ett EES-avtal, då är både välfärden\r\noch sysselsättningen hotade. Jag tror att det finns\r\nde, även i den här kammaren, som ser fram emot\r\nett medlemskap i EG också därför att de den vägen\r\nskall lyckas åstadkomma det systemskifte som de\r\ninte under åren har lyckats få de svenska väljarna\r\natt ställa sig bakom. Men det kommer vi att sätta p\r\nför.</pre><pre>Anf. 19 CARL BILDT (m) replik:</pre><pre>Herr talman! Det var litet oklart vad\r\nutrikesministern på slutet skulle sätta p för. Om det\r\nvar medlemskapet i EG, så var det antagligen en\r\nfelformulering. Jag hoppas i alla fall det.</pre><pre>Medlemskapet i EG kommer emellertid att ha\r\nockså inrikespolitiska konsekvenser. Det kommer\r\näven utrikesministern i sinom tid att bli varse.</pre><pre>Socialdemokratin och inte minst Sten Andersson\r\nhar svajat fram och tillbaka i Europapolitiken, det\r\nvet vi. Det är just därför det som står på s. 11 längst\r\nned är så viktigt. Om socialdemokraterna säger att\r\nman nu skall göra en preliminär prövning av\r\nutrikes- och säkerhetspolitiken i förhållande till\r\nmedlemskap i samband med ansökan och sedan\r\ngöra en till, innebär det att socialdemokratin är i\r\nfull färd med att skaffa sig en reservutgång i\r\nEuropapolitiken, en reservutgång som man kan\r\nanvända sig av om ett antal år. Om det är fallet,\r\näventyrar det enligt min uppfattning både våra EG-\r\nförhandlingar -- vem vill förhandla med den som\r\nhåller sig med reservutgångar av den typen? -- och\r\ntrovärdigheten i vår säkerhetspolitik, eftersom den\r\nju inte får göras till något konjunkturfenomen.</pre><pre>Det är möjligt att utrikesministern ansåg att denna\r\nfråga reddes ut till allmän klarhet av Olof\r\nJohansson. Jag tycker nog inte riktigt det. För\r\növrigt riktade jag min fråga till regeringen.</pre><pre>Jag ställde frågan mot bakgrund av att\r\nformuleringen längst ned på s. 11 inte är någon\r\nisolerad företeelse. I den socialdemokratiska\r\nvalplattformen, i en ledare i Aktuellt i politik och\r\nsamhälle liksom i en längre intervju med Stig Malm\r\ni LO-tidningen antyds att man har diskuterat en\r\nreservutgång i Europapolitiken. Det är i så fall\r\nallvarligt, och då kommer det att inträffa mycket.</pre><pre>Så något kort om Baltikum. Vi bör ta olika delsteg\r\ni en strategi för ett stegvis erkännande av Baltikum.\r\nVi bör sikta framåt -- om det är utrikesministern\r\noch jag eniga -- och inte hålla på att sudda i\r\nhistorien; det kan vi överlåta åt historikerna.</pre><pre>Ett viktigt steg skulle vara att utrikesministern\r\nslutade att tala om ''de baltiska republikerna'' och i\r\nstället tog steget och sade ''de baltiska staterna''\r\neller ''de baltiska länderna''. De är republiker i\r\nkonstitutionell bemärkelse -- det är Tyskland\r\nockså --, men vi talar aldrig om ''den tyska\r\nrepubliken'', ''den italienska republiken'' eller\r\nvilken republik det nu kan vara vi talar om. Säg\r\n''staterna'' eller ''länderna'', och glöm\r\n''republikerna''! Det är en signal som kommer att\r\nuppfattas.</pre><pre>Till slut något angående att man bör välkomna det\r\nsovjetiska beskedet att de ansvariga nu skall ställas\r\ninför rätta. Det har sagts mycket från sovjetisk sida\r\nom vad som hände i Vilnius och vad som hände i\r\nRiga. Vi skall döma i frågan den dag vi ser att\r\nSovjet faktiskt tar fram de ansvariga, faktiskt ställer\r\ndem inför rätta och faktiskt fäller dem för deras\r\nbrott. Ett sådant sovjetiskt besked kommer också\r\njag att välkomna. Intill dess begär jag ytterligare\r\nbesked från sovjetisk sida.</pre><pre>Anf. 20 BENGT WESTERBERG (fp)\r\nreplik:</pre><pre>Herr talman! Det har här förts en diskussion i\r\ndiskussionen om Sveriges förhållande till EG, om\r\nhur allvarligt menad vår medlemskapsansökan skall\r\nvara och om vad det slutliga målet för den här\r\nprocessen är. Låt mig bara för folkpartiet\r\nliberalernas räkning deklarera att vår uppfattning\r\när att Sverige skall bli medlem i EG. Vi kan inte se\r\natt det finns några hinder på vägen. Det är en\r\nprocess innan vi är där -- så mycket skall klaras ut --,\r\nmen målet är alldeles avgjort att Sverige skall bli\r\nmedlem i EG. Det är inte så att vi nu framför oss\r\nser en tid då vi skall samla in information för att\r\nsedan så småningom bestämma hur vi skall göra,\r\nutan vi vet vad vi vill.</pre><pre>Sten Andersson instämmer i att det är önskvärt\r\nmed en demokratisk utveckling i Mellanöstern, och\r\ndet är i och för sig bra. Men det är ändå notervärt\r\natt han inte i regeringsdeklarationen eller i sitt\r\nhuvudanförande här i kammaren i dag på egen\r\nhand har betonat det. Det krävdes en fråga från\r\nmin sida för att den saken skulle komma fram.</pre><pre>Herr talman! En grundtanke i svensk utrikespolitik\r\nav socialdemokratiskt märke har varit att vi från\r\nsvensk sida har stött en tredje väg mellan det\r\ndemokratiska och marknadsekonomiska väst och\r\ndet odemokratiska och socialistiska öst. Även Carl\r\nBildt tog upp det i sitt inledningsanförande. Svensk\r\nsocialdemokrati har tagit avstånd från\r\nöststatskommunismen och har säkert, som Sten\r\nAndersson sade, utkämpat många närkamper här i\r\nSverige. Men när det har gällt kommunism och\r\nsocialism i tredje världen har man svävat på målet.\r\nDet är enligt min mening ganska fantastiskt att Sten\r\nAndersson pekar ut PLO som ett uttryck för höjden\r\nav demokrati i tredje världen. Den enda praktiska\r\nerfarenhet vi har av PLO-styre är PLO-land i\r\nLibanon, där man under en period utövade ett\r\nskräckvälde.</pre><pre>När nu öststatskommunismen har gjort bankrutt\r\nbåde politiskt och ekonomiskt framstår de svenska\r\nsocialdemokraternas försök att ställa svensk\r\nutrikespolitik mellan öst och väst som en brusten\r\nillusion. Socialdemokraterna har missletts av en\r\nförhoppning att socialismen ändå skall ha något\r\ngott med sig och att planekonomin skall vara\r\nmöjlig. Men Sverige tillhör gruppen av västliga\r\ndemokratier. Vi har aldrig tillhört någon annan\r\nsfär.</pre><pre>Folkpartiet liberalerna har stött en alliansfri svensk\r\npolitik i en värld som har präglats av de stora\r\nmilitärallianserna. Men vi har aldrig accepterat\r\nnågon ideologisk neutralitet i kampen mellan\r\nsamhällssystemen. Utvecklingen har gett oss rätt.\r\nEn sådan neutralitet framstår som alltmer omöjlig i\r\nden värld vi lever i.</pre><pre>Nu är, herr talman, vår viktigaste uppgift att arbeta\r\nför att demokratin och marknadsekonomin får så\r\nstor utbredning som möjligt i vår del av världen och\r\näven i resten av världen.</pre><pre>Anf. 21 OLOF JOHANSSON (c) replik:</pre><pre>Herr talman! Eftersom utrikesministern, i varje\r\nfall temporärt, har utnämnt mig till talesman i\r\nEuropafrågor skall jag fullfölja den debatten\r\ngenom att konstatera att det står klart vad som är\r\nvår ambition, nämligen EG-medlemskap.\r\nResultatet tar vi ställning till i demokratisk ordning.\r\nOm man har motsatt uppfattning när det gäller att\r\nbedöma resultatet, dvs. att man godtar vilket\r\nresultat som helst, oavsett demokratisk förankring,\r\ndå stämmer det inte med vår uppfattning om hur\r\nsådana här viktiga frågor skall hanteras. Det var\r\nden enligt min uppfattning mycket tydliga\r\ndeklarationen som jag tidigare avgav.</pre><pre>Som ett utflöde av utrikesministerns odysséer i\r\nvästerled, dvs. till Norge, till Europabevegelsens\r\nårsmöte och till talarstolen i Oslo, kunde man i en\r\nEko-sändning höra att frågan om när Sverige\r\nkommer att lämna in sin ansökan inte alls beror på\r\nregeringskonferenserna eller på EGs pågående\r\nutredningsarbete om sin framtida gemensamma\r\nutrikespolitik, utan att det som bestämmer\r\ntidpunkten är hur fort EES-förhandlingarna mellan\r\nEFTA-länderna och EG klaras av och ingenting\r\nannat. Detta sade emellertid inte Sten Andersson\r\nrätt ut -- i så fall skulle jag direkt opponera mig --,\r\nutan den som sade det var Eko-reportern i Bryssel.\r\nMen jag tror att det är farligt att ha sådana\r\npredestinerade målsättningar. Vi är nämligen nu\r\ninne i ett skeende, en process, och då skall man inte\r\nföregripa den processen, i synnerhet när man inte\r\nbestämmer över den själv utan hanterar den\r\ntillsammans med andra parter.</pre><pre>Jag har läst vad som står på s.13 i\r\nregeringsdeklarationen, men jag hakade upp mig\r\npå en mening, och det var den här: ''Därmed\r\nnärmar sig den tidpunkt, då frågan om Sveriges\r\nsanktioner måste tas upp till prövning.'' Jaha, sade\r\njag, och så väntade jag på slutsatsen, men den kom\r\naldrig. Den kom i stället i någon mån i\r\nutrikesministerns uttalande nu: När\r\navsiktsförklaringarna övergår i handling är det\r\ndags. Bra! Då är vi överens. Då är inte någonting\r\nförhastat på gång. Men vi hoppas naturligtvis att\r\nhandlingen skall komma fort i Sydafrika -- det\r\nbehöver det sargade landet.</pre><pre>När det gäller det brev som vi har fått från president\r\nVitautas Landsbergis vill jag bara säga att vi för vår\r\ndel skulle vara beredda att förorda att\r\nutrikesdepartementet svarar efter samråd,\r\neftersom formuleringarna i brevet gäller hur\r\nSverige -- inte partierna -- ställer sig. Den\r\ndistinktionen har vi gjort. Det är litet oförsynt att\r\növerlämna en massa partiståndpunkter till Vitautas\r\nLandsbergis och låta honom av dem dra slutsatser\r\nom var Sverige egentligen står. Vi är berredda till\r\nett sådant samråd.</pre><pre>Anf. 22 BENGT HURTIG (v) replik:</pre><pre>Herr talman! Jag tycker också att det fortfarande\r\nråder en viss oklarhet när det gäller under vilka\r\nvillkor man skall avbryta sanktionerna mot\r\nSydafrika. Jag menar att det inte kan ske annat än\r\ni samförstånd med de folkliga krafterna -- främst då\r\nANC -- i området. Den formuleringen har vi inte\r\nsett till i regeringsförklaringen eller hört från\r\ntalarstolen.</pre><pre>När det gäller medlemsansökan till EG tycker jag\r\natt de slutsatser man kan dra av de inlägg som har\r\ngjorts är att en fördjupad analys -- på grund av den\r\ninternationella situationen -- måste göras för att\r\nklarlägga vilka konsekvenser en sådan ansökan\r\nskulle få för svensk alliansfrihet och neutralitet och\r\natt man därför tills vidare bör skjuta en sådan\r\nansökan på framtiden.</pre><pre>Jag kan också hålla med Åsa Domeij om att det är\r\nförödande för miljöpolitiken om vi nu här i landet\r\nhänvisar till utvecklingen inom EG och därmed\r\nlägger vissa nödvändiga krav på is i väntan på att\r\nEG skall komma i fatt oss. Jag anser också att har\r\nvi anslutit oss till internationella konventioner på\r\nmiljöområdet skall de också följas.</pre><pre>Det skulle naturligvis ha varit intressant och\r\nvärdefullt att här i dag föra en debatt med de\r\nborgerliga företrädarna om socialism och\r\ndemokrati. För mig innebär socialism en utvidgning\r\nav demokratin också till det ekonomiska området.\r\nI vår analys av det sammanbrott som nu sker i de\r\ns.k socialistiska staterna och planekonomierna har\r\nvi just pekat på att de inte kunde fungera just på\r\ngrund av bristen på demokrati. Däremot kan ju\r\nprivat, icke demokratisk kontroll av ekonomin\r\ntrivas mycket väl i de diktaturer som finns runt om\r\ni världen, och det har vi också en rad exempel på.</pre><pre>Jag tycker också att det var positivt att lyssna till\r\nBengt Westerbergs tongångar när han talade om\r\nSaudiarabien och kritiserade regimen där. Men det\r\ngäller ju hela det här området. Saudiarabien är\r\nkanske den främsa av de regimer som har pumpat\r\nin pengar i länder med högreaktionära diktatorer\r\nrunt om i världen när USA har ansett det\r\noanständigt att göra det. Då har man i stället låtit\r\nden här regimen göra det.</pre><pre>Frågan är nu: Vilka regimer skall det bli i det här\r\nområdet efter kriget? Ingen av dem vi pratar om\r\nnu -- exempelvis i Kuwait -- har förklarat sig villig\r\natt införa någon form av parlamentarism. Man har\r\navskaffat parlamentet, och det står man i den familj\r\nsom kontrollerar området fast vid. Det finns därför\r\nmånga frågetecken inför den framtida\r\nutvecklingen. Jag vill som tidigare understryka att\r\njag inte tror att kriget kommer att lösa de\r\nproblemen.</pre><pre>\r\nAnf. 23 ÅSA DOMEIJ (mp) replik:</pre><pre>Herr talman! Jag fick inget rakt svar på frågan, om\r\nde baltiska staterna är ockuperade nationer eller\r\nom de är Sovjetrepubliker. Men jag tyckte att jag\r\nfick en del positiva besked i den här debattrundan.</pre><pre>Olof Johansson sade t.ex. att Sverige bör svara på\r\nLandsbergis brev. Det tycker jag är positivt. Sedan\r\nsade Carl Bildt att vi skall kalla de baltiska staterna\r\nför stater och inte för republiker. Att det\r\nframfördes under dagens debatt tycker jag också är\r\nmycket positivt.</pre><pre>Till utrikesministern skulle jag vilja säga: Jag\r\nförstår fortfarande inte den principiella skillnaden\r\nmellan Kuwait och Litauen. Utrikesministern\r\nhänvisar till att Litauen blev annekterat. Men det\r\nhar ju Kuwait också blivit i så fall. Litauen har ju\r\ngjort den bedömningen att ett svenskt erkännande\r\nskulle vara mycket bra för dess del.</pre><pre>Sedan skulle jag vilja ta upp en del andra\r\nfolkrättsliga principer.</pre><pre>Sten Andersson har talat mycket om folkrätten i\r\ndag. Då är jag inne på de internationella\r\nmiljökonventionerna. Utrikesministern har inte\r\nvarit så intresserad av att diskutera miljöpolitik i\r\ndag, men när vi bryter mot internationella\r\nmiljökonventioner bryter vi också mot folkrättsliga\r\nprinciper. Vore det ändå inte bra om Sverige gjorde\r\nen ordentlig genomgång av miljökonventionerna så\r\natt vi här i riksdagen kunde besluta om de\r\nlagändringar som är nödvändiga?</pre><pre>\r\nUtrikesministern erkände också att bilden av EG i\r\nutrikesdeklarationen är alltför glättad. Det tycker\r\njag är väldigt bra. Det är synd att inte litet grand av\r\nden synen kom med redan i utrikesdeklarationen.\r\nMen det är också en del annat som har ändrats\r\nmellan utrikesministerns tal och\r\nutrikesdeklarationen.</pre><pre>Jag skulle då vilja fråga: Varför säger Sten\r\nAndersson inte någonting om det demokratiska\r\nunderskottet i EG, som jag faktiskt tog upp som\r\nhuvudskälet till att vi inte bör gå med i EG? Är det\r\ninte väsentligt på vilken nivå beslut fattas och på\r\nvilket sätt besluten fattas? Är det också därför som\r\nutrikesministern inte tycker att vi skall ha en\r\nfolkomröstning? Är det därför som\r\nutrikesministern tycker att de här frågorna skall\r\nbehandlas i utrikesnämnden, där oppositionen i\r\nfrågan inte finns med? Skall vi ha ett demokratiskt\r\nunderskott också i diskussionen om en eventuell\r\nanslutning till EG? Det tycker jag i så fall är\r\nmärkligt.</pre><pre>Till sist skulle jag vilja fråga alla: Bör det vi har sett\r\nnär det gäller uppbyggandet av terrorregimen i Irak\r\nha någon inverkan på den svenska\r\nvapenexportpolitiken för att hindra fler\r\nstorkonflikter av den nu aktuella typen?</pre><pre>Anf. 24 Utrikesminister STEN ANDERSSON\r\n(s) replik:</pre><pre>Herr talman! Jag använde uttrycket ''sätta p för''\r\npå ett sätt som magister Bildt inte godkände. Tiden\r\ntog slut -- jag skall erkänna det. Det jag ville sätta\r\np för var det systemskifte som en del av er så gärna\r\nvill åstadkomma via EG därför att ni inte kommer\r\natt kunna klara det här hemma. Jag skall inte\r\npolemisera, men eftersom Carl Bildt ändå tog upp\r\ndet vill jag säga att det som föresvävade mig var det\r\nhan själv har skrivit i Svenska Dagbladet om att den\r\nEuropaväg som Sverige nu slagit in på innebär så\r\nradikalt nya förutsättningar att mycket av det som\r\nvarit kärnan i den socialdemokratiska\r\nsamhällsmodellen måste överges. Det är alltså\r\nsystemskiftet.</pre><pre>Vi har naturligtvis inte samma målsättning. Vi går\r\nnaturligtvis in i Europasamarbetet med helt olika\r\nidéer och värderingar, på samma sätt som vi har\r\nolika idéer och värderingar här hemma. Vi kommer\r\nnaturligtvis att kämpa för våra idéer och\r\nvärderingar, nämligen de som enligt FN har fört\r\nfram vårt land till en absolut tätplats i Europa och\r\ntill andra platsen i världen då det gäller att mäta\r\nstandard med andra mått än med kalla siffror -- i\r\nlivskvalitet, då det gäller tillgång till arbete,\r\nbostäder, sjukvård och vård och omsorg över huvud\r\ntaget. Det kommer vi att fortsätta att kämpa för.</pre><pre>Vi tror på dessa ideér. Det är inte bara ideér, utan de\r\när ideér omsatta i praktisk handling. Det vet jag att\r\nni inte heller gillar.</pre><pre>Det är ju ingen tillfällighet att Sverige har 2 %\r\narbetslöshet medan arbetslösheten ute i Europa\r\nligger på 8 %, och då tycker många länder att de har\r\npressat ned den långt nog. Vår låga siffra beror på\r\nvår arbetsmarknadspolitik. Om man jämför med\r\nDanmark använder vi 70 % av våra resurser till\r\nutbildning för nya jobb. I Danmark använder man\r\n70 % till arbetslöshetsunderstöd och bara 30 % till\r\nutbildning.</pre><pre>Vi vill något mer med EG. Vi vill att EG skall bli\r\nett av instrumenten för att man skall kunna uppnå\r\nde långsiktiga målen och förverkliga den vision av\r\nett framtida Europa som vi har.</pre><pre>Vår målsättning är mycket mer omfattande än er.\r\nVi vill ge alla människor i detta nya Europa ett\r\nhyggligt liv. Vi vill bekämpa arbetslösheten och de\r\nsociala orättvisorna. Vi vill att detta Europa skall\r\nvara det Carl Bildt aldrig nämner: Solidariskt med\r\nomvärlden.</pre><pre>Sedan några andra frågor då det gäller Sydafrika.\r\nBengt Hurtig säger, och det är egentligen en\r\nsjälvklarhet, att om vi skall släppa på sanktionerna\r\nskall det naturligtvis ske efter samråd med dem som\r\nkämpar för frihet och demokrati. Det glädjande\r\nmed Sydafrikaproblematiken är ju att president de\r\nKlerk så tydligt har visat att han menar allvar. Det\r\ninger hopp. Jag tror att den tiden är ganska nära då\r\nvi kan lätta på en del av sanktionerna.</pre><pre>Sedan tycker jag fortfarande -- också efter den sista\r\nlektionen Olof Johansson gav Carl Bildt -- att den\r\nhär deklarationen som finns på sidan 11 är tydlig.\r\nDet är egentligen ingenting annat än ett\r\nfullföljande av vad utrikesutskottet har sagt. Det\r\nborde inte vara så svårt att begripa.</pre><pre>Jag tycker, herr talman, att det är synd att Carl\r\nBildt, som är så kunnig och väl insatt, i varje debatt\r\nanstränger sig mer för att ta fasta på det som skiljer\r\nän det som förenar. I övrigt tycker jag, herr talman,\r\natt det har varit en utomordentligt bra debatt som\r\nändå -- tvärs igenom en del partipropagandistiska\r\ndimridåer -- har visat att det finns en bred enighet\r\nom den svenska utrikespolitiken.</pre><pre>Anf. 25 STURE ERICSON (s):</pre><pre>Herr talman! Eftersom vår årliga utrikesdebatt\r\nbaseras på en bred presentation av Sveriges\r\naktuella utrikespolitik, blir de inlägg som följer\r\nmed nödvändighet i huvudsak kommentarer till\r\ndelar av regeringsdeklarationen.</pre><pre>Jag skall här i korthet beröra några frågor och\r\navsluta med en kommentar om situationen i\r\nBurma.</pre><pre>Kriget i Gulfen och sovjetvåldet i de baltiska\r\nrepublikerna har varit de utrikes händelser som på\r\nsenare tid tilldragit sig störst intresse. De kommer\r\natt leda till långsiktiga förändringar i vår\r\ninternationella miljö och få betydelse också för vår\r\negen framtid.</pre><pre>Jag är en av dem som beklagar att de omfattande\r\nekonomiska sanktioner FNs säkerhetsråd\r\nbeslutade i höstas inte fick verka under en längre\r\ntid. Inte för att jag tror att de utan vidare hade\r\nknäckt Iraks militärdiktator, men de innebar dock\r\nen möjlighet till en fredlig avveckling av konflikten.\r\nDen grupp av stater som blev Kuwaits allierade var\r\ndock alltför laddad av inre motsättnignar för att\r\nhålla samman under någon längre tid. Den politiska\r\nlogiken i denna oroliga region, där makten över\r\nvärldens största oljereserver ligger i vågskålen,\r\nledde till en obeveklig fortsättning på det krig Irak\r\ninledde den 2 augusti i fjol.</pre><pre>Kriget kommer naturligtvis att leda till drastiska\r\nförändringar i regionens politiska geografi och\r\ntyvärr är risken stor för fler militära konflikter i\r\nMellanöstern under 90-talet. En lösning på\r\nPalestinafrågan är den viktigaste förutsättningen\r\nför fred i regionen, men här utgör Israels nuvarande\r\nregering ett av de större hindren. Västvärlden,\r\nanförd av USA, saknar troligen politisk förmåga att\r\ngenomdriva en långsiktig lösning.</pre><pre>En av konsekvenserna av Gulfkriget blir att USAs\r\nmilitära tillbakadragande från Europa påskyndas.\r\nVisserligen talade försvarsminister Cheney i går\r\ninför kongressen om fortsatt närvaro i Europa inom\r\nNATOs ram, men den 25-procentiga neddragning\r\nav militärutgifterna, som USA nu genomför,\r\nkommer med säkerhet att leda till procentuellt\r\nmycket större minskningar i Europa. Man måste\r\nför övrigt fråga sig om det blir politiskt möjligt för\r\nUSA att stanna med stora styrkor i Tyskland sedan\r\nde sista ryska soldaterna lämnat landet 1994.</pre><pre>Någon gång måste naturligtvis den snart 50-åriga\r\nefterkrigstiden avslutas och Europa frigöra sig från\r\nSovjetunionens och USAs förmyndarskap.\r\nFortsätter Sovjetunionen som en politisk enhet i en\r\neller annan form efter den djupa kris unionen nu\r\ngenomgår, är det inte orimligt att tänka sig, att\r\nframtidens Europa i politisk mening kommer att\r\nsluta vid Sovjets västgräns.</pre><pre>Vårt eget land har ju genom det historiska beslut\r\nriksdagen fattade den 11 december i fjol i praktiken\r\nbestämt sig för att försöka bli en aktiv medlem i\r\ndetta nya demokratiska mångnationella Europa.\r\nDet öppnar många och fascinerande möjligheter\r\nför en aktiv och kreativ svensk utrikespolitik, men\r\ndet är ett ämne som vi får fler tillfällen att fördjupa\r\noss i här i riksdagen.</pre><pre>Utvecklingen mot nationellt oberoende i de tre\r\nbaltiska republikerna rullar vidare och har nu nått\r\nså långt att jag har svårt att se hur den skall kunna\r\nbromsas. Regeringens text i dagens deklaration\r\ninnebär ytterligare en klar markering av vårt stöd åt\r\nde baltiska frihetssträvandena.</pre><pre>Vi har anledning att vara stolta över den nationella\r\nenighet som skapats i vårt land för balternas sak.\r\nTyvärr finns inte samma stämningar bland flertalet\r\nledande västliga politiker med större geografisk\r\ndistans till Tallinn, Riga och Vilnius. När vi talar om\r\nmöjligheterna för de baltiska republikerna att\r\nuppnå politisk självständighet möts vi med öppen\r\nskepsis i många västliga huvudstäder.</pre><pre>Många kontakter med demokratiskt valda baltiska\r\npolitiker och några besök i Baltikum under det\r\nsenaste året har övertygat mig om att\r\ncentralmakten i Moskva inte kommer att kunna\r\nvända den utveckling som nu pågår mot nationellt\r\nsjälvbestämmande. De tre baltiska republikerna är\r\nkulturellt och historiskt en del av Europa med den\r\nframtida politiska definition jag just gav.</pre><pre>Självfallet kommer de baltiska republikerna\r\nsamtidigt att för all framtid vara nära förbundna\r\nmed det stora Ryssland, bl.a. till följd av de stora\r\nryska minoriteter som lever inom deras gränser.\r\nEkonomiskt kommer dessutom beroendet att vara\r\nmycket stort.</pre><pre>Realistiska baltiska politiker inser också att deras\r\nländer under överskådlig tid kommer att få finna sig\r\ni att ha ryska militärbaser inom sina gränser. Men\r\nmed dessa restriktioner som givna förutsättningar\r\nfinns det ändå vida möjligheter till en snabb\r\nekonomisk, social och kulturell utveckling om bara\r\nde baltiska republikerna kan göra sig politiskt\r\nsjälvständiga.</pre><pre>De försök som för några veckor sedan gjordes att\r\ngenom klassiskt kommunistiska våldsmetoder sätta\r\nde demokratiskt valda parlamenten ur spel har\r\nåtminstone temporärt misslyckats. De små\r\nMoskvatrogna kommunistpartiernas ledare bildade\r\n''kommittéer för nationell frälsning'' och försökte\r\nmed Moskvaledd militär och polis att först lägga\r\nbeslag på massmedia och sedan genom naket våld\r\nprovocera oroligheter som kunde motivera\r\nstängning av de baltiska parlamenten.</pre><pre>Det är möjligt att gammelkommunisterna i Kreml\r\nkommer att göra nya brutala försök att kväva\r\ndemokratin i de baltiska republikerna. Men jag är\r\növertygad om att de kommer att lyckas. Det är inte\r\ni 1990-talets Europa möjligt att använda allt det\r\nvåld som skulle krävas. På 40-talet ansåg Stalin det\r\nnödvändigt att mörda tiotusentals och deportera\r\nhundratusentals balter för att befästa Sovjetmakten\r\ni de annekterade baltiska staterna. Det kan inte\r\ndagens Sovjetledare göra. De har ju nyligen t.o.m.\r\ni Parisstadgan bekänt sig till demokrati och\r\nrättsstatens principer.</pre><pre>Det finns som jag ser det all anledning att se\r\noptimistiskt på de baltiska republikernas\r\nmöjligheter att genom sammanhållning, envishet\r\noch förhandlingsvilja uppnå nationellt oberoende\r\nunder de närmaste åren. Hur snabbt det sker beror\r\nnaturligtvis till stor del på det politiska skeendet i\r\nMoskva. Men det beror också på det stöd för deras\r\nsak som kan mobiliseras utanför Sovjetunionen.\r\nDen politiska, ekonomiska och nationella\r\nupplösning som nu hotar Sovjetimperiet kan\r\nkanske hejdas, men ledarna i Kreml är mycket\r\nberoende av stöd från väst för att undvika totalt\r\nekonomiskt kaos och för att få i gång någon sorts\r\nreorganisering av ekonomin.</pre><pre>Kan vi bara få fler i väst att verkligen verka för\r\nnationell självständighet för de baltiska\r\nrepublikerna och inte bara se med välvillig skepsis\r\npå våra ansträngningar här i Norden, så vore\r\nmycket vunnet. Alltför många i väst tycks mena att\r\nGorbatjov skulle försvagas ytterligare eller kanske\r\nfalla om han accepterade baltisk självständighet.\r\nGorbatjov själv och hans supportrar i väst måste fås\r\natt inse att baltisk självständighet faktiskt skulle\r\nbidra till lösningen av flera av de enorma problem\r\nSovjetunionen står inför.</pre><pre>I den svenska debatten har efter de sovjetiska\r\nvåldsaktionerna i Vilnius och Riga och naturligtvis\r\nmed anledning av kriget i Gulfen höjts röster för att\r\nvi skall omvärdera vår säkerhetspolitik. Det är\r\nunder massmedietrycket från de akuta konflikterna\r\noch kriget lätt att dramatisera och kräva en kärvare\r\nsvensk försvarspolitik.</pre><pre>En kylig analys -- och det är bara på en sådan vi bör\r\nbasera vår säkerhetspolitik -- leder inte till att\r\nhotbilden mot Sverige har förändrats genom vad\r\nsom skett i Baltikum. Inte heller kriget i Gulfen\r\nleder till någon försmäring av vår\r\nsäkerhetspolitiska miljö. Genom det nya\r\nsamarbetet mellan USA och Sovjet är risken för en\r\nspridning till Europa av konflikter i Mellanöstern\r\nmindre än någonsin tidigare under efterkrigstiden.</pre><pre>Vad vi har att utgå från är den faktiska utvecklingen\r\nfrämst i Europa. Den har varit utomordentligt\r\ngynnsam under de senaste åren. Warszawapakten\r\nhar i praktiken upplösts. Tyskland har enats. Polen,\r\nTjeckoslovakien och Ungern har fått demokratiskt\r\nvalda icke-kommunistiska regeringar. Sovjet är i\r\nfärd med att ta hem sina soldater från\r\nCentraleuropa och genomför enligt CFE-avtalet\r\nmycket kraftiga minskningar av sina konventionella\r\nstyrkor. Den politiska upplösningen i\r\nSovjetunionen innebär naturligtvis ytterligare en\r\nförsvagning av Sovjetarmen bl.a. till följd av att\r\nmånga värnpliktiga helt enkelt struntar i sina\r\ninkallelseorder.</pre><pre>Det har nu i väst uppstått vissa tvivel på\r\nSovjetledarnas förmåga -- och kanske vilja -- att\r\ngenomföra allt vad man åtagit sig enligt CFE-\r\navtalet. Carl Bildt gav exempel på det här tidigare i\r\ndebatten. Detta accepterar naturligtvis inte NATO,\r\noch vi får väl se hur det blir med Sovjets\r\navtalstrohet under de närmaste åren.</pre><pre>För svensk del kvarstår dock konstaterandet att vi\r\nnu har ett gynnsammare säkerhetspolitiskt läge än\r\nvi någonsin haft efter andra världskriget. Risken för\r\nstorkrig i Europa, som tidigare bedömdes som\r\nmycket ringa, har genom det senaste årets\r\ndramatiska händelser blivit ännu mindre. Att\r\nTysklands och Polens Östersjökust inte längre\r\nkontrolleras av Sovjetarmén innnebär ett bättre\r\nläge för Sydsverige.</pre><pre>De militära förändringarna i nordvästra\r\nSovjetunionen är mindre entydiga. En del tyder på\r\nvissa kvalitetshöjningar hos förbanden i Leningrads\r\nmilitärdistrikt och i de baltiska, samtidigt som det\r\nsker vissa kvantitetsminskningar. Den strategiska\r\nbetydelsen av styrkorna på Kolahalvön för Sovjet\r\nhar inte minskat utan kanske t.o.m. ökat genom\r\nreduktionerna i Centraleuropa.</pre><pre>En alliansfri småstsat som Sverige har all anledning\r\natt ta stor hänsyn till mäktigare grannars militära\r\npotential när säkerhetspolitiken utformas. Det\r\ndominerande inslaget i vår säkerhetspolitiska miljö\r\när ändå den radikala förändringen i relationerna\r\nmellan NATO och vad som var Warszawapakten.\r\nDet är värt att notera att USAs försvarsminister\r\nCheney i går inför kongressen mitt under pågående\r\nkrig i Gulfen föreslog en minskning av USAs\r\nförsvarsbudget med 25 % under de närmaste åren.\r\nDet motsvarar i trupper räknat ungefär det antal\r\nsoldater som USA nu har i Gulfen. Även andra\r\nvästländer drar nu kraftigt ned sina militärutgifter.\r\nI det nya Tyskland minskar antalet soldater av olika\r\nnationalitet fram till 1994 med närmare en miljon\r\nman.</pre><pre>De som i vårt land på fullt allvar hävdar att de ca 35\r\nmiljarder vi nu lägger ned på militära förberedelser\r\nmåste på en gång ökas med flera miljarder och\r\nsedan år för år tillåtas stiga i snabb takt\r\nargumenterar faktiskt litet i otakt med tidsandan.</pre><pre>Herr talman! Det gladde mig mycket att\r\nutrikesdeklarationen, för första gången vad jag kan\r\nminnas, tog upp situationen i Burma eller\r\nMyanmar, som landet nu också kallas. Sverige har\r\nmedverkat till att de grova kränkningarna av de\r\nmänskliga rättigheterna i Burma nu tas upp inom\r\nFNs kommission för de mänskliga rättigheterna.</pre><pre>Burma har sedan början av 60-talet styrts av en\r\nmilitärjunta ledd av Ne Win. Han störtade en\r\ndemokratiskt vald regim och har sedan fört en\r\npolitik som utmärkts av militärkommunistiska\r\nexperiment, korruption och brutalt godtycke som\r\nruinerat landet. Den snart 30-åriga diktaturen har\r\ninneburit mycket lidande för Burmas folk.\r\nRegimen har medvetet på närmast albanskt vis\r\nisolerat landet från omvärlden och därmed undgått\r\nmassmedial uppmärksamhet i väst. Den har släppt\r\nin en del utländska kapitalintressen som villigt\r\nägnat sig åt rovdrift av landets naturtillgångar.</pre><pre>I fjol gjorde militärjuntan ett försök att legitimera\r\nsitt styre genom att hålla val, men eftersom\r\noppositionen trots svåra handikapp vann en\r\növerväldigande seger struntade Ne Win och hans\r\ngeneraler i valresultatet. Parlamentet tillåts inte\r\nsammanträda, och valda representanter för Burmas\r\nfolk fängslas eller förföljs på annat sätt. I detta\r\ndjupt buddistiska land försöker representanterna\r\nför folkmajoriteten att med fredliga medel tvinga\r\nmilitärjuntan bort från makten. De är värda vårt\r\nmycket aktiva stöd.</pre><pre>Många svenskar och vår regering har tidigare aktivt\r\nengagerat sig för Vietnams och Kambodjas kamp\r\nför frihet. Om vi bara kunde ägna Burma en\r\nbråkdel av det intresse vi ägnat kommunistledda\r\nbefrielserörelser i dessa två grannländer, skulle det\r\nbetyda mycket för det plågade burmesiska folket.\r\nAndra länder har på senare år satt in vissa\r\nsanktioner mot militärdiktatorn i Rangoon. Mest\r\nverksamma har naturligtvis Japans åtgärder varit.</pre><pre>Sverige kan på flera olika sätt bidra genom att\r\naktivt stödja dem som kämpar för återupprättandet\r\nav demokratin i Burma och genom att öppet\r\nkritisera dem som hjälper militärdiktaturen. Det\r\ngäller då framför allt kungariket Thailand, som ju\r\nSverige har mycket vänskapliga relationer med och\r\nsom när det gäller både ekonomi och demokrati på\r\nsenare år genomgått en positiv utveckling. En\r\nmålmedveten svensk insats för ett demokratiskt\r\nBurma bör nu följa på det löfte om stöd som dagens\r\nutrikesdeklaration innebär.</pre><pre></pre><pre>Anf. 26 INGER KOCH (m):</pre><pre>Herr talman! Medan världens intresse är fokuserat\r\npå kriget vid Persiska viken och Sovjetunionens\r\naggressioner mot de baltiska staterna, hotas delar\r\nav södra Afrika av en svältkatastrof -- som kan bli\r\nen av de värsta i historien -- utan att detta\r\nuppmärksammas.</pre><pre>Miljontals människor riskerar att dö på grund av\r\nsvält i Etiopien, Sudan, Angola och Moçambique.\r\nÄven i Liberia är nöden akut.</pre><pre>Åratal av krig, torka och en stor\r\nbefolkningsexplosion har skapat denna svåra\r\nsituation. Men det är framför allt de många krigen\r\noch striderna som slagit sönder jordbruken, drivit\r\nstora mängder människor på flykt och förstört\r\ntransportnäten. Trots den överhängande\r\nkatastrofen fortsätter konflikterna att försvåra\r\nhjälpinsatserna.</pre><pre>I Etiopien pågår fortfarande Afrikas längsta och\r\nblodigaste krig, som i 30 år har orsakat ett oerhört\r\nlidande för befolkningen. Hundratusentals\r\nmänniskor har dött på grund av den etiopiska\r\narméns terrorbombningar och repressalieaktioner i\r\nett land där regimen inte tillåter någon opposition.\r\nDiktaturen har använt terrorn som vapen i\r\nkrigföringen för att hänsynslöst kunna fullfölja sin\r\npolitik med bybildningar och folkförflyttningar.\r\nSvälten har använts som ett annat vapen utan att\r\nvärldsopinionen har reagerat genom att föra upp\r\nfrågan på den internationella politiska\r\ndagordningen.</pre><pre>Det är nödvändigt att förnyade ansträngningar nu\r\ngörs för att försöka lösa konflikten mellan gerillan\r\noch den etiopiska regimen så att en utveckling mot\r\ndemokrati kan påbörjas.</pre><pre>Etiopien är ett av våra äldsta biståndsländer, och\r\nSverige har därför ett särskilt ansvar för att denna\r\nkonflikt förs upp till behandling i FN.</pre><pre>I Sudan, ett av de hårdast drabbade länderna, är\r\ndet redan för sent att rädda tiotusentals sudaneser\r\nfrån svält i vår. Enligt uppgift kan uppemot en\r\nmiljon människor komma att dö om inte den\r\ntotalitära militärregimen i Khartoum kan förmås\r\natt medge -- att landet står inför en svältkatastrof\r\noch tillåter att ett hjälpprogram organiseras.</pre><pre>I Somalia har striderna mellan de olika\r\nrebellgrupperna och den somaliska regimen under\r\ndiktatorn Siad Barres ledning lett till att\r\nrebellstyrkorna lyckats erövra huvudstaden\r\nMogadishu. Presidenten med flera medlemmar i\r\nregimen har flytt ur landet. Somalia står nu inför en\r\nkaotisk period, och många fruktar att landet skall\r\nfalla sönder.</pre><pre>På grund av dessa krig i länderna kring Afrikas\r\nhorn har nu antalet flyktingar ökat till omkring två\r\nmiljoner människor, vilket ytterligare försvårar\r\nförsörjningen.</pre><pre>I Angola pågår sedan 16 år ett inbördeskrig mellan\r\nAngolas Sovjetstödda regering och Unita-gerillan.\r\nFredsförhandlingar mellan de stridande parterna\r\npågår nu i diskussion med portugisiska, sovjetiska\r\noch amerikanska medlare. Man hoppas att snart\r\nkunna underteckna ett fredsfördrag. Men striderna\r\npågår fortfarande, och folket i Angola svälter.</pre><pre>I Moçambique pågår sedan 15 år strider mellan\r\nRenamo-gerillan och regeringen. Dessa strider har\r\nlett till att en miljon människor flytt utomlands och\r\ntvå och en halv miljon är på flykt inne i landet.\r\nSvälten är svår på grund av de många årens strider\r\noch ett diktatoriskt styre.</pre><pre>Regeringen har emellertid nu aviserat att den är\r\nberedd att utlysa allmänna val och påbörja en\r\nutveckling mot demokrati.</pre><pre>I Liberia är över hälften av landets befolkning\r\nflyktingar efter flera års inbördeskrig, och folket\r\nhotas även här av svält.</pre><pre>Herr talman! Vi får inte genom vår biståndspolitik\r\nmedverka till att totalitära regimer kan fortsätta sitt\r\nförtryck.</pre><pre>Det är viktigt att Sverige genom stöd till FNs\r\nflyktingkommissariat UNHCR och till enskilda\r\norganisationer på alla sätt försöker lindra nöden för\r\nde hårt drabbade invånarna i dessa afrikanska\r\nländer. Men det är lika viktigt att Sverige också på\r\nalla sätt initierar och stöder en utveckling mot\r\ndemokrati i länderna.</pre><pre>En början på en sådan utveckling ser vi i Zambia,\r\nsom kommer att ha allmänna val under 1991.</pre><pre>Även i Sydafrika ser vi nu en glädjande utveckling\r\ni riktning mot demokrati. ANC-ledaren Mandelas\r\nfrigivning för ett år sedan var inledningen på en\r\nprocess som nu lett fram till att arbetet med en ny\r\nförfattning påbörjats.</pre><pre>Flera rasåtskillnadslagar har redan avskaffats. Vid\r\nöppnandet av parlamentet i januari i år lade\r\npresident de Klerk fram förslag som innbär att\r\napartheidpolitikens hörnstenar försvinner. Härmed\r\navses de lagar som bestämmer var man får bo, vem\r\nsom får äga jord och till vilken befolkningsgrupp\r\nman hänförs vid den klassificering av rastillhörighet\r\nsom bestämmer ens plats och möjligheter i\r\nsamhället. Samtidigt lovade han också att alla\r\nmänniskor i landet skall få rösträtt.</pre><pre>Ett allvarligt problem har varit det ökade våldet\r\nmellan olika svarta grupper, främst anhängare till\r\nANC och Inkhata. Sammanlagt har omkring\r\nfemtusen människor fallit offer i dessa strider. Men\r\nmötet mellan ANC-ledaren Nelson Mandela och\r\nInkhata-rörelsens Mangosuthu Buthelezi i januari\r\noch deras gemensamma deklaration -- i vilken de\r\nmanar till fred och försoning mellan de båda\r\nrörelserna -- inger hopp.</pre><pre>I förra veckan meddelade EGs utrikesministrar att\r\nde avser att upphäva gemenskapens sanktioner mot\r\nSydafrika så fort det aviserade lagförslaget lagts\r\nfram. Även Australiens premiärminister anser att\r\nde Klerks reformer är steg i rätt riktning, och han\r\nanser att samväldet bör överväga att upphöra med\r\nsportbojkotten.</pre><pre>Herr talman! Enligt min mening bör även Sverige\r\nnu överväga att upphäva sanktionerna mot\r\nSydafrika för att underlätta en omvandling mot ett\r\ndemokratiskt och icke-rasistiskt Sydafrika. Jag\r\nnoterade också med tillfredsställelse att\r\nutrikesministern här i debatten sade att tiden är\r\nnära då man kan lätta på en del av sanktionerna.</pre><pre>Anf. 27 KARL-GÖRAN BIÖRSMARK\r\n(fp):</pre><pre>Herr talman! Fattigdomen i världen och den\r\nutbredda analfabetismen hänger nära samman. Av\r\ndagens 962 miljoner icke läs- och skrivkunniga bor\r\n921 miljoner i utvecklingsländerna -- länder som\r\nhar stigande skuldbördor, snabb\r\nbefolkningstillväxt, svältkatastrofer och\r\nomfattande miljöförstöring. Dessa problem har\r\nmedfört att den lovande utvecklingen på\r\nläskunnighetsområdet som började under 60- och\r\n70-talen förbyttes i bakslag under 80-talet i många\r\nav de minst utvecklade länderna.</pre><pre>I en femtedel av utvecklingsländerna är\r\ninskrivningen i skolan på väg nedåt. Det finns också\r\ntydliga tecken på att många föräldrar inte längre ser\r\nutbildning som en väg till bättre livsvillkor för sina\r\nbarn. Flickorna blir särskilt utsatta under dessa\r\nförhållanden.</pre><pre>Om allt fler kvinnor blir läs- och skrivkunniga\r\nbetyder det emellertid att de får större möjligheter\r\natt påverka sina barns hälsa, utbildning och\r\nframtid. Statistiken visar att läs- och skrivkunniga\r\nkvinnor får färre barn och kan delta i samhällslivet\r\npå mera jämställd bas och frigöra sig från\r\nekonomiskt utnyttjande och förtryck.</pre><pre>Detta är bl.a. bakgrunden till att Förenta\r\nnationernas generalförsamling, på förslag av\r\nUnesco, beslöt att 1990 skulle bli ett internationellt\r\nläskunnighetsår. I de flesta medlemsländer har\r\naktiviteter organiserats via de nationella\r\nUnescokommissionerna eller via särskilda organ.</pre><pre>För ett år sedan anordnade fyra FN-organ --\r\nUnesco, Unicef, UNDP och Världsbanken -- en\r\nvärldskonferens om utbildning för alla i Jomtien,\r\nThailand. Vid konferensen antogs två dokument,\r\ndels en Deklaration om utbildning för alla, dels\r\nRamar för åtgärder för att tillgodose behovet av\r\ngrundkunskaper.</pre><pre>Jag vill peka på litet statistik. Trots alla\r\nansträngningar som har gjorts under åren lopp finns\r\ndet i dag:</pre><pre>--  ca 130 miljoner barn -- varav 60 % flickor -- som\r\ninte har tillgång till grundläggande skolutbildning,</pre><pre>--  mer än 960 miljoner vuxna -- varav två\r\ntredjedelar kvinnor -- som inte kan läsa och skriva\r\noch</pre><pre>--  mer än 100 miljoner barn och oräkneliga vuxna\r\nsom inte slutför den grundläggande utbildning de\r\npåbörjar.</pre><pre>Om inte ökande ansträngningar görs nu kommer\r\nvärlden vid sekelskiftet att ha omkring 1 miljard\r\nmänniskor som inte kan läsa och skriva. Därmed,\r\nmenar jag, ges inte demokratin och freden en rejäl\r\nchans.</pre><pre>Vad skulle det kosta att ge alla barn en möjlighet\r\ntill grundläggande utbildning fram till år 2000? Det\r\nrör sig faktiskt om små belopp i jämförelse med\r\nmånga andra utgifter som världens länder kostar på\r\nsig. Enligt uppgifter vid världskonferensen i\r\nJomtien skulle det kosta ytterligare 5,8 miljarder\r\nUS-dollar per år. Vad motsvarar det? Det\r\nmotsvarar t.ex. två dagars kostnader för vapen i i-\r\nländerna eller en veckas militära utgifter i u-\r\nländerna eller summan av ett års kostnader för\r\ntobaksreklam i USA eller vodkakonsumtion i\r\nSovjet. Det rör sig således inte om större belopp.</pre><pre>Utrotning av analfabetism och möjligheten till\r\ngrundutbildning för alla fram till år 2000 är ett av de\r\nviktigaste medlen i 1990-talets utvecklingsstrategier\r\ni u-länderna. Om målet är realistiskt är svårt att\r\nbedöma. Skillnader och orättvisor i könsroller är en\r\nav flera motverkande företeelser som är djupt\r\nrotade i traditioner i många länder och som det i sin\r\ntur kommer att ta tid att bryta ned.</pre><pre>Demokratin och analfabetismen hänger nära\r\nsamman. Därmed är det också en fredsfråga. De\r\nyttre förutsättningarna för en demokratisk\r\nsamhällsutveckling är väsentligt annorlunda i\r\nfattiga länder utan demokratisk tradition än de är i\r\nutvecklade industriländer som t.ex. Sverige. Det\r\ngår att peka på en rad försvårande faktorer, bl.a.\r\nden dåliga och låga utbildningsnivån, de\r\noutvecklade kommunikationerna, den ofta svaga\r\nlojaliteten mot samhället och en vacklande -- ibland\r\nobefintlig -- nationell enhetskänsla. De gränser som\r\nhar dragits upp på kartorna har ofta dragits upp\r\novetande om det faktum att de har skilt folk åt, att\r\nde har splittrat upp stamtillhörigheter, gamla\r\ntraditioner, kultur och språk. Många u-länder har\r\nockså vunnit sin självständighet efter krigföring\r\nsom knappast förbättrat förutsättningarna för\r\ntolerans och demokrati.</pre><pre>Dessa problem är fattigdomens följeslagare, och är\r\nofta motivet till många biståndsinsatser. Men de\r\nmotiverar ingen annan värdering av demokratin\r\nsom styrelseform, och de kan aldrig rättfärdiga\r\nförtryck. Rätten att påverka sin livsmiljö, säga sin\r\nmening och kräva sin rätt att i allmänna och fria val\r\nutse sina makthavare kan aldrig vara en lyx. Den\r\nrätten måste tillkomma alla människor, särskilt de\r\nfattigaste och svagaste grupperna, som inte kan få\r\nsina krav uppmärksammade genom ekonomisk\r\nmakt eller speciella kontakter.</pre><pre>En rad krav måste uppfyllas för att en stat skall\r\nkunna räknas till kretsen av demokratier. Dit hör\r\nbl.a. att det skall hållas fria och hemliga val, att det\r\nskall råda en vidsträckt yttrande- och\r\norganisationsfrihet samt att den politiska\r\nmångfalden skall vara säkerställd genom fri\r\npartibildning och flerpartisystem. Vi bör givetvis\r\nvara medvetna om att snabba resultat är svåra att\r\nuppnå, men färdriktningen måste vara klar.</pre><pre>Läskunnighet är en viktig nyckel till framgång för\r\nutveckling och utövande av demokrati i världen.\r\nUNESCOs tidning, UNESCO-kuriren, berättar för\r\noss i sitt specialnummer, som kallas för ''En miljard\r\nanalfabeter -- vår tids utmaning'', om kvinnans\r\nsituation i u-land. Där kan vi bl.a. läsa om hur en\r\nnyligen alfabetiserad grupp kvinnor från Kenya\r\nförklarar fördelarna med att kunna läsa, skriva och\r\nräkna. Nu, när de kan skriva sina namn, har de\r\nstörre kontroll över exempelvis sin\r\npenningtransaktioner. De kan läsa recept och\r\nföreskrifter från sin läkare. ''Våra ögon har\r\nöppnats'', säger en av dem och uttrycker därmed\r\nden nya känsla av stolthet och ökad självkänsla som\r\nde alla upplever.</pre><pre>De första resultaten av ett frågeformulär, som\r\ninternationella KFUK sände ut i september 1988 till\r\nsina medlemsorganisationer, bekräftar\r\nalfabetiseringens frigörande effekter. Svaren visar\r\natt kvinnor som alfabetiserats möts med ökad\r\nrespekt i samhället och hemma, är bättre rustade\r\natt söka jobb och därför kan tjäna mer. De inser att\r\nde kan utföra vissa arbeten som traditionellt ansetts\r\nvara förbehållna män, de har större förmåga att\r\ndriva småföretag och själva kan sköta den\r\nbokföring som krävs och de blir bättre ledare för\r\nkvinnogrupper. Vidare blir de politiskt mer\r\nmedvetna, de deltar oftare i det politiska livet och\r\nblir bättre organisatörer. De förstår bättre sina\r\nrättigheter och kan mycket lättare än tidigare\r\nhjälpa sina barn med skolarbetet.</pre><pre>Det finns många mänskliga, sociala och\r\nekonomiska skäl till att alfabetisering av flickor och\r\nkvinnor bör ges högsta prioritet i inte minst\r\nbiståndsarbetet. För många kvinnor kan läs- och\r\nskrivkunnighet komma att innebära att de börjar få\r\nkontroll över sitt eget liv, kan delta i samhällslivet\r\npå lika villkor som män och slutligen kan frigöra sig\r\nfrån ekonomisk utsugning och patriarkaliskt\r\nförtryck. Enbart det faktum att mödrarnas\r\nutbildningsnivå har en positiv effekt på barnens\r\nhälsa och framsteg i skolan bör räcka som\r\nargument. Statistiken visar att klyftan mellan\r\nantalet läs- och skrivkunniga män och kvinnor\r\nständigt ökar. Dessutom verkar det troligt att\r\ndenna könsskillnad kommer att bli ännu större, då\r\nekonomiska åtstramningar leder till ökad\r\nefterfrågan på okvalificerad kvinnlig arbetskraft\r\noch knuffar läs- och skrivkunnigheten ännu längre\r\nned på angelägenhetsskalan hos folk och\r\nregeringar.</pre><pre>Det gäller nu att anta FNs utmaning -- utrota\r\nanalfabetismen i världen, för demokratins och\r\nfredens skull.</pre><pre>Anf. 28 INGBRITT IRHAMMAR (c):</pre><pre>Herr talman! I natt jag drömde något som jag\r\naldrig drömt förut. Jag drömde det var fred på jord\r\noch alla krig var slut.</pre><pre>Herr talman! Den här drömmen är vi många som\r\nvill se uppfylld. Längtan är stark runt om i världen\r\nefter fred och slut på krig. Det gäller inte bara\r\nkriget i Persiska gulfen, som är det krig vi i\r\ndagsläget i huvudsak följer via massmedia. Längtan\r\nefter fred och frihet är också stor i Baltikum, och vi\r\nföljer och stöder det baltiska folket i deras kamp.\r\nLängtan efter fred och frihet är lika stark på många\r\nandra håll i världen, i länder och bland folk som i\r\nskuggan av Gulfkriget och Baltikumkrisen\r\nupplever långvariga, allvarliga och utbredda krig,\r\nkriser, oroligheter och brott mot mänskliga\r\nrättigheter. Det är något som vi inte får glömma\r\neller gömma. Därför skall jag belysa några av dessa\r\ndelvis bortglömda konflikter.</pre><pre>Saddam Husseins förklaringar till intagandet av\r\nKuwait, med ursäkter och förevändningar samt\r\nuttalanden om att ha gjort detta för att belysa\r\npalestiniernas problem i området, kan inte längre\r\ndölja hans verkligt tyranniska läggning. Intagandet\r\nav Kuwait är bara en fortsättning på hans tidigare\r\nterroriserande, föraktfulla och oresonliga agerande\r\nmot den inhemska, protesterande befolkningen.\r\nHan har under en lång följd av år mördat, torterat,\r\nterroriserat och förföljt all opposition mot sig själv.\r\nVittnesmålen är åtskilliga, och det berättas om barn\r\nsom torterats framför sina föräldrars ögon,\r\nförsvinnanden i tusental och gasande med kemiska\r\nkrigsmedel mot den egna inhemska befolkningen,\r\nframför allt i norr.</pre><pre>Gulfkriget har inte bara drabbat den irakiska\r\nbefolkningen i Bagdad och Basra mycket hårt utan\r\näven kurderna i Irak. Kurdiska byar, bl.a. i norr,\r\nhar utsatts för bombningar -- med ytterligare\r\nlidande och död som följd. Cyniskt har kurdiska\r\npojkar tvingats gå i första anfallsleden vid\r\nintagandet av Kuwait. Husseins senaste krav, att\r\n17-åringar skall ut i kriget, kommer naturligtvis att\r\ninnebära ytterligare en möjlighet för Saddam\r\nHussein att minska den kurdiska befolkningen.</pre><pre>De kurder som tidigare har flytt från Saddam\r\nHusseins anfall med kemiska stridsmedel -- framför\r\nallt gäller det gasanfallet mot Halabja --, kurder\r\nsom har flytt till Iran och Turkiet, lever under\r\nmycket svåra förhållanden. Fortfarande finns det\r\ntiotusentals kurder kvar i flyktingläger i Turkiet och\r\nIran, och dessa lider brist på mat, pengar, arbete,\r\nskolundervisning m.m. Ytterligare påtryckningar\r\nmåste göras vad gäller Iran och Turkiet för att få till\r\nstånd en lösning i fråga om dessa flyktingars\r\nsituation.</pre><pre>Det är emellertid inte bara kurdflyktingar som har\r\ndet svårt i Turkiet. Även den inhemska\r\nbefolkningen, och då främst kurder, utsätts för\r\nförtryck och tortyr. Förstörelse av byar och\r\ntvångsförflyttningar har påbörjats från Turkiets\r\nsida, i likhet med vad som tidigare har skett i Irak.\r\nEtt system med byvakter har byggts upp av den\r\nturkiska regimen, bl.a. i syfte att skapa fiendskap\r\nkurderna emellan. Den som vägrar att ställa upp på\r\nmyndigheternas krav att bli byvakt har att vänta\r\nmisshandel, trakasserier och beskyllningar -- t.ex.\r\nom att vederbörande är terroristanhängare, s.k.\r\nPKK-vän. Många seriösa bedömare menar att det\r\nturkiska folkets livsvillkor i Turkiet ständigt blir\r\nsämre. Visserligen har den turkiska regimen lovat\r\nkurderna att kurdiska skall få talas offentligt. Det\r\när ett löfte i skuggan av Gulfkriget, i syfte att hålla\r\nkurderna lugna. Det är emellertid i dag tveksamt\r\nom det avgivna löftet kommer att infrias och om det\r\nkommer att medföra nödvändiga lagregler i\r\nframtiden.</pre><pre>Kurdernas rätt att fritt leva och verka samt deras\r\nrätt att utöva sin kultur i sina hemländer eller i exil\r\nmåste respekteras. Det är därför mycket viktigt att\r\nen framtida lösning i Mellanöstern inte ensidigt\r\nkoncentreras kring problematiken om\r\npalestiniernas framtid i området. Visserligen är\r\nockså den saken viktig. Men det handlar även om\r\nhur kurdernas situation kan förbättras i de länder\r\ndär de lever. Vidare handlar det om hur kurderna\r\nskall kunna uppnå större frihet och\r\nsjälvbestämmande i framtiden. Löses inte frågan\r\nom kurdernas situation i området, kan jag inte se\r\nnågra möjligheter till en varaktig fred eller hur\r\nsäkerhet skall kunna skapas i Mellanöstern.</pre><pre>Jag saknar i dag besked från den\r\nsocialdemokratiska regeringen om huruvida denna\r\nkommer att agera för att även kurdfrågan skall\r\nlösas i en framtida diskussion om en säker fred i\r\nMellanöstern. Kanske kan jag här senare få ett svar\r\nav regeringens representant.</pre><pre>När det gäller Turkiets övriga övergrepp mot den\r\ninhemska befolkningen vill jag framhålla att även\r\ndessa kommer i skymundan, mot bakgrund av\r\nGulfkriget. Kritiken mot turkarnas utbredda\r\nanvändning av tortyr och deras fängslande av\r\noliktänkande har dämpats tack vare att Turkiet har\r\ngett de allierade styrkorna tillstånd att använda\r\nturkiska flygbaser. Vi i centern menar ändå att\r\nkritiken mot Turkiet borde vara kraftfull, eftersom\r\nTurkiet har undertecknat dels FNs konvention mot\r\ntortyr, dels Europarådets konvention. Dessutom\r\nmåste detta ses mot bakgrund av att Turkiet vill bli\r\nmedlem i EG. Därför är turkarna mera mottagliga\r\nför kritik. Om inte befolkningens situation i Turkiet\r\nförbättras vad gäller de mänskliga rättigheterna\r\nkan det enligt centerns mening bli så, att Sverige\r\nmåste aktualisera frågan om ett uteslutande av\r\nTurkiet vad gäller Europarådet. Jag undrar om Maj\r\nBritt Theorin, som enligt talarlistan kommer upp\r\nsenare i debatten här, ställer upp på kravet att\r\nTurkiet måste se till att situationen förbättras vad\r\ngäller de mänskliga fri- och rättigheterna där.</pre><pre>En annan makt som utnyttjar Gulfkriget till att\r\nförtrycka de egna oppositionella är Kina. Det pågår\r\nför närvarande summariska rättegånger mot bl.a.\r\nde studentledare som var aktiva i arbetet med att\r\nagera för demokrati och förnyelse i Kina före\r\nmassakern på Himmelska fridens torg i juni 1989.\r\nDe gripna riskerar att dömas till döden eller till\r\nlånga fängelsestraff. De s.k. rättegångarna har ofta\r\nföregåtts av förhör under tortyr och misshandel --\r\ndetta för att få fram erkännanden.</pre><pre>Den kinesiska förföljelsen gäller också tibetaner.\r\nTibetaner som protesterar riskerar att bli brutalt\r\nnedslagna, att bli fängslade eller att bli skjutna.\r\nTvångssteriliseringar och tvångsaborter\r\nförekommer för att hålla nere den tibetanska\r\nbefolkningen. Nya restriktioner införs vad gäller\r\nreligiösa aktiviteter i landet. Detta vet vi trots\r\nrelativt sparsamma rapporter från Tibet beroende\r\npå rådande besöksförbud.</pre><pre>Dessa brott måste ständigt påtalas, och Sverige\r\nmåste aktivt arbeta för en ökad självständighet för\r\ndet tibetanska folket med utgångspunkt i Dalai\r\nLamas fredsplan. Vi bör också eftersträva att en\r\nundersökningsdelegation sänds till Tibet.</pre><pre>Herr talman! Gulfkriget har varat i litet mer än en\r\nmånad, och det får dagligen uppmärksamhet i\r\nmassmedia. Kriget i Afghanistan började 1979, då\r\nSovjet tågade in i landet. Detta krig är i det\r\nnärmaste ett glömt krig, trots de katastrofala\r\nföljderna av striderna för det afghanska folket.\r\nLandet har bombats sönder och samman. Hus,\r\nvägar och kanalsystem har förstörts. Man räknar\r\nmed att 20--25 miljoner minor är spridda över\r\nlandet, vilket innebär att död och lemlästning av\r\nfolket kommer att fortsätta långt efter en verklig\r\nfred. Var tredje flykting i världen, ja, ända upp till\r\n40 % av världens samlade flyktingskaror, består av\r\nafghaner.</pre><pre>Samtidigt minskar det internationella ekonomiska\r\nstödet till de afghanska flyktingarna i Pakistan.\r\nStödet till den afghanska gerillan har minskat från\r\nbl.a. USAs sida, medan Sovjet efter sitt uttåg från\r\nAfghanistan 1989 har ökat sitt stöd till\r\nKabulregimen och den förhatlige Nadjibullah när\r\ndet gäller såväl vapentillförsel som militär\r\nrådgivning.</pre><pre>Mot den bakgrunden gäller det för oss att fortsätta\r\nmed det humanitära stödet till de afghanska\r\nflyktingarna och att stödja återuppbyggnadsarbetet\r\ninne i Afghanistan. Vi måste orka fortsätta att visa\r\nsolidaritet med det hårt drabbade afghanska folket,\r\ntrots behovet av stöd i Mellanöstern. Planerna på\r\nen folkomröstning i FNs regi bör stödjas. Centern\r\nanser att det är lika viktigt att Sovjetunionen\r\nbetalar krigsskadestånd till Afghanistan som det\r\nanses vara ett naturligt krav i FN att Irak betalar\r\nkrigsskadestånd till Kuwait. Vi förstår inte varför vi\r\ninte får stöd för detta vårt krav.</pre><pre>Ett annat land som i åratal har upplevt krig och\r\noroligheter är Cambodja. I tolv år har inbördeskrig\r\nrått i landet. 1975--1979 utsatte de röda khmererna\r\nbefolkningen för ett blodbad av sällan skådat mått.\r\nMinst en miljoner cambodjaner fick sätta livet till\r\nunder khmerernas grymma ledning.</pre><pre>Vid ett besök som jag gjorde i landet i höstas fanns\r\ndet fortfarande rester av människoben vid\r\nmassgravarna utanför huvudstaden Pnom Phen.\r\nPojkar vaktade vid minnesmärken uppbyggda av\r\ndödskallar. En pojke sov dagligen sedan kriget intill\r\nsina föräldrars benrester. Hela hans familj hade\r\nutplånats. Men mest orolig var han för att de röda\r\nkhmererna skulle komma tillbaka till makten och\r\ndärmed få möjlighet att på nytt terrorisera\r\ncivilbefolkningen på det sätt som sker i nordvästra\r\ndelen av landet i dag. Bl.a. har de röda khmererna\r\nplacerat ut minor som lemlästar och dödar civila.</pre><pre>FNs fredsplan går ut på att även de röda khmererna\r\nskall finnas med i en regeringskoalition, ett\r\nnationellt råd, fram till det planerade valet i FNs\r\nregi. Det är sagt att de stridande parterna skall\r\nlämna ifrån sig alla sina vapen. Oron i Phnom-penh\r\när nu stor över att de röda khmerernas avväpning\r\ninte kan kontrolleras. Detta skapar rädsla inför\r\nframtiden bland folket. Det är tveksamt hur\r\nfredsarbetet kan fortsätta. Mot denna bakgrund\r\nmenar jag att vi i övriga världen har ett mycket stort\r\nansvar för att förhindra att Pol Pot kan komma\r\ntillbaka för att ånyo terrorisera befolkningen. Vi\r\nmåste hjälpa landet med återuppbyggnad, hjälp\r\noch bistånd redan i dag. Denna hjälp måste utökas\r\nkraftfullt mot bakgrund av att öststaterna, som\r\ntidigare hjälpt Kambodja, har minskat ned sitt stöd\r\nväldigt mycket. Därför behövs det att Sverige\r\nställer upp.</pre><pre>Herr talman! Även i Afrika pågår ett flertal krig.\r\nInger Koch har tidigare berättat om det trettioåriga\r\nkriget i Etiopien. Vi från centern säger att det\r\nlogiska är att befolkningen får avgöra sin framtid i\r\nen folkomröstning.</pre><pre>Västsahariernas strävan efter frihet och oberoende\r\nbör också avgöras i en folkomröstning enligt FN-\r\nplanerna. I mer än 15 år har saharierna kämpat mot\r\nMarockos ockupation. Nya påtryckningar mot\r\nMarocko i syfte att få till stånd folkomröstningen är\r\nnödvändiga. Skulle Marocko fortsätta att fördröja\r\noch förhala en folkomröstning, bör Sverige, enligt\r\nmin mening, överväga att frysa biståndet till landet.\r\nSamtidigt är det viktigt att de sahariska flyktingarna\r\nfår ett utökat svenskt bistånd, som dels kan\r\nadministreras via olika hjälporganisationer, som\r\nsker i dag, dels bör kunna gå direkt till Polisario för\r\nett effektivare stöd. Även här är jag intresserad av\r\natt höra hur regeringen ser på detta.</pre><pre>Med dessa exempel, jag skulle ha kunnat lämna\r\nmånga fler, har jag velat lyfta fram i debatten några\r\nlångvariga krig och kriser i världen, vid sidan av den\r\nmer akuta Gulfkrisen och krisen i Baltikum, så att\r\nde ej glöms bort. Jag har velat exemplifiera hur nya\r\nkriser i världen allvarligt riskerar att försämra\r\nsituationen för fattiga och utsatta folk i andra delar\r\nav världen, hur nya krig möjliggör för\r\nförtryckarländer att intensifiera förföljelser mot\r\noliktänkande i skuggan av de nya konflikterna.</pre><pre>Slutsatsen måste självklart vara att\r\nfredsansträngningarna måste intensifieras runt om i\r\nvärlden. Freden måste få en chans. Som det står i\r\nvisan: Jag drömde det var fred på jord och alla krig\r\nvar slut. Detta måste bli verklighet och inte bara en\r\ndröm.</pre><pre></pre><pre>Anf. 29 MAJ BRITT THEORIN (s):</pre><pre>Herr talman! Krig löser inga problem. Krig skapar\r\nbara fler problem. Krig är alltid ett misslyckande --\r\nför de direkta offren, för folkrätten, för\r\nvärldssamfundet.</pre><pre>Kriget i Persiska viken är en mänsklig tragedi. Det\r\nhar redan lett till ekologisk förödelse. Det kan leda\r\ntill en politisk katastrof. Politiska problem kräver\r\npolitiska lösningar. Förhandling och dialog är alltid\r\nbättre än våld. Vi måste på nytt ge freden en chans.\r\nDet är mycket lätt att starta ett krig, men svårare\r\natt avsluta det.</pre><pre>Den nya process som de facto inleddes med Iraks\r\ntillkännagivande i fredags skapar förutsättningar\r\nför ett snart slut på kriget. Det fredsinitiativ som\r\nSovjet tagit ger oss hopp. FNs generalsekreterare\r\nkallar det ett historiskt tillfälle att undvika ett\r\nförödande markkrig.</pre><pre>Självklart måste det nu vara FNs säkerhetsråd och\r\ninte de krigförande länderna som bedömer Sovjets\r\nfredsinitiativ och Iraks svar samt fattar beslut om\r\nhuruvida resolution 678 därigenom kan vara\r\nuppfylld.</pre><pre>Vilka skäl kan finnas för att inte pröva detta\r\nhistoriska tillfälle? Vilka skäl kan vara starka nog\r\natt dra in en miljon soldater i en förödande\r\nmarkstrid? Räcker inte en utfästelse av Irak att\r\nlämna Kuwait utan villkor? Var det inte detta\r\nFörenta nationerna i resolution 678 gav fullmakt åt\r\nett antal stater att se till? Någon allmän\r\nkrigsfullmakt har FNs säkerhetsråd aldrig givit.</pre><pre>Sverige har hela tiden på olika sätt aktivt verkat för\r\nen fredlig lösning. Dessa ansträngningar måste\r\nfortsätta tills dess kriget upphör. I det arbetet måste\r\nvarje initiativ, varje försök prövas.</pre><pre>Ett krig innebär inte bara mänskligt lidande och\r\nblodspillan. Det för med sig ett lidande som i varje\r\nkrig, trots det militärer kallar kliniska operationer,\r\nhuvudsakligen drabbar civila; kvinnor och barn.\r\nEtt utdraget krig försvårar dessutom på alla plan\r\nåtergången till fredliga förhållanden i regionen.</pre><pre>Varje krig hotar FNs roll och auktoritet och är ett\r\nbakslag för Förenta nationerna. Förenta\r\nnationernas uppgift är att arbeta för fred. Som det\r\nheter i dess portalparagraf: ''att rädda kommande\r\ngenerationer från krigets gissel.''</pre><pre>Herr talman! Trots att vi inte vet hur eller när kriget\r\nslutar måste vi nu börja tänka på tiden efter kriget.</pre><pre>--  Hur kan broar byggas för att bryta ner det hat\r\nsom kriget har skapat?</pre><pre>--  Hur skall en varaktig och stabil fred uppnås i\r\nregionen?</pre><pre>--  Har Europa särskilda förutsättningar att spela en\r\nkonstruktiv roll i den processen?</pre><pre>--  Är Europas erfarenheter av politiskt\r\nbrobyggande och förtroendeskapande åtgärder\r\ntillämpliga?</pre><pre>Efter Iraks invasion av Kuwait visade FNs\r\nsäkerhetsråd prov på beslutsamhet och\r\nhandlingskraft när beslut togs om ekonomiska\r\nsanktioner. Det var sanktioner som ansågs som\r\nmycket effektiva för första gången i FNs historia\r\noch som borde ha fått prövas längre.</pre><pre>Kriget i Persiska viken är inte FNs krig. Det har vi\r\ngeneralsekreterarens ord på. Men för FNs skull är\r\ndet viktigt att den militära operation som Förenta\r\nnationerna har legitimerat håller sig inom angivna\r\nramar. FNs arbete för fredlig konfliktlösning måste\r\nförstärkas och intensifieras. Det är viktigt att FNs\r\nsäkerhetsråd nu återtar sin roll och fortsätter\r\nansträngningarna att nå en politisk lösning och en\r\nvaraktig fred och stabilitet i Mellersta Östern.</pre><pre>En bred Mellersta Östernkonferens, där\r\nPalestina/Israel-frågan och andra konflikter i\r\nområdet -- jag inbegriper också kurdfrågan -- kan\r\nfå långsiktiga lösningar, är en förutsättning för att\r\nde politiska problemen i området skall kunna lösas\r\noch för att en varaktig och stabil fred skall kunna\r\nuppnås i regionen.</pre><pre>Förenta nationerna måste nu snabbt ta initiativ till\r\nett återuppbyggnadsprogram till stöd för de\r\ndrabbade människorna och miljön i regionen.</pre><pre>Herr talman! Vilka lärdomar kan vi dra av kriget?</pre><pre>Genom en historiens ironi vänds nu Iraks vapen\r\nmot länder som under åratal hjälpt till att bygga\r\nupp Saddam Husseins gigantiska vapenarsenal.\r\nUnder 1980-talet byggdes Irak upp till en militär\r\nstormakt med hjälp av många stater, men framför\r\nallt av Sovjet, Frankrike och Kina. Men också\r\nmånga andra industrinationer har hjälpt till att\r\nbygga upp hans kemiska anläggningar och tekniska\r\nkapacitet på det militära området.</pre><pre>Inga vapen, inget krig.</pre><pre>Den första lärdomen av kriget måste vara att all\r\nvapenhandel och vapenöverföring måste begränsas\r\nkraftigt och kontrolleras internationellt. Alla\r\nstater, både säljare och köpare, måste underordna\r\nsig en sådan kontroll.</pre><pre>Det är hög tid för världssamfundet att på allvar ta\r\nitu med de problem den internationella\r\nvapenhandeln innebär. FN bör som ett första steg\r\nnu upprätta ett register över internationella\r\nvapenleveranser.</pre><pre>Men varje land måste ta ansvar för en restriktiv\r\nlagstiftning och heltäckande kontroll av sin\r\nvapenproduktion och export. Enligt de riktlinjer\r\nsom riksdagen antog 1971 gäller ovillkorligt hinder\r\nför export av vapen till länder i krig. Dessa\r\nriktlinjer är dock inte lag.\r\nMedborgarkommissionen begärde en sådan lag,\r\nvilket också den socialdemokratiska\r\npartikongressen enhälligt beslutade om hösten\r\n1990. Kriget vid Persiska viken visar att det\r\nbrådskar med ett sådant lagförslag.</pre><pre>Kriget vid Persiska viken överskuggar också olika\r\nnedrustningsförhandlingar, men det gör arbetet för\r\nnedrustning bara mer angeläget. I skuggan av\r\nkriget fortsätter supermakterna sina bilaterala\r\nförhandlingar om strategiska kärnvapen. I skuggan\r\nav kriget vid Persiska viken fortsätter\r\nförhandlingarna vid nedrustningskonferensen i\r\nGenève. Den centrala förhandlingen där sedan\r\nnågra år tillbaka gäller ett totalförbud mot kemiska\r\nvapen, ett arbete som i högsta grad fått ökad\r\nauktalitet till följd av kriget vid Persiska viken.</pre><pre>Den andra lärdom som man kan dra av kriget är att\r\nett avtal om totalförbud mot kemiska vapen snabbt\r\nmåste slutföras. Den politiska viljan till ett sådant\r\nförbud hos alla involverade måste ju ha ökat inför\r\nhotet att dessa massförstörelsevapen används. Med\r\nen klar politisk vilja kan ett avtal snabbt vara klart.\r\nArbetet på en avtalstext är långt framskridet. Förra\r\nåret -- när Sverige ledde förhandlingarna -- kom\r\nytterligare några bitar på plats i detta stora\r\navtalsbygge. Exempel på sådana framsteg är att\r\nman kunde enas om en förstörelseordning för\r\nkemiska vapen och produktionsanläggningar för\r\nsådana vapen, om metoder att utreda anklagelser\r\nom användning av kemiska vapen, om sanktioner\r\nvid brott mot avtalet och om sätt att lösa tvister om\r\ntolkning av avtalet.</pre><pre>Ett fåtal svåra problem är alltjämt olösta. Dit hör\r\nvissa kontrollfrågor, inte minst frågan om rätt till att\r\nvid misstanke om brott mot avtalet göra inspektion\r\nför att utreda detta, s.k. inspektion på anmodan.</pre><pre>En överenskommelse har också träffats mellan\r\nsupermakterna om att förstöra 80 % av deras\r\nkemiska vapenarsenaler som ett led i arbetet på ett\r\nglobalt avtal om ett fullständigt förbud mot och\r\nförstörelse av alla kemiska vapen. Ett tecken på\r\nden trots allt förändrade värld vi lever i är att USA\r\npraktiskt bistår Sovjet vid den tekniskt och\r\nsäkerhetsmässigt besvärliga förstörelsen av de\r\nkemiska vapen. Detta är betydelsefullt, inte bara i\r\nförhållandet mellan supermakterna, utan också i\r\nsamband med förhandlingarna i Genève om ett\r\nallomfattande förbud mot kemiska stridsmedel.</pre><pre>Kriget vid Persiska viken och hoten om användning\r\nav kemiska vapen gör det än mer angeläget att\r\nförhandlingarna snabbt slutförs om ett fullständigt\r\nförbud mot och förstörelse av alla kemiska vapen.</pre><pre>Herr talman! Vi vet att tekniken att tillverka och\r\nanvända massförstörelsevapen under senare år har\r\nspritts till allt fler länder -- även till\r\nkonfliktdrabbade länder och regioner. Det gäller\r\nutrustning för att tillverka kärnvapen, men även\r\nkemiska och biologiska stridsmedel och missiler för\r\natt transportera sådana stridsspetsar.</pre><pre>Problemet försvåras av att en hel del av denna\r\nteknik för massförstörelsevapen baseras på\r\nutrustning som används för legitima civila ändamål\r\nsom kärnkraft, civil kemisk industri, läkemedels-\r\noch livsmedelsindustri eller civila rymdprogram.</pre><pre>Det beräknas att ett femtontal länder i Mellersta\r\nÖstern, Asien och Latinamerika i dag disponerar\r\neller själva utvecklar missiler som kan bära\r\nmassförstörelsevapen. Samtidigt har kunskapen\r\nom hur man tillverkar kemiska stridsmedel blivit\r\nspridd. Sådana stridsmedel har bevisligen använts i\r\nkonflikten mellan Irak och Iran och internt i Irak\r\nmot kurderna. Det finns också uppgifter om att\r\nvissa stater även försöker att skaffa sig kapacitet att\r\nutveckla biologiska stridsmedel.</pre><pre>Spridningen av bärraketer har till stor del skett\r\ngenom stormakternas försäljning av militära\r\nraketer till länder i tredje världen. De mer\r\navancerade missilprojekten i dessa länder bygger\r\nemellertid även på att man skaffar sig tillgång till\r\ncivil rymdteknik och applicerar den på militära\r\nprojekt.</pre><pre>Användningen av vad som i princip är civil\r\nutrustning kännetecknar i ännu högre grad\r\ntillverkningen av kemiska och biologiska\r\nstridsmedel. De aktuella staterna gör därvid ofta\r\nstora ansträngningar för att dölja att den civila\r\nutrustningen kan användas för militära ändamål.</pre><pre>I april 1987 beslöt sju väststater att söka begränsa\r\nspridningen av bärraketer och missilteknik. Sedan\r\ndess har ytterligare några länder stött denna\r\nambition. Dessutom har ett tjugotal västländer\r\ninom ramen för den s.k. Australiengruppen sedan\r\nflera år tillbaka agerat tillsammans för att hindra\r\nspridning av sådana civila kemiska substanser som\r\nkan användas för att framställa kemiska\r\nstridsmedel. Detta har också behandlats vid\r\nnedrustningsförhandlingarna om kemiska vapen i\r\nGenève.</pre><pre>FNs säkerhetsråd antog med anledning av att\r\nkemiska stridsmedel användes i kriget mellan Irak\r\noch Iran i augusti 1988 en enhällig resolution, där\r\nmedlemsstaterna uppmanas att införa en strikt\r\nexportkontroll för kemiska produkter, som kan\r\nanvändas för tillverkning av kemiska vapen.</pre><pre>En tredje lärdom av kriget vid Persiska viken är att\r\ndet nu är än mer angeläget att internationellt hindra\r\nspridning av missilteknik och produkter\r\nanvändbara för massförstörelsevapen. Sverige\r\nbidrar till detta genom det lagförslag som nyligen\r\ngick till lagrådet för yttrande.</pre><pre>Herr talman! Även supermakternas bilaterala\r\nnedrustningsförhandlingar har kommit i\r\nskymundan på grund av kriget vid Persiska viken.\r\nUnder 1990 träffade Sovjet och USA en\r\nprincipuppgörelse om en kraftig nedskärning av de\r\nstategiska kärnvapnen. Uppgörelsen är historisk.\r\nDet kan i och för sig kanske inte sägas vara den\r\nförsta i sitt slag, eftersom den har föregåtts av INF-\r\navtalet, som innebar den första avtalade\r\nnedskärningen av kärnvapen. INF-avtalet innebar\r\nett marginellt ingrepp i kärnvapenarsenalerna --\r\nmed några procent --, medan det strategiska avtalet\r\ninnebär avsevärda nedskärningar, även om det inte\r\nblir hälften som ursprungligen sades.</pre><pre>Enligt planerna skulle avtalet ha undertecknats vid\r\ndet toppmöte i Moskva som skulle ha ägt rum just\r\nnu i dagarna, men som nyligen uppsköts främst med\r\nhänvisning till kriget vid Persiska viken. Men som\r\njag förut sagt gör kriget inte nedrustningsarbetet\r\nmindre viktigt, tvärtom.</pre><pre>Den fjärde lärdom som man kan dra av kriget vid\r\nPersiska viken är att nedrustningsarbetet måste\r\nfortsätta. Därför är det nu ytterst viktigt att såväl\r\nförtroendeskapandet som\r\nnedrustningsförhandlingarna fortskrider och\r\nintensifieras och att varken förhandlingarna om\r\nstrategiska kärnvapen eller ratificeringen av\r\nfjolårets avtal om att kraftigt minska de\r\nkonventionella stridskrafterna i Europa hejdas av\r\nkonflikten vid Persiska viken. Därför är det viktigt\r\natt vapenhandeln kraftigt begränsas och bringas\r\nunder internationell kontroll. Därför är det viktigt\r\natt spridningen av teknik för tillverkning och bruk\r\nav massförstörelsevapen stoppas. Därför är det\r\nviktigt att förhandlingarna i Genève om ett\r\nfullständigt förbud mot kemiska stridsmedel snabbt\r\navslutas.</pre><pre>Vi måste, herr talman, ge freden en chans!</pre><pre>Anf. 30 INGBRITT IRHAMMAR (c)\r\nreplik:</pre><pre>Herr talman! Först vill jag instämma i Maj Britt\r\nTheorins krav på att man måste försöka få till stånd\r\nett förbud mot tillverkning och användning av\r\nkemiska stridsmedel. I det här sammanhanget kan\r\njag nämna att rykten har nått mig att man i det sju\r\når gamla kriget i Sudan nyligen har använt kemiska\r\nstridsmedel. Som tack för stödet till Saddam\r\nHussein har Sudan fått kemiska stridsmedel av Irak\r\noch nu också använt dessa stridsmedel mot den\r\negna befolkningen. Användningen av kemiska\r\nstridsmedel sprider sig tydligen.</pre><pre>Ge freden en chans, sade Maj Britt Theorin, och\r\ninstämde i det önskemål som jag framförde. Jag\r\ngladde mig mycket över att få höra att regeringen\r\ntänker agera för att även kurdfrågan skall kunna\r\nlösas -- för att det skall kunna bli en varaktig fred i\r\nMellanöstern. Jag fick emellertid inget svar på hur\r\nregeringen ställer sig till att på dagordningen\r\neventuellt ta upp frågan om Turkiets uteslutning ur\r\nEuroparådet på grund av de brott mot\r\nbestämmelserna om de mänskliga rättigheterna\r\nsom Turkiet gör sig skyldigt till -- om Turkiet nu inte\r\nbättrar sig. Eftersom Maj Britt Theorin på olika\r\nsätt uttalar sig för stöd för sanktioner i syfte att\r\npåverka stater, skulle det ju finnas en chans att\r\npåverka Turkiet, så att förhållandena i det landet\r\nförbättras. Likaså skulle det vara möjligt att med\r\npåtryckningar påverka Marocko för att finna en\r\nfredlig lösning för Västsahara.</pre><pre>Jag fick inte heller svar på min fråga vad som skiljer\r\nkravet på krigsskadestånd som enligt centerns\r\nmening bör ställas på Sovjetunionen för Sovjets\r\nförstörelse i Afghanistan och att Förenta\r\nnationerna nu ställer krav på Irak att betala\r\nkrigsskadestånd till Kuwait. Från centerns sida\r\ntycker vi att dessa både krigsskadeståndskrav är\r\nlika angelägna. Varför ställer inte regeringen upp?</pre><pre>Anf. 31 MAJ BRITT THEORIN (s) replik:</pre><pre>Herr talman! Ingbritt Irhammar tog upp ett vitt\r\nspektrum av frågor och berörde många konflikter\r\nrunt om i världen. Det är inte riktigt så lätt att svara\r\npå alla frågor på en gång, men låt mig generellt säga\r\natt FN stärkte sin roll mycket kraftigt i höstas när\r\nman beslöt sig för att vidta ekonomiska sanktioner\r\nmot Irak för Iraks ockupation av Kuwait. Då\r\nöppnade sig en ny möjlighet för Förenta nationerna\r\ni och med att det kalla kriget var över. Konflikten\r\nmellan supermakterna i Europa hade bilagts. Vi\r\nkunde förvänta oss, och vi kunde se, att de därmed\r\ninte heller utnyttjade sin vetorätt i säkerhetsrådet.\r\nDet öppnar sig stora möjligheter för Förenta\r\nnationerna så länge inte kriget var ett faktum.</pre><pre>Många av oss såg det kraftiga agerandet från\r\nsäkerhetsrådets sida som ett tecken på att Förenta\r\nnationerna otvetydigt i fortsättningen kommer att\r\ningripa mot varje brott mot mänskliga rättigheter.\r\nDet kanske är något av önsketänkande. Jag är inte\r\nriktigt övertygad om att vi ser samma enighet när\r\ndet uppstår en ny konflikt i fortsättningen, vare sig\r\ndet nu skulle vara i Afghanistan, i Panama eller i\r\nGrenada. Men min förhoppning är att den\r\nprincipiella ställning som man har tagit, att vi skall\r\nagera vid brott mot FN-stadgan och de mänskliga\r\nrättigheterna, också skall gälla i fortsättningen.</pre><pre>Jag är inte lika övertygad som Ingbritt Irhammar\r\nom att det bästa sättet att få Turkiet att förändra sin\r\npolitik på MR-området i sitt eget land är att nu\r\nutesluta Turkiet ur Europarådet. Vi har diskuterat\r\nfrågan vid ett flertal tillfällen, och vi har varit\r\nframme vid att föreslå att Turkiet inte skall ha säte\r\ndär. I princip vill jag hävda att det är lättare att nå,\r\nsamtala med och övertyga länder om man kan\r\numgås i internationella organisationer. Det finns\r\ndock en gräns för hur stort brottet kan vara mot de\r\nregler som vi har satt upp. Det gäller också, skulle\r\njag vilja påstå, för Marocko. Påtryckning måste\r\nalltså kunna ske inom FN-systemet både vad gäller\r\nTurkiet och vad gäller Marocko, så att dessa länder\r\nockså fyller upp de kriterier som ställs på deras\r\nagerande enligt FN-stadgan.</pre><pre>Vad som skiljer krigsskadeståndet från\r\nSovjetunionen till Afghanistan och krigsskadestånd\r\nenligt FN-resolutionerna kan jag inte på rak arm\r\nsvara på. Sannoligt är det helt enkelt så att frågan\r\ninte har aktualiserats av andra länder. Det kanske\r\nändå fordrar sin förklaring. När säkerhetsrådet har\r\nantagit resolutioner om kriget i Kuwait har Sverige\r\ninte behövt säga vare sig ja eller nej till de beslut\r\nsom har fattats, eftersom Sverige inte är medlem i\r\nsäkerhetsrådet.</pre><pre>Anf. 32 INGBRITT IRHAMMAR (c)\r\nreplik:</pre><pre>Herr talman! Jag vill instämma i att FNs roll har\r\nstärkts i den senaste konflikten. Det finns många\r\nfrågor som hitintills inte har tagits upp men som vi\r\nkanske enklare kan ta upp i framtiden. Vad jag\r\nmenade är att Sverige nu kan ta upp frågor som\r\ngäller Sovjets krigsskadestånd till Afghanistan,\r\neftersom man i FN har kunnat enas om kraven på\r\nIrak efter Iraks agerande i Kuwait. Därför borde\r\nSverige kunna aktualisera frågan på nytt efter det\r\natt den har diskuterats i fråga om Irak och Kuwait.</pre><pre>Jag är inte heller helt säker på att det rätta sättet\r\natt påverka Turkiet är att ensidigt försöka utesluta\r\nTurkiet ur Europarådet, men jag tycker att frågan\r\nmåste övervägas. Jag undrade om man är beredd\r\natt överväga att aktualisera denna fråga, om inte\r\nannat hjälper.</pre><pre></pre><pre>Anf. 33 MAJ BRITT THEORIN (s) replik:</pre><pre>Herr talman! På den sistnämnda frågan kan jag\r\nsvara att vi för tillfället inte är beredda att överväga\r\nen uteslutning av Turkiet. Den frågan är inte\r\naktuell.</pre><pre>Får jag komma tillbaka till FNs roll och\r\nsäkerhetsrådet, eftersom jag inte hade möjlighet\r\natt vara riktigt tydlig och klar. Sverige är inte\r\nmedlem av säekrhetsrådet och kan därmed inte\r\nheller rösta vare sig för eller emot säkerhetsrådets\r\nbeslut. Sverige kan därmed inte heller aktualisera\r\nfrågor i säkerhetsrådet. Det betyder däremot inte\r\natt Sverige inte står bakom de beslut som\r\nsäkerhetsrådet har fattat. Sverige är medlem av\r\nFN, och vi är som alla andra medlemsländer\r\nbundna av säkerhetsrådets beslut. Jag kan inte,\r\nsom sagt, inte på rak arm säga vilka länder som har\r\naktualiserat frågan om krigsskadestånd, men det är\r\ninte en fråga som Sverige har drivit.</pre><pre>Jag hävdar alldeles bestämt att politiska problem\r\nkräver politiska lösningar. Då måste det till\r\nförhandlingar, samtal och dialog. Dialog och\r\nförhandlingar är alltid en bättre form än våld,\r\ndärför att krig aldrig är en lösning på problemen.\r\nDialog och förhandlingar är den enda framkomliga\r\nvägen. Då är FN ett instrument som vi har. Vår\r\ngemensamma uppgift måste nu vara att förstärka\r\nFN och se till att FN får en verklig roll i framtiden så\r\nsom FN en gång var tänkt för att skydda kommande\r\ngenerationer från krigets gissel.</pre><pre>Anf. 34 EVA BJÖRNE (m):</pre><pre>Herr talman! I höstas var optimismen stor i\r\nEuropa. Delegaterna vid den europeiska\r\nsäkerhetskonferensen i Wien arbetade för högtryck\r\nför att få allt klart till toppmötet i Paris. Det är\r\nverkligen ett stort antal och långt gående\r\növerenskommelser som undertecknades i Paris.\r\nGlädje och tro på en fredlig och ljus framtid var\r\npåfallande.</pre><pre>I dag ser det något annorlunda ut. Det stora\r\nnedrustningsavtalet om nedrustning med\r\ntiotusentals konventionella vapen har inte\r\nratificerats. Det står verkligen skrivet i stjärnorna\r\nom och när det kan ske.</pre><pre>Orsaken till allt detta är det som skett inom\r\nSovjetunionen under de senaste månaderna.\r\nTusentals stridsvagnar, pansarfordon,\r\nstridsflygplan, attackhelikoptrar och\r\nartillerienheter finns uppställda öster om Ural för\r\natt finnas utanför det avtalsområde som sträcker sig\r\nmellan Atlanten och Ural. Det har visat sig att man\r\ninom Sovjetunionen inte räknat de enheter som\r\nfinns inom det marina infanteriet och att\r\nmotorskyttebrigader överförts till marint infanteri\r\ndärför att man inte velat räkna med dem, osv.</pre><pre>Detta har medfört att förtroendet har minskat\r\navsevärt emellan parterna och att vidare\r\nförhandlingar har stagnerat. Enligt\r\növerenskommelsen i Paris skulle man gå vidare\r\nmed t.ex. regler för flyginspektioner och söka\r\nkomma överens om tak för antalet militärer. Det\r\nsker nu inte.</pre><pre>De förtroende- och säkerhetsskapande\r\nförhandlingarna, där Sverige är en av parterna, har\r\ni hög grad påverkats av det som skett i förhållandet\r\nmellan NATO och Sovjetunionen. Dessa\r\nförhandlingar har nästan helt avstannat.</pre><pre>Det hela är mycket oroande, och det finns stora\r\nrisker för att arbetet fram till nästa års ESK-möte i\r\nHelsingfors inte alls blir så som det var tänkt. Risk\r\nfinns för att CFE- och CSBM-förhandlingarna inte\r\nkommer att slås samman enligt det beslut som\r\nfattats.</pre><pre>Den nya europeiska säkerhetsordningen och\r\nSovjetunionens begynnande inordnande i ett\r\neuropeiskt och internationellt sammanhang bör\r\nverka stabiliserande. Landets stora olösta\r\nekonomiska och miljömässiga problem, religiösa\r\nmotsättningar, minoritetsproblem osv., är stora hot\r\nmot fredssträvandena i Europa.</pre><pre>Vid ämbetsmannamötet inom ESKs ram i januari\r\nriktades en massiv kritik mot Sovjetunionen för\r\ndess handlande mot de baltiska staterna. De\r\nsovjetiska delegaterna tog på sig sitt ansvar,\r\nvisserligen med ursäkter, men uttalade att de\r\nönskade en fredlig lösning.</pre><pre>Sverige måste konsekvent och målmedvetet verka\r\nför att alla ESK-stater respekterar och fullföljer de\r\növerenskommelser som träffats. Det är väsentligt\r\natt CFE-avtalet ratificeras och att fortsatta\r\nnedrustningsförhandlingar kan äga rum. Sverige\r\nmåste vidare med kraft verka för att\r\nförhandlingarna inom ESK förs vidare med\r\nParisdokumentet som grund för såväl de\r\nförtroende- och säkerhetsskapande åtgärderna som\r\nnedrustningen.</pre><pre>Det är viktigt att söka skapa en fredsordning för\r\nMellanöstern. När Irak--Kuwait-kriget avslutas är\r\ndet angeläget att ha en beredskap för att bygga upp\r\nen sådan. Den fredsordningen måste innehålla\r\nkomponenter som säkerhetsarrangemang, social\r\noch ekonomisk utveckling samt demokrati och\r\nmänskliga rättigheter. Skall en fredsordning bli\r\nbestående, måste den omfatta dessa områden. De\r\nmotsvarar de tre korgarna i den europeiska\r\nsäkerhetsprocessen.</pre><pre>En varaktig och stabil fred i Mellanöstern kan inte\r\netableras utan en säkerhetsordning mellan Israel\r\noch Palestina. Utgångspunkten för att lösa denna\r\nkonflikt finns i allt väsentligt i Camp David-avtalet.\r\nGränsen mellan Egypten och Israel fastställdes,\r\noch Egypten erkände Israels existens.</pre><pre>FN måste ha huvudansvaret för att ett fredsarbete\r\nstartas i Mellanöstern. En framtida fredsordning\r\nskulle kunna bygga på FN-alliansen eller en mera\r\nfast kärna av staterna vid Persiska viken, Egypten,\r\nSaudiarabien, Irak, Turkiet och Israel. Med en\r\nstabil säkerhetsordning skulle möjligheterna för en\r\ndemokratisk utveckling förbättras. I dag är Israel\r\noch Turkiet de enda demokratierna i området.</pre><pre>Mellanöstern har ett bra utgångsläge för en god\r\nekonomisk och social utveckling. 40 % av\r\nbefolkningen bor inom områden med stora\r\noljeinkomster.</pre><pre>Herr talman! Nedrustning lever inte sitt eget liv;\r\nden måste grundas på politisk tilltro och\r\nsamförstånd, en demokratisk utveckling och\r\nrespekt för de mänskliga rättigheterna. Europa,\r\nsom kommit en bit i freds- och säkerhetsarbetet,\r\nborde kunna spela en roll även i Mellanöstern. En\r\nFN-konferens kan ge möjligheter för staterna i\r\nMellanöstern och utomstående stater att bidra i det\r\narbetet.</pre><pre>Anf. 35 GÖSTA LYNGÅ (mp):</pre><pre>Herr talman! Under tio dagar i denna månad har\r\njag haft en märklig upplevelse. I Litauen har jag\r\nsett hur människor som har varit förtryckta under\r\nett halvt sekel nu ser med hopp på framtiden, hur\r\nde menar sig vara fria och självständiga. Deras\r\nkamp, det första steget mot självständigheten,\r\nbörjade, kan man säga, den 11 mars förra året då\r\ndet litauiska parlamentet, Supreme Council of\r\nLithuania, förklarade att Litauen var en oberoende\r\nrepublik. Några få dagar efteråt kom dementin från\r\nHögsta sovjet. Man sade att detta var fel och att\r\ndetta inte var legalt.</pre><pre>Turerna fortsatte under förra året. Vi kommer ihåg\r\ndem, blockaden, och vi kommer ihåg kulmen den\r\n13 januari i år, då tankar, kanoner och kulor\r\nriktades mot obeväpnade människor. 14 människor\r\ndödades, och 676 sårade fick uppsöka vård.</pre><pre>Jag träffade ett antal människor som hade stått vid\r\nTV-tornet. De var beslutsamma och modiga. De\r\nsade: Vi skulle ha stått kvar. Jag träffade också folk\r\nsom stod vid parlamentet, dit tankarna aldrig kom.\r\nÄven där fanns beslutsamhet och bestämdhet att\r\nLitauen är deras. Den sovjetiska röda armén har\r\ninte bestämmanderätt där.</pre><pre>Några dagar därefter, den 16 januari, beslöt\r\nSupreme Council of Lithuania att arrangera en\r\nfolkomröstning, en opinionsundersökning. Man\r\nställde följande fråga till Litauens folk: Anser ni att\r\nLitauen skall vara ett självständigt och\r\ndemokratiskt land?</pre><pre>Folkomröstningen ägde rum den 9 februari, och jag\r\nhade nöjet att bevaka den i en stad som heter\r\nJonava, en mindre stad på landsbygden nordväst\r\nom Vilnius.</pre><pre>Omröstningen var fri och hemlig. Man röstade efter\r\nsin övertygelse, och det förekom inget fusk, vilket\r\njag och flera andra kan intyga. Det fanns många\r\nvästeuropeiska parlamentariker på plats.</pre><pre>Efter det att människor hade röstat intervjuade jag\r\nett antal personer. Jag frågade dem: Har ni röstat\r\ntidigare? Nej, det har inte varit så intressant. Vi har\r\ninte kunnat påverka någonting tidigare, sade de.\r\nJag frågade: Har ni fått fullständig information om\r\nja- och nejalternativen? Många sade: Ja, visst har\r\nvi fått det, men vi läste väl aldrig nejalternativet\r\nordentligt. Andra sade: Ja visst, vi har röstat nej. Vi\r\nmenar att Litauens framtid är inom Sovjetunionen.</pre><pre>Totalt sett deltog 76 % i denna omröstning. Det var\r\nett större valdeltagande än vid andra val. Över\r\n90 % av dem som deltog svarade ja. Några procent\r\nav valsedlarna var ogiltiga. Och det var inte mer än\r\n6 % som sade nej.</pre><pre>Med denna starka demonstration av det litauiska\r\nfolkets vilja gick parlamentet till beslut 11 februari,\r\nalltså måndagen förra veckan. Då accepterade man\r\nenhälligt en resolution där man förklarade att\r\nLitauen är en självständig och demokratisk stat.</pre><pre>Jag hade nöjet att vara med i det litauiska\r\nparlamentet, och jag var tacksam att jag inför det\r\nlitauiska parlamentet fick framföra mina\r\ngratulationer och mitt hopp om ett framtida\r\nsamarbete mellan länderna runt Östersjön.</pre><pre>Måndagen och tisdagen i förra veckan var det en\r\nkonferens i vilken ett antal parlamentariker från\r\nandra länder i Europa deltog. Den ägde rum på\r\nVilniusuniversitetet och på Kaunasuniversitetet.\r\nMan behandlade frågor om det fria Litauen i\r\nEuropa. Man behandlade frågor om gränserna -- är\r\nde omstridda eller inte, är de historiskt\r\nberättigade? Man behandlade ekonomiska frågor,\r\noerhört svåra ekonomiska frågor. Man har nu\r\nrubeln som valuta, men man måste få en\r\nkonvertibel valuta.</pre><pre>Miljöfrågorna är mycket svåra. De är svåra för alla\r\nländer runt Östersjön. Östersjön är ju ett av våra\r\nmest förstörda inomhav. Dessa frågor kan inte lösas\r\nav ett dessa länder, utan de måste lösas genom\r\nsamarbete mellan länderna runt Östersjön, genom\r\nsamarbete mellan fria stater. Och jag kan säga, herr\r\ntalman, att ett sådant samarbete kommer att\r\nkomma till stånd.</pre><pre>Det är något av en besvikelse att komma hit till den\r\nsvenska riksdagen och höra vilka missförstånd som\r\ntydligen råder. En av partiledarna talade om\r\nRyssland som Sovjetunionen. Han blandade ihop\r\nbegreppen fullständigt. Det är i Boris Jeltsins\r\nRyssland, den ryska rådsrepubliken, som man talar\r\nom Litauen och har långtgående\r\navtalsförhandlingar med Litauen. Vilken dag som\r\nhelst kommer man att träffa avtal. Man kommer att\r\nha avtal med andra republiker. Däremot är banden\r\ntill Sovjets centralmakt brutna.</pre><pre>Utrikesministern sade här att det, för att erkänna\r\nLitauens självständighet, fordras att Litauen har ett\r\nland, ett folk, ett parlament och kontroll över\r\nområdet. Jag vill påstå att trots att Röda armén för\r\nnärvarande besätter två byggnader i Vilnius med\r\ntankar och taggtrådsstaket -- obeväpnade\r\nmänniskor står där och tittar, och jag har själv stått\r\nutanför och tittat på -- och trots att Röda armén har\r\nhundra tusentals man i olika läger i Litauen, är\r\nområdet utanför dessa byggnader litauisk mark.\r\nNågot utbrytningsförsök från sina nästen har Röda\r\narmén inte försökt sig på efter den 13 januari. Jag\r\ntycker att det finns starka skäl att under de\r\nkommande månaderna hörsamma Vytautas\r\nLandsbergis vädjan till västländer om erkännande\r\nav staten Litauen. En liknande situation måste\r\nnaturligtvis också gälla andra baltiska stater när de\r\nså begär. Estland och Lettland kommer ju att ha\r\nmotsvarande opinionsundersökningar den 3 mars.</pre><pre>Endast mellan självständiga stater runt Östersjön\r\nkan vi hoppas på ett framtida samarbete i\r\nekonomiska frågor, i miljöfrågor och i kulturella\r\nfrågor. Och jag ser fram emot detta.</pre><pre>Anf. 36 YLVA ANNERSTEDT (fp):</pre><pre>Herr talman! Jag tänkte uppehålla mig vid en rad\r\növergrepp mot de mänskliga rättigheterna,\r\növergrepp som pågår på flera håll i världen, men\r\nsom vi inte får glömma, trots att det pågår ett krig i\r\nGulfen och trots att vi alla med stor oro följer\r\nutvecklingen i Baltikum.</pre><pre>Jag vill först ta upp Tibet. I Tibet pågår sedan flera\r\når en grym utplåningskampanj från Kinas sida,\r\nbåde när det gäller befolkningen och när det gäller\r\nkulturen.</pre><pre>Genom bestialiska tvångssteriliseringar och\r\ntvångsaborter av tibetanska kvinnor och flickor och\r\ngenom en massiv inflyttning av kineser försöker\r\nKina bokstavligen utrota det tibetanska folket.\r\nRapporterna från dem som lyckats fly talar sitt\r\ntydliga språk. Barnen i skolan kiniseras, och\r\nkulturskatterna i klostren stjäls och säljs i\r\nHongkong. Den tibetanska befolkningen är\r\nungefär sex miljoner, och hittills har kineserna\r\nskickat dit mellan sju och åtta miljoner av sin egen\r\nbefolkning för bosättning. Till detta kommer\r\nungefär en halv miljon kinesiska\r\nockupationssoldater, som med grymma metoder\r\nhåller tibetanerna i schack. Tibetanerna blir allt\r\nfärre i sitt eget land.</pre><pre>Tibetanernas ledare Dalai Lama, som flydde 1959,\r\nhar oförtröttligt vädjat om världens stöd för en\r\nfredlig lösning av tibetanernas frihetskamp. Sverige\r\nfår inte förtröttas i arbetet att stödja Tibet i\r\ninternationella organisationer. Övergrepp mot de\r\nmänskliga rättigheterna får aldrig sopas under\r\nmattan. Sverige måste alltid stå i första ledet när det\r\ngäller att reagera. Regeringen har under en lång tid\r\nvarit mycket njugg i sin behandling av Dalai Lama\r\noch Tibets sak. Det gläder mig att det nu är en\r\nförändring på gång och att Tibet faktiskt nämns i\r\nregeringens deklaration i dag.</pre><pre>Ett annat land där övergreppen mot de mänskliga\r\nrättigheterna har svårt att nå de svenska\r\nnyhetssidorna är Sudan.</pre><pre>Den senaste Amnestyrapporten om Sudan pekar\r\nsärskilt på de övergrepp som riktas mot läkare och\r\nsjuksköterskor, dvs. de människor som i någon mån\r\nkan lätta sina medmänniskors lidanden i den svält\r\noch terror som råder i Sudan.</pre><pre>Det är framför allt människor i södra Sudan som\r\nprotesterar mot den muslimske diktatorns krav på\r\nmuslimsk lag i landet. Den kristna och animistiska\r\nbefolkningen utsätts för ofattbara lidanden i\r\nfängelser och genom tortyr, och på olika sätt\r\nförsöker regeringen svälta ut den.</pre><pre>Inbördeskriget har varat ända sedan 50-talet, men\r\növergreppen har intensifierats efter de\r\nfundamentalistiska muslimernas militärkupp 1983.\r\nRegeringen bombar nu byar i södra Sudan med det\r\nenda syftet att skrämma befolkningen till tystnad\r\noch underkastelse och har nu också förbjudit Röda\r\nkorset att företa några som helst transporter inom\r\nområdet.</pre><pre>Situationen förvärras av den annalkande\r\nsvältkatastrofen där mellan åtta och nio miljoner\r\nmänniskor väntas drabbas. Sverige har gett ett\r\nbetydande humanitärt bistånd både genom\r\nUNICEF och andra organisationer. I detta\r\nsammanhang är det oerhört angeläget att påpeka\r\natt man måste se till att hjälpen når också andra än\r\ndiktatorns anhängare. Hittills har hjälpen i alltför\r\nstor utsträckning nått diktatorns anhängare.</pre><pre>Jag vill understryka vad Bengt Westerberg sade\r\ntidigare i debatten, nämligen att Sverige i allt större\r\nutsträckning måste medverka till att demokratiska\r\nsträvanden stöds i utvecklingsländerna. Bara om\r\ndemokrati råder kan mänskliga rättigheter\r\nupprätthållas. Bara om demokrati råder kan den\r\nekonomiska utvecklingen säkerställa drägliga\r\nmateriella förhållanden för landets invånare.</pre><pre>Herr talman! Slutligen vill jag ta upp övergreppen\r\nmot de mänskliga rättigheterna på betydligt\r\nnärmare håll, nämligen i Turkiet. Turkiet är ett land\r\nsom vill bekänna sig till den demokratiska sfären av\r\nEuropa. Trots detta är Turkiet ett av de oftast\r\nåterkommande länderna i Amnesty Internationals\r\nrapporter. Det är ständiga listor på försvinnanden,\r\nrapporter om tortyr inom polisen och om\r\nmänniskor som har satts i fängelse utan rättegång.\r\nDet är framför allt i sydöstra Turkiet som\r\növergreppen verkar vara värst. T.ex. kurderna är\r\nmycket allvarligt utsatta. Den rapport som kom i\r\ndag innehöll en lista på inte mindre än 22\r\nmänniskor som tagits av polisen och som man nu\r\nfruktar torteras i Turkiets utfrågningsceller.</pre><pre>Turkiet har ratificerat den Europeiska\r\nkonventionen mot tortyr den 25 februari 1988\r\nliksom FNs konvention mot tortyr. Sedan dess har\r\nemellertid Amnestys rapporter om tortyroffer inte\r\nvisat något som helst tecken på att sina.</pre><pre>Tjänstemännen är förbjudna att organisera sig,\r\noorganiserad arbetskraft favoriseras i\r\nregeringsstyrda kommuner och nästan 300\r\nmänniskor sitter sedan år tillbaka i fängelse i väntan\r\npå att deras dödsstraff skall verkställas.</pre><pre>Det är nu hög tid att Sverige åter agerar i\r\nEuroparådet. En undersökning har gjorts men\r\nTurkiet vill inte offentliggöra den. Det är alldeles\r\nklart att den innehåller uppgifter som man inte alls\r\nvill skall komma till Europas kännedom. Sverige\r\nbör kräva att en ny undersökning görs som visar en\r\nförbättring, eller också måste Turkiets medlemskap\r\ni Europarådet omprövas. Rådets krav på att\r\nmedlemsländerna skall respektera de mänskliga\r\nrättigheterna måste upprätthållas. Någon undantag\r\nför Turkiet får inte förekomma.</pre><pre>Sverige får inte förtröttas när det gäller att ständigt\r\nhävda de mänskliga rättigheterna i internationella\r\nsammanhang. Det gäller speciellt att agera för de\r\nsmå ländernas kamp för mänskliga och\r\ndemokratiska rättigheter. De storas konflikter\r\nuppmärksammas ändå.</pre><pre>Anf. 37 HANS GÖRAN FRANCK (s):</pre><pre>Fru talman! Fredsansträngningarna ökar nu på\r\nolika plan. En fredlig lösning i Mellanöstern kan\r\nvara i sikte. De som har argumenterat för kriget på\r\nbåda sidor har tillfogats betydande motgångar.\r\nUSAs negativa inställning till den sovjetiska\r\nfredsplanen stärker misstankarna om att det finns\r\nandra syften med de allierades militäraktion än att\r\ntvinga Irak ut ur Kuwait. Sverige måste aktivt agera\r\nmot att de allierade nu igångsätter sin markoffensiv\r\nsom kan leda till ett katastrofalt blodbad med ett\r\noändligt mänskligt lidande.</pre><pre>Fredsopinionen vinner i styrka. Aktionsgruppen\r\nför fred i Mellanöstern, som bildades den 5\r\nfebruari, har lyckats samla enskilda personer från\r\nalla olika fredsrörelser i vårt land.\r\nRiksdagledamöter från fem riksdagspartier finns\r\nockså med. Kraven som ställs är:</pre><pre>-- Irak ut ur Kuwait.</pre><pre>-- Stoppa kriget genom eld upphör.</pre><pre>-- Medge ingen vapenexport till de krigförande.</pre><pre>-- Dra tillbaka de allierade militära styrkorna och\r\nsänd fredsbevarande förband för att säkra\r\nvapenvilan.</pre><pre>-- Förhandla om en fredlig lösning.</pre><pre>-- Genomför en internationell\r\nMellanösternkonferens för fred, gärna i Sverige.</pre><pre>-- Öka de humanitära insatserna till krigets offer.</pre><pre>-- Ta initiativet till omfattande bistånd till de\r\nkrigshärjade länderna.</pre><pre>De är de enkla krav som aktionsgruppen har ställt.\r\nRunt om i landet genomförs demonstrationer och\r\nopinionsmöten med just dessa krav, som vinner allt\r\nstarkare gehör. Men det finns en rad andra\r\nproblem, som jag också något skall beröra.</pre><pre>Ett kollektivt säkerhetssystem är av stor betydelse\r\nför att upprätthålla fred världen. En ovillkorlig\r\nförutsättning för att det skall kunna fungera är att\r\ndet upprätthålls strikt och med konsekvens i alla\r\nsammanhang. Om så inte sker undergrävs\r\ntrovärdigheten.</pre><pre>Stormakterna har kunnat härja fritt i kraft av sin\r\nmakt och sin vetorätt i FN. Vi känner till de\r\naggressionshandlingar som exempelvis USA,\r\nSovjetunionen och Kina har vidtagit. Vem -- som är\r\nrealistisk -- kan tro att FN med vapenmakt kan\r\nagera mot USA, Sovjet, Kina eller någon annan\r\nstormakt? Stormakternas vetorätt är för övrigt ett\r\neffektivt medel mot militära FN-sanktioner om den\r\nriktar sig mot någon av dem. Det tar avsevärd tid\r\ninnan man kan hoppas på en sådan\r\nsinnesförändring hos stormakterna att ett\r\ntrovärdigt kollektivt säkerhetssystem kan\r\nupprätthållas.</pre><pre>Nu gäller det inte bara Kuwaits rätt till\r\nsjälvständighet. Det är också fråga om stora\r\noljeintressen, som världens ekonomiska\r\nstormakter vill ha kontroll över. Då kan man sätta\r\nin militära sanktioner. Då räcker det inte med\r\nekonomiska sanktioner. Då får ett krig kosta, på\r\nden ena sidan, 3 miljarder kronor om dagen. De\r\nekonomiska intressena är av allt att döma\r\nförklaringen till USAs krigsaktivistiska inställning.\r\nUSAs agerande i FN måste på nytt belysas.</pre><pre>Det gäller nu att verka för att återupprätta\r\nförtroendet för FN och att försvara FN-stadgan.\r\nFN-stadgan medger bruk av våld endast i två fall,\r\nnämligen individuellt eller kollektivt självförsvar\r\nenligt artikel 51 och efter beslut av säkerhetsrådet\r\nenligt artikel 42. Artikel 51 avser ett eller flera\r\nländers ställningstagande, vilket skall rapporteras\r\ntill FNs säkerhetsråd.</pre><pre>Beslut om militära åtgärder av FN kan enligt FN-\r\nstadgan bara fattas enligt artikel 42 och enligt de\r\nprocedurregler som finns. Det betyder att om FN\r\nskall föra krig skall det ske enligt dessa regler. Nu\r\nsäger FNs generalsekreterare, vilket inte har varit\r\nså tydligt tidigare, att det här inte är FNs krig. Han\r\när också angelägen om att det skall bli en fredlig\r\nlösning; i varje fall att man noggrant skall studera\r\ndet förslag som framlagts från Bagdad.</pre><pre>Det är inte förenligt med FN-stadgans anda och\r\nbokstav att i detta speciella fall göra en innovation\r\nav den, vilket angetts vara den rättmätiga grunden\r\nför säkerhetsrådets resolution 678. En rad skäl talar\r\ndäremot. Då FN som organisation genomgår\r\nbetydande förändringar i vitaliserande och\r\nförstärkande riktning för att säkra fred och\r\nsäkerhet bör givetvis inte FN göra en innovation av\r\nstadgan som leder till, eller riskerar medföra, ett\r\nstorkrig som sätter världsfreden i fara.</pre><pre>I sådana situationer bör FN-stadgan i stället följas\r\nstrikt. Viktiga förändringar av stadgan bör inte ske\r\ngenom innovationer utan genom beslut av FNs\r\ngeneralförsamling på det sätt som föreskrivs i\r\nkapitel 18 i stadgan. Innovationer var och är under\r\nföreliggande omständigheter i hög grad olämpliga.</pre><pre>Olämpligheten blir än större då resolution 678 inte\r\ninnehåller några inskränkningar när det gäller de\r\nbefullmäktigade staternas militära agerande vare\r\nsig i tid eller rum. De allierade styrkorna har fått i\r\nstort sett fria händer i krigföringen, vilket fått\r\nförödande konsekvenser för civilbefolkningen.</pre><pre>Förutsättningarna för att stoppa kriget är nu mer\r\ngynnsamma. Sovjetunionens fredsplan bör\r\nstuderas noga och behandlas i positiv anda, då det\r\nsynes vara ett viktigt bidrag för att uppnå en fredlig\r\nlösning av konflikten.</pre><pre>De krigsaktiva krafternas inflytande över\r\nopinionen minskar. Fredsopinionen här och ute i\r\nvärlden har uppnått en framgång som måste följas\r\nav en stegrad kamp för att stoppa kriget och uppnå\r\nen varaktig fred i Mellanöstern.</pre><pre>En FN-ledd breddad internationell\r\nMellanösternkonferens bör beslutas redan nu och\r\ngenomföras snarast möjligt, gärna i Sverige. Syftet\r\nbör vara att säkra folkens självbestämmanderätt i\r\nregionen, inkl. de palestinska och kurdiska folken.</pre><pre>Det är nödvändigt att öka de humanitära insatserna\r\nför krigets offer inte minst i Kuwait och Irak.\r\nInitiativ bör också tas till planering av ett\r\nomfattande internationellt bistånd till de\r\nkrigshärjade länderna.</pre><pre>Genom en samlad fredsinsats skapas\r\nförutsättningar, inte bara för en fredlig lösning av\r\nkonflikten i Mellanöstern, utan även för att\r\nåterupprätta och stärka förtroendet för FN.</pre><pre>I detta anförande instämde Anita Johansson (s).</pre><pre></pre><pre>Anf. 38 MARGARETA FOGELBERG\r\n(fp):</pre><pre>Fru talman! Jag hade valt att debattera det svenska\r\nbiståndet och krav på mänskliga rättigheter i\r\nmottagarlandet. Jag valde exemplet Cuba. Men\r\nförst vill jag i svensk översättning få läsa upp ett\r\nöppet brev till Sveriges parlament och folk. Brevet\r\när daterat Havanna, Cuba, den 2 januari 1991.</pre><pre>''Kära vänner!</pre><pre>Jag sänder er vår broderliga hälsning och vår\r\ntacksamhet över det stöd som ni givit vårt land\r\ngenom åren. Vi vet att er hjälp är motiverad av er\r\nönskan till samarbete med vårt folk, i\r\növerensstämmelse med svenskarnas humanitära\r\nsinnelag.</pre><pre>Vi utgör ingen officiell röst, vi är en kristen rörelse\r\nsom söker förändra vårt samhälle mot demokrati\r\noch frihet med fredliga medel.</pre><pre>Vi är rösten från det folk som inte har någon röst,\r\noch även om vi å ena sidan kommer att vara fortsatt\r\ntacksamma för er generösa hjälp, vill vi å andra\r\nsidan påminna er om att: 'Människan lever icke av\r\nbröd allena, utan också av de ord som utgår från\r\nHerrens mun.'</pre><pre>-- -- --</pre><pre>Men, även om er materiella hjälp har ett högt värde\r\nför oss, för folket, så kommer er förståelse, er\r\nsolidaritet och ert moraliska stöd för målet om\r\ndemokratisering och försoning i Cuba att ha ett\r\nännu större andligt värde.</pre><pre>Gud välsigne och vare med alla familjer i Sverige.</pre><pre>Med broderlig hälsning</pre><pre>Oswaldo José Payá Sardin as''</pre><pre>Detta, fru talman, och värderade riksdagskolleger,\r\när en bön om hjälp från en av de många kubaner\r\nsom på hemmaplan kämpar för en annan tingens\r\nordning och genom fredliga medel hoppas nå en\r\nutveckling mot demokrati och mänskliga\r\nrättigheter, inte minst yttrandefrihet.</pre><pre>Den kubanske enpartistatens ideologi, marxism-\r\nleninismen, har alls inte givit åt var och en efter\r\nhans behov, lika litet som var och en bidragit efter\r\nsin förmåga. Det finns över huvud taget inget\r\nkollektivistiskt statssystem som kan visa upp ett\r\nsamhälle där alla med liv och lust arbetar för det\r\ngemensamma bästa, där människor vårdar och\r\nutvecklar vad man gemensamt äger. Det är precis\r\ntvärtom, och Cuba utgör inget undantag. Det är\r\nplågsamt att se förfallet i denna örepublik, som\r\nhade kunnat vara ett paradis mitt i ett varmt och\r\nvänligt hav.</pre><pre>Fru talman! För mig är det fullkomligt obegripligt\r\nhur svenska regeringar under en lång följd av år har\r\nkunnat pumpa in biståndsmiljoner till Cuba utan\r\nkrav på motprestationer eller utan att ens kritisera\r\ndet diktatoriska systemet. Så som Sveriges bistånd\r\nanvänds i dag finns det all anledning att ifrågasätta\r\nvilket värde det har för Cubas folk.</pre><pre>Man kan ju invända att det hör till ett lands inre\r\nangelägenheter hur det behandlar sina egna\r\nmedborgare. Men så länge Cuba tillhör\r\nvärldssamfundet genom sitt medlemskap i FN och\r\nhar bundit sig för en rad av de resolutioner som\r\ntalar om mänskliga rättigheter, så länge får Cuba\r\nfinna sig i att ta emot kritik. Arresteringar och\r\nfängslande av regimkritiker, utan föregående\r\nrättegång och utan tillgång till juridiskt biträde, kan\r\ninte få fortgå opåtalat, lika litet som vi stillatigande\r\nfår acceptera att människor utsätts för tortyr,\r\ndrogning och annan kränkande behandling i\r\nfängelser och polisarrester.</pre><pre>Fru talman! Cubas ekonomi har aldrig varit så dålig\r\nsom nu. Östtyskland finns inte längre, så därifrån\r\nkommer det ingen hjälp. Sovjetunionen har alltför\r\nmycket av egna bekymmer för att längre ha råd att\r\nbistå Cuba. Den viktigaste exportvaran, socker, har\r\nett mycket lågt värde på världsmarknaden, och\r\nutan gångbar valuta börjar såväl energi som\r\nlivsmedel att ta slut. Man skulle kunna tro att Fidel\r\nCastro i en sådan situation inte har något annat val\r\nän att släppa loss litet fri företagsamhet för att\r\nåtminstone ge kubanerna en chans att själva hålla\r\nsvälten från dörren. Men någon annan\r\nsinnesändring än en ännu oförsonligare attityd till\r\nsina kritiker går inte att utläsa av hans handlande.</pre><pre>Vartefter som den kommunistiska världen, så när\r\npå Kina, håller på att rämna stärks Fidel Castro i\r\növertygelsen att han är den siste försvararen av den\r\nenda sanna marxism-leninismen. ''Kuba tar inte ett\r\nsteg tillbaka, inte ens för att ta sats'', har han sagt. I\r\nsitt nyårstal till folket var budskapet ''hellre går jag i\r\ndöden med mitt folk, än ger efter för någon form av\r\nkapitalism''. Över Kubas gator och husfasader lyser\r\nparollen ''socialism eller döden'' som har fått\r\nersätta den tidigare maningen ''fäderneslandet eller\r\ndöden''.</pre><pre>Missnöjet bland kubanerna är stort. Ungdomen är\r\ndesillusionerad, för att inte säga demoraliserad,\r\noch kriminaliteten ökar snabbt. De unga\r\ngenomskådar dubbelmoralen och inser det\r\nlögnaktiga i alla planer, prognoser och\r\nproduktionsresultat som visas i TV medan\r\nbutikshyllorna gapar nästan tomma, matköerna\r\nbara växer och oxkärrorna får ta vid där lastbilarna\r\nhar givit upp.</pre><pre>Men oppositionen har svårt att göra sig hörd i ett\r\nkorrumperat system. Medborgarkontrollen är så\r\ngott som total genom de s.k. kommittérna till\r\nrevolutionens försvar. De finns i varje\r\nbostadsområde och är regelrätta angivericentraler\r\nmed förgreningar till säkerhetspolisen.</pre><pre>Trots svårigheterna finns det kubaner som hoppas\r\npå en bättre framtid och önskar ett värdigare liv åt\r\nfolket, människor likt Oswaldo Payá i den\r\nkristdemokratiska rörelsen, vars idéer sprider sig\r\nsom ringar på vattnet. Även om de lägger vikten vid\r\nolika krav arbetar alla MR-grupper i Kuba mot\r\nsamma mål. Det gäller fria val, flerpartisystem,\r\namnesti åt politiska fångar, rätten till juridiskt stöd\r\nvid rättegångar liksom rätten att fritt uttrycka sig i\r\ntal och skrift.</pre><pre>Utanför Kuba finns den nybildade, tvärpolitiska\r\nkubanska demokratiska plattformen. Det är en\r\nopinionsbildare och pådrivare för moraliskt stöd åt\r\ndem som inifrån Kuba arbetar för en fredlig\r\nförändring. Ingen önskar ett nytt Rumänien.</pre><pre>Både USA och Sovjetunionen skulle verksamt\r\nkunna bidra till att sänka den politiska\r\ntemperaturen i denna del av världen. Sovjet genom\r\natt helt upphöra med sitt stöd till Kuba, och USA\r\ngenom att avbryta den verkningslösa\r\nhandelsblockaden, som ironiskt nog är Fidel\r\nCastros bästa argument för att inte förändra\r\nnågonting alls. Så länge den intensiva propagandan\r\nutpekar den illvillige grannen i norr som roten till\r\nallt ont är det inte alldeles uppenbart för kubanerna\r\natt landets svårigheter beror av de egna politiska\r\noch ekonomiska systemfelen.</pre><pre>Både Förenta nationerna, Röda korset och Amesty\r\ninternational har vid flera upprepade tillfällen\r\npåtalat Kubas brott mot mänskliga rättigheter.\r\nSverige borde liksom EG omedelbart dra tillbaka\r\nsitt bistånd till dess att den kubanska statsledningen\r\nvisar sin vilja att respektera kravet på mänskliga\r\nrättigheter, yttrandefrihet och en human\r\nbehandling av sina medborgare.</pre><pre>Fru talman! Både i vår närhet och längre bort i\r\nvärlden är människor utsatta för våld och\r\norättvisor. Varje dag får sin beskärda del av en\r\naldrig sinande ström av rapporter. Ju grymmare de\r\när desto mer attraherar de världens intresse. Men\r\nför den skull får vi inte svikta i vårt stöd till dem som\r\nutan att använda våld strävar efter demokrati och\r\npolitisk frihet även inom suveräna stater.</pre><pre>Den utrikespolitiska debatten var härmed avslutad.</pre><pre>4 § Ärenden som skall hänvisas till utskott</pre><pre>Propositionerna</pre><pre>1990/91:84 till utrikesutskottet</pre><pre>1990/91:96 till socialutskottet</pre><pre>5 § Meddelande om remissdebatt</pre><pre>Anf. 39 FÖRSTE VICE TALMANNEN:</pre><pre>Vid remiss till utskott av regeringens proposition\r\n1990/91:88 Energipolitiken kommer\r\nindustriminister Rune Molin att närvara med\r\nanledning av att två ledamöter från miljöpartiet har\r\nanmält att de vill yttra sig i anslutning till remissen.</pre><pre>6 § Bordläggning</pre><pre>Anmäldes och bordlades</pre><pre>Proposition</pre><pre>1990/91:88 Energipolitiken</pre><pre>Motionerna</pre><pre>med anledning av prop. 1990/91:74 Ändring i\r\nväxtförädlarrättslagen (1971:392):</pre><pre>1990/91:L16 av Elisabet Franzén m.fl. (mp)</pre><pre>med anledning av prop. 1990/91:78 Internationellt\r\nungdomsutbyte:</pre><pre>1990/91:Kr10 av Ylva Johansson m.fl. (v)</pre><pre>1990/91:Kr11 av Ingrid Sundberg m.fl. (m)</pre><pre>1990/91:Kr12 av Larz Johansson m.fl. (c)</pre><pre>med anledning av prop. 1990/91:80 Rättskipningen\r\ni socialförsäkringsmål:</pre><pre>1990/91:Ju21 av Ingbritt Irhammar m.fl. (c)</pre><pre>1990/91:Ju22 av Allan Ekström (m)</pre><pre>1990/91:Ju23 av Lennart Andersson m.fl. (s)</pre><pre>1990/91:Ju24 av Anita Modin m.fl. (s)</pre><pre>1990/91:Ju25 av Lars Werner m.fl. (v)</pre><pre>med anledning av prop. 1990/91:83 Försäljning av\r\nstatens aktier i Svenska Petroleum Exploration\r\nAB, m.m.:</pre><pre>1990/91:N15 av Per Westerberg m.fl. (m)</pre><pre>1990/91:N16 av Lars Norberg m.fl. (mp)</pre><pre>med anledning av prop. 1990/91:86 Polisens\r\nåtgärder i samband med ingripanden mot\r\nungdomar:</pre><pre>1990/91:Ju26 av Lars Werner m.fl. (v)</pre><pre>7 § Anmälan om frågor</pre><pre>Anmäldes att följande frågor framställts</pre><pre>den 19 februari</pre><pre>1990/91:429 av Berith Eriksson (v) till\r\nutrikesministern om bombningarna i Irak och den\r\nkurdiska befolkningen:</pre><pre>Enligt uppgifter som framkommit i turkiska\r\nmassmedia förekommer bombangrepp på båda\r\nsidor av den turkisk--irakiska gränsen. Bomber\r\nfälls i Kurdistans turkiska del. Radio Teheran talar\r\nom 20 000 döda i Iraks kurdiska områden.</pre><pre>Jag vill därför fråga utrikesministern:</pre><pre>Ingår även detta i FN-uppdraget att köra ut Irak ur\r\nKuwait?</pre><pre>den 20 februari</pre><pre>1990/91:430 av Hans Göran Franck (s) till\r\nstatsrådet Anita Gradin om vapenexport till länder\r\nsom deltar i kriget vid Persiska viken:</pre><pre>Enligt gällande riktlinjer för krigsmaterielexport\r\nskall tillstånd inte beviljas för export till stat, som\r\nbefinner sig i väpnad konflikt med annan stat.\r\nFråga är nu i vilken utsträckning det är aktuellt att\r\npröva ansökningar om tillstånd till krigförande\r\nländer vid Persiska viken under den närmaste tiden.\r\nDet har angetts att vapenexport skulle kunna\r\nmedges på grund av FNs ställningstagande.</pre><pre>Det föreligger inte i detta fall någon folkrättsligt\r\ntvingande förpliktelse att leverera vapen till\r\nkrigförande. FNs generalsekreterare har förklarat\r\natt det inte är FNs krig, och det förs inte heller\r\nunder FN-flagg.</pre><pre>På grund av det anförda får jag ställa följande fråga\r\ntill handelsminister Anita Gradin.</pre><pre>I vilken utsträckning är det aktuellt att under den\r\nnärmaste tiden pröva framställningar om\r\nvapenexporttillstånd till de krigförande och är\r\nregeringen beredd att förklara att ingen\r\nvapenexport till de krigförande vid Persiska viken\r\nskall medges så länge kriget pågår?</pre><pre>1990/91:431 av Gudrun Schyman (mp) till\r\nstatsrådet Anita Gradin om Karlskronavarvets\r\nleverans i februari av två minsvepare:</pre><pre>Enligt uppgifter i massmedia levererade\r\nKarlskronavarvet i förra veckan två stycken\r\nradiostyrda minsvepare av typ ''SAM''. Enligt\r\nsamma uppgifter var leveransen avsedd för FN-\r\nstyrkorna i Persiska viken, något som\r\nKarlskronavarvets vd varken ville bekräfta eller\r\ndementera.</pre><pre>Om tre månader kommer SCBs statistik över\r\nlevererade krigsfartyg t.o.m. februari månad, med\r\nuppgifter om mottagarland, antal båtar och\r\nsumman pengar.</pre><pre>Min fråga är:</pre><pre>Är utrikeshandelsministern beredd att redan nu\r\nbringa klarhet i den ovan nämnda leveransen?</pre><pre>1990/91:432 av Hans Göran Franck (s) till\r\nstatsrådet Lena Hjelm-Wallén om krigets offer i\r\nKuwait och Irak:</pre><pre>Sverige har beslutat om betydande insatser till de\r\nkrigsdrabbade i Mellanöstern. Större delen av\r\ndenna hjälp går till fältsjukhuset i Saudiarabien. En\r\nringa del av hjälpen lämnas till krigets offer som\r\nbefinner sig i Kuwait och Irak. Internationella röda\r\nkorset kan kanalisera hjälp till krigsoffren i Kuwait\r\noch Irak.</pre><pre>På grund av det anförda får jag ställa följande fråga\r\ntill statsrådet Lena Hjelm-Wallén.</pre><pre>I vilken utsträckning och till vilket belopp har\r\nSverige lämnat humanitär hjälp till krigets offer i\r\nKuwait och Irak samt vilka åtgärder kommer att\r\nvidtas för att utöka stödet till krigsdrabbade\r\nmänniskor som vistats i dessa länder?</pre><pre>8 § Kammaren åtskildes kl. 15.20.</pre><pre>Förhandlingarna leddes</pre><pre>av talmannen från sammanträdets början t.o.m. 3 §\r\nanf. 9 (delvis),</pre><pre>av förste vice talmannen därefter t.o.m. anf. 18\r\n(delvis),</pre><pre>av andre vice talmannen därefter t.o.m. anf. 36\r\n(delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}