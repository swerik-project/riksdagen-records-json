{"dokumentstatus":{"dokument":{"hangar_id":"2349157","dok_id":"GI0913","rm":"1994/95","beteckning":"13","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"13","slutnummer":"0","datum":"1994-10-21 00:00:00","systemdatum":"2005-10-27 13:36:16","publicerad":"1994-10-21 00:00:00","titel":"Riksdagens snabbprotokoll 1994/95:13 Fredagen den 21 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{A5C92A35-54F0-4537-88B2-4C55DB79907D}","dokument_url_text":"http://data.riksdagen.se/dokument/GI0913/text","dokument_url_html":"http://data.riksdagen.se/dokument/GI0913","dokumentstatus_url_xml":"http://data.riksdagen.se/dokumentstatus/GI0913","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:13</div>\r\n<div class=\"sidhuvud_datum\">Fredagen den 21 oktober</div>\r\n<div class=\"sidhuvud_klockslag\">Kl. 9.00 12.37</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor\r\n______________________________________________________________________________</pre><pre>\r\n1 §  Avsägelser</pre><pre>Andre vice talmannen meddelade att Krister\r\nSkånberg (mp) anhållit om att fr.o.m. den 21 oktober\r\nbli entledigad från uppdraget som ledamot av\r\nriksdagen.</pre><pre>Kammaren biföll denna avsägelse.</pre><pre>Andre vice talmannen meddelade att Kristina\r\nPersson (s) avsagt sig uppdraget att vara ledamot i\r\nfinansutskottet.</pre><pre>Kammaren biföll denna avsägelse.</pre><pre>2 §  Anmälan om kompletteringsval till\r\nfinsnsutskottet och utrikesutskottet</pre><pre>Andre vice talmannen anmälde</pre><pre>dels att Socialdemokratiska riksdagsgruppen på\r\ngrund av uppkomna vakanser anmält Susanne\r\nEberstein som ledamot i finansutskottet efter Kristina\r\nPersson och Kristina Persson som suppleant i\r\nfinansutskottet efter Susanne Eberstein,</pre><pre>dels att Moderata samlingspartiet riksdagsgrupp\r\nunder Bertil Perssons ledighet anmält hans ersättare\r\nPercy Liedholm som suppleant i utrikesutskottet och i\r\nsocialutskottet.</pre><pre>Andre vice talmannen förklarade valda till</pre><pre>ledamot i finansutskottet\r\nSusanne Eberstein (s)</pre><pre>suppleant i finansutskottet\r\nKristina Persson (s)</pre><pre>suppleant i utrikesutskottet\r\nPercy Liedholm (m)</pre><pre>suppleant i socialutskottet\r\nPercy Liedholm (m)</pre><pre>3 §  Ny riksdagsledamot, m.m.</pre><pre>Upplästes och lade till handlingarna följande från\r\nvalprövningsnämnden inkomna</pre><pre>Berättelse om granskning av bevis för\r\nriksdagsledamot och ersättare för riksdagsledamöter\r\nTill valprövningsnämnden har från\r\nRiksskatteverket inkommit bevis om att Kia\r\nAndersson (mp), Torslanda, utsetts till ny ledamot av\r\nriksdagen fr.o.m. den 19 oktober 1994 sedan Claes\r\nRoxbergh (mp) avsagt sig sitt uppdrag som\r\nriksdagsledamot. Från Riksskatteverket har också\r\ninkommit ny bilaga till tidigare utfärdade bevis för\r\nersättare för riksdagsledamot.\r\nValprövningsnämnden har denna dag granskat\r\nbeviset för den nye ledamoten och den nya bilagan till\r\nbevis för ersättare och därvid funnit att de blivit\r\nutfärdade i enlighet med 15 kap. 1 § vallagen.\r\nStockholm den 20 oktober 1994\r\nLars Tottie/\r\nSven-Georg Grahn</pre><pre>\r\n 4 §  Hänvisning av ärenden till utskott</pre><pre>Föredrogs och hänvisades\r\nPropositioner\r\n1994/95:17 till lagutskottet\r\n1994/95:37 till socialförsäkringsutskottet\r\n1994/95:49 och 58 - 59 till lagutskottet</pre><pre>5 §  Allmänpolitisk debatt (forts. från prot.\r\n12)</pre><pre>\r\nSocialpolitik m.m.</pre><pre>Anf.  1  GULLAN LINDBLAD (m):\r\nFru talman! Utan någon som helst sidvördnad mot\r\nstatsrådet Hedborg beklagar jag att socialministern\r\ninte är närvarande vid denna första socialpolitiska\r\ndebatt efter regeringsskiftet.\r\nEnligt regeringsförklaringen ser den\r\nsocialdemokratiska regeringen som en av sina främsta\r\nuppgifter att \"värna och utveckla välfärden\". Jag vill\r\npåstå att samtliga riksdagspartier torde ha detta som\r\nsin målsättning. Men det råder kanske en viss skillnad\r\nmellan partierna dels om vad vi menar med social\r\nvälfärd, dels om vägen att nå målet.\r\nFör oss moderater är själva grunden till välfärd en\r\ngod stabil samhällsekonomi, väl fungerande små\r\ngemenskaper och ett personligt ansvarstagande för sig\r\nsjälv och sina närstående, samtidigt som det skall\r\nfinnas ett gemensamt ansvar för att alla skall kunna\r\nkänna social trygghet vid t.ex. sjukdom, arbetslöshet\r\neller ålderdom. Det skall finnas stor frihet att utforma\r\nsitt eget liv under ansvar för sig själv och andra. Det\r\nskall också finnas valfrihet mellan olika alternativ\r\näven när det gäller vård, omsorg och sociala\r\ntrygghetssystem, som vi alla på något sätt blir\r\nberoende av i olika skeden av livet.\r\nDet är också viktigt att ta till vara all den idealitet\r\nsom finns hos organisationer och enskilda i arbete för\r\nsina medmänniskor.\r\nRegeringen anser att årets val har visat att\r\nmedborgarna slår vakt om \"den svenska modellen\"\r\noch att den generella välfärdspolitiken skall utvecklas.\r\nVad menas då med \"den svenska modellen\", ett\r\nbegrepp som hitintills närmast har sammanknippats\r\nmed arbetsmarknadspolitiken? Är det en fullständig\r\nåtergång till offentliga monopol och till politikers\r\ntotala beslutanderätt över människors liv?\r\nRegeringsförklaringen som helhet är en mycket\r\nflummig produkt. Och efter att ena dagen ha hört\r\nskolministerns uttalande om skolpengen och nästa dag\r\nett återtagande av hennes utsago från en ledamot i\r\nutbildningsutskottet, vet man över huvud taget inte\r\nvad som gäller. Men så mycket framstår klart att det\r\nmesta av vad den borgerliga regeringen har\r\nåstadkommit av valfrihetsreformer kommer att rivas\r\nupp. Vårdfrågorna kommer senare att tas upp av\r\nLiselotte Wågö, men jag vill gärna veta om det som\r\nhar sagts om vården och om en återgång till\r\nlandstingsmonopolet äger giltighet även för den\r\növriga sociala sektorn.\r\n\"Starta inte eget\", säger socialministern i\r\ntidningen Dagens Medicin myndigt, t.ex. om läkare\r\noch sjukgymnaster i vården. Gäller samma bistra\r\nbesked för sjuksköterskor,\r\nålderdomshemsföreståndare och barnomsorgspersonal\r\ni kommunerna? Jag har inte minst i valrörelsen mött\r\nmånga kvinnor inom barnomsorg och äldreomsorg\r\nsom är lyckliga över att finna utlopp för sin\r\nkreativitet, sina idéer och sin längtan att göra det allra\r\nbästa för barn eller åldringar i egen småskalig\r\nverksamhet. Skall det sättas stopp för fortsatta\r\nkommunala entreprenader nu när kommuner och\r\nlandsting har färgats röda? Kommer lex Pysslingen,\r\nsom förbjuder alternativ barnomsorg, att återinföras\r\neller kommer barnomsorgspersonal även\r\nfortsättningsvis att kunna bedriva egen verksamhet?\r\nDetta är viktiga frågor när det gäller människors\r\nvalfrihet mellan olika alternativ inom omsorgen och\r\nockså när det gäller alla de kvinnor som tidigare har\r\nvarit helt beroende av de offentliga monopolen.\r\nSkall vi nu gå tillbaka till kommunala och\r\nlandstingskommunala monopol? Det är en viktig\r\nfråga. Är det detta som avses med \"den svenska\r\nmodellen\"? Är det inte ens det faktum att privat\r\nbedriven omsorg oftast ställer sig billigare för det\r\noffentliga en anledning till att tillåta även alternativ\r\nverksamhet? Det är viktigt att statsrådet ger oss ett\r\nsvar på denna fråga till ledning för kommunerna.\r\nOch familjepolitiken? Vi vet nu att regeringen\r\ntänker göra allvar av sitt hot i valrörelsen om att ta\r\nbort vårdnadsbidraget och därtill införa vissa\r\nsanktioner om man inte lever som regeringen lär.\r\nStatsrådet torde vara väl medveten om att ca 75 % av\r\nalla berättigade familjer har ansökt om\r\nvårdnadsbidrag. Det är inte av ekonomiska skäl som\r\nregeringen gör sin bortoperation. Vårdnadsbidraget är\r\nredan finansierat, och det skulle innebära en\r\nbetydande besparing för kommunerna med ett fortsatt\r\nvårdnadsbidrag och avdragsrätt för\r\nbarnomsorgskostnader. För många familjer är det just\r\ndetta lilla tillskott som vårdnadsbidraget ger som gör\r\natt familjen själv kan handha vården och fostran av de\r\nsmå barnen under något år. Det är många\r\nsmåbarnsföräldrar som i dag är förtvivlade över att\r\nbehöva ställa sig i arbetslöshets- och\r\nsocialbidragskön. Är detta den svenska modell som\r\nregeringen berömmer sig av? Är detta att sätta\r\n\"barnens behov och rättigheter i första rummet\", som\r\ndet står i regeringsförklaringen? Och för att inte tala\r\nom de kommunalskattehöjningar som nu väntar i\r\nmånga kommuner! Det är just de små -\r\nlåginkomsttagarna och deras familjer - som kommer\r\natt drabbas hårdast av socialdemokratisk politik. Det\r\när dessa familjer som socialdemokraterna säger sig\r\nvärna mest om. Detta framgick tydligt av ett TV-\r\nprogram häromkvällen.\r\nSå till den generella välfärden. Hur pass generell\r\när den egentligen i dag? Den är generell i den\r\nbemärkelsen att de flesta människor omfattas av de\r\nsociala systemen, men det enda riktigt generella\r\nsystemet är faktiskt barnbidraget som utgår lika för\r\nalla. Socialförsäkringssystemen ger mycket\r\nvarierande belopp och ställer också vissa krav för att\r\nersättning skall kunna utgå. Det generella system som\r\nden borgerliga regeringen införde med en allmän\r\narbetslöshetsförsäkring skall ni nu ta bort. Återigen\r\nhandlar det om ideologiska skäl. Det är viktigare med\r\nfackets makt än med en generell\r\narbetslöshetsförsäkring. Regeringen talar sannerligen\r\nmed kluven tunga.\r\nFör närvarande pågår det en utredning om sjuk-\r\noch arbetsskadeförsäkringarna. Det är en from\r\nförhoppning att utredarna skall vara lika konstruktiva\r\nsom Pensionsarbetsgruppen har varit - det vill jag\r\ngärna ge en eloge för. Det är därför litet svårt att\r\ndebattera just socialförsäkringarna i dag. I\r\npensionsfrågan har vi ju redan fattat ett principbeslut,\r\noch en uppföljningsgrupp, där statsrådet själv ingår,\r\narbetar nu med frågan.\r\nLåt mig slutligen säga några ord om den moderata\r\ninställningen till socialförsäkringarna. Det är\r\nnödvändigt att göra det, eftersom det i den politiska\r\ndebatten - inte minst i fackförbundspressen under\r\nvalrörelsen - florerat de mest befängda påståenden\r\nom vad moderat socialpolitik innebär. Låt mig erinra\r\nom att vi när det gäller många av de stora\r\nförändringar som har skett på senare år har haft en\r\nbred enighet, bl.a. vid krisuppgörelserna. De\r\nbesparingar som har gjorts har varit nödvändiga av\r\nsamhällsekonomiska skäl. Men de borde ha gjorts\r\nlångt tidigare enligt de förslag som vi moderater har\r\nlagt fram under många år. Då hade besparingarna inte\r\ndrabbat människor så hårt. Man hade haft tid på sig.\r\nSystemen tilläts att gå så långt att de urartade och\r\ninte kunde bära sina egna kostnader. Förändringarna\r\nhar nu bidragit till att vi har fått ett sundare\r\nförhållningssätt till försäkringarna, ett större eget\r\nansvarstagande och en ökad respekt för de sociala\r\nsystemen. I förlängningen torde detta innebära att vi\r\nockså i framtiden kommer att kunna ge människor ett\r\ngott skydd.\r\nI det moderata handlingsprogrammet slår vi fast\r\natt medborgarna skall vara obligatoriskt försäkrade,\r\natt försäkringen skall motsvara en viss del av\r\ninkomsten och att det alltid skall finnas en viss\r\nminiminivå för alla, oavsett om man betalar sina\r\navgifter eller ej. Det förutsätter en offentlig\r\nfinansiering, dvs. en skattefinansiering.\r\nVi vill öka den enskildes ansvar genom något\r\nlägre ersättningsnivåer men med möjlighet till\r\nkompletterande försäkringar. Vi vill ha ett ökat\r\nsamband mellan avgifter och förmåner. Vi håller\r\nöppet för att även privata försäkringsbolag skall\r\nkunna teckna försäkringar. Men observera: Ingen\r\nskall stå utanför den sociala tryggheten.\r\nVi menar att egenavgifter bör införas, men då\r\nskall dessa avgifter vara avdragsgilla. Vi anser vidare\r\natt arbetsskadeförsäkringen bör vara parternas ansvar.\r\nFör närvarande förs en, vill jag säga, konstruktiv\r\ndebatt vad gäller socialförsäkringarna, ofta mycket\r\nlångtgående, av inte minst socialdemokratiska\r\ndebattörer. Att döma av vad som synes har den\r\ndebatten tyvärr inte nått detta hus eller regeringen.\r\nMen den debatten är nödvändig. Vi har alla ett ansvar\r\nför att försäkringarna är robusta och stabila och att vi\r\näven i framtiden kan räkna med en social trygghet.\r\nFru talman!  I regeringsförklaringen talas det\r\nmycket om samarbete och samförstånd. Det är därför\r\nav mycket stort intresse för oss som arbetar med de\r\nsociala frågorna - personligen har jag gjort det i över\r\n30 år, dvs. hela min arbetsföra tid. Jag vill veta om det\r\nfinns någon innebörd bakom dessa ord, eller om det är\r\nsom vi misstänker och som vi hittills har funnit det\r\nvara, att det egentligen enbart rör sig om\r\nåterställarpolitik, dvs. en politik om att riva upp allt\r\nden borgerliga regeringen har åstadkommit och att\r\nsöka konfrontation.</pre><pre>Anf.  2  ROLAND LARSSON (c):\r\nFru talman!  Fru statsråd, av socialpolitik\r\nintresserade ledamöter!\r\nSverige behöver ett nytt välfärdssystem, ett\r\nvälfärdssystem som är rättvisare mot de ekonomiskt\r\nsvagaste grupperna än det vi har i dag och som\r\nomfattar alla, även dem som i dag faller mellan\r\nmaskorna i trygghetsnätet. Vi behöver ett\r\nvälfärdssystem där den enskilde alltid har möjlighet\r\natt välja hur han skall inrätta sitt liv och formerna för\r\nden vård han behöver.\r\nVi behöver ett välfärdssystem som är hållbart över\r\ntiden och som oavsett upp- eller nedgångar i\r\nekonomin är fullt ut finansierat, som inte lämnar stora\r\nunderskott efter sig till våra barn och barnbarn, ett\r\nsystem där varje generation betalar för sig och där\r\nsamhället har full kontroll över kostnaderna.\r\nCenterpartiet har utvecklat och kan erbjuda ett\r\nsådant nytt och bättre välfärdssystem, som både är\r\ngenerellt i ordets rätta bemärkelse och ger en bättre\r\ngrundtrygghet för alla.\r\nHuvudkomponenterna i detta nya välfärdssystem\r\när:\r\nEn arbetslvisförsäkring skapad genom en\r\nsammanslagning av den nuvarande\r\narbetslöshetsförsäkringen och socialförsäkringen.\r\nEtt barnkonto skapat genom en sammanslagning\r\nav den nuvarande föräldraförsäkringen,\r\nvårdnadsbidraget och barnbidraget.\r\nEtt nytt pensionssystem som i huvudsak följer\r\nPensionsberedningens förslag.\r\nEn förändrad socialtjänstlag som fångar upp de\r\nselektiva behoven och som ger ökad valfrihet för den\r\nenskilde.\r\nEn vidareutveckling av valfriheten inom vård och\r\nomsorg.\r\nSist men inte minst en förändrad finansiering som\r\ni allt väsentligt bygger på         principerna:\r\nbetalningsansvar efter bärkraft, att varje generation\r\nbetalar för sig och att den som beslutar också skall\r\nbära kostnaderna.\r\nPå Centerns initiativ har vi nu fått en\r\narbetslöshetsförsäkring som omfattar alla. Det har\r\nvarit en oerhörd svaghet i det gamla\r\nsocialdemokratiska systemet att väldigt många\r\nmänniskor, framför allt yngre, har stått utan\r\nförsörjningsskydd vid arbetslöshet. Det vore ytterst\r\nbeklagligt om nu socialdemokraterna skulle ändra på\r\ndetta. På den punkten är det därför på sin plats att\r\nväljarna och alla berörda omgående får ett besked.\r\nFrån Centern har vi sett den allmänna\r\narbetslöshetsförsäkringen som ett första steg mot vad\r\nvi kallar en allmän arbetslivsförsäkring.\r\nVi föreslår att arbetslöshetsförsäkringen och\r\nsocialförsäkringen förs samman till en försäkring,\r\nsom omfattar alla som står till          arbetsmarknadens\r\nförfogande och där ersättningen är densamma både\r\nvid arbetslöshet och vid sjukdom.\r\nDenna nya försäkring skall vara uppbyggd och\r\nfinansierad på tre nivåer. Den första nivån med ett\r\ngrundskydd innebär att ersättning, oavsett\r\narbetsinkomst, utgår lika till alla motsvarande ungefär\r\ndagens ersättning från KAS. Denna grundnivå skall\r\nvara finansierad över statsbudgeten.\r\nDen andra nivån skall ha en inkomstrelaterad del\r\ndär ersättning utgår med 80 % av inkomstbortfallet\r\nupp till en normalinkomst för en industriarbetare.\r\nDenna nivå skall vara obligatorisk och finansierad\r\nmed egenavgifter enligt försäkringsprinciper.\r\nEn tredje nivå skall täcka 80 % av\r\ninkomstbortfallet över vad en normal industriarbetare\r\ntjänar. Den delen i försäkringen skall vara frivillig och\r\nhelt baserad på privata försäkringslösningar.\r\nPå det här viset skapas både ett bättre grundskydd\r\nför dem som genom dagens kvalifikationsregler inte\r\nomfattas av nuvarande system och en större rättvisa\r\nför dem som har låga inkomster.\r\nEn av fördelarna med vår arbetslivsförsäkring är\r\natt den lyfter ut en stor del av finansieringen ur\r\nstatsbudgeten. Det innebär naturligtvis i sig inte lägre\r\nkostnader. Men det kräver att det alltid finns en\r\nfullständig balans mellan kostnader och intäkter i\r\nsystemet. Varje generation måste svara för sina\r\nkostnader.\r\nDen andra komponenten i Centerns nya\r\nvälfärdssystem är barnkontot. Barnkontot är en\r\nvidareutveckling av vårdnadsbidraget och innebär att\r\nvårdnadsbidraget, föräldraförsäkringen och\r\nbarnbidraget för förskolebarn slås samman till ett\r\nbarnkonto. Beloppet blir lika för alla barn och utgår\r\nsåledes från barnets behov och inte från föräldrarnas\r\ninkomst.\r\nRigmor Ahlstedt kommer senare under debatten\r\natt återkomma till förslaget till barnkonto.\r\nDen tredje komponenten i Centerns nya\r\nvälfärdssystem är ett nytt pensionssystem. Centern\r\nstår i allt väsentligt bakom Pensionsberednings förslag\r\noch de principer som riksdagen lagt fast. Det står helt\r\ni överenstämmelse med de principer för ett nytt\r\nvälfärdssystem som jag nyss redovisade. Det ger ett\r\nbättre grundskydd, det ökar valfriheten och det har en\r\növer tiden hållbar finansiering.\r\nVisserligen skulle vi gärna ha sett en högre nivå\r\nän den som i dag föreslås. Men det är mer en\r\nresursfråga som vi kan återkomma till senare.\r\nFru talman!  En fjärde komponent är en förändring\r\nav socialtjänstlagen så att den blir tydligare än dagens\r\nbåde vad gäller de skyldigheter som kommunerna har\r\ni fråga om vård och service och vad gäller\r\nfinansieringsansvaret. Lagen behöver naturligtivs\r\nanpassas till den föreslagna arbetslivsförsäkringen.\r\nDet ekonomiska bistånd som i dag betalas ut inom\r\nramen för socialbidragsnormen skulle tillgodoses och\r\nfinansieras helt inom ramen för en\r\narbetslivsförsäkring. Därmed skulle socialtjänsten\r\nkunna koncentrera sitt arbete på vård och behandling\r\noch på sådant som ligger utanför dagens\r\nsocialbidragsnorm. Problemet med frågan om det är\r\nkommunerna själva eller staten som skall besluta om\r\nsocialbidragsnormen löses av sig självt med vårt\r\nsystem.\r\nDäremot kommer Centern inte att ställa sig bakom\r\nett förslag som innebär att staten skall besluta om\r\nsocialbidragsnormerna men att kommunerna skall\r\nbetala. För Centern är det en självklarhet att\r\nbeslutsansvar och betalningsansvar skall ligga på\r\nsamma ställe.\r\nFru talman! Under den borgerliga regeringen har\r\ndet inom vården och omsorgen tagits ett rejält steg\r\nmot valfrihet. Det gäller bl.a. rätten att välja\r\nbarnomsorg, rätten för handikappade att välja\r\npersonlig assistent, rätten att välja läkare, för att\r\nnämna några.\r\nVi vill från Centern fortsätta att utveckla denna\r\nvalfrihet. Det vore t.ex. önskvärt att överföra den\r\nvalfrihet som i dag finns inom barnomsorgen att gälla\r\näven äldrevården. Centern har länge arbetat för att\r\ninföra ett system med familjeläkare, där var och en\r\nhar rätt att välja egen primärvårdsläkare. Den nu\r\ngällande husläkarlagen skapar till stora delar\r\nförutsättningar för detta.\r\nSamtidigt är det viktigt att sjukvårdshuvudmännen\r\nges frihet att utforma verksamheten efter lokala\r\nförutsättningar. Bl.a. är det angeläget att kunna\r\nintegrera läkarinsatserna med primärvårdens övriga\r\ndelar. För att kunna förena valfriheten med kraven på\r\nrättvis fördelning måste såväl husläkaretableringen\r\nsom den fria etableringen av specialläkare baseras på\r\nvårdavtal. Det är en förutsättning för att\r\nsjukvårdshuvudmannen skall kunna ta det\r\növergripande ansvaret för planering och finansiering\r\nav hälso- och sjukvården. Centern är alltså på den\r\npunkten öppet för diskussion om vissa förändringar.\r\nMed utgångspunkt från det jag nu har redovisat\r\nskulle jag vilja ställa några frågor till Anna Hedborg\r\noch socialdemokraterna.\r\nKan regeringen tänka sig ett grundtrygghetssystem\r\nsom omfattar även dem som i dag står vid sidan av\r\narbetslöshetsföräkringen och socialförsäkringen,\r\nnaturligtvis förutsatt att det kan finansieras inom\r\nbefintliga resurser?\r\nKommer regeringen att föreslå en sådan  ändring\r\nav arbetslöshetsförsäkringen att de arbetslösa som\r\nförut stod utanför ånyo kommer att skickas tillbaka\r\ntill socialkontoren.\r\nVad kommer regeringen att göra för de\r\nflerbarnsfamiljer som kommer att hamna i\r\ninkomstlägen under socialbidragsnormen när man tar\r\nbort vårdnadsbidraget?\r\nKommer rätten att välja en egen läkare att finnas\r\nkvar, och i så fall hur?\r\nKan regeringen tänka sig att ge valfrihet inom\r\näldreomsorgen på samma sätt som inom\r\nbarnomsorgen?\r\nRegeringen har sagt att man önskar samförstånd\r\noch bredare politiska lösningar. För Centern är det\r\nviktigt att få svar på dessa frågor för att vi skall kunna\r\nbedöma värdet av regeringens inviter. Är de allvarligt\r\nmenade, eller är det bara tomma ord?</pre><pre>Anf.  3  BARBRO WESTERHOLM (fp):\r\nFru talman! Fru statsrådet, ärade\r\nriksdagsledamöter! Vi liberaler har som utgångspunkt\r\nför vårt handlande den enskilda individen, inte\r\nkollektivet. Människans fria och spontana utveckling\r\nsamt möjlighet att hävda sig mot kollektiv av olika\r\nslag är en hörnsten i vår ideologi. Det är därför inte en\r\nslump att fyra grundläggande lagar inom det sociala\r\nfältet utarbetats inom regeringen -\r\nSocialdepartementet - när Folkpartiet liberalerna\r\ningått i dess ledning.\r\nDet var under mandatperioden 1979-1982 som\r\ngällande socialtjänstlag och hälso- och sjukvårdslag\r\nutarbetades. Under förra mandatperioden infördes\r\nhandikappreformen och husläkarlagen, och vi fick\r\nsom tillägg till socialtjänstlagen en\r\nbarnomsorgsgaranti. Alla dessa lagar flyttar makten\r\nfrån vård- och omsorgsgivaren till den enskilde. De\r\nger den enskilde rätt till valfrihet och till beslut om\r\nden vård och omsorg som skall förmedlas.\r\nSocialdemokraterna har motsatt inställning till var\r\nmakten skall ligga. Det är samhället med kommuner\r\noch landsting som skall bestämma vem som skall\r\nförmedla t.ex. barnomsorg och sjukvård.\r\nFrågan är då vad som kommer att hända under den\r\nkommande mandatperioden. Kommer de rättigheter\r\nbeträffande valfrihet inom socialtjänsten och hälso-\r\noch sjukvården som den enskilde i dag har att\r\nbeskäras? Regeringsförklaringen ger här väldigt litet\r\ninformation, men jag hoppas att vi under den här\r\ndebatten kan få mera klarhet i vad som kommer att\r\nhända.\r\nJag börjar med familjepolitiken.\r\nBarnomsorgsgarantin ger etableringsfrihet och\r\nmöjlighet för föräldrar att välja den barnomsorgsform\r\nsom de tycker är bäst för deras barn. Kommunen och\r\nplånboken kan inte hindra dem från det. Avser den\r\nsocialdemokratiska regeringen att ändra på denna fri-\r\noch rättighet?\r\nVi är överens om att vi måste göra besparingar\r\ninom många olika områden. Men vilka besparingar\r\nkommer att göras inom familjepolitiken?\r\nVårdnadsbidraget skall slopas. Men vad händer med\r\ngarantidagarna? Kommer de att återinföras?\r\nEn oroande signal i det socialdemokratiska\r\nvalmanifestet är att man till följd av den\r\nstatsfinansiella krisen avser att reducera alla index.\r\nGör man det generellt, så blir avindexeringen av\r\nvårdbidraget till familjer med funktionshindrade barn\r\nkännbar för berörda familjer. Tillsammans med\r\nhandikappersättningen innebär det här 67 miljoner\r\nkronor - ett litet belopp i den stora statsbudgeten men\r\nett stort belopp för familjerna. Avser regeringen att\r\ngöra en avindexering också för dessa grupper?\r\nI början av 80-talet var det uteslutet att tala om\r\nideella insatser i vården. Socialdemokraterna och\r\nvänstern öste kritik över oss som förde fram ideella\r\ninsatser som ett färdefullt komplement till samhällets\r\ninsatser. Den kartläggning och kunskapsöversikt som\r\nSocialtjänstkommittén lämnade förra året visar att\r\nfrivilligt arbete är betydligt vanligare i Sverie än vad\r\nman tidigare trott. I dag stöds många ideella\r\norganisationer inom det sociala området med\r\nskattemedel. Avser regeringen att gå tillbaka till sitt\r\ngamla synsätt i fråga om ideellt arbete och dra in\r\nbidragen?\r\nHälso- och sjukvården bygger sitt arbete på\r\nprinciperna förebygga, bota och lindra samt\r\nrehabilitera. Det finns helt kort några rader i\r\nregeringsförklaringen om att folkhälsoarbetet kommer\r\natt intensifieras. En delegation skall tillsättas för att\r\nvidareutveckla politiken för jämställdhet och särskilt\r\nuppmärksamma frågor kring kvinnors hälsa.\r\nFolkhälsoinstitutet har ju ett särskilt program här. Hur\r\ntänker man sig att delegationen skall arbeta med\r\nhänsyn till Folkhälsoinstitutets arbete?\r\nLäkares och övrig hälso- och sjukvårdspersonals\r\nkunskaper om kvinnors hälsa är otillräckliga på grund\r\nav brister i utbildningen. Därför bör man vid de\r\nmedicinska högskolorna inrätta en särskild enhet ledd\r\nav en professor med ansvar för undervisning och\r\nforskning just kring kvinnors hälsa. Det här är\r\nnödvändigt, därför att området nedvärderas och\r\nnedprioriteras både i undervisning och forskning och\r\nvid professorstillsättningar. Jag hoppas att regeringen\r\nnappar på detta förslag.\r\nTobaksbruket är den största enskilda hälsorisken i\r\nvårt samhälle. Mycket av arbetet med att förebygga\r\nohälsa på grund av tobaksbruk sker ju ute i kommuner\r\noch landsting, på arbetsplatser, i skolor etc. Det är\r\nriksdagens ansvar att stifta lagar som understöder\r\ndetta arbete. Dit hör lagen om förbud mot direkt och\r\nindirekt tobaksreklam. Det ankommer nu på\r\nregeringen att komma med ett lagförslag. Jag hör till\r\ndem som anser att svårigheterna att stifta en sådan lag\r\när klart överdrivna. Hur ser regeringen på direktiven\r\noch den fortsatta behandlingen av frågan? Det\r\nbrådskar. Märkesreklamen ökar med hög hastighet.\r\nSjälv fick jag gå i fyra affärer innan jag hittade en\r\nryggsäck utan ett stort Camelmärke.\r\nFöretagshälsovården har ansvar för både\r\nförebyggande och rehabiliterande insatser. Det är en\r\nviktig resurs i hälso- och sjukvården, men dess\r\nframtid är osäker. Det finns inget avtal mellan\r\nparterna och ingen lagstiftning om företagshälsovård.\r\nVad avser regeringen att göra på denna punkt?\r\nSmittskyddslagen har kritiserats från många håll.\r\nDet finns de som anser att den är ett bra instrument i\r\nkampen mot hiv. Andra hävdar att den motverkar sitt\r\nsyfte. Det har talats om en utvärdering av lagen.\r\nAvser regeringen att genomföra en sådan?\r\nI regeringsförklaringen anges att arbetet i den\r\npågående sjukvårdsutredningen HS 2000, som ju\r\nSocialdemokraterna och vänstern lämnade under förra\r\nmandatperioden, skall fortsätta. Bl.a. skall åtgärder\r\nför förbättringar och effektiviseringar föreslås. Hur\r\ntänker man gå vidare?\r\nValet av styrsystem får ju aldrig bli enbart ett\r\nmedel, utan det skall också vara ett mål för hälso- och\r\nsjukvården. Köp-sälj-systemen, som stötts av\r\npartierna över blockgränserna, är i vissa stycken\r\nmedel där man har tappat bort målet.\r\nEtt konkret förslag för att öka\r\nkostnadsmedvetenheten - det är ju den som man är\r\nute efter - och det hälsoekonomiska tänkandet är att\r\nutveckla den medicinska revision som läkarna själva\r\nkan driva. Inom läkemedelsområdet har sådan\r\nrevision lett till en sänkning av\r\nläkemedelskostnaderna med 10 %, samtidigt som\r\nbehandlingen har blivit bättre och säkrare. Detta\r\nskulle man kunna göra när det gäller sjukskrivningar,\r\nremisser och mycket annat. Jag hoppas att regeringen\r\ntar vara på denna idé.\r\nFolkpartiet liberalerna har alltsedan Bertil Ohlins\r\ntid värnat om glömda och gömda grupper i samhället.\r\nEn sådan grupp som både Psykiatriutredningen och\r\nriksdagen uppmärksammade i våras är de\r\ntortyrskadade. Riksdagen har beslutat om ett\r\ntortyrskadecenter, och det brådskar. Det är nämligen\r\nfler än vi anar som behöver den här hjälpen. Avser\r\nregeringen att ge denna fråga förtur?\r\nRiksdagen förutsatte i våras utan särskilt\r\ntillkännagivande vid behandlingen av en\r\nfolkpartimotion att Sjukvårdsutredningen skulle ta\r\nupp frågan om hur vården av människor med mycket\r\nsällsynta sjukdomar skall organiseras. Det gäller\r\nsjukdomar som inte finns med på den lista över så att\r\nsäga rikssjukdomar som Socialstyrelsen och\r\nLandstingsförbundet gjort upp. Som exempel kan jag\r\nnämna spelberoendet, som är att jämställa med andra\r\nberoendesjukdomar - t.ex. alkoholism och narkomani.\r\nEn annan grupp är de människor som har drabbats av\r\npsykiska problem sedan de försökt göra sig fria från\r\nmedlemskap i destruktiva sekter. Svensk psykiatrisk\r\nförening visar att vi i Sverige inte har kompetens att\r\nbehandla dessa patienter på ett effektivt sätt.\r\nNär nu regeringen skriver om direktiven till\r\nSjukvårdsutredningen är det angeläget att behovet av\r\natt se på vården för människor med sällsynta\r\nsjukdomar kommer med. Avser regeringen att\r\ntydliggöra dessa glömda och gömda patienters behov i\r\nutredningen?\r\nI regeringsförklaringen anges dels att de enskilda\r\nskall ha rätt att välja läkare, dels att husläkarlagen\r\nsom ger invånarna denna rätt skall avvecklas. Kerstin\r\nHeinemann kommer senare i debatten att gå närmare\r\nin på denna fråga. För mig hänger\r\nregeringsförklaringen på den här punkten dock inte\r\nihop.\r\nTillsammans med Socialdemokraterna\r\ngenomförde vi den s.k. ÄDEL-reformen. Den har i\r\nlånga stycken visat sig vara mycket bra, men den har\r\nen akilleshäl: sjukhemsvården. Här är kvaliteten på\r\nmedicinska insatser, inklusive läkemedelsterapi, inte\r\nvad den borde vara. Vad avser regeringen att göra\r\nhär?\r\nFru talman! Därmed hoppas jag att vi i den här\r\ndebatten får klarhet på en rad av de punkter som jag\r\nhar tagit upp i mitt anförande och där\r\nregeringsförklaringen ligger på ett så generellt plan att\r\nvi inte kan utläsa svaren.</pre><pre>Anf.  4  EVA ZETTERBERG (v):\r\nFru talman! Jag vill börja med att hälsa Anna\r\nHedborg välkommen till riksdagen som, såvitt jag\r\nförstår, regeringsledamot för första gången utan att\r\ntidigare ha suttit med i riksdagen. Välkommen! Jag\r\nser fram emot ett bra samarbete.\r\nFru talman! I regeringsdeklarationen för\r\nregeringen fram hur välfärdspolitiken skall utvecklas,\r\ninte avvecklas. Därefter är utgångspunkten olika\r\nkonkreta frågor. För oss i Vänsterpartiet är den här\r\nutgångspunkten självklar. Dessutom slås det fast att\r\nfamiljepolitiken skall möjliggöra både arbete och\r\nföräldraskap. Det är där vi måste ha avstampen.\r\nI regeringsdeklarationen tar man upp hur\r\nhusläkarlagen och etableringen av privatläkare, som\r\nhar dränerat landstingets ekonomi, skall avvecklas.\r\nDet är mycket bra.\r\nÄven vårdnadsbidraget, det har man deklarerat,\r\nskall upphöra - framför allt av ekonomiska skäl men\r\nockså därför att det inte är ett särskilt rättvist system.\r\nVänsterpartiet instämmer i detta.\r\nVad det däremot inte sägs något om i\r\nregeringsdeklarationen, och det tycker jag är mycket\r\nbra, är frågan om karensdag vid vård av barn. Jag\r\nhoppas att man från regeringens sida inte ämnar\r\nåterkomma med ett sådant förslag. Jag vill\r\nunderstryka att jag tror att ett sådant förslag, med alla\r\nde möjligheter till undantag som aviserats från\r\nregeringens sida, skulle göra att det blev väldigt\r\nmycket av byråkrati och väldigt litet av besparing i\r\nfinanserna.\r\nI regeringsdeklarationen finns det dock andra\r\nfrågor som inte är särskilt väl utvecklade. Jag börjar\r\nmed handikappolitiken. Där sägs det att de flesta av\r\noss någon gång blir sjuka. En del är handikappade.\r\nMan skall öka de handikappades tillgänglighet. Det\r\nkommer att vidtas åtgärder på det området.\r\nDå måste jag fråga Anna Hedborg: Vad innebär\r\ndetta konkret? I valrörelsen har både socialdemokrater\r\noch vänsterpartister talat om hur vi vill förverkliga\r\nHandikapputredningens förslag som helhet. Det finns\r\nju rätt många förslag. Vad gäller tillgängligheten är\r\ndet säkert fler än jag som för några år sedan såg en\r\nbild på en serieteckning. Det var en bild på en person\r\nsom satt i rullstol och som frågade en annan person på\r\nen busshållplats: Hur länge har du väntat på bussen?\r\nFem minuter, blev svaret. Personen i rullstol däremot\r\nhar väntat i mer än tio år på förverkligandet av\r\ntillgänglighet i kollektivtrafiken! Detta visar på\r\nproportionerna här och på att det är väldigt bråttom att\r\ngöra något på detta område.\r\nSedan finns det en rad annat i handikappolitiken\r\nsom måste förverkligas. Vi har fattat beslut om\r\nHandikappombudsmannen. Men den rollen blev inte\r\nprocessförande, vilket både Socialdemokraterna och\r\nVänsterpartiet ansåg vara viktigt. Hur blir det nu?\r\nJag undrar också hur det blir med lagstiftad rätt till\r\nsysselsättning för psykiskt störda. Hur blir det med\r\nhjälpmedlen? Det finns alltså en rad områden där vi\r\nmåste gå fram skyndsamt, därför att det fattas väldigt\r\nmycket i handikappolitiken.\r\nFru talman! Ett annat område gäller barnen. Det\r\nbörjar ju med barnen. Barnens behov och rättigheter\r\nskall ställas i främsta rummet, som det heter. Jag är\r\nden första att instämma i det. Jag kan berätta för Anna\r\nHedborg att vi under den gånga perioden hade en\r\ntvärpolitisk barngrupp här i riksdagen som gemensamt\r\nhar sett var vi kan agera tillsammans för att stärka\r\nutsatta barn och deras rättssäkerhet. Jag kan försäkra\r\natt vi inte kommer att vara tysta under den här\r\nperioden. Det finns en rad områden där vi måste gå\r\nvidare.\r\nFrån FN har vi fått en uppföljning av hur vi sköter\r\nbarnfrågorna. Vi har fått kritik på en hel del punkter.\r\nDet gäller då barn i fängelse, handikappade barn,\r\nflyktingbarn osv. Vi har också kunnat ta del av\r\nSocialstyrelsens olika rapporter om barn i\r\nförändringstider, om hur barn i nedskärningstider\r\ndrabbats oerhört hårt. Dessa rapporter måste vi ta på\r\nallvar.\r\nBarnombudsmannen har nyligen avlämnat en\r\nrapport till riksdagen. Bl.a. tar man där upp frågan om\r\nflyktingbarn. Dessutom tas där upp kravet på att\r\nutlänningslagen måste ändras, så att man även som\r\nflykting är barn till dess att man fyllt 18 år.\r\nBarnombudsmannen har också pekat på att\r\nkommunerna i sina barn- och ungdomspolitiska planer\r\nmåste kunna visa hur man uppfyller\r\nbarnkonventionens krav. Hur blir det med den saken?\r\nVidare föreslår Barnombudsmannen att regeringen\r\ni samband med budgetpropositionen skall redovisa sin\r\nsamlade syn på barn- och ungdomsfrågorna. Det här\r\när andra frågor som måste komma upp på detta\r\nområde. Journalisten Margareta Norlin har i en\r\ndebattbok om barnets århundrade frågat vart det tog\r\nvägen. Jag hoppas att vi skall kunna återkomma till\r\ndetta tema och hävda att det nu är barnets århundrade.\r\nFru talman! En annan stor fråga som har\r\ndiskuterats mycket gäller socialtjänstlagen. Där har vi\r\nju haft en stor utredning som pågått i mer än tre år.\r\nMan är ännu inte färdig. Vissa delar återstår. Men\r\nhittills har man kommit med flera bra förslag. Det\r\ngäller då frågan om en riksnorm. Där vill jag gärna ha\r\nbesked om hur Anna Hedborg kommer att gå vidare.\r\nVi vet ju att det där finns en bred uppslutning från\r\nSocialdemokraterna, Folkpartiet och Vänsterpartiet.\r\nFler har kanske anslutit sig efter det att beslut fattats\r\nnär det gäller att kunna få stöd i riksdagen.\r\nSåvitt jag förstår är det mycket bra förslag som\r\nSocialtjänstkommittén kommer med. Där blir det ett\r\nökat skydd för barn. Där skrivs barnkonventionen in,\r\noch där handlar det om rätten till ökat stöd för\r\nanhöriga. Dessutom skall vistelsekommun kunna få\r\nersättning från hemkommun i de fall där det uppstår\r\ntvister om ekonomin. Det här är oerhört viktigt,\r\neftersom det har funnits problem i detta avseende ute i\r\nkommunerna.\r\nVad som finns kvar och som man skall arbeta\r\nvidare med - jag hoppas att det arbetet sker ytterst\r\nskyndsamt - gäller myndighetsbegreppet. Den\r\nlångtgående privatiseringen i kommuner och landsting\r\nhar ju lett till avsevärda problem. Därför är det\r\noerhört viktigt att gå vidare i det arbetet och att\r\nklarlägga var kommunen är skyldig att ha hand om\r\nmyndighetsutövandet. Man får inte lämna ut\r\nexempelvis vårdnadsutredningar på entreprenad till\r\nprivata firmor. Som jag tolkar Socialtjänstkommittén\r\nfinns det en väldigt bred politisk majoritet. Det är ju\r\noerhört viktigt att gå vidare med detta.\r\nFru talman! Hälso- och sjukvården har under den\r\ngångna perioden utsatts för stora prövningar. Köp-\r\nsälj-systemet har fått enorma konsekvenser. Hela\r\nsjukvårdsapparaten har fördyrats. Mycket kritik\r\nförekommer vad gäller akutsjukhusen. Socialstyrelsen\r\nhar nyligen tagit fram fakta.\r\nVi vet från tidigare att speciellt äldre människor\r\nråkat mycket illa ut på just akutavdelningar. Vi vet\r\nockså hur mycket resurser som avsatts i onödan just\r\nnär det gäller administration, husläkare eller\r\nersättning till privatläkare. I Stockholms läns\r\nlandsting har ersättningen till privatläkare kostat mer\r\nän 200 miljoner kronor extra, utöver vad som\r\nbudgeterats.\r\nTrots de stora problemen i hälso- och sjukvården\r\nvill jag understryka att vi har mycket som är bra och\r\nsom vi skall ta vara på. Nyligen fick jag personligen\r\nerfarenhet av barnsjukvården. En\r\nröntgenundersökning förbereddes med lekterapi,\r\nvarvid man utgick från barnet. Sådant är en viktig\r\nform av sjukvård som vi i Sverige har. Där är vi rätt\r\nunika, och där kan vi inte acceptera några\r\nnedskärningar.\r\nJag vill också peka på hur försöksverksamhet med\r\nsex timmars arbetsdag, exempelvis på Gullberna i\r\nBlekinge, har lett till en bättre omvårdnad och mera\r\ntid för patienten. De som mottar vården är oerhört\r\npositiva. Här kan vi se hur det går att utveckla\r\nsjukvården. Jag vill också understryka att det är\r\nviktigt att Hälso- och sjukvårdsutredningen snabbt\r\nsätter i gång med sitt arbete.\r\nFru talman! Den gångna perioden var i många\r\navseenden mycket dyster. Men vi fattade flera viktiga\r\nbeslut. Barbro Westerholm var inne på några av dem.\r\nJag tänker på barnomsorgslagen, på detta med ökat\r\nstöd för psykiskt störda samt på inrättandet av\r\nBarnombudsmannen och Handikappombudsmannen.\r\nVi fick också vissa extra resurser, men långt ifrån\r\ntillräckligt. Det här har skapat problem ute i\r\nkommunerna. Man har ju inte fått de resurser som\r\nbehövs för att kunna ha en bra vård och omsorg.\r\nI Stockholms stad kommer det, trots den\r\nskattehöjning som man är överens om, inte att bli en\r\navsevärt höjd kvalitet. I stället gäller det att\r\nvidmakthålla en någorlunda standard. Där krävs det\r\nväldigt mycket mera.\r\nVi vet att äldreomsorgen inte är tillfredsställande.\r\nDetta leder till ökade kostnader på sjukvårdens\r\nområde. Där måste mycket mer av resurser sättas in.\r\nBarbro Westerholm talade om tobakslagen. Jag\r\ninstämmer i vad hon sade, men jag undrar: När får vi\r\nett lagförslag mot indirekt tobaksreklam? När\r\nkommer ett förslag om smittskyddslagen, som vi i\r\nVänsterpartiet är mycket missnöjda med?\r\nTill slut, fru talman! Vi i Vänsterpartiet vet att\r\ndenna valperiod inte kan innehålla några stora\r\nkostnadskrävande reformer. Vi kräver inte heller det.\r\nMen vi har en rad förslag om hur man kan förbättra\r\nsaker. På några få områden måste man dock se till att\r\nde människor som for mest illa under förra perioden\r\nkan få kompensation. Jag tänker då på de\r\nlångtidssjukskrivna. Anna Hedborg, kommer vi inte\r\natt kunna få något förslag på det området?\r\nFru talman! Vi i Vänsterpartiet vill verkligen\r\nunderstryka detta med hur vi skall utveckla välfärden.\r\nDär måste vi gå fram tillsammans. Vi instämmer i\r\nvärderingarna i samband med olika undersökningar\r\ndär svenska folket har svarat att man är beredd att\r\nbetala, därför att välfärden är vårt gemensamma\r\nansvar. Det får inte bara handla om den som har\r\npengar och som kan betala för sig.</pre><pre>Anf.  5  RAGNHILD POHANKA (mp):\r\nFru talman! Fru statsrådet Anna Hedborg,\r\nriksdagsledamöter! Vad jag här vill säga är mera en\r\nprogramförklaring än ett debattinlägg. Det är ju den\r\nförsta sociala debatten i riksdagen sedan vi i\r\nMiljöpartiet kom tillbaka till riksdagen. Vårdfrågorna\r\nkommer Thomas Julin att ta upp senare i debatten här.\r\nMiljöpartiet de grönas politik vilar på tydliga\r\ngrundprinciper:\r\n1. miljöpolitiken, som också innehåller\r\nenergipolitiken och det här med ekologiskt jordbruk,\r\n2. fredspolitiken, och där skall vi driva en sådan\r\nutrikes-, handels- och biståndspolitik att riskerna för\r\nkrig minskar, samt\r\n3. socialpolitiken, som sätter människan i centrum\r\n- vi skall ge människor en grundtrygghet alltifrån\r\nbarndomen, under de aktiva åren och även under\r\nålderdomen.\r\nOm människor inte har en ekonomisk och\r\nmänsklig grundtrygghet och om människor inte har\r\narbete och inte klarar hyran, blir socialpolitiken passiv\r\noch den fysiska miljöpolitiken ogenomförbar.\r\nKan man inte betala sin hyra och en vräkning\r\nväntar, och om man inte klarar sina lån eller\r\navbetalningar, så struntar man i att sortera sopor och\r\norkar inte heller vara en god förälder för sina barn.\r\nMan passiviseras och mister sitt självförtroende.\r\nMänniskor som inte känner att de kan påverka sin\r\nsituation och inte tror på sin egen förmåga, deltar inte\r\ni samhällslivet. De har delvis gett upp.\r\nFru talman! Miljöpartiet de gröna vill föra en\r\nsocialpolitik och en skolpolitik som i alla sina delar\r\nger självtillit, tro på den egna förmågan hos barn,\r\nungdomar och vuxna och tro att det också finns\r\nutrymme att påverka i skolan, på arbetsplatsen och i\r\nsamhället i övrigt.\r\nVi har inte råd att skära ner mera inom\r\nutbildningssektorn. Man talar om ökad forskning, och\r\ndet är väl bra. Men för att öka den och få t.ex. flera\r\nkvinnliga professorer är den helt avgörande grunden\r\nden obligatoriska skolan och gymnasiet. Att i dagens\r\nläge tala om en dator åt varje skolelev är närmast ett\r\nhån. Skolans elever får ej egna läroböcker.\r\nSkolsköterskor och kuratorer skall klara allt fler\r\nelever per tidsenhet. Antalet elever i klasserna ökar.\r\nDe får inte längre färsk mat i skolorna. Man använder\r\nkoka-kyl. Allt detta slår hårdast mot elever med\r\nstörre eller mindre problem.\r\nFolkhälsan kan också påverkas av detta.\r\nFörebyggande vård och generell vård som ges till alla\r\ni vissa åldersgrupper är billig och ger mycket för\r\npengarna. Vi har sett exempel på detta inom\r\ntandvården, mödravården och vid\r\nbarnavårdscentralerna. Skolhälsovården är viktig.\r\nVarken kvantitet eller kvalitet får skäras ner. Höga\r\nkvalitetskrav måste säkras. Varje elev behöver tid och\r\ninte bara rullandebandsprincipen och teknik.\r\nFru talman! När det gäller ungdomar i tonåren vill\r\nMiljöpartiet, utöver en god utbildning och bra\r\nhälsovård, stödja de initiativ som tas i många\r\nkommuner för drogfria danser och andra drogfria\r\nmiljöer. Alla initiativ som tas i avsikt att motverka\r\nmissbruk bland ungdomar och äldre ser Miljöpartiet\r\nsom oerhört viktiga. Missbruket bland yngre\r\nungdomar har börjat öka igen, särskilt när det gäller\r\nnarkotika.\r\nAlkoholmissbruket orsakar kostnader på omkring\r\n100 miljarder per år. Ca var fjärde sjukhussäng upptas\r\nav människor som lider av alkoholrelaterade\r\nsjukdomar. Vi vet också vilket mänskligt lidande och\r\nvilka kostnader narkotikan och tobaken orsakar. EU:s\r\nliberala alkohol- och narkotikapolitik är bara det ett\r\nstarkt skäl till att säga nej till ett EU-medlemskap.\r\nMiljöpartiet de gröna vill att samhället skall ha en\r\nmycket restriktiv narkotikapolitik och inom\r\nalkoholpolitiken bl.a. hög beskattning, alkoholfri\r\noffentlig representation och samtidigt visa på\r\nfördelarna med alkohol-, drog- och tobaksfria miljöer\r\nsamt ge en allsidig information.\r\nFru talman! När det gäller handikappolitiken är\r\nMiljöpartiet stolt över den svenska\r\nrättighetslagstiftningen, även om mycket behöver\r\nförbättras. Miljöpartiet de gröna anser att alla nya\r\nsamhällsmiljöer från början skall handikappanpassas\r\nsåväl när det gäller bl.a. hörselslingor och entréer för\r\nrullstolsbundna som i fråga om allergiker. När det\r\ngäller allergier är det svårt att uppnå hundra procent,\r\nmen kunskapen är stor och mycket kan göras.\r\nBefintliga byggnader skall också allergisaneras och\r\nhandikappanpassas. Skolor, sjukhus och daghem bör\r\nges förtur. Allergisanering och handikappanpassning\r\nav nya och gamla miljöer ger en hel del\r\nbyggnadsarbeten. Miljö ger jobb, och dessa jobb ger\r\nbättre hälsa och bättre ekonomi på längre sikt.\r\nMiljöpartiet vill ha en rörlig pensionsålder mellan\r\n60-70 år och en grundpension som är lika för alla och\r\nbetydligt högre än i dag. Det betyder att ATP-\r\nsystemet sakta trappas ner. Vill man ha högre\r\npension, får man teckna en pensionsförsäkring. Det\r\nblir extra viktigt att noga syna övergången så att ingen\r\nfaller igenom skyddsnätet.\r\nFru talman! Miljöpartiet vill ta bort\r\nvårdnadsbidraget som enbart är fickpengar. Vad\r\nhjälper det en ensamstående arbetslös mamma? I\r\nstället vill Miljöpartiet ge lön för vård av eget barn.\r\nFyra fem barn, beroende på ålder, skall ge en\r\ndagbarnvårdarlön med sociala förmåner åt en\r\nhemarbetande förälder. Han eller hon skall erbjudas\r\nsamma utbildning som dagmammor erbjuds i dag.\r\nBarnen, förutom det egna barnet, tas ur\r\nbarnomsorgskön.\r\nNär lagen om alla barns rätt till barnomsorsgsplats\r\ngenomförs blir kostnaden blygsam eller ingen. I vissa\r\nsituationer kan det t.o.m. bli en besparing. Förslaget\r\nom karensdag för vård av sjukt barn skall tas bort.\r\nVarför skall småbarnsföräldrar ha dubbla\r\nkarensdagar?\r\nNär vi i dag behandlar socialpolitiken måste ändå\r\nnågot om arbetslösheten nämnas. Den är ju vårt\r\nstörsta akuta sociala problem. Den kostar oss omkring\r\n100 miljarder om året.\r\nRationaliseringarna inom industrin,\r\ntjänstemannasektorn och den offentliga sektorn har\r\nslagit hårt. Den konkurrens och de övertidskrav som\r\narbetstagarna utsätts för slår ut människor och sliter\r\nner dem. Båda dessa faktorer, de hundratusentals\r\narbetslösa och de pressade arbetstagarna, bäddar för\r\nutslagning. Risken för långtidsarbetslöshet är\r\nuppenbar.\r\nMiljöpartiet anser att det är helt felaktigt att\r\narbetslöshetsperioderna enbart skall få vara 2 x 300\r\ndagar innan man blir utförsäkrad. Kostnaderna\r\nhamnar då hos socialnämnderna i kommunerna, och\r\nman tar ifrån människor deras självtillit.\r\nJag vill avsluta, som jag började, med självtillit\r\noch Miljöpartiets tro på människors förmåga.\r\nSocialpolitiken skall bygga på förståelse och hjälp till\r\nsjälvhjälp, på humanism och en positiv människosyn.</pre><pre>Anf.  6  INGER DAVIDSON (kds):\r\nFru talman! Jag skall i dag ägna hela mitt\r\nanförande åt en enda del av socialpolitiken, nämligen\r\nfamiljepolitiken. Jag gör det därför att jag hoppas att\r\nfå svar på en del frågor på området, eftersom\r\nsocialdemokraterna har aviserat så stora förändringar.\r\nChatrine Pålsson kommer senare att ta upp andra\r\ndelar av socialpolitiken.\r\nVårdnadsbidrag är ett laddat ord som väcker\r\nstarka reaktioner. Det associeras till hemmafruns\r\nåterkomst, en rak snitslad bana tillbaka till spisen -\r\nbeviset på kvinnofrigörelsens nära förestående död.\r\nSådana missuppfattningar vädras ofta, särskilt av\r\nvissa storstadskvinnor och företrädesvis\r\nsocialdemokratiska politiker. Men många många\r\nvanliga dubbelarbetande, arbetstyngda föräldrar har\r\nlänge efterlyst ett system som skulle ge dem möjlighet\r\natt ägna mer tid åt barnen och att utforma\r\nbarnomsorgen som den passar just dem.\r\nVårdnadsbidraget är helt enkelt ett sådant system.\r\nFör 40 år sedan ansågs det naturligt att alla barn\r\ntogs om hand av sina egna mammor. På 60- och 70-\r\ntalen började daghemsutbyggnaden att ta fart, och\r\nefter hand började dagis ses som det naturliga sättet\r\natt ge barn omsorg. Sanningen är väl att det inte går\r\natt säga att det ena eller det andra är det naturliga. En\r\nkombination, som anpassas efter barnets ålder och\r\nbehov och där både mamman och pappan tar ansvar\r\nför omsorgen, är säkert det som de flesta i dag\r\neftersträvar och tycker är det mest naturliga.\r\nFå, om ens någon, vill återgå till 50-talsmodellen\r\nmed en hemmafru som ägnar hela sitt vuxenliv åt att\r\nsköta man och barn. Få, om ens någon, vill å andra\r\nsidan lämna ifrån sig sin ettåring under 8-10 timmar\r\nper dag för att förvärvsarbeta på heltid. Detta borde\r\nvara utgångspunkten för en mer nyanserad diskussion\r\nän den som ofta förs i dag.\r\nMånga undersökningar visar att väldigt många\r\nföräldrar skulle vilja förlänga tiden tillsammans med\r\nbarnet, åtminstone några månader eller ett par år efter\r\nföräldraförsäkringen, gärna på heltid, men om det inte\r\när möjligt så åtminstone på halvtid. Vi politiker kan\r\ntycka vad vi vill om det. Vi kan moralisera över det,\r\nvilket är vad en del politiker ofta gör. De kvinnor som\r\nvågar förlänga föräldraledigheten, utöver den tid\r\nföräldraförsäkringen gäller, anses ha fastnat i något\r\nslags skickligt gillrad kvinnofälla som bara är till för\r\natt undertrycka dem och utestänga dem från\r\narbetsmarknaden under resten av livet. Inom parentes\r\nsagt är dess bättre inställningen än så länge en annan\r\nom en man gör samma val.\r\nDet är detta som gör att vårdnadsbidraget upplevs\r\nsom så farligt. Det öppnar ju för nya valmöjligheter\r\nsom framför allt vi lättledda kvinnor inte förväntas\r\nklara av och som därför kommer att leda oss i\r\nfördärvet. Däri ligger förklaringen till det\r\nhårdhjärtade motståndet mot det från\r\nsocialdemokraternas sida. Sedan kan de tala om\r\nekonomi hur mycket som helst.\r\nDet finns många tänkbara sätt att utnyttja\r\nvårdnadsbidraget. De far- och morföräldrar som i dag\r\nåtagit sig att sköta om sina barnbarn, ofta därför att\r\nmammorna är ensamstående, kan t.ex. få en liten\r\nersättning för den insatsen.\r\nEtt par familjer kan slå sig samman och dela på\r\nbarnomsorgen. För några, som gärna vill det, kan\r\nvårdnadsbidraget göra det möjligt att vara hemma\r\nnågra månader extra på heltid. De som sparat dagar\r\nfrån föräldraförsäkringen kan kanske dryga ut\r\npengarna med vårdnadsbidraget och sköta barnet\r\nsjälva ytterligare några månader, om det är vad de vill\r\ngöra.\r\nKort sagt öppnas ett antal möjligheter att välja den\r\nbarnomsorgsform som passar barn och föräldrar bäst.\r\nFör oss kristdemokrater är detta, dvs. föräldrarnas\r\nmöjlighet att anpassa barnomsorgen efter barnens\r\nbehov, den viktigaste anledningen till att vi arbetat så\r\nintensivt för ett vårdnadsbidrag och att det också\r\ninfördes den 1 juli i år.\r\nMen det finns fler orsaker. Kostnaderna för de\r\nolika formerna av familjepolitiskt stöd är i dag\r\nmycket stora. Trots detta är det ca 100 000 barn som\r\ninte får del av de subventionerade\r\nbarnomsorgsformerna. Det kan ha flera orsaker. Det\r\nkan vara så att deras föräldrar skiftarbetar och inte\r\nkan anpassa sig efter de tider som erbjuds inom den\r\noffentliga barnomsorgen. Det kan också bero på att\r\nföräldrarna bor i glesbygd, där det inte finns någon\r\nsubventionerad barnomsorg. De kan också ha valt att\r\nvara hemma på heltid med sina barn, trots ansträngd\r\nekonomi. Vårdnadsbidraget minskar åtminstone\r\ndelvis de stora orättvisor mellan olika barnfamiljer\r\nsom det tidigare systemet åstadkom, även om\r\nsumman självfallet är för liten för att helt utjämna\r\norättvisorna.</pre><pre>Under valrörelsen användes vårdnadsbidraget\r\nständigt som ett slagträ av Socialdemokraterna.\r\nFelaktigheterna var mer regel än undantag när man\r\ntalade om det här systemet. Introduktionskostnaden\r\növerdrevs kategoriskt. Det påstods att högavlönade\r\nkunde få både vårdnadsbidrag och subventionerad\r\nbarnomsorg. Ena gången var det bara direktörsfruar\r\nsom skulle ha glädje av vårdnadsbidraget, och andra\r\ngången uppmanades föräldrarna att inte anpassa sig\r\ntill det nya systemet, eftersom det ändå skulle rivas\r\nupp snarast, utan övergångsregler. Tala om\r\nmaktfullkomlighet!\r\nHur ser då facit ut efter tre månader med\r\nvårdnadsbidrag? Det finns statistik t.o.m. september\r\nmånad. Föräldrarna kan inte sägas ha tagit avstånd\r\nfrån systemet. Det finns tydligen fler direktörsfruar i\r\nSverige än vi trodde. Sju av tio familjer väljer\r\nnämligen vårdnadsbidrag för att kunna kombinera\r\njobb och barn på ett mer flexibelt sätt.\r\nAv dem som får vårdnadsbidrag tar nästan 70 % ut\r\nhela bidraget, vilket innebär att de antingen har privat\r\nbarnomsorg eller själva är hemma. Drygt 25 %\r\narbetar deltid, har barnet mellan 15 och 30 timmar i\r\nkommunal barnomsorg och får ett tillskott på 700 kr i\r\nform av vårdnadsbidrag. Återstående 5 % utnyttjar\r\nkommunal omsorg upp till 15 timmar och får därmed\r\nett tillskott på 1 350 kr i form av vårdnadsbidrag. För\r\nde 30 % av barnfamiljerna som inte alls valt\r\nvårdnadsbidrag har ingenting förändrats. Tvärtemot\r\nvad många förutspådde har dessutom antalet som tar\r\nut vårdnadsbidrag ökat under september månad.\r\nFru talman! När jag lyssnade på Ingvar Carlssons\r\nregeringsförklaring fick jag ett litet hopp om att även\r\nSocialdemokraterna hade uppmärksammat\r\nföräldrarnas stora intresse för vårdnadsbidraget och\r\nåtminstone ville räkna något på vad det skulle\r\ninnebära att riva upp det innan vallöftet, eller snarare\r\nvalhotet, förverkligades. Men det var tyvärr en\r\nmissuppfattning.\r\nAnna Hedborg har redan sagt här i kammaren att\r\nSocialdemokraterna står fast vid att vårdnadsbidraget\r\nskall avskaffas. Det gjorde hon i ett frågesvar i tisdags\r\nkväll. Av det framgår mycket tydligt att Anna\r\nHedborg inte tycks ha förstått hur systemet fungerar.\r\nHon påstår nämligen att föräldrarna mer eller mindre\r\ntvingats ta emot det mot sin vilja, eftersom man inte\r\nkan tacka nej till ett bidrag som erbjuds. Det är ett\r\nmycket märkligt påstående.\r\nKonstruktionen är ju gjord så att man antingen\r\nväljer kommunalt subventionerad barnomsorg eller\r\nvårdnadsbidrag och därmed ordnar barnomsorgen på\r\nannat sätt. Menar Anna Hedborg verkligen att\r\nföräldrar som har sitt barn på dagis och helst vill\r\nfortsätta med det tvingas lämna den platsen och i\r\nstället ansöka om vårdnadsbidrag? I så fall är det en\r\nså stor andel som 70 % som känner sig tvingade.\r\nNej, Anna Hedborg; trots vissa brister, som också\r\njag kan se, har systemet med vårdnadsbidrag på\r\nmycket kort tid lett till att fler och fler föräldrar\r\nkunnat anpassa sin arbetstid och utforma sin\r\nbarnomsorg på ett sätt som passar dem själva. Vilket\r\nsätt det är vet varken jag eller Anna Hedborg.\r\nSkillnaden mellan oss är att jag accepterar det, medan\r\nAnna Hedborg vill gå tillbaka till ett system där allt\r\nsker i endast en, lätt kontrollerad form.\r\nFru talman! Nu är ju inte vårdnadsbidraget den\r\nenda reform som beslutats på familjepolitikens\r\nområde under den förra mandatperioden. Den 1\r\njanuari 1995 träder barnomsorgslagen i kraft. Den\r\ninnebär att barn över ett år har rätt till kommunal\r\nbarnomsorg om föräldrarna arbetar eller studerar.\r\nI en intervju som SKTF nyligen genomfört svarar\r\n45 % av kommunerna att de inte klarar att leva upp\r\ntill den lagen. Kommunförbundets beräkningar visar\r\natt det innebär en merkostnad för kommunerna på\r\nminst 3 miljarder kronor. Men inga nya pengar har\r\naviserats till de redan hårt pressade kommunerna.\r\nDen enda möjligheten att få ekvationen att gå ihop\r\nnågorlunda är faktiskt kombinationen\r\nbarnomsorgslag-vårdnadsbidrag. Om\r\nvårdnadsbidraget skrotas drabbas alltså inte bara alla\r\nde föräldrar som valt det och inrättat sig efter det,\r\nutan också alla de föräldrar som inte kan få den\r\ndagisplats de efterfrågar och har rätt till, eftersom\r\nkommunernas dåliga ekonomi gör det omöjligt.\r\nVårdnadsbidraget lättar på trycket, inte bara för\r\narbetstyngda småbarnsföräldrar utan också för\r\nbudgettyngda kommunpolitiker. Det sambandet borde\r\nåtminstone finansministern fundera över, om Anna\r\nHedborg väljer att inte göra det.</pre><pre>Anf.  7  Statsrådet ANNA HEDBORG (s):\r\nFru talman! Det känns högtidligt att för första\r\ngången få tala i Sveriges riksdag. Det känns extra\r\nhögtidligt att frågan gäller den svenska välfärds- och\r\nsocialpolitiken.\r\nTre grundpelare bär upp den svenska\r\nvälfärdspolitiken. Den första av dem är arbete.\r\nDet finns åtminstone tre klassiska argument för att\r\narbete är så viktigt för välfärden.\r\nFör det första: Arbete är grundläggande för\r\nindividens välfärd. Arbete är inte bara en källa till\r\nförsörjning - den kan ordnas på annat sätt - utan\r\narbete ger också delaktighet och gemenskap.\r\nAtt det är så märks inte minst om arbetet går\r\nförlorat. Forskning visar på samband mellan\r\narbetslöshet och sjukdom, för att inte tala om känslor\r\nav otillräcklighet och sviktande självkänsla för så gott\r\nsom alla som drabbas.\r\nEtt innehållsrikt och stimulerande arbete ger\r\nmening och utvecklingsmöjligheter. Ja, t.o.m.\r\nförlusten av ett okvalificerat arbete ger upphov till\r\nsvåra välfärdsförluster. Att ha ett arbete är\r\ngrundläggande för individens välfärd.\r\nFör det andra: Ingen fråga är viktigare för\r\njämlikheten än arbetet.\r\nSamhällets inkomster fördelas till helt\r\növervägande del genom ersättningen för arbete.\r\nIngenting utjämnar inkomster mera än en hög och\r\njämn sysselsättning. Också jämställdheten avgörs av\r\nrätten och möjligheten till förvärvsarbete. Hög\r\nkvinnlig förvärvsfrekvens ökar den andel av\r\nsamhällets inkomster som disponeras av kvinnor.\r\nFör det tredje: Arbete är källan till allt välstånd.\r\nÄven små arbetslöshetstal ger upphov till enorma\r\nproduktionsförluster och därmed förlust av resurser\r\natt använda i samhället. I ett samhälle med stora\r\noffentliga åtaganden och höga skatter kommer en stor\r\ndel av förlusterna av resurser att drabba det offentliga\r\nvälfärdssystemet. Arbetslöshet leder till att utgifterna\r\nökar men också till att inkomsterna minskar. Denna\r\nkniptång är välfärdssamhällets akilleshäl. Därför är en\r\nminskning av arbetslösheten nu välfärdspolitikens\r\nabsolut viktigaste fråga.\r\nArbetets dubbla betydelse för välfärden - för\r\nindividen och för vad vi kollektivt har råd med -\r\nspeglar också ett förhållningssätt inom välfärds- och\r\nsocialpolitik. Det leder till arbetslinjen i\r\nsocialförsäkringen. Aktiva insatser är alltid att föredra\r\nframför att passivt betala ut stöd. Rehabilitering både\r\nökar välfärd och minskar kostnader. Förebyggande\r\narbete är alltid att föredra framför att tvingas ingripa\r\nnär något redan har hänt.\r\nFru talman! Välfärdspolitikens andra grundpelare\r\nhandlar om individuella och lika rättigheter. Låt mig\r\nanvända mödra- och barnavården som en bild av hur\r\ndet är tänkt att fungera.\r\nAlla svenska barn ges en så lika start i livet som\r\ndet är möjligt genom mödra- och barnavården. Alla\r\nsvenska blivande mödrar fångas upp av en mödravård\r\ndär ingen möda sparas om man bedömer att det\r\nföreligger några risker för det kommande barnet eller\r\nför modern. Den allmänna offentliga mödra- och\r\nbarnavården håller absolut högsta klass. Bara det\r\nbästa är gott nog för våra ännu inte födda och alldeles\r\nnyfödda barn.\r\nOch så skall det fortsätta; bra dagis till alla barn\r\noch en bra skola för alla barn som tar hänsyn till\r\nbarnens särskilda behov.\r\nDe som är på väg in i vuxenlivet drömmer nästan\r\nalla om samma sak; ett bra arbete som man trivs med\r\noch den lyckliga familjen, kärleken till en partner,\r\nfriska och trygga barn, så småningom ett gemensamt\r\nåldrande. Men för många blir det inte riktigt så, och\r\nför nästan ingen blir det så under hela livet. Kärleken\r\när inte alltid så lätt att finna eller att behålla.\r\nSkilsmässor finns, liksom också sjukdom, arbetslöshet\r\noch död.Samhällets välfärdspolitik kan inte förhindra\r\natt livet drabbar oss på alla dessa sätt, som för de\r\nflesta någon gång blir en verklighet. Men när det sker\r\nkan samhällets välfärdspolitik, om den fungerar väl,\r\nändå förhindra att människor blir dubbelt drabbade -\r\nbåde av den sorg och smärta som följer av livets\r\npåfrestningar och av de sociala och ekonomiska\r\nföljder som i värsta fall dessutom inträffar.\r\nMedmänsklighet, vänner, familjens och släktens\r\nstöd kan alltid lindra och aldrig ersättas, men rätten\r\ntill sjukvård och sjukförsäkring,\r\narbetslöshetsunderstöd, bidragsförskott, pension,\r\näldreomsorg eller vad det nu kan vara som är behovet\r\ni det enskilda fallet ger också en trygghet som ändå\r\nför de allra flesta är långt större än den man skulle\r\nkunna uppnå om man bara var utlämnad åt sig själv\r\noch den egna familjen.\r\nDen svenska välfärdspolitikens tredje grundpelare\r\när det gemensamma ansvarstagandet för\r\nvälfärdspolitiken. Man kan argumentera för våra\r\noffentliga allmänna system utifrån allmänna,\r\nideologiska demokratisynpunkter, men man kan\r\nfaktiskt också göra det utifrån effektivitetssynpunkter.\r\nHär finns en intressant diskussion i en nyligen\r\nutkommen bok från ESO om socialförsäkringarna av\r\nJan Bröms m.fl.\r\nSocialförsäkringen har i grunden två syften.\r\nDet ena är att ge ekonomisk trygghet så att få\r\ntvingas anlita det yttersta skyddsnät som\r\nsocialtjänsten utgör. Socialförsäkringen handlar på det\r\nsättet om att bevara den personliga integriteten och\r\nslippa den närgångna granskning som socialtjänstens\r\nprövning ändå måste bygga på.\r\nDet andra syftet med socialförsäkringen är just att\r\nvara en försäkring, dvs. ett system som ger\r\nmedborgaren ett skydd mot att drastiskt behöva sänka\r\nsin levnadsstandard när omständigheterna i livet\r\nförändras.\r\nDet här kan bara hanteras med en offentlig\r\nsocialförsäkring.\r\nBeräkningar i ESO-rapporten visar tydligt att de\r\nrisker som socialförsäkringen hanterar är systematiska\r\noch förutsägbara. En liten grupp står för en stor del av\r\nförsäkringsfallen. Exempelvis visar beräkningarna att\r\n10 % av försäkringstagarna står för hälften av\r\nutbetalningarna från sjukförsäkring,\r\narbetslöshetsförsäkring och förtidspension.\r\nDen som får stora bidrag, t.ex. sjukpenning eller\r\narbetslöshetsstöd, under ett år löper stor risk att\r\nuppbära bidrag också kommande år. Det går med\r\nandra ord att göra ganska säkra prognoser för hur stor\r\nrisken är för varje individ att hamna i situationen att\r\nhan eller hon i framtiden behöver stöd från\r\nsocialförsäkringen.\r\nMed ett försäkringstänkande på det sätt som ett\r\nprivat försäkringsbolag skulle anlägga - som det för\r\növrigt skulle vara tvingat att anlägga för att klara sig\r\npå marknaden - skulle premierna variera mycket\r\nkraftigt. Stora grupper skulle i praktiken ställas utan\r\nförsäkringsskydd. För att kartlägga och fördela risker\r\noch differentiera premier skulle det privata\r\nförsäkringsbolaget få lov att satsa stora administrativa\r\nresurser. Den extra administrationsinsatsen har ett\r\nenda syfte: att utestänga dem från försäkringen som\r\nhar det största behovet av den.\r\nVad ESO-rapporten visar är att socialförsäkringen\r\nverkligen är omfördelande mellan grupper med olika\r\nrisk. Den visar att frivilliga försäkringar aldrig kan\r\nvara ett alternativ om alla skall få del av\r\nförsäkringsskyddet.\r\nDärför är det också viktigt att värna om en\r\nförsäkring baserad på inkomstbortfall. Grundtrygghet\r\nskulle innebära att stora grupper ställs utanför den\r\nförsäkring av levnadsstandarden som\r\nsocialförsäkringen ger och som socialförsäkringen är\r\ntill för. Bara en offentlig allmän försäkring mot\r\ninkomstbortfall klarar alltså att ge inkomsttrygghet åt\r\nalla.\r\nFru talman! Det brukar vara så med grundpelare\r\natt de alla behövs för ett stabilt bygge. Så är det med\r\nvälfärdspolitiken också. Det finns ett starkt samband\r\nmellan de tre områden som jag har tagit upp.\r\nVi lever med en ekonomisk kris som kommer att\r\ntvinga oss att göra ingrepp av olika slag som vi helst\r\nskulle vilja slippa. Det är viktigt att göra ingreppen i\r\nvälfärdssystemen mot bakgrund av att principerna\r\nligger fast. Synen på välfärdspolitiken och dess\r\nuppgift i vårt samhälle förblir densamma. Den\r\nvälfärdspolitik vi har i Sverige har skapat ett ovanligt\r\nciviliserat och jämlikt samhället. Välfärdssamhället är\r\nockså i grunden ett effektivt samhälle som kan ta till\r\nvara alla människors resurser och få både dem och\r\nsamhället att utvecklas vidare.\r\nFru talman! Jag har fått ett nästan oändligt antal\r\nfrågor. Om jag hade haft tid och om jag hade vetat i\r\ndetalj vad frågorna skulle handla om skulle jag här i\r\ndag kunna föra så gott som hela valperiodens\r\nsocialpolitiska debatt - inte bara i de frågor som jag\r\nsjälv har ansvaret för utan också dem som Ingela\r\nThalén handlägger. Vi lovar att återkomma om de\r\nallra flesta av de frågor som har ställts.\r\nJag skulle i dag bara vilja göra en liten reflexion\r\nmed anledning av de många frågor jag fick om\r\nregeringens vilja till samförstånd.\r\nDet förefaller mig som om det för var och en av\r\ntalarna är regeringens vilja till samförstånd i talarens\r\negen hjärtefråga som skall bevisa vi verkligen har en\r\nvilja till samverkan. Bara om socialdemokratin ger sig\r\nför den frågandes egen ståndpunkt i hjärtefrågan kan\r\nvi bevisa att vi vill samverka.\r\nMen kan inte också ni visa litet respekt för våra\r\nhjärtefrågor och för valutslaget? Vi vill samverka och\r\nkommer att söka samtala om de flesta frågor, men vi\r\nkommer också att genomföra det program som vi har\r\ngått till val på och som vi har fått ett stort stöd för,\r\nsom vi har upplevt det. Vi kommer att avskaffa\r\nvårdnadsbidraget. Vi kommer att avskaffa\r\nhusläkarlagen i den del som inte handlar om\r\npatientens väl - patientens valfrihet kommer nog att\r\nbestå. Vi kommer att avskaffa husläkarlagen i den del\r\nsom handlar om producenternas rätt, den ovillkorliga\r\nrätt som gör att kommunerna förlorar sitt inflytande\r\noch möjligheten att ta ansvar.\r\nÖver huvud taget kan man säga om de frågor som\r\nhar ställts om monopol eller inte att det inte är det\r\nsom är vårt huvudalternativ. Vårt huvudalternativ är\r\natt lita på den lokala demokratin, som också utgör en\r\nså väsentlig och stark del i det svenska\r\nvälfärdssystemet. Vi har politiska församlingar som\r\nhar såväl makt som möjligheter och vilja att ta ansvar\r\nför att bygga det lokala samhället. Många av frågorna\r\nom på vilket sätt man skall åstadkomma valfrihet\r\nkommer att kunna lösas i den lokala demokratin.\r\nOckså den är en mycket viktig del av det svenska\r\nvälfärdssystemet.</pre><pre>Anf.  8  GULLAN LINDBLAD (m):\r\nFru talman! Jag skall använda mitt anförande dels\r\ntill att något kommentera vad de övriga talarna har\r\nsagt, dels till att säga några ord med anledning av\r\nstatsrådet Hedborgs anförande.\r\nJag vill anknyta till vad Roland Larsson sade. Jag\r\ntycker att det är viktigt att lägga ansvaret lågt - att det\r\nläggs på kommunerna när det gäller t.ex.\r\nsocialtjänstlagen och socialbidragsnormer. Det är\r\nfaktiskt inte vi i Sveriges riksdag som skall bestämma\r\nsocialbidragsnormen i Tomelilla och Gällivare - det\r\när de lokala politikerna. Det är lika fel att sätta en\r\nriksnorm som det är att domstolarna i dag avgör hur\r\nhjälpen skall utformas. Lägg det ansvaret lågt! Där\r\nhänvisar jag till den kommunala\r\nsjälvbestämmanderätten.\r\nJag tycker också - vilket vår representant i\r\nutredningen har framfört - att det bör finnas ett visst\r\neget ansvar även i socialtjänsten. Jag tycker att det är\r\nbra att ni utformar det klarare än det har varit.\r\nSocialtjänstlagen är en ramlag, och den är delvis\r\nganska flummig, så det är bra om ni ger den ett mer\r\nkonkret innehåll. Ett visst eget ansvar, rätt att ställa\r\nkrav på dem som tar emot bidrag, är också viktigt.\r\nDet är bra för den enskilde; ställer man krav bryr man\r\nsig verkligen om.\r\nTill Folkpartiet och Miljöpartiet vill jag säga att\r\njag tycker att det är fint att ni vill sätta individen i\r\ncentrum. Det är precis vad också moderat politik går\r\nut på. Men då gäller det också att vi ger möjlighet för\r\nindividen att forma sitt liv så fritt som möjligt och att\r\ninte vi lagstiftare totalt binder de enskilda\r\nmänniskorna genom lagar som helt och hållet styr\r\nderas liv. Vi har på den punkten haft alltför mycket\r\nklåfingrighet.\r\nVänstern har en rad krav och önskemål. Man\r\npåtalar brister och framhåller hur viktigt det är med\r\nfördelningspolitik. Naturligtvis tycker också vi\r\nmoderater att det är oerhört viktigt att vi verkligen\r\nförbättrar samhällets insatser där det finns eftersatta\r\nbehov och att kanske framför allt äldrevården får en\r\nbättre utformning än i dag. Jag tycker att de äldres\r\nvillkor i samhället ofta förbises till förmån för friska\r\nbarn till friska föräldrar. Jag står för den\r\nuppfattningen.\r\nDet finns eftersatta behov. Men, mina vänner,\r\nskall vi då inte tänka tanken litet längre? Är det inte\r\nrimligt att vi börjar ställa frågan: Kan vi inte bättre\r\nhjälpa dem som verkligen har stora behov, om vi\r\nsockrar litet mindre över oss andra? Systemen bör\r\nkanske trots allt bli litet mer selektiva, så att hjälpen\r\nkan ges där den bäst behövs. Jag anser att det är\r\nnödvändigt att vi ställer oss den frågan när resurserna\r\när begränsade.\r\nSedan verkar det som om Vänstern inte inser att -\r\nsom Anders Isaksson sade - pengarna är slut. Nu\r\nhandlar det om att skapa resurser innan vi kan göra en\r\nfördelning.\r\nJag vill här anknyta till vad Gösta Bagge redan för\r\n50 år sedan sade i sin bok Frihet eller socialism,\r\nnämligen att om vi verkligen skall utvidga\r\nsocialpolitiken, så förutsätter detta en ökad\r\nproduktivitet och sådana ekonomiska samhällsformer\r\nsom kan bevara och understödja framåtskridandet;\r\nförutsättningarna måste skapas innan man kan\r\nåstadkomma önskvärda sociala förändringar.\r\nJag blev ledsen när jag i går när jag lyssnade till\r\nden ekonomiska debatten, för där sades det faktiskt\r\ningenting om att vi behöver ökade resurser. Man\r\ntalade om höjda skatter, fördelningspolitik och\r\nbesparingar, men det sades inte ett ord om att vi måste\r\nha tillväxt i ekonomin för att verkligen åstadkomma\r\nallt detta goda.\r\nFru talman! Jag återkommer i mitt nästa anförande\r\ntill vad Anna Hedborg sade.</pre><pre>Anf.  9  ROLAND LARSSON (c):\r\nFru talman! Jag behöver hjälp med en sak av\r\nstatsrådet. Jag behöver hjälp med att få förklarat vad\r\ndet är i den socialdemokratiska ideologin som gör att\r\ndet sociala välfärdssystem som vi har till stora delar\r\nskall fungera så, att de som redan har en stor trygghet\r\nskall få en ännu större trygghet genom samhällets\r\nvälfärdssystem, medan de som inte har någon\r\ntrygghet också fortsättningsvis skall stå utanför\r\nsystemet.\r\nJag är en kristen människa, och jag vet att det står\r\ni Bibeln att den som har skall det varda givet och att\r\ndet från den som intet har skall tagas allt. Men detta\r\nhar jag uppfattat mer som en upplysning och ett\r\nkonstaterande än som ett mål. Vad är det som gör att\r\nsocialdemokraterna hela tiden krampaktigt håller fast\r\nvid den här principen?\r\nJag känner många unga människor vilkas enda\r\nmisstag är att de råkat stå beredda att gå ut på\r\narbetsmarknaden precis när vi har stått inför en djup\r\nlågkonjunktur. Det är fråga om unga män och\r\nkvinnor. Männen har ofta just gjort sin värnplikt, och\r\ntjejerna har avslutat sin utbildning. Flera av dem har\r\nråkat bli över 25 år, varför de inte heller omfattas av\r\nden garanti för ungdomsplatser och liknande som\r\nfunnits inom arbetsmarknadspolitiken.\r\nDessa unga människor har inte kunnat kvalificera\r\nsig för arbetslöshetsförsäkring. De får ingen KAS,\r\neftersom de inte heller har kunnat kvalificera sig för\r\nsådan. De får ingen sjukpenning om de blir sjuka,\r\neftersom de inte vidkänns något inkomstbortfall.\r\nDet är bl.a. dessa grupper som det\r\ngrundtrygghetssystem som Centern förordar skall\r\nhjälpa. Centerns grundtrygghetssystem omfattar alla.\r\nDet är fortfarande inkomstrelaterat, dvs. till en normal\r\nindustriarbetarinkomst. Det är över den nivån som det\r\nskall kunna finnas privata försäkringssystem. Syftet är\r\natt ta från toppen för att lägga i grunden - det är på\r\ndet sättet vi skall få fram resurserna.\r\nSedan kan man diskutera hur mellandelen skall\r\nfinansieras, men vi tror att en försäkringslösning kan\r\nvara bra under förutsättning att den är obligatorisk och\r\natt det finns en statsgaranti. Men vi har ju sett att det\r\nsystem för finansiering som vi har i dag knappast har\r\nvarit vattentätt det heller. När lågkonjunkturen\r\nkommit har vi sett att systemet inte har fungerat\r\nsärskilt bra.\r\nVarför har Socialdemokraterna så svårt att\r\nacceptera dessa tankegångar? Varför har\r\nSocialdemokraterna så svårt att ens ta upp en\r\ndiskussion om detta? Det borde ligga väl i linje med\r\ntankar som även Socialdemokraterna har - i varje fall\r\nom man skall tro på Anna Hedborg när hon redovisat\r\nde grundidéer som Socialdemokraterna står för.\r\nVårdnadsbidraget är i första hand en\r\nrättvisereform, mina vänner. Det är precis vad det är,\r\nEva Zetterberg: en rättvisereform! 15 á 16 miljarder\r\nkronor går i dag till barnomsorgen - det är en\r\ngissning, och någon får rätta mig om jag har fel. Det\r\nfinns många människor som inte får någon som helst\r\ndel av dessa resurser. Nu har det satsats 2,3 miljarder\r\npå vårdnadsbidraget - pengar som till stora delar\r\nkommer tillbaka genom de kostnadsminskningar som\r\nkommunerna får. Jag förstår inte varför man skall ha\r\nså svårt att acceptera vårdnadsbidraget. Även detta är\r\nen del av det system som är till för dem som inte får\r\nnågon  eller i varje fall bara en begränsad del av den\r\nvälfärdspolitik som gäller för barnfamiljerna.</pre><pre>Anf.  10  BARBRO WESTERHOLM (fp):\r\nFru talman! Statsrådet Hedborg kom här med en\r\nutvidgad regeringsförklaring. Den innehöll ganska\r\nmycket om de mål som jag har uppfattat att vi är\r\növerens om här i riksdagen. De anges i\r\nregeringsformen, i hälso- och sjukvårdslagen,\r\nsocialtjänstlagen, osv. Alla garanteras lika behandling,\r\noch målen i socialtjänstlagen och hälso- och\r\nsjukvårdslagen är mycket högt satta, och de preciserar\r\nvälfärdsmålen - välfärd och trygghet åt alla samt\r\nrättvis behandling.\r\nDet är när det gäller medlen att nå målen och våra\r\nbedömningar av konsekvenserna för olika grupper i\r\nsamhället av de olika medlen som vi skiljer oss åt\r\npolitiskt. Jag tog i mitt första anförande som exempel\r\navindexeringen av ersättningarna som kommer att\r\ndrabba en ganska liten grupp i samhället som har det\r\nväldigt knepigt, nämligen de handikappade\r\nfamiljerna.\r\nDet är därför som jag tycker att det är viktigt att vi\r\nfår svar på en rad av de frågor som jag ställde och\r\nsom kanske kan synas vara av detaljkaraktär. Jag\r\nuppfattade det ändå så att statsrådet Hedborg\r\nbehandlade dessa frågor i positiv anda. Det gäller bl.a.\r\nen rad frågor som var under behandling i\r\nregeringskansliet när vi lämnade detta efter valet.\r\nVi är också överens om målen för\r\nsocialförsäkringarna, men vi skiljer oss åt när det\r\ngäller utformningen av dessa.\r\nVi i Folkpartiet liberalerna ser det som att\r\nfinanseringen i ökad utsträckning bör ske genom\r\nförsäkringsmässigt utformade egenavgifter. Vi tycker\r\natt arbetsskadeförsäkringen bör utformas som en\r\nriskförsäkring för arbetsgivare och att det bör ske en\r\nfortsatt samordning för dem som mottar ersättning.\r\nVi lägger ett tak på 7,5 basbelopp. Ersättningen\r\nför det som inte är pension tycker vi i princip skall\r\nsättas till 80 %. Vi värnar om inkomstbortfallet,\r\nmedan andra partier vill ha en form av grundtrygghet.\r\nHär skiljer vi oss alltså åt.\r\nVi vill pröva utformningen av självrisker och\r\nandra incitament i ljuset av praktiska erfarenheter och\r\nny forskning. Det gäller inte minst\r\narbetslöshetsförsäkringen. Jag skulle gärna vilja att\r\nstatsrådet kommenterar detta.\r\nDet finns ett område som vi inte har belyst särskilt\r\nmycket. Det handlar om medel för att en tryggad\r\nålderdom skall uppnås. Ett sådant medel är att de\r\näldre skall ha rätt till särskilt boende inom en fix tid.\r\nDe skall inte behöva vänta. Vi har talat om sex\r\nmånader. Vi tycker att man skall ha rätt till rimliga\r\navgifter på sjukhem. Maken eller sambon skall inte\r\nbehöva flytta eller fara illa på grund av att det är för\r\ndyrt att bo på sjukhem. Man skall ha rätt till\r\ntrygghetslarm, rätt till en egen husläkare och rätt att\r\nvälja olika boendeformer. Det skall finnas en\r\nmångfald. Ett boende som passar en person kanske\r\ninte passar en annan.\r\nDaniel Tarschys brukar tala om sitt Beatlesro som\r\nen symbol för hans önskemål om hur han vill bo när\r\nhan blir gammal.</pre><pre>Anf.  11  EVA ZETTERBERG (v):\r\nFru talman! Anna Hedborg talade brett om den\r\nsocialdemokratiska välfärdspolitiken. Det är bra att\r\nhon visar vad grunden är.\r\nMycket av detta var naturligtvis redan känt av oss\r\nandra. Jag hade önskat få svar på några av de frågor\r\nsom jag och flera andra har ställt. Jag hoppas i stället\r\natt vi får konkreta förslag på riksdagens bord inom en\r\nsnar framtid.\r\nAnna Hedborg krävde respekt även för\r\nsocialdemokratiska hjärtefrågor. Den har jag. Jag tror\r\natt vi delar många av dessa hjärtefrågor. Det var just\r\ndärför jag tog upp frågan om kommunernas ekonomi.\r\nVi har ju i valrörelsen tillsammans varit ute och\r\nkritiserat den kraftiga nedskärning som har skett ute i\r\nkommunerna. Man har skurit ned på barnomsorgen,\r\näldreomsorgen och handikappområdet. Vi har\r\ngemensamt sagt att vi inte accepterar det. Därför\r\nförväntar jag mig att Socialdemokraterna har en plan,\r\ndels för hur man skall stoppa avskedandena ute i\r\nkommunerna, dels för hur man återigen skall kunna\r\nhöja nivån på insatserna. Jag hoppas att\r\nSocialdemokraterna återkommer med den\r\nhjärtefrågan snart.\r\nFru talman! Inger Davidson ägnade sig åt\r\nfamiljepolitiken. Det är ett område som är väl så\r\nviktigt att tala om, inte bara i den här debatten utan i\r\nflera debatter.\r\nKds värnar om familjen och om barnens framtid.\r\nDärför förstår jag inte hur man kan hänga upp sig på\r\nvårdnadsbidraget, som om det skulle vara allena\r\nsaliggörande.\r\nInger Davidson tog upp att många tvingas lämna\r\nsina barn på dagis och att det blir en lång arbetsdag\r\nför barnen. Varför har ni inte stött vårt förslag om sex\r\ntimmars arbetsdag, om ni värnar om att man i\r\nfamiljerna skall ha möjlighet att få mer tid\r\ntillsammans? Då skulle man komma ifrån en del av\r\ndessa problem. Jag tror inte att det finns någon\r\nförälder till en ettåring som är intresserad av att ha sitt\r\nbarn på daghem 8-10 timmar om dagen. Det är en\r\nnödlösning för dem som inte klarar ekonomin på\r\nnågot annat sätt.\r\nRoland Larsson tar upp frågan om rättvisa i\r\nsystemet. Jag vill upprepa det som Vänsterpartiet har\r\nsagt. Vi ser inte vårdnadsbidraget som en rättvis\r\nreform. Man utgår inte från om det finns behov eller\r\ninte. Vårdnadsbidraget utgår till dem som i många fall\r\nhar det väldigt gott ställt. Andra ensamstående\r\nföräldrar kan inte utnyttja det därför att de är tvungna\r\natt arbeta heltid. Jag kan alltså inte se\r\nvårdnadsbidraget som en rättvisereform.\r\nJag undrar också hur ni ser på jämställdheten.\r\nRoland Larsson säger att det när det gäller\r\nsjukförsäkringar bara skall finnas en grundtrygghet.\r\nVi vet att många män inte skulle vara föräldralediga i\r\nså fall. Hur går det med sjukförsäkringen?\r\nFlera har tagit upp frågan om hur man skall kunna\r\nkapa toppen. Både Centern och Miljöpartiet var inne\r\npå det. Vi tror att det är en farlig lösning. Det öppnar\r\nför privata försäkringar på ett brett fält. Man överger\r\nden allmänna generella välfärdsmodellen. När det\r\ngäller exempelvis sjukförsäkringen har vi angett att\r\nman bör kunna sänka taket. Annars har man ingen\r\nchans att höja underifrån. Det ser vi som en möjlighet.\r\nGullan Lindblad säger att pengarna är slut och att\r\nvi har problem. Vänsterpartiet har insett det för länge\r\nsedan, Gullan Lindblad. Just därför har vi inte krävt\r\nen rad nya kostnadskrävande reformer. Jag sade det i\r\nmitt första anförande. Jag pekade på några få\r\nområden.\r\nNågot som kostar är ersättningen för\r\nlångtidssjukskrivna, men det kostar inte så särskilt\r\nmycket jämfört med hur det ser ut på en rad andra\r\nområden. Det är extremt orättvist att man har sänkt\r\nersättningen till 70 %. Det måste till en förändring,\r\nGullan Lindblad.\r\nSjälvfallet måste vi få i gång en\r\nproduktionsökning. Vi måste få en tillväxt. Det finns\r\nnämligen en rad andra reformer som är väldigt\r\nangelägna.\r\nTill sist, Gullan Lindblad, skall jag ta upp frågan\r\nom en riksnorm. Varför kan vi inte ha det när det\r\ngäller socialbidragen. Vi har ju samma nivåer för\r\nsjukbidrag, sjukpenning, arbetslöshetsförsäkring och\r\nföräldrapenning över landet. Skall dessa bidrag också\r\nvara olika i t.ex. Stockholm och Vetlanda?</pre><pre>Anf.  12  RAGNHILD POHANKA (mp):\r\nFru talman! De nära sambanden mellan\r\narbetsmarknaden, skolan, sjuk- och hälsovården och\r\nsocialförsäkringarna blir uppenbara i en sådan här\r\ndebatt. Den är allt för vittomfattande för en\r\nförmiddag. Egentligen hör också delar av\r\nflyktingpolitiken hit.\r\nVi har hoppat mellan många olika frågor. Det är\r\nviktigt att man ändå håller ihop dem på något sätt.\r\nDessa frågor ligger så nära varandra att man inte kan\r\nannat än stiga över gränserna.\r\nDet är viktigt att vi har människorna i centrum. Vi\r\nvill ha ett statsfinansierat socialt skydd med fina\r\nnätmaskor. Annars hamnar inte människan i centrum.\r\nDå ramlar hon undan. Frivilliga försäkringar kan\r\naldrig ersätta generella socialförsäkringar.\r\nSedan tänkte jag tala om husläkarreformen.\r\nDalamodellen är i och för sig inte Miljöpartiets\r\nfavoritmodell, men med den har det blivit möjligt att\r\nhelt fritt välja läkare. Detta skedde långt före\r\nhusläkarreformen. Det har varit en alldeles utmärkt\r\nform som visar att det inte behöver finnas husläkare.\r\nDet är märkligt att vårdnadsbidraget är den enda\r\nsociala fråga som intresserar kds. Andra partier har\r\ntagit upp en mängd viktiga frågor. Själv känner jag\r\nmig klart otillräcklig, eftersom jag bara hinner med en\r\nbråkdel av de viktiga frågorna.\r\nJag tycker att familjepolitiken är viktig. Jag tycker\r\ninte om vårdnadsbidraget, av olika skäl. Det måste\r\nfinnas andra hjärtefrågor även för kds.\r\nVårt förslag om att man skall kunna vara\r\ndagbarnvårdare åt egna barn är ett bra komplement\r\nnär det gäller att det skall finnas barnomsorg åt alla\r\nbarn. Det är klart bättre än vårdnadsbidraget. Det ger\r\nden förälder som har dagbarnvårdarlön - för vård av\r\negna och andras barn - sociala skyddsförmåner. Det\r\nger ATP, semesterersättning, sjukersättning osv. Man\r\nkan också ha en halv dagbarnvårdarlön.\r\nJag vill än en gång betona frågan om\r\nallergisaneringen av byggnader. Det är så oerhört\r\nviktigt. Upp till hälften av alla barn som börjar skolan\r\ni dag har allergiska problem. Vi måste göra någonting\r\nåt detta. Vi har helt enkelt inte råd att vänta.\r\nDessutom ger det en massa arbeten. Är det 30 %\r\narbetslöshet inom byggsektorn? Kanske är den ännu\r\nhögre. Detta skulle vara ett bra tillfälle att utnyttja\r\ndessa människor till någonting viktigt. En\r\nmiljökonsekvensutredning skall göras inför byggandet\r\nav nya hus, dvs. titta på trafik, buller, luft- och\r\nvattenkvalitet. Detta ger också möjligheter till nya\r\narbetstillfällen.</pre><pre>Anf.  13  INGER DAVIDSON (kds):\r\nFru talman! Nej, Ragnhild Pohanka, detta är\r\nverkligen inte den enda socialpolitiska fråga vi\r\nintresserar oss för. Men jag bedömer att detta är den\r\nenda gången vi har chansen att få en ordentlig debatt\r\nom detta i kammaren innan Socialdemokraterna river\r\nupp beslutet. Jag hade hoppats på en debatt, även om\r\ndet nu inte blev så.\r\nJag vill fortsätta att rikta mig till Ragnhild\r\nPohanka ett tag. Hon säger att vårdnadsbidraget är en\r\nfickpeng, och hon undrar hur den kan hjälpa en\r\narbetslös ensamstående mamma. Om mamman är\r\narbetslös tror jag att 2 000 kr per månad kan vara ett\r\nbra tillskott till arbetslöshetsersättningen.\r\nDäremot tycker jag Ragnhild Pohanka i övrigt har\r\nframfört en poäng. Konstruktionen kom att bli så att\r\nensamstående mammor har haft svårt att utnyttja\r\nvårdnadsbidraget för att kunna skära ned på\r\narbetstiden. Det var ju egentligen en av grundtankarna\r\nmed reformen. Jag vill gärna vara med om att\r\nförändra 30-timmarsregeln. Men det är en helt annan\r\nsak än att hela systemet skulle vara orättvist.\r\nAnna Hedborg säger att många frågor kommer att\r\nlösas på kommunal nivå. Det tycker jag låter lovande.\r\nJag håller med om att kommunen ofta är den bästa\r\nplatsen, eftersom den kommunala nivån ligger\r\nnärmare människorna än den statliga. Då blir besluten\r\nofta bättre.\r\nMen Anna Hedborg vet lika väl som jag att\r\nlagstiftningen sätter gränser för vad kommunerna får\r\noch inte får göra. Det gäller inte minst på\r\nfamiljepolitikens område. Den barnomsorgslag som\r\nbeslutades under förra perioden kommer att vara kvar,\r\nmen vårdnadsbidraget - som var den naturliga\r\nkopplingen till barnomsorgslagen - försvinner.\r\nKommunalt utformade vårdnadsbidrag är inte\r\ntillåtna i dag. Kommunallagen förbjuder sådana. Kan\r\nAnna Hedborg tänka sig att föreslå ändringar i den\r\nregeln i kommunallagen, så att den kommunala\r\ndemokratin får blomstra även på det området? Då\r\nkanske vi får se helt nya lösningar, litet olika\r\nlösningar i olika kommuner. Det behöver inte vara\r\nnågon nackdel.\r\nPå vilket sätt, Eva Zetterberg, är vårdnadsbidraget\r\ninte särskilt rättvist? Kan det system som vi tydligen\r\nskall återgå till anses rättvisare? Var ligger rättvisan\r\nför föräldrarna till de hundra tusen barn som innan\r\nvårdnadsbidraget infördes inte fick del av den\r\nsubventionerade omsorgen? De kommer antagligen\r\ninte heller i framtiden att få del av omsorgen, därför\r\natt de bor på fel ställe eller andra förhållanden gör det\r\nomöjligt.\r\nHur vill Eva Zetterberg lösa problemet med\r\nfinansieringen till kommunerna när barnomsorgslagen\r\ninförs? Kommunförbundet har räknat ut att lagen\r\nkommer att kosta 3,4 miljarder kronor. Varifrån skall\r\nde pengarna tas? Vilka andra områden skall drabbas\r\ninom den kommunala sektorn som redan, mycket\r\nriktigt, har en kärv ekonomi?</pre><pre>Anf.  14  Statsrådet ANNA HEDBORG (s):\r\nFru talman! Den svenska socialförsäkringen\r\nomfattar en femtedel av BNP. Under en 15-årsperiod\r\nsedan 1980 har kostnaderna för socialförsäkringarna\r\nökat med 90 miljarder kronor, eller 38 %. Det\r\nmotsvarar 2,8 procentenheter av BNP. Under 70-talet\r\nvar expansionstakten mer än dubbelt så hög. Mätt som\r\nandel av BNP ökade utgifterna med\r\n6,5 procentenheter i förhållande till BNP från 1970 till\r\n1980.\r\nStatistiken ger således bilden av en kraftigt\r\nväxande socialförsäkringssektor som tar en allt större\r\ndel av de yrkesaktivas inkomster i anspråk. Det är\r\nockså den bilden vi är vana vid i den politiska\r\ndebatten. Men det är till stora delar en missvisande\r\nbild. En stor och växande del av transfereringar som\r\nbetalas ut från de offentliga socialförsäkringssystemen\r\nkommer tillbaka i form av skatter. I synnerhet har\r\npensionärernas skattebetalningar ökat kraftigt. Som\r\nmått på socialförsäkringarnas belastning i form av\r\nskatter och avgifter från medborgarna är det\r\nnettobetalningarna som är relevanta.\r\nI den ESA-studie jag tidigare nämnde finns\r\nberäkningar av socialförsäkringens nettokostnader.\r\nDessa beräkningar visar att det inte bara är nivån på\r\nutbetalningarna till hushållen som överskattats. Det\r\nriktigt intressanta är att utvecklingen över tiden ser så\r\nhelt annorlunda ut när vi räknar netto efter skatt.\r\nÖkningarna i de totala transfereringarna till\r\nhushållen under 1970- och 1980-talen, som brutto\r\nutgick till över 8 procentenheter av BNP, krymper till\r\n3 procentenheter när vi beaktar skatteeffekterna.\r\nRäknat brutto har ökningen av\r\npensionsutbetalningarna under 80-talet motsvarat en\r\nfjärdedel av BNP-tillväxten. Men efter skatt krymper\r\nsiffran till en dryg tiondel.\r\nI själva verket var den andel av våra samlade\r\ninkomster, som omfördelades via de offentliga\r\ntransfereringssystemen, i stort sett oförändrad från\r\nmitten av 70-talet ända fram till början av 90-talet. De\r\nsenaste årens ekonomiska kris har dock kraftigt ökat\r\ntransfereringarnas andel av inkomsterna.\r\nOm man så vill kan man säga att det är under den\r\nborgerliga regeringstiden i början av 90-talet som\r\ntransfereringarna netto börjar ta en allt större andel av\r\nvåra samlade inkomster i anspråk för omfördelningen.\r\nSkälet till att transfereringsandelen börjat skjuta fart\r\när mindre en explosion av utgifterna än en bedrövlig\r\nutveckling av inkomsterna. Återigen är det\r\nsysselsättningen och bristande inkomstutveckling som\r\nspökar.\r\nOckså jämförelsen med andra länder blir\r\nmissvisande om vi inte beaktar skatterna. Som\r\nstatistiken normalt presenteras ser det ut som om de\r\noffentliga budgetarna omfördelas minst 7\r\nprocentenheter mer av inkomsterna i Sverige än i\r\nTyskland. Netto beräknat krymper skillnaden till\r\nmindre än 1 %. Det är trots att vi i Sverige har en\r\nstörre andel barn och gamla. Det finns starka\r\nprincipiella argument för att de inkomster man uppbär\r\nfrån socialförsäkringen skall behandlas skattemässigt\r\npå samma sätt som andra inkomster. Men det får inte\r\nleda oss till en felaktig föreställning om\r\nsocialförsäkringarnas omfattning och utveckling.\r\nFru talman! Trots allt är det uppenbart att de\r\nutgiftsnedskärningar som är nödvändiga för att sanera\r\nstatsfinanserna måste drabba även socialförsäkringen,\r\neftersom den justerat för lågkonjunktur och räknat\r\nnetto svarar för en fjärdedel av alla offentliga utgifter.\r\nStrategin måste vara att minimera försämringarna i\r\nvillkoren för försäkringarna och i stället göra så\r\nmycket som möjligt för att så få som möjligt i aktiv\r\nålder skall behöva utnyttja dem. Ju bättre vi lyckas\r\nmed det senare desto säkrare kan vi vara på att klara\r\ndet förra.\r\nMen tyvärr gäller även det omvända. Om allt fler\r\nmåste få sin försörjning redan i aktiva år av allt färre i\r\narbete är det svårt att klara nivåer och villkor. Det\r\nfinns en positiv strategi att minska arbetslösheten och\r\narbeta för den aktiva socialförsäkringen. Den strategin\r\nvill jag göra till min och till den nya regeringens.</pre><pre>Anf.  15  GULLAN LINDBLAD (m):\r\nFru talman! Nu har statsrådet Hedborg hållit två\r\nanföranden som har varit allmänt välvilliga och\r\nsvepande. Men ingen av oss har fått några svar på\r\nvåra frågor.\r\nJag hade några frågor som är övergripande och\r\nviktiga. Hur kommer det att gå med valfriheten? Skall\r\nvi gå tillbaka totalt till kommunala och\r\nlandstingskommunala monopol igen? Där fick jag\r\nnågot svepande svar om att kommunerna får ordna det\r\nsom de vill. Men era handlingar visar att ni är helt\r\ninne på en socialistisk väg. Det talas mycket vackert\r\nom arbete. Jag delar uppfattningen i mycket att det\r\nsom har sagts. Men jag vill betona att allt arbete är\r\nviktigt, oavsett om det utförs som förvärvsarbete\r\nutanför hemmet eller i hemmet med egna barn. Jag\r\ndelar kds syn därvidlag.\r\nMen den socialistiska familjepolitiken emanerar\r\nfrån Alva Myrdal som säger: Det finns tydligen inom\r\ndet husliga arbetet, både som husmor och som tjänare,\r\nfortfarande möjligheter för klena, imbecilla, indolenta\r\noch ambitionslösa eller i övrigt mindre väl rustade\r\nindivider att stanna kvar och dra sig fram. Och detta\r\nhar varit receptet för socialdemokratisk socialistisk\r\nfamiljepolitik.\r\nVi är säkert överens om mycket vad gäller\r\nsocialförsäkringarna. Men det är sannerligen inte den\r\nborgerliga regeringens fel att\r\nsocialförsäkringssystemet urartade. Låt mig erinra om\r\natt hösten -90 var det stort kaos i riksdagen. Allan\r\nLarsson försökte få till stånd en del besparingar. I\r\nmars -91 klarade vi i socialförsäkringsutskottet det.\r\nÖver en natt gjordes svenska folket 25 % friskare\r\ngenom att det minskades ned i en del försäkringar.\r\nFörsäkringarna hade urartat så mycket att det lönade\r\nsig bättre att vara sjukskriven än att jobba. T.o.m. de\r\nfackliga organisationerna protesterade till slut. Detta\r\nvar inte borgerlig politik; det var socialdemokratisk\r\nsådan!</pre><pre>Anf.  16  ROLAND LARSSON (c) replik:\r\nFru talman! Statsrådet återfaller till sin tidigare\r\nyrkesroll som ekonom. Det var i och för sig intressant\r\ndet som Anna Hedborg redovisade, men det ger inte\r\nnågra bevis för att det system som vi har inte håller.\r\nDet är ju tvärtom så att inkomsterna till systemet har\r\nminskat med anledning av lågkonjunkturen, vilket\r\nAnna Hedborg också bekräftade. Inkomster som\r\nminskar eller utgifter som ökar är ju lika illa.\r\nSlutsatsen blir ju ändå att det system som vi haft, och\r\nfortfarande har, inte hade hållit i den nedgång i\r\nekonomin som nu har varit. Och sådana nedgångar\r\nkan vi räkna med kommer även i framtiden.\r\nFru talman!  Socialdemokraterna står under denna\r\nmandatperiod inför ett vägval. Det gäller såväl på\r\ndetta område som på andra områden i politiken.\r\nAntingen söker man stöd mot vänster, mot\r\nåterställarpolitik, mot överbud och mot\r\nverklighetsfrämmande finansieringar. Eller så vänder\r\nman sig mot mitten, mot fortsatt förändring av system\r\noch mot fortsatt reformering - naturligtvis med\r\nhänsyn till att Socialdemokraterna vunnit valet och\r\nsjälvfallet i första hand måste utgå från vad väljarna\r\nsagt - med en dialog med mittenpartierna.\r\nOm man gör det måste man vara beredd att föra en\r\ndialog om reformeringen av\r\nsocialförsäkringssystemet, om valfriheten inom\r\nvården och om stödet till barnfamiljerna. Men om\r\nman inte är beredd att föra den dialogen, undrar jag\r\nvad som återstår att föra dialog om med\r\nmittenpartierna. Om inte husläkarsystemet kan\r\ndiskuteras, om inte vårdnadsbidraget kan diskuteras\r\noch om inte socialförsäkringssystemet kan diskuteras,\r\nvad återstår för Socialdemokraterna i detta vägval?</pre><pre>Anf.  17  BARBRO WESTERHOLM (fp)\r\nreplik:\r\nFru talman! Dagens debatt har rört sig över ett\r\nmycket brett fält, med vissa djupdykningar. Rader av\r\nfrågor har vi inte fått svar på. Men det kanske vi får\r\nnär statsrådet är mer varm i kläderna.\r\nDet som vi i Folkpartiet liberalerna är angelägna\r\nom är att det arv som vi lämnade efter oss i\r\nSocialdepartementet inte förfuskas. Det är viktigt att\r\ndet glömda Sverige och välfärd med valfrihet inte\r\nkommer bort för de stora gruppernas önskemål.\r\nBarnkonto var något som Folkpartiet liberalerna\r\nförde fram under valrörelsen -91. Det är inte\r\noproblematiskt, men det är bra att Centern tar upp\r\nfrågan. Men det viktiga är att man får ett system där\r\ndet fortfarande lönar sig att arbeta. Vi i Folkpartiet\r\nliberalerna fastnade i att det kunde bli en\r\nhemmafrufälla. Roland Larsson nämnde just att vi\r\nhaft delade meningar om vad vårdnadsbidraget skulle\r\nkunna leda till. Men det är viktigt att vi här i\r\nriksdagen i fortsättningen får koncentrera debatten\r\nmer till vissa områden, så att vi mer kan gå in på hur\r\njust familjepolitiken, äldreomsorgen osv. bäst kan\r\nfinansieras. I dag har vi mest åkt rullskridskor mellan\r\nolika områden.</pre><pre>Anf.  18  EVA ZETTERBERG (v) replik:\r\nFru talman! Anna Hedborg tar återigen upp frågan\r\nom arbetets betydelse för att kunna behålla en välfärd.\r\nPå den punkten är vi alla överens, tror jag. Vi måste\r\nfå ned arbetslösheten, vi måste kunna satsa de pengar\r\nvi har i välfärdssystemet på just välfärd, inte på att\r\nbetala ut arbetslöshetsersättning. Arbete är grunden\r\nför hela det svenska samhället.\r\nMen vi måste också gå vidare med de andra frågor\r\nsom här har ställts. Inger Davidson frågar hur vi i\r\nVänsterpartiet skall finansiera barnomsorgslagen.\r\nVänsterpartiet var det enda parti som under förra\r\nmandatperioden lade fram ett förslag om hur\r\nkommunernas ekonomi skulle stärkas genom en s.k.\r\nkommunakut. Det finns säkert fler sätt att göra detta\r\npå. Men vi var det enda parti som i valrörelsen och i\r\nvår ekonomiska motion lade fram sådana konkreta\r\nförslag.\r\nJag har däremot inte fått svar på min fråga om\r\nsextimmars arbetsdag.\r\nDet är fantastiskt att Gullan Lindblad, i dag, år\r\n1994, måste dra till med att nämna Alva Myrdal i en\r\nsocialpolitisk debatt. Det visar på bristen av argument\r\ni dagens debatt från Socialdemokrater och Moderater.\r\nFru talman!  Till slut vill jag komma till en fråga\r\nsom vi över huvud taget inte hunnit diskutera, men\r\nsom borde vara den stora frågan i dag. Frågan var\r\ndelvis uppe till debatt häromkvällen med\r\ninvandrarministern Leif Blomberg och Juan Fonseca,\r\nnämligen integreringen av flyktingar och invandrare i\r\nvårt samhälle. Det här är vår stora samhällsbomb.\r\nHittills har vi inte på något särskilt bra sätt lyckats\r\nåtgärda det, och vi  måste med kraft ta itu med det.\r\nLeif Blomberg hade inga konkreta förslag att komma\r\nmed. Men både regering och riksdag måste\r\ntillsammans med kommuner och landsting återkomma\r\nmed konkreta förslag om hur vi skall kunna skapa fler\r\njobb för invandrare och hur det sociala systemet skall\r\nkunna utformas för ett brett deltagande, i stället för att\r\nvidmakthålla de klyftor som redan i dag finns mellan\r\noss som är födda i Sverige och dem som invandrat till\r\nSverige. Den frågan måste vi ta itu med på ett helt\r\nannat sätt än vi lyckats med hittills. Jag beklagar att\r\ndenna debatt inte kunnat ägnas åt den frågan mer.</pre><pre>Anf.  19  INGER DAVIDSON (kds) replik:\r\nFru talman! Anna Hedborg vägrar att ens\r\ndiskutera någon annan modell än den som hennes\r\nparti vill ha. Det är bara att beklaga. Men jag kan ha\r\nviss förståelse för det, eftersom det antagligen är bäst\r\natt ligga så tyst som möjligt i denna fråga, så att\r\nreformen kan avskaffas i så stor tysthet som möjligt.\r\nI regeringsförklaringen står att barnens behov och\r\nrättigheter skall ställas i första rummet. Men hur skall\r\ndet genomföras om föräldrarna inte har någon\r\nvalfrihet? Det finns ju nästan lika många olika behov\r\nsom det finns barn; det är ju sanningen.\r\nVårdnadsbidraget ligger i dag maximalt på 24 000\r\nkr. Vad vill Anna Hedborg säga till de 167 185\r\nfamiljer som utnyttjar vårdnadsbidraget, därför att de\r\nsjälva valt att ordna barnomsorgen på ett annat sätt,\r\nett sätt som de tycker är bättre. Men om det inte finns,\r\nskulle dessa familjer behöva dagisplats som kostar ca\r\n80 000 kr. De kommer knappast att falla för argument\r\nsom att detta är en nödvändig besparing på grund av\r\ndet svåra ekonomiska läget.\r\nVisserligen kan avskaffandet av vårdnadsbidraget\r\nge en kortsiktigt positiv effekt på statsbudgeten; det\r\nhåller jag med om. Men den innebär samtidigt att\r\nutgifterna ökar för den totala offentliga sektorn. Det\r\ngäller även om man tar hänsyn till skatteeffekter som\r\nuppstår av att den som arbetar utanför hemmet ger\r\nstaten högre skatteinkomster än den som får\r\nvårdnadsbidrag och som eventuellt arbetar helt eller\r\ndelvis hemma under något år.\r\nFöräldrarna vet detta, och de kräver svar på varför\r\nde skall acceptera att minska på sitt blygsamma\r\nbidrag, trots att det inte ger samhällsekonomin som\r\nhelhet någon förbättring.</pre><pre>Anf.  20  Statsrådet ANNA HEDBORG (s)\r\nreplik:\r\nHerr talman! Det har varit mycket tal om valfrihet\r\nhär i riksdagen i dag, och i samhället i allmänhet\r\nunder några år. Valfrihet är sannerligen viktigt. Men\r\nofta talar man om valfrihet som något mycket mindre\r\nän det som egentligen är på dagordningen.\r\nValfrihet i välfärdspolitiken handlar ju egentligen\r\nom ingenting mindre än frihet att välja sina egna\r\nlivsprojekt, att bestämma över sin egen tillvaro, att\r\nstyra sitt liv. Det handlar om att få välja utbildning\r\noch yrkesbana, var man vill bo, hur man vill bo, med\r\nvem man vill leva, hur man vill leva.\r\nVisst är det viktigt att få välja läkare själv och få\r\nmöjlighet att välja skola och dagis för sina barn.\r\nSärskilt om man är missnöjd med kvaliteten eller har\r\nkommit på kant med någon av dem man har blivit\r\nberoende av är det viktigt att kunna gå någon\r\nannanstans.\r\nMen låt oss inte glömma det stora för det som\r\nändå är litet mindre. Först kommer ändå, för den\r\nsanna valfriheten, de verkligt grundläggande tingen.\r\nValmöjligheter är mycket, men grundläggande är\r\nändå att det finns bra arbeten för alla, att det finns\r\nåtminstone ett bra dagis i närheten av alla barn, att det\r\nfinns åtminstone en skola som är bra i närheten av alla\r\nbarn, att det finns äldreomsorg och sjukvård av hög\r\nkvalitet som är tillgänglig var man än bor och vem\r\nman än är.\r\nLåt oss inte göra valfrihetsbegreppet till något\r\nmera uttunnat och smalt marknadsmässigt än vad det\r\när. Först när alla har någorlunda lika chanser kan man\r\ntala om att det finns en verklig valfrihet.\r\nDå kommer också allt fler att vilja ha och och\r\nförsvara rätten att välja doktor och dagis och skola\r\noch en del annat som också kan vara mycket viktigt,\r\nså länge inte någras val inkräktar på allas frihet.</pre><pre>Anf.  21  LISELOTTE WÅGÖ (m):\r\nHerr talman! Jag skall i mitt inlägg här i dag i\r\nkammaren enbart koncentrera mig på hälso- och\r\nsjukvården. Den frågan har debatterats litet här i dag.\r\nMycket tyder på att det samhällsekonomiska\r\nutrymmet för hälso- och sjukvården kommer att vara\r\nbegränsat under de närmaste åren. I det perspektivet\r\noch av många andra skäl så är det självklart viktigt att\r\nde resurser som ställs till förfogande utnyttjas på allra\r\nbästa sätt. Vi måste ställa allt högre krav på\r\neffektivisering av verksamheten för att kunna\r\nfinansiera ny teknik och nya behov.\r\nNya, effektiva behandlings- och\r\noperationsmetoder gör att man behöver minska antalet\r\nvårdplatser på sjukhusen. Detta arbete har i sig redan\r\npåbörjats. Man kan konstatera att sedan 1980 har\r\nfaktiskt drygt 25 % av vårdplatserna inom den\r\nmedicinska och kirurgiska korttidsvården tagits bort.\r\nTvå frågor i svensk sjukvård borde därför ha hög\r\nprioritet, nämligen sjukvårdens framtida finansiering\r\noch dess struktur eller, tydligare uttryckt, landstingens\r\nframtida roll.\r\nGår det att reformera ett system som i allt\r\nväsentligt är utformat som ett planhushållningssystem\r\neller en kommandoekonomi? Ja, herr talman,\r\nsjälvklart går det, men då måste man också veta vad\r\nman vill göra.\r\nGenom att ge stort utrymme för valfrihet och\r\nkonkurrens kan man faktiskt finna både\r\norganisationsformer och finansieringslösningar. Det\r\när därför angeläget att den socialdemokratiska\r\nregeringen inte upphäver de beslut som riksdagen\r\nfattat när det gäller den ökade valfriheten i vården.\r\nDet är också angeläget att det viktiga arbete som\r\nbedrivits inom ramen för hälso- och\r\nsjukvårdsutredningen, HSU 2000, kan fortsätta,om än\r\nmed nya direktiv.\r\nVi moderater vill ha en god hälso- och sjukvård\r\nsom omfattar alla. Vi vill ha en ökad valfrihet i\r\nvården. Vi vill ha en god balans mellan offentlig och\r\nprivat vård.\r\nI dag har vi i stort sett en monopoliserad sjukvård,\r\noch så kan vi inte ha det fortsättningsvis. Jag är\r\növertygad om att så vill svenska folket inte heller ha\r\ndet. Man vill som patient välja. Man vill veta vad man\r\nfår för pengarna.\r\nGenom åren har också kraven på sjukvården\r\nförändrats. Patienten har blivit medveten. Man vill\r\nsjälv bestämma, inte bara tacka och ta emot det som\r\nbjuds.\r\nDetta är en utomordentligt viktig och bra\r\nutveckling. Men då måste också sjukvårdsstrukturen\r\noch finansieringen anpassas så att den motsvarar de\r\nkrav som ställs.\r\nDet finns två viktiga hörnstenar i den svenska\r\nsjukvården. Det är att vården skall ges på lika villkor\r\ntill hela befolkningen och vara av god kvalitet, samt\r\natt kostnaderna skall finansieras solidariskt av\r\nmedborgarna.\r\nVi moderater vill ersätta nuvarande landstingsskatt\r\nmed en obligatorisk sjukvårdsförsäkring som\r\nfinansierar sjukvården, men som administreras helt\r\nfristående från ägare och driftansvariga för olika\r\nsjukvårdsenheter. På det sättet ges utrymme för\r\nalternativa ägare och driftformer. En reell\r\nkonkurrenssituation skapas, vilket innebär att\r\npatienten får bättre förutsättningar att välja den\r\nvårdgivare man efterfrågar. Det innebär att patientens\r\nställning stärks och vi får en entydig och tydlig\r\nanvändning av sjukvårdsavgifterna, nämligen till\r\nsjukvården. Vi får också rättvisa över hela landet\r\neftersom nuvarande landstingsskatt skulle ersättas\r\nmed en enda, riksomfattande sjukvårdsförsäkring.\r\nUtöver finansieringen har jag alltså tidigare nämnt\r\nockså sjukvårdens strukturproblem. Behovet av\r\nvårdplatser har förändrats dels på grund av\r\nförändringar i sjukdomspanoramat, dels på grund av\r\nförändringar i den medicinska teknologin.\r\nDet senare skall vi vara tacksamma för, nämligen\r\natt vi i Sverige har haft förmåga att ta till oss den,\r\nvilket också gör att svensk sjukvård är av erkänt hög\r\nkvalitet.\r\nVinsterna av den här utvecklingen har vi\r\nemellertid inte tagit hem ännu. Sjukvårdens struktur\r\nhar inte anpassats till situationen.\r\nDet förtjänar att upprepas: Styrkan i svensk\r\nsjukvård är att den är offentligt och solidariskt\r\nfinansierad och att vi har kunnat tillgodogöra oss den\r\nnya tekniken. Men den nya teknologin kostar pengar.\r\nDärför måste vi också finna nya former.\r\nDet har varit dåligt med svar här i kammaren i\r\ndag. Det beklagar jag. Jag tycker att man kan kräva\r\nsvar på dessa viktiga frågor i en allmänpolitisk debatt.\r\nMen jag förtröttas inte. Jag tänker ställa följande\r\nfrågor till företrädare för Socialdemokraterna:\r\nHur skall hälso- och sjukvården i framtiden\r\nfinansieras?\r\nHur vill ni ge patienten möjlighet att välja?\r\nVilka besked vill ni ge de privatpraktiserande\r\nläkare och sjukgymnaster som har etablerat sig i dag?\r\nVilka besked vill ni ge till de vårdgivare som har\r\nför avsikt att etablera sig fritt? Kan de som har\r\nverksamhet i dag fortsätta med den? Kommer det att\r\nfinnas möjligheter för fri etablering?\r\nTill sist: Vad händer med HSU 2000? Jag och, tror\r\njag, även svenska folket och inte minst personal inom\r\nsvensk sjukvård skulle vara tacksamma för svar på\r\ndessa frågor i dagens debatt.</pre><pre>Anf.  22  KERSTIN HEINEMANN (fp):\r\nHerr talman! Fru statsråd! Jag tänker ägna mig åt\r\nen hjärtefråga för Folkpartiet: husläkarfrågan. En\r\nökad satsning på vården utanför sjukhus och på\r\nallmänläkarsidan föreslogs redan i en\r\nöppenvårdsutredning 1948. Frågan har sedan\r\nåterkommit i den politiska debatten och i olika\r\nutredningar och propositioner.\r\nEn kraftig utbyggnad av vårdcentraler har skett ute\r\ni landstingen. Lokaler har funnits, men vården har inte\r\nfungerat. Det har varit svårt att rekrytera läkare,\r\nvakanser har varit vanliga. Detta har lett till att\r\npatienterna har fått vänta länge på att få komma till en\r\nläkare och alltför sällan fått träffa samma läkare vid\r\nupprepade besök. Bristen på tillgänglighet och\r\nkontinuitet har varit huvudproblemet. Dessutom har\r\ndet varit nästan omöjligt för den enskilde att kunna\r\nvälja den läkare som man vill gå till.\r\nSedan den 1 januari i år ger husläkarlagen alla rätt\r\natt välja sin egen läkare. Krav ställs i lagen på vad\r\nläkaren har för skyldigheter gentemot patienten, vilket\r\ntidigare inte har varit så preciserat. Detta är oerhört\r\nviktigt för att stärka patientens ställning. Först när\r\nman vet vilka rättigheter man har kan man också\r\nställa krav.\r\nFör Folkpartiet liberalerna är husläkarreformen en\r\nviktig reform för att stärka patientens ställning och för\r\natt göra primärvården till den bas i sjukvården som de\r\nallra flera är överens om att den skall vara.\r\nI september i år publicerades en intervjuundersökning,\r\nAllmänheten och husläkarreformen, som\r\nhusläkardelegationen har uppdragit åt SCB att göra.\r\nIntervjuundersökningen riktade sig till invånare i sex\r\nområden, där husläkarreformen hade varit i funktion i\r\nminst sex månader. Av undersökningen framgår att\r\n87 % av de tillfrågade hade en husläkare. Detta är en\r\nfantastisk siffra med tanke på den korta tid som har\r\nförflutit. Av dessa 87 % angav 79 % att de hade\r\nbesökt sin husläkare minst en gång under 1994. De\r\nallra flesta uppgav också att de i första hand kommer\r\natt vända sig till sin husläkare när det gäller sjukdom\r\nsom inte är akut.\r\nDetta visar mycket klart att intentionerna i\r\nhusläkarreformen på denna korta tid har förverkligats:\r\natt patienten själv skall få välja en läkare, att patienten\r\nskall känna förtroende för denne och att patienten\r\nvänder sig dit när han eller hon blir sjuk.\r\nBristen på allmänläkare har ju varit ett stort\r\nproblem, men också detta är nu löst. Det är bara i\r\nnågra få undantagsfall som det inte finns tillräckligt\r\nmed läkare, detta trots att många läkare i dag har\r\nansvar för färre patienter än tidigare.\r\nDe enskilda landstingen har haft frihet att utforma\r\nden övriga primärvården efter lokala behov. Därför\r\nser det också olika ut i olika delar av landet, och så\r\nskall det också vara. I vissa landsting har det dock\r\nuppstått problem, medan det i andra landsting\r\nfungerar bra. Men de problem som har uppstått går att\r\navhjälpa på lokal nivå utan att husläkarlagen behöver\r\nrivas upp.\r\nHusläkarlagen har sammanfattningsvis gett\r\nmänniskor den primärvård som har efterlysts i\r\nårtionden; en primärvård som karakteriseras av\r\nlättillgänglighet, närhet, kontinuitet, valfrihet,\r\nhelhetssyn och kvalitet, allt för att stärka patientens\r\nställning. Detta vill den socialdemokratiska\r\nregeringen nu riva upp, trots att man i\r\nregeringsförklaringen säger att man vill stärka\r\npatientens ställning och att i detta ingår den självklara\r\nrätten att kunna välja läkare.\r\nVarför riva upp det som nyligen har börjat verka\r\ntill patienternas fromma? Varför utsätta\r\nprimärvårdens personal för en förändring igen efter\r\nbara ett år? Det är svårt att förstå för mig som\r\nlandstingspolitiker och säkert ännu svårare att förstå\r\nför dem som nu äntligen har fått sin egen husläkare\r\noch är nöjda med detta. Har valfriheten blivit för stor?\r\nHar landstingets makt minskat för mycket? Att\r\navskaffa husläkarlagen verkar mer handla om politisk\r\nprestige än omtanke om patienterna.\r\nAv regeringsförklaringen framgår inte hur\r\nprimärvården skall se lut i framtiden. Etableringen av\r\nspecialistläkare skall upphöra. De husläkare som i dag\r\ninte är anställda av sjukvårdshuvudmannen hör ju\r\nockså till de specialistläkare som inte skall få etablera\r\nsig fritt i framtiden.\r\nDet finns minst två stora frågetecken inför\r\nframtiden: Hur skall primärvården se ut, och vad\r\nhänder med de husläkare som i dag inte är anställda\r\nav sjukvårdshuvudmännen? Det är besked i dessa\r\nfrågor från den socialdemokratiska regeringen som\r\nmånga med stor oro väntar på i dag.</pre><pre>Anf.  23  Statsrådet  ANNA HEDBORG (s)\r\nreplik:\r\nHerr talman!  Det är mycket viktigt för\r\nlandstingens ekonomi att frågan om fri etablering\r\nlöses på ett litet annat sätt. Husläkarlagen brukar\r\ngöras till en fråga om patientens valfrihet. På den\r\npunkten finns det egentligen inga delade meningar.\r\nDen valfriheten skall bestå. Men det som krånglar till\r\nlandstingens verksamhet och ekonomi - därtill\r\nalldeles i onödan, eftersom de är förmögna att ta\r\nansvar för verksamheten - är den producentinriktade\r\nlagstiftning som finns, inte för patienternas skull utan\r\nför att läkarna skall kunna etablera sig.\r\nPå den punkten kommer det att göras ändringar\r\nrelativt snart. Den frågan kommer rent konkret att tas\r\nupp inom kort. Den fria etableringsrätten har blivit\r\nmycket dyr, särskilt vad gäller specialistläkare.\r\nKostnaderna rusar i väg vad gäller både läkarna och\r\ninte minst sjukgymnasterna. Något bör göras åt detta i\r\nnuvarande ekonomiska läge.</pre><pre>Anf.  24  KERSTIN HEINEMANN (fp)\r\nreplik:\r\nHerr talman!  Det var ett bra besked att vi snart\r\nskall få se ett förslag på bordet. Husläkaren, som\r\nockså är specialistläkare, kostar faktiskt inte mer än\r\nvad en landstingsanställd läkare kostar, eftersom\r\nersättningen utgår utifrån det antal patienter som\r\nläkaren har. Jag förstår inte riktigt varför man slår\r\nihop frågan om husläkarnas fria etableringsrätt med\r\ndet som gäller övriga specialistläkare. Det är en viktig\r\nvalfrihetsfråga för den enskilde att kunna välja en\r\nannan läkare än en landstingsanställd.</pre><pre>Anf.  25  THOMAS JULIN (mp):\r\nHerr talman!  En god vård vill de flesta ha. Det är\r\ndärför med stor oro vi har följt utvecklingen inom\r\nvården de senaste åren. Statsbidragen till landstingen\r\nhar minskat kraftigt, först under den\r\nsocialdemokratiska regeringen och sedan ytterligare\r\nunder den borgerliga regeringen. Det har medfört\r\nmärkbara nedskärningar inom vården med en minskad\r\nomvårdnad som följd. Det har hävdats att vi i Sverige\r\ninte har råd att satsa så mycket på vård som vi tidigare\r\ngjort.\r\nMed de argumenten har neddragningarna fortsatt\r\näven efter det att smärtgränsen nåtts. Personalen har\r\nmånga gånger fått arbeta under helt oacceptabla\r\nförhållanden, och patienter har i större utsträckning\r\nfått nöja sig med en plats i korridoren.\r\nVärst har det varit på medicinavdelningarna, där\r\nofta äldre människor fått ligga i korridoren, i ett\r\nsköljrum eller i ett dagrum. Det är inte acceptabelt att\r\ndessa patienter skall behöva sköta sina toalettbestyr\r\ninför mer eller mindre öppen ridå. Det här är ett av de\r\npriser vi får betala för neddragningarna av statsbidrag\r\ntill landstingen. På vissa ställen har korridorvården\r\nblivit regel i stället för undantag.\r\nAtt spara inom vården betyder i dagsläget nästan\r\nalltid en minskning av personal. Man sparar lokalt\r\nmen får betala centralt. De arbetslösa skall ju ändå\r\nbetalas med offentliga medel. Duglig personal har\r\nflyttats från den offentliga sektorns viktiga och nyttiga\r\ndel till samma sektorn improduktiva och nedbrytande\r\ndel, arbetslöshetskön.\r\nBesparingarna har även medfört att flera av\r\nlandets små sjukhus lever under hotet av dessa\r\nständiga neddragningar, och de politiker som ute i\r\nlandet så ofta talar om valfrihet glömmer sina vackra\r\nlöften och kör över medborgarna.\r\nEtt bra exempel är Söderhamns sjukhus, där i stort\r\nsett hela kommunen ställde upp för sitt sjukhus. Man\r\nville vara med och prioritera det som man ansåg vara\r\nviktigast att ha kvar, nämligen akutverksamheten.\r\nMen de politiker som så ofta talar om lyhördhet\r\nlyssnade inte på befolkningen utan fattade över dess\r\nhuvuden beslut om neddragning. Det är\r\nminskningarna av statsbidragen som orsakar dessa\r\nneddragningar.\r\nVi i miljöpartiet är inte motståndare till att man\r\ngör verksamheter inom vården effektivare, men den\r\neffektivitetsvinst som görs bör användas till att höja\r\nomvårdnaden samt minska vårdköerna i stället för att\r\nskapa ytterligare arbetslöshet.\r\nHerr talman! I valrörelsen for vår nuvarande\r\nstatsminister runt i landet och talade om att\r\nvårdpersonalen gör ett viktigt arbete, att den är\r\nnärande och inte tärande, och det lät bra. Men de\r\nvackra orden hjälper inte om inte landstingen tillförs\r\nmer pengar, och något löfte härom har vi inte fått.\r\nVisserligen sade statsministern i\r\nregeringsförklaringen att det är arbetslösheten som är\r\ndet stora slöseriet, mänskligt och socialt, men även\r\nsamhällsekonomiskt och statsfinansiellt. Men kommer\r\nregeringen att bromsa den pågående nedskärningen\r\ninom vården? Vi vet inte än, men vi hoppas det.\r\nMen risken finns även att olyckan är framme och\r\nvi får ett ja till EU. Då går det inte att betala den stora\r\navgiften ur budgeten utan att ytterligare stora\r\nneddragningar måste göras i bidragen till landsting\r\noch kommuner. Det kommer att svida i skinnet, och\r\ndet är kvinnor inom vård och omsorg som kommer att\r\nbli förlorare.\r\nI miljöpartiet anser vi att hälso- och sjukvården\r\nmåste få förstärkt statligt stöd, och det finns olika\r\nmöjligheter till det. Eftersom vi i likhet med en stor\r\ndel av svenska folket anser att det är viktigt med en\r\nekonomisk förstärkning till vården, är vi beredda att\r\ndiskutera alla de förslag som ni andra har.\r\nEtt förslag vi själva vill tillföra debatten är\r\nförslaget att de som orsakar vård skall vara med och\r\nbidra till finansiering av vården. I första hand tänker\r\nvi då på trafiken, kemikalierna, alkoholen och\r\ntobaken.\r\nEn förstärkning av hälso- och sjukvård kan även\r\nske genom omfördelning i budgeten. Men det är\r\nsvårare med tanke på det ekonomiska läge vi har i\r\ndag.\r\nNågot måste i alla fall göras. Vi kan inte passivt se\r\npå hur vården amputeras bit för bit. Lyssna på\r\nsvenska folket! Man prioriterar god vård och är\r\nberedd att betala. Vi har råd med den vård svenska\r\nfolket vill ha.</pre><pre>Anf.  26  LISELOTTE WÅGÖ (m) replik:\r\nHerr talman! När jag lyssnar på Thomas Julins\r\ninlägg låter det ungefär som en braskande\r\n\"Expressen-release\" om att det nu är eländes elände i\r\nsvensk sjukvård. Jag delar inte den uppfattningen.\r\nDet är självklart att det kan inträffa saker och ting\r\nsom gör att människor av olika anledningar ett dygn\r\neller två tvingas ligga i en korridor eller ett sköljrum,\r\nmen det är inte legio i svensk sjukvård. Vi har en helt\r\nannan uppfattning när det gäller svensk sjukvård.\r\nJag tycker att det är allvarligt att föra ut denna typ\r\nav missuppfattningar i Sveriges riksdags kammare.\r\nJag tycker faktiskt att det är litet oansvarigt.\r\nVi behöver möjligtvis mer pengar till vissa\r\nsektorer inom svensk sjukvård, men att mer pengar till\r\nsjukvården skulle lösa de fundamentala stora problem\r\nsom finns i svensk sjukvård är också en chimär. Man\r\nmåste angripa strukturen och finansieringssystemet\r\nfrån grunden, som jag anförde i mitt inlägg.\r\nJag kan också konstatera att jag inte har fått några\r\nsvar på de frågor som jag ställde i mitt\r\ninledningsanförande. Det blir uppenbarligen inga, för\r\nnu kan jag konstatera att statsrådet Hedborg har\r\nlämnat kammaren.</pre><pre>Anf.  27  THOMAS JULIN (mp) replik:\r\nHerr talman! Jag utgår från den erfarenhet jag har,\r\nLiselotte Wågö. Jag har besökt flera sjukhus. Jag har\r\näven blivit uppringd och ombedd att besöka sjukhus.\r\nDet har beskrivits så här: \"Kom och hälsa på oss! Vi\r\nhar rena fältsjukhuset här.\"</pre><pre>Anf.  28  LISELOTTE WÅGÖ (m) replik:\r\nHerr talman! Jag förnekar inte att det kan inträffa\r\nenstaka incidenter, Thomas Julin, men att det skulle\r\nvara legio i svensk sjukvård - att den skulle vara så\r\nusel att människor i gemen vårdas ute i våra\r\nsjukhuskorridorer - vägrar jag att acceptera. Det är\r\ningen riktig verklighetsskildring. Det ser inte ut på det\r\nsättet i Sverige i dag.\r\nVi är omvittnat duktiga på sjukvård i Sverige, och\r\nvi har goda resurser, men vi har ett dåligt\r\nresursutnyttjande om man ser generellt över hela\r\nverksamheten. Därför är det så utomordentligt viktigt\r\natt man gör en rejäl översyn av det svenska\r\nsjukvårdssystemet för att hitta en effektiv struktur\r\ninom ramen för de resurser som vi har i dag.\r\nJag är faktiskt inte övertygad om att de resurser vi\r\nhar i dag är stabila och att vi kan räkna med att ha\r\nkvar de resurserna under hela 90-talet. Det sade jag\r\nockså i mitt inledningsanförande. Det kanske kommer\r\natt krävas kraftiga besparingar även i denna sektor,\r\noch då måste vi också ha en beredskap för att kunna\r\ngöra det.</pre><pre>Anf.  29  THOMAS JULIN (mp) replik:\r\nHerr talman! Jag har följt upp ämnet på ett bra\r\nsätt, tycker jag. Liselotte Wågö må ha sin uppfattning,\r\noch jag må ha min.\r\nSom jag sade i mitt anförande tycker jag att det är\r\nbra att man effektiviserar, men man kan inte fortsätt\r\nhur länge som helst. Jag anser att man har passerat\r\nsmärtgränsen i dag. Det är inte bara jag som anser det;\r\njag vet att det är många inom vårdsektorn som anser\r\nsamma sak.</pre><pre>Anf.  30  GÖTE JONSSON (m):\r\nHerr talman! Statsrådet Anna Hedborg sjöng\r\nvalfrihetens lov i samband med en replik hon hade.\r\nJag tycker att det är ganska märkligt. Samtidigt som\r\nhon pekade på att valfriheten är grundläggande när det\r\ngäller arbete, skola och barnomsorg har man etablerat\r\nRivningsfirma Carlsson, Thalén  &amp;  Hedborg i\r\nregeringskansliet. Det gäller att avveckla och riva ned\r\nvalfriheten på väldigt många områden.\r\nStatsrådet Hedborg hade kanske så bråttom att\r\nytterligare etablera denna rivningsfirma att hon inte\r\nhade tid att sitta kvar i kammaren under den\r\nsocialpolitiska debatten. Det beklagar jag i och för\r\nsig.\r\nJag tycker att det är mycket mycket allvarligt att\r\nmänniskor från politiskt håll får höra tal om valfrihet\r\nsamtidigt som de vet att politiska frågor drivs i rakt\r\nmotsatt riktning. Detta skapar politikerförakt. Det går\r\ninte att bara leva på det politiska uttrycket \"valfrihet\".\r\nMan måste faktiskt klä valfriheten med ett innehåll.\r\nDet är det som den socialistiska regeringen inte vill\r\ngöra.\r\nJag skall huvudsakligen ägna mig åt\r\nfamiljepolitiken under detta korta anförande. Jag\r\nkonstaterar att man i den socialdemokratiska\r\nregeringsförklaringen inte nämner värdet av familjen.\r\nDetta visar vilken syn man inom socialdemokratin har\r\npå familjen och vilket värde man ger familjen i sig.\r\nVilken är familjens roll i det moderna samhället?\r\nDen frågan har man ställt sig i alla tider. Alla gånger\r\nfrågan har ställts har just det samhälle man då levt i\r\nvarit modernt och aktuellt. När Alva och Gunnar\r\nMyrdal skrev sina teser, de som Gullan Lindblad\r\nhänvisade till tidigare, var det utifrån det moderna\r\nsamhällets syn på familjen som man skapade denna\r\nrappakalja.\r\nHur är det i dag? I dag står vi också inför det\r\nmoderna samhällets syn på familjen, och det är utifrån\r\ndagens moderna samhälles syn på familjen som\r\nSocialdemokraterna vill riva ned valfriheten.\r\nKonflikten mellan stat, samhälle och politik å en\r\nsidan och familjen å andra sidan är ideologiskt\r\nbetingad. Från Moderata samlingspartiets sida står vi\r\nalltid för familjeidealet. Den lilla världens styrka är\r\nfaktiskt tryggheten för den enskilde individen. Det är\r\ndärför vi alltid har hävdat familjens vikt som\r\ninstitution och värnat dess styrka och värde i\r\nsamhället.\r\nDet är socialismens idéer som skapat denna\r\nvärdekonflikt i relation med det naturliga värdet som\r\nskall ligga hos familjen. Jag skulle kunna travestera\r\nHamlet: Att styra eller underlätta, det är frågan.\r\nSocialdemokraterna vill styra.\r\nVi har fått en ökad valfrihet i familjepolitiken, och\r\nnu är det som vi moderater ser det väldigt viktigt att\r\ngå vidare när de gäller att skapa valfrihet.\r\nVi måste se upp till familjeidealet. Vi måste se\r\nupp till fars- och morsidealet.\r\nJag lyssnade i går kväll på en debatt i TV där en\r\npolis från Norrmalmspolisens ungdomssektion\r\nmenade att fadersidealet på nytt måste komma till\r\nuttryck i det svenska samhället. Det var brist på\r\nfadersideal som skapade våld och våldstankar och\r\ndesillusionerade väldigt många unga grabbar.\r\nDet är så vi måste arbeta när vi som politiker skall\r\nunderlätta för föräldrar. Vi skall inte ge de felaktiga\r\nsignaler som den socialdemokratiska och socialistiska\r\nfamiljepolitiken ger. Den ger felaktiga signaler\r\npsykologiskt. Den ger felaktiga signaler faktiskt,\r\ngenom de beslut man är på väg att fatta.\r\nVarför misstror ni socialdemokrater familjen? Ni\r\nkan bevisa motsatsen genom att inte lägga fram ett\r\nförslag som innebär ett slopande av vårdnadsbidragen.\r\nVi måste slå vakt om valfriheten. Vi måste slå\r\nvakt om rättvisan. Det kan vi göra genom att behålla\r\nden familjepolitik som den borgerliga regeringen har\r\nlagt grunden till. Vi kan bygga vidare på den.\r\nNu skall jag ställa en fråga till det frånvarande\r\nstatsrådet. Hur blir det när det gäller lex Pysslingen?\r\nSkall den socialdemokratiska regeringen avskaffa\r\nvalfriheten när det gäller att välja olika dagis och ge\r\ndet kommunala skyldigheten att betala en viss del av\r\nkostnaderna för detta?\r\nVi kräver besked. Det är inte bara så att vi som\r\nledamöter skall ställa frågor. Vi är vana vid att från\r\nstatsrådsbänken få besked. Det är ju därför som\r\nstatsråden är i kammaren. I dag har det inte varit\r\nmycket till besked.\r\nMin vädjan till socialdemokraterna är: Låt\r\nförnuftet segra. Visa att ni över huvud taget har något\r\nintresse av samarbete. Det första beviset på detta på\r\ndet sociala området är: Lägg i så fall inte fram en\r\nproposition som innebär avskaffande av\r\nvårdnadsbidraget.</pre><pre>Anf.  31  RIGMOR AHLSTEDT (c):\r\nHerr talman!  Det finns två områden som jag\r\nspeciellt fastnat för i Ingvar Carlssons\r\nregeringsförklaring.\r\nDet ena området finner man under rubriken Den\r\nandra stora uppgiften för regeringen är att värna och\r\nutveckla välfärden. Jag citerar ur det stycke som\r\nbörjar: Det börjar med barnen.\r\n\"Hur barnen mår säger mycket om ett samhälles\r\nanständighet. Det är därför som vi i Sverige har ägnat\r\nså stor möda åt att bygga upp en unik familjepolitik,\r\nsom både ger barnen trygghet och bägge föräldrarna\r\nmöjlighet att förena föräldraskap och förvärvsarbete.\r\nDen politiken skall värnas, även i ekonomiskt kärva\r\ntider. Barnomsorgen skall vara tillgänglig för alla\r\nbarn och ha god kvalitet. Barnens behov och\r\nrättigheter skall ställas i första rummet.\"\r\nJag kan dela många av åsikterna i de allmänna\r\nformuleringar som presenterats. Men det finns ingen\r\nnärmare förklaring, och vi har heller inte fått den här i\r\ndag, till vad den socialdemokratiska regeringen\r\nkommer att arbeta med i familjepolitiken. Vad säger\r\nman egentligen mellan dessa fem och en halv rader,\r\nvackert formulerade? Säger man att barnomsorg, det\r\när bara den barnomsorg som bedrivs i offentlig regi?\r\nEller kan man läsa ut att den omsorg om barnen som\r\nföräldrarna ger i hemmet också är viktig?\r\nJag vill tro det. Jag vill tro att den\r\nsocialdemokratiska majoriteten här i riksdagen så\r\nsmåningom uttalar sig för att arbeta med valfrihet och\r\nmångfald inom barnomsorgen, där föräldrarna är den\r\nviktigaste kuggen och där barnens bästa sätts i\r\ncentrum.\r\nVårdnadsbidraget är en bit på vägen, men hela\r\nfamiljepolitiken måste utvecklas. Observera:\r\nutvecklas, inte avvecklas! Det är därför vi i Centern\r\narbetar vidare med den frågan.\r\nMålet för Centerns familjepolitik är ett samhälle\r\ndär föräldrarna får mer tid att vara med sina barn så\r\natt de kan fullfölja sitt ansvar för barnens uppväxt och\r\nfostran. För att uppnå detta vet vi att föräldrarna\r\nmåste ges ekonomiskt stöd.\r\nCentern anser att alla barn skall få lika andel av\r\nstatens stöd.\r\nCentern förordar en sammanslagning av de statliga\r\nfamiljestöden till ett system: ett beskattat barnkonto\r\nlika för alla barn i åldern 0-6 år. Det skall motsvara\r\ndagens föräldraförsäkring, vårdnadsersättning och\r\nbarnbidrag för åldersgruppen. Föräldrarna kan därmed\r\nsjälva bestämma hur de vill fördela resurserna efter\r\nsin egen situation. Det är viktigt.\r\nBarnkontot anser vi skall vara beskattat, då det\r\nersätter förvärvsinkomst, och det skall vara\r\npensionsgrundande. Fördelningspolitiska skäl talar\r\nockså för beskattning. Barnbidragsdelen för barn i\r\nåldern 0-6 år, som omvandlas till barnkonto i vårt\r\nförslag, skall också bli beskattat till skillnad från i\r\ndag.\r\nLåt föräldrarna bestämma. Låt dem kombinera att\r\nförkorta arbetstiden, att under en period av sitt liv\r\nvara hemma med sina barn, att betala avgifter till\r\nbarnomsorg eller att erhålla stöd.\r\nDet andra området som jag vi första anblicken av\r\nregeringsförklaringen tog till mig var meningarna på\r\nden första sidan. Statsministern säger där att han\r\nmedvetet velat skapa en förebild för\r\njämställdhetsarbetet på alla områden. Jag tillstår att\r\ndet kändes bra även för mig som tillhör ett\r\noppositionsparti. Jag gratulerar Ingvar Carlsson, de\r\nkvinnliga ministrarna och den församlingen till den\r\nambitionen.\r\nI denna församling - riksdagen - finns också ett\r\nmycket stort antal kvinnor, vilket förtjänstfullt\r\nuppmärksammats. Men jämställdheten förpliktar, som\r\nalltid för oss kvinnor och män.\r\nVi vet, tyvärr, att vi inte har ett jämställt samhälle.\r\nVi har t.ex. inte lika lön för likvärdigt arbete. Vi har\r\ninte likvärdig syn på barnomsorg. Det gnisslar i\r\nmaskineriet på detta område.\r\nKommer vi när vi summerar denna mandatperiod\r\npå fyra år att se att vi kommit ytterligare en bit på\r\nväg? Jag hoppas det. Men då vill det till att det inte\r\nbara blir vackra ord av vackra damer på grund av en\r\nvacker regeringsförklaring. Då måste det till att vi\r\ntillsammans skapar förutsättningar för mångfald, inte\r\nenfald, inom alla områden.\r\nJag har i mitt inlägg den här gången velat lyfta\r\nfram de små barnen. Men det känns också angeläget\r\natt än en gång få uppmärksamma denna församling på\r\nkommunernas roll i barnomsorgsarbetet. Det är ute i\r\nkommunerna som verksamheten sker. Kommunalt\r\nsjälvstyre måste vara ett riktmärke när nya lagar\r\nstiftas.\r\nHerr talman!  Barnen är vår framtid. Att ge barnen\r\nförutsättningar för att utvecklas och växa upp till goda\r\nsamhällsmedborgare är en av de allra viktigaste\r\nuppgifterna. Nu undrar jag: Hur länge dröjer det innan\r\nni socialdemokrater, och även ni i andra partier, tar\r\ntill er och tar del av Centerns förslag till barnkonto,\r\nför barnen skull, för familjens skull och för\r\nföräldrarnas skull?</pre><pre>Anf.  32  CHARLOTTA\r\nBJÄLKEBRING (v):\r\nHerr talman!  Ledamöter och åhörare! Jag har valt\r\natt i mitt inlägg tala om kulturens betydelse i\r\nsocialpolitiken. Det är ett område som inte någon\r\ntalare här tidigare har berört.\r\nOm vi skall ha ett samhälle som ser till helheten\r\nmåste samspelet mellan människorna hela tiden hållas\r\nvid liv. Kulturen är ett bra medel att nå dit.\r\nMånga uppfattar kulturen som en gemensam\r\nbeteckning på de konstarter som finns: musik, teater,\r\nbild och litteratur. Men kultur är mycket mer än så.\r\nKultur betyder odling och arbete, skötsel av natur och\r\ndjur samt människans bildning och själsliv. Det\r\nhandlar om välfärd och livskvalitet. Kort sagt: för att\r\nbli en hel människa behövs kulturen.\r\nNu tror ni kanske att ni har hamnat mitt i en\r\nkulturpolitisk debatt. Men så är det inte. Jag kommer\r\natt ta upp vikten av kultur i ett socialt perspektiv.\r\nHerr talman!  En regeringsförklaringen står att\r\nkulturen även fortsättningsvis skall spela en viktig roll\r\ni skolan. Jag förstår inte riktigt det. Kulturen har\r\nunder de senaste åren inte fått särskilt stort utrymme i\r\nskolan.\r\nJag har en son som nu går i fyran. Hans klass har\r\nännu inte varit på någon konsert. När jag gick på\r\nlågstadiet i slutet på 1960- och början på 1970-talet\r\nhade jag och min klass varit på konserter i\r\nkonserthuset. Det är minnen som jag bär med mig och\r\nhar mycket nytta av i dag.\r\nNär man nu skär ned kulturen i skolan är\r\nsegregationen ett faktum. Risken är att bara de barn\r\nmed föräldrar som anser att kultur är viktigt och som\r\nhar råd kommer att ta med sig sina barn på sådana\r\nkulturarrangemang. De övriga barnen får aldrig denna\r\nupplevelse.\r\nJag tycker inte att detta är rättvist. Jag tycker att vi\r\nsom riksdagsledamöter och politiker har en skyldighet\r\natt ge barnen alternativ till de bild- och TV-skärmar\r\nsom vi har i våra hem.\r\nJag undrar på vilket sätt kulturen även\r\nfortsättningsvis skall spela en viktig roll i skolan. Det\r\när av avgörande betydelse för framtiden. Dagens barn\r\när ju morgondagens vuxna.\r\nHerr talman! De flesta i den här salen har en\r\ngemensam kulturupplevelse. I samband med\r\nriksmötets öppnande blev vi inbjudna till en konsert i\r\nKonserthuset. Där dirigerades orkestern av en\r\nkvinnlig dirigent. Jag tycker att det var helt\r\nfantastiskt. Hon dirigerade med hela kroppen. Jag blir\r\nupprymd när jag tänker på den här kvällen. Den har\r\ngivit mig kraft att ta itu med riksdagsarbetet här i dag.\r\nDen kvällen var en lyckträff, och man kan kalla den\r\nför god personalvård.\r\nEn annan samhällsverksamhet där kulturen kan ge\r\nväldigt mycket är inom vård och omsorg. Det finns de\r\nsom på grund av sitt handikapp inte går att\r\nkommunicera med. Men genom t.ex. sång och musik\r\nkan man helt plötsligt sjunga tillsammans. Detta ger\r\nen gemensam historia som bäddar för ett fortsatt gott\r\nsamarbete och ett snabbare tillfrisknande i många fall.\r\nNu är ju tyvärr inte Anna Hedborg här, men jag\r\nvill ändå ställa en fråga. Kommer regeringen att\r\narbeta för att utveckla kulturen i vården?\r\nEn annan sak som jag uppmärksammat i\r\nregeringsförklaringen är förslaget om en\r\nbibliotekslag. Detta är ursprungligen ett krav från\r\nVänsterpartiet. Därför är det mycket glädjande att den\r\nnu äntligen kommer att genomföras. Biblioteken är ju\r\notroligt viktiga. All den kunskap som gjort oss och\r\nsamhället till vad vi är i dag kan återfinnas där.\r\nBiblioteksrätten garanterar alla lika tillgång till sin\r\nsociala identitet. Frågan är bara när den här lagen\r\nkommer.\r\nAlla dessa exempel är ovärderliga i pengar. Man\r\nkan säga att kultur är en social kostcirkel. Vi måste\r\nvara aktsamma med vad vi stoppar i oss. Vi har ögon,\r\nöron, näsa och vi har våra känslor. Vi blir helt enkelt\r\nvad vi \"äter\" och skapar samhället därefter. Satsar vi\r\ninte på kulturen nu kommer socialkostnaderna att öka\r\ni framtiden.</pre><pre>Anf.  33  CHATRINE PÅLSSON (kds):\r\nHerr talman! Riksdagskolleger och åhörare! I dag\r\när det en vanlig dag i Sverige. Då ligger ungefär\r\n90 000 patienter i sängar på våra sjukhus och våra\r\nsjukhem. En vanlig dag i Sverige utförs 3 000-5 000\r\noperationer och drygt 100 000 personer besöker\r\nläkare. En vanlig dag i Sverige kostar sjukvården\r\nungefär 330 miljoner kronor.\r\nDetta är en vanlig dag men också en alldeles\r\nspeciell dag. Det är nu vi diskuterar och kan bygga\r\nbroar för att hitta lösningar på de stora behov som\r\nfinns i sjukvården, denna oerhört viktiga sektor.\r\nVi kristdemokrater har hela tiden velat ha en\r\nlösning på problemen i sjukvården. Det var också\r\ndärför vi initierade den utredning som har haft till\r\nuppgift att se över hela sjukvårdens framtida\r\nfinansiering och organisation, HSU 2000. Vi anser att\r\nbreda lösningar där så många partier som möjligt är\r\neniga är bättre för patienterna. Sjukvårdens framtid är\r\nockså vår framtid och vårt samhälles framtid. Hur vi\r\ntar hand om våra svaga visar vilket samhälle vi har.\r\nHerr talman! Eftersom vi alla har ett ansvar att se\r\ntill att sjukvården och omsorgen om våra äldre\r\nfungerar har vi alla en skuld om människor inte kan få\r\nden vård de behöver.\r\nJag anser att ansvaret att garantera alla invånare en\r\ngod hälso- och sjukvård ligger på den offentliga\r\nsektorn. Vi kan helt enkelt inte överlåta hela\r\nkostnaden på patienterna. Sjukvården måste finnas\r\ntillgänglig oavsett människors ålder, bosättningsort,\r\nkön, inkomst eller om man kan hävda sin egen rätt.\r\nPrioriteringsutredningen har slagit fast att det är\r\nbehov, inte efterfrågan, som skall styra.\r\nTrots att hälsoutvecklingen för befolkningen i stort\r\nvarit positiv finns det skillnader i sjuklighet och\r\ndödlighet, inte bara mellan olika åldrar utan också\r\nmellan könen, mellan olika sociala grupper, mellan\r\nsvenska och utländska medborgare och mellan\r\nmänniskor i olika delar av landet.\r\nEtt annat problem är behoven av mer resurser.\r\nLandstingsförbundet presenterade i en bilaga till\r\nLångtidsutredning 1990 förbundets syn på hälso- och\r\nsjukvårdens resursbehov de kommande åren. Man\r\nbedömde då att behovet var minst 2 % volymtillväxt\r\nper år annars skulle inte vården kunna garantera alla\r\nlika vård eftersom fler människor lever allt längre.\r\nSvenska kommunförbundet gjorde motsvarande\r\nberäkning för den kommunala äldre- och\r\nhandikappomsorgen. Även här bedömde man behovet\r\nav fortsatt volymtillväxt till ca 2 %. Detta innebär att\r\nvi skulle ha behövt en volymtillväxt på 8 % sedan\r\n1990 inom hälso- och sjukvården för att klara en god\r\nvård. Den ekonomiska situationen har tyvärr inte givit\r\nutrymme för detta. De senaste åren har man gjort\r\nstora insatser för att effektivisera och rationalisera\r\nverksamheten. Men det är min åsikt att nu är\r\nsmärtgränsen nådd.\r\nDet är nödvändigt att vi tar tag i frågorna om den\r\nakuta situationen och de långsiktiga behoven i\r\nsjukvården. HSU 2000 fick till uppgift att lägga fram\r\nen analys och bedömning av hälso- och sjukvårdens\r\nresursbehov. Utredningen har också till uppgift att\r\nfinna vägar för att tillgodose resursbehoven fram till\r\når 2000 inom ramen för en samhällsekonomi i balans.\r\nHSU 2000 är kanske den viktigaste  utredningen\r\nnågonsin i sjukvårdens historia. Därför fann vi\r\nkristdemokrater det häpnadsväckande och\r\nbeklagansvärt att socialdemokraterna i protest valde\r\natt lämna utredningen.\r\nHerr talman! Detta borde i första hand inte handla\r\nom partipolitik. Målet borde vara en god, säker och\r\ntrygg sjukvård för alla. I och med att\r\nsocialdemokraterna lämnade HSU 2000 måste nu en\r\nny utredning med nya direktiv starta. Detta har\r\npatienterna förlorat på.\r\nHerr talman! Under den kommande\r\nmandatperioden kommer grupper att ställas emot\r\ngrupper när ekonomin diskuteras. Det här är mycket\r\nsvårt, men det är viktigt att vi som politiker vågar\r\nprioritera vilka grupper som är mest angelägna. Jag\r\ntänker på de äldre äldre, de svagaste, de långvarigt\r\noch svårt sjuka. I dag är det ungefär 90 000 människor\r\nsom enbart har sjukvårdsorganisationerna att lita på.\r\nDet är viktigt att tillgodose deras behov.\r\nHerr talman! Vi har i riksdagen röstat fram förslag\r\nom en barnombudsman, men ingen äldreombudsman.\r\nVi har en ungdomsminister, men ingen äldreminister.\r\nDen nyligen antagna handikappreformen ger bl.a. rätt\r\ntill personlig assistent, men förmånen upphör när den\r\nhandikappade uppnår 65 år.\r\nAvslutningsvis, herr talman, inför den här\r\nmandatperioden vill jag uppmana er alla att våga\r\nsamarbeta om det mest angelägna i svensk politik,\r\nnämligen sjukvård och omsorg.</pre><pre>Anf.  34  BENGT LINDQVIST (s):\r\nHerr talman! För ett par veckor sedan kunde de\r\nflesta av oss njuta av en invigningskonsert från det\r\nnya operahuset i Göteborg. Det är ett vackert och\r\nspännande hus. Det är ett efterlängtat bygge. Det är\r\nett nytt viktigt kulturcentrum för Sverige.\r\nMen alla var inte glada den kvällen. Det nya huset\r\när nämligen inte handikappanpassat i en omfattning\r\nsom man kan kräva anno 1994. Det finns en rad\r\npåtagliga, konkreta hinder för att människor med\r\nfunktionsnedsättningar skall kunna delta i det fina\r\nsom det här huset erbjuder.\r\nHur kan någonting sådant inträffa 1994? Det är en\r\nviktig fråga. Brist på kunskap, skulle väl en del säga.\r\nKnappast. Det fanns ett fullvärdigt underlag för\r\nbyggherren, som gällde handikapptillgängligheten.\r\nVar det av ekonomiska skäl? Ja, det är sannolikt att\r\nsådana spelade in, men det är en dålig ekonomisk\r\npolitik att inte vidta tillgänglighetsåtgärder från\r\nbörjan.\r\nNej, för min del tvingas jag konstatera att den\r\nverkliga orsaken är en felaktig människosyn hos dem\r\nsom ansvarar för det här husets utformning. De har\r\nuppenbarligen inte förstått att de moraliskt gör sig\r\nskyldiga till diskriminering mot vissa\r\nmedborgargrupper när de inte gör vad som är tekniskt\r\noch praktiskt möjligt för att skapa tillgänglighet i ett\r\nså viktigt hus som det här.\r\nHerr talman! Det här är allvarligt i sig, och jag vet\r\natt den nya handikappombudsmannen kommer att\r\nagera i den här frågan. Jag är inte här ute efter att\r\nbrännmärka just de ansvariga för bygget i Göteborg.\r\nDess värre är detta inte någon engångsföreteelse.\r\nDet är i Sverige 1994 inte självklart att vi gör vad vi\r\nkan för att det samhälle som vi alla gemensamt lever i\r\nskall vara tillgängligt för alla.\r\nI själva verket har handikapptillgängligheten och\r\nviljan att skapa handikapptillgänglighet under de\r\nsenaste 10-15 åren försämrats. Som ett led i den\r\nallmänna liberaliseringen och avregleringen i\r\nsamhället har de normer som styrt\r\nhandikapptillgängligheten tunnats ut och försvagats.\r\nVi håller i och med detta för övrigt på att få en\r\nparadox i svensk handikappolitik. Vi är fortfarande\r\nbäst i världen på att ge människor med\r\nfunktionsnedsättningar ett personligt stöd i form av\r\nmedicinsk behandling, rehabilitering, hjälpmedel och\r\npersonlig assistans, men vi är inte alls längre ledande i\r\nvärlden i fråga om att skapa fysisk tillgänglighet och\r\nanvändbarhet i det samhälle som finns runt omkring\r\noss.\r\nDet här är naturligtvis en dålig politik. Det finns\r\nrent av anledning att ställa de frågor som vi inom\r\nhandikapprörelsen ställde i början av 70-talet: Vad är\r\ndet för mening med att vi genom träning och\r\nrehabilitering lär oss allt det där som gör oss mer\r\noberoende och bättre fungerande, om vi sedan hindras\r\ni att utföra det vi vill runt om oss i samhället, eftersom\r\ndet finns så många fysiska hinder och\r\nplaneringsmissar? Man kan ställa sådana frågor vad\r\ngäller den ena handikappgruppen efter den andra.\r\nHerr talman! I regeringsdeklarationen i år finns en\r\nutfästelse om att åtgärder skall vidtas för att öka\r\ntillgängligheten för handikappade. Det är utmärkt. Jag\r\nvill här ge några synpunkter på vad jag tycker\r\nregeringen bör göra nu för att skapa den tillgänglighet\r\nsom anstår ett värdigt samhälle.\r\nFör det första är det viktigt att de insatser för\r\ntillgänglighet i den fysiska miljön som är möjliga\r\nverkligen genomförs som ett led i de\r\nsysselsättningsfrämjande åtgärder som nu sätts in\r\ninom byggsektorn.\r\nFör det andra är det hög tid att vi nu tar tag i och\r\nföljer upp de många förslag om tillgänglighet som\r\nfinns i Handikapputredningens slutbetänkande. Den\r\nutredningen tillsattes av den förra socialdemokratiska\r\nregeringen, och det blir uppenbarligen den nya\r\nsocialdemokratiska regeringen som får avsluta arbetet\r\nkring utredningen.\r\nFör det tredje är det nu nödvändigt - det visar inte\r\nminst Göteborgsfallet - att ta tag i själva\r\ndiskrimineringsfrågan. Också här ger\r\nHandikapputredningen en grund att stå på för det\r\nfortsatta arbetet.\r\nHerr talman! Det som hände i Göteborg i samband\r\nmed byggandet av det nya operahuset och som har\r\nhänt på så många andra ställen under den senaste\r\ntiden får inte upprepas i framtiden. Det måste bli en\r\nallmän skyldighet att göra vad som är tekniskt och\r\npraktiskt möjligt för att skapa tillgänglighet i miljö\r\noch verksamheter runt omkring oss i samhället, och\r\ndet måste bli en rätt för människor med\r\nfunktionsnedsättningar att inom ramen för vad som är\r\npraktiskt möjligt utan hinder delta i skola, arbetsliv,\r\nkultur och social gemeskap.\r\nDetta är kortfattat vad jag för min del vill se som\r\nen uppföljning av regeringens utfästelser om ökad\r\nhandikapptillgänglighet under kommande år.</pre><pre>Anf.  35  CHRISTINA PETTERSSON (s):\r\nHerr talman! I regeringsförklaringen markerades\r\nbarnens ställning i samhället. Målet är att sätta\r\nbarnens behov och rättigheter i första rummet.\r\nHur skall detta mål förverkligas? Vad vet vi som\r\nriksdagsledamöter om nuläget för barnen i samhället?\r\nMed dagens arbetsfördelning mellan stat och\r\nkommun kan man inte se hur olika de skilda\r\nbudgetförslagen slår mot barnen. Det är olyckligt med\r\ntanke på de nedskärningar som gjorts i både stat och\r\nkommun. Bör kanske riksdagen få en särskild rapport\r\ni årsbudgeten där man kan se hur alla budgetförslag\r\nslår mot barnen?\r\nHittills har det varit genom utredningar eller\r\nrapporter från Socialstyrelsen som barnens situation\r\nhar redovisats. Det finns i dag inget löpande\r\nredovisningssystem om det sociala arbetets kvalitet.\r\nResultaten behöver mätas och utvärderas för att vi\r\nskall se hur de svarar mot medborgarnas behov och\r\nönskemål.\r\nDen borgerliga regeringen hade för låg\r\nambitionsnivå när det gäller barnens bästa.\r\nSocialstyrelsens rapport, som kom i april 1994, blev\r\nen \"faktabomb\" om nedbantad verksamhet.\r\nRegeringen Bildt lade därefter fast ytterligare\r\nnedskärningar inom den offentliga sektorn - i\r\nNathalieplanen nämndes besparingar motsvarande 35\r\nmiljarder kronor fram till 1997. Hur skulle det ha\r\ndrabbat barnen?\r\nDet här kan sammanfattas så att det är svårt att\r\nklara ett bra stöd för barnen med fortsatta kommunala\r\nnedskärningar. Det behövs också en diskussion om\r\nbehovet av en dagslägesbeskrivning av barns situation\r\noch behovet av ett redovisningssystem, som\r\ninnehåller kvalitet och utvärdering.\r\nHerr talman! Jag vill också ta upp några frågor\r\nsom rör barnen och våldet.\r\nI Svenska Dagbladet den 29 september kunde vi\r\nläsa en artikel på temat \"Grovt våld mellan barn\r\nökar\". Det är professor P-A Rydelius vid psykiatriska\r\nkliniken på KS som säger det. Han säger att det gäller\r\nbåde pojkar och flickor.\r\nDet finns också exempel på våld mellan barn i vårt\r\nland, och under de senaste dagarna har vi i massmedia\r\nkunnat följa den tragiska händelsen i Norge, då en\r\nliten flicka fick sätta livet till, efter det att hon blivit\r\nmisshandlad av sina lekkamrater.\r\nPer-Olof Wikström, professor i kriminalsociologi,\r\nefterlyser en nationell förebyggande brottsstrategi.\r\nHan anser också att regler måste tas fram för att\r\nåstadkomma samordning mellan rättsväsendet och\r\nandra berörda myndigheter.\r\nFrågor som man bör ta hänsyn till är bl.a. följande:\r\nHur ser den samlade barnkompetensen ut i landets\r\nkommuner? I samband med att vi beslutade om fri\r\nnämndorganisation förutsatte riksdagen att\r\nkompetensen skulle bibehållas och utvecklas i\r\norganisationen. Har detta beslut följts upp av\r\nkommunerna?\r\nUnder de gångna årens nedskärningar i offentlig\r\nsektor har antalet skolpsykologer, kuratorer,\r\ndagispersonal och skolvakter reducerats. Hur mycket?\r\nOch hur har detta påverkat våldsutvecklingen?\r\nUtvecklingen av våldet i hemmet påverkar också\r\nvåldsbenägenheten i skolan och ute i samhället. Man\r\nsäger att 30-40 % av barnen i problemfamiljer i sin\r\ntur utvecklar problem. Hur är situationen i de svenska\r\nhemmen? Vad betyder alkoholen, de ekonomiska\r\nproblemen och alla problem i arbetslöshetens spår,\r\nsom säkert har splittrat många familjer? Många har\r\nfarit illa.\r\nFilm- och videovåldet påverkar säkert barnen.\r\nMen vad vet vi om det och vad kan vi göra?\r\nAtt sätta barnens behov i främsta rummet är ett\r\nstort och mycket viktigt mål. Frågan är nu hur vi\r\nhanterar detta i riksdag och regering och i samverkan\r\nmed främst kommunerna.</pre><pre>Anf.  36  GULLAN LINDBLAD (m) replik:\r\nHerr talman!  Den borgerliga regeringen har haft\r\nför låg ambitionsnivå när det gäller barnen, säger\r\nChristina Pettersson.\r\nDet är faktiskt så, Christina Pettersson, att den\r\nborgerliga regeringen har infört en barnomsorgslag,\r\nsom kanske en del av oss har tyckt vara väl långt\r\ngående. Men den innebär bl.a. att alla barn, även de\r\nmindre barnen, skall ha rätt att få barnomsorg och att\r\nden skall kunna ges även i alternativa former. Det har\r\nvi tyckt vara en viktig valfrihetsfråga för familjerna.\r\nBarnombudsmannen har tillkommit under den\r\nborgerliga regeringen, osv.\r\nJag har självfallet ingenting emot att vi får ett\r\nredovisningssystem som bättre visar hur olika\r\nkostnadsförslag slår inom olika områden, naturligtvis\r\ninte. Men jag vill säga att man i Socialstyrelsens\r\nrapporter har konstaterat att det här inte är någonting\r\nnytt. Det är frågor som emanerar från 80-talet. Jag\r\ntror inte att vi skall hänvisa dem till någon borgerlig\r\nregim.\r\nSedan måste jag också säga att den reform som\r\nkanske har betytt mest för familjerna, nämligen\r\nvårdnadsbidraget, som vi har diskuterat tidigare i dag,\r\nskall ju ni socialdemokrater nu riva upp. Jag tycker att\r\ndet är ett verkligt slag mot barnen. Men har man den\r\nfamiljesyn som ni socialdemokrater representerar\r\nhänder sådana saker, och då möts Marit Paulsen i en\r\nradiodebatt av en SKTF:are som säger: Det är för\r\njäkligt att samhället skall lägga ansvaret på oss\r\nföräldrar. Det är faktiskt föräldrarna som har\r\nhuvudansvaret för barnens vård och fostran. Det\r\ngäller även videovåldet.</pre><pre>Anf.  37  CHRISTINA PETTERSSON (s)\r\nreplik:\r\nHerr talman!  Bakom införandet av en\r\nbarnomsorgslag ligger tanken att alla barn skall få en\r\ngod barnomsorg, men man måste också titta på hur\r\ndet ser ut i verkligheten. Kommer man att kunna leva\r\nupp till den här lagen? Hur många kommuner har\r\nmöjlighet att göra det? Hur långa är daghemsköerna i\r\nvissa kommuner? De är så pass långa att barnen inte\r\nkommer att få en plats i barnomsorgen inom den här\r\nlagens ramar.\r\nJag har varit borta från riksdagen i tre år. Jag har\r\nhaft förmånen att arbeta med ungdomar under den\r\ntiden. Förra mandatperioden jag var här, 1988-1991,\r\nsatt jag i socialförsäkringsutskottet tillsammans med\r\nGullan Lindblad och hörde då åtskilliga gånger hur\r\nGullan Lindblad hänvisade till att det är föräldrarna\r\nsom har huvudansvaret för barnen. Det är det. Men\r\nsamhället har ett stort ansvar för barnen. Av att under\r\ntre år på nära håll ha fått arbeta med ungdomar och se\r\nhur en del kan fara illa, och av att ha kontakter med\r\nolika familjer har jag bara blivit mer övertygad om\r\nhur viktiga samhällets insatser är för våra barn och\r\nungdomar.</pre><pre>Anf.  38  GULLAN LINDBLAD (m) replik:\r\nHerr talman!  Självklart har vi alla ett ansvar för\r\natt vi utformar en familjepolitik som gör det så lugnt\r\noch tryggt för barnen som möjligt. Men det viktiga är\r\nändå att vi skapar möjligheter för familjerna. Det är\r\ndär er familjesyn och den moderata är så\r\nväsensskilda.\r\nVi vill ge familjerna möjlighet att bli starkare så\r\natt de verkligen kan ge barnen kärlek, vård och\r\nfostran. Inte minst tycker vi att fostran är viktigt. Men\r\nden viktiga reform som vi har skapat river ni upp.\r\nJag har barn och barnbarn. Min sonhustru är\r\nmycket välutbildad, men hon har varit överlycklig\r\növer att hon kanske har kunnat se fram mot att få\r\nstanna hemma med sina barn ett år ytterligare. Hon\r\nvill ge dem det bästa, nämligen trygghet i familjen.\r\nHon kommer att gråta när det här förslaget från er\r\nkommer, om det nu är på väg, och det sägs så.\r\nDet här är alltså inte föräldrar som vill stanna\r\nhemma och vara mer eller mindre lata, som ni påstår,\r\nutan mycket välutbildade kvinnor, som om något år är\r\nfullt beredda att gå ut och ta ett förvärvsarbete. Men\r\nde anser att småbarnsåren är så viktiga att de vill\r\nägna dem åt sina barn. Detta gör ni omöjligt, och det\r\när mycket mer allvarligt än andra saker som Christina\r\nPettersson tagit upp.</pre><pre>Anf.  39  CHRISTINA PETTERSSON (s)\r\nreplik:\r\nHerr talman! Jag lyssnade tidigare i debatten på\r\nGöte Jonsson, som också redovisade den moderata\r\nfamiljepolitiken. Nu har Göte Jonsson lämnat\r\nkammaren, men Gullan Lindblad tar upp liknande\r\nfrågor.\r\nMan hänvisar till den goda kärnfamiljen och de\r\nmöjligheter som familjen har att ta hand om sina barn\r\noch ungdomar. Vi har inte skådat en så stor\r\narbetslöshet som den vi har i dag sedan 30-talet. Det\r\när efter tre års borgerligt regerande. Hur många\r\nfamiljer har inte splittrats i arbetslöshetens spår, och\r\nhur illa har inte familjerna farit under den här tiden,\r\nmed alla dessa arbetslösa människor?\r\nJag vill också säga att vi har en bra barnomsorg\r\nmed välutbildad, duktig personal. Det finns\r\nundersökningar som säger att barn som får vara på\r\ndagis utvecklas och mår mycket bra av det.\r\nBarnomsorgen är också till för barnen.</pre><pre>Anf.  40  LENNART KLOCKARE (s):\r\nHerr talman!  Alla människor borde ha rätt till ett\r\nvärdigt liv och en social trygghet. För att detta skall\r\nvara möjligt behöver vi ett samhälle byggt på\r\nsolidaritet, som vi gemensamt tar ansvar för.\r\nSocialförsäkringen är ett område som berör alla\r\nmänniskor, från vaggan till graven. Ungefär 25 % av\r\nde pengar som vi omsätter i samhället går genom\r\nsocialförsäkringen i form av sjukpenning, pensioner,\r\nbarnbidrag, m.m.\r\nUnder de senaste 30-40 åren har socialdemokratin\r\nhaft ett stort inflytande över utvecklingen av\r\nsocialförsäkringen och utformat den till ett föredöme\r\nför andra länder.\r\nMen tanken att människor som drabbas av ohälsa\r\neller dödsfall skall hjälpa varandra är mycket äldre.\r\nRedan under medeltiden gick man ihop i skrån och\r\ngillen för att bistå varandra vid sjukdom och dödsfall,\r\nför att komma ifrån omständigheten att behöva leva\r\npå de rikas allmosor.\r\n1955 fick vi en obligatorisk sjukkassa, som det\r\nhette. Det är från den tiden som vi alla är anslutna till\r\nen allmän och gemensam försäkring, lika för alla.\r\nHerr talman! Inkomstbortfallsprincipen har funnits\r\nsedan 1955 och är en princip som innebär att den som\r\ndrabbas av ohälsa får ersättning i förhållande till den\r\ninkomst han går miste om på grund av sin sjukdom.\r\nSamma princip gäller dem som vill skaffa sig barn.\r\nDet är en princip som ger barnen trygghet och\r\nföräldrarna en möjlighet att vara både föräldrar och\r\nyrkesarbetande.\r\nDet är en princip som gör att den enskilde och\r\ndennes familj kan leva ett drägligt liv, även om en\r\nfamiljeförsörjare skulle drabbas av ohälsa eller när\r\nfamiljen beslutat sig för att skaffa barn.\r\nHerr talman! I budgetpropositionen har den\r\nborgerliga regeringen sagt att ersättningen antingen\r\nkan grundas på inkomstbortfallsprincipen eller vara\r\nhelt eller delvis oberoende av inkomsten. Med denna\r\nskrivning lämnas en öppning för att gå från\r\ninkomstbortfallsprincipen till någon annan princip,\r\nt.ex. en grundtrygghet på låg nivå, där den enskilde\r\nskall teckna frivilliga försäkringar hos\r\nförsäkringsbolag.\r\nCenterpartiet har också i en motion föreslagit att\r\nett grundtrygghetssystem skall införas. Det har vi\r\nockså hört här i kammaren i dag. Om man så önskar\r\nfår man teckna sig för en ersättning som ligger över\r\ngrundnivån.\r\nFörslaget till grundtrygghet innebär att de som\r\nfötts med ett handikapp eller drabbas av ohälsa,\r\nkanske i arbete eller på sin fritid, men inte har hunnit\r\nteckna en privat försäkring, eller inte haft råd på\r\ngrund av andra omständigheter, bara får\r\ngrundtryggheten att leva på.\r\nHar förespråkarna för grundtrygghetssystemet\r\nvetskap om att försäkringsbolagen inte tillåter en\r\nperson som drabbats av ohälsa att teckna privata\r\nförsäkringar? Jag kan ge exempel på ett sådant fall.\r\nDet är en person som drabbats av en mindre\r\nhjärnblödning, men nu är åter i fullt arbete och\r\ndessutom anser sig vara fullt frisk.\r\nMen eftersom ingen av oss vet om eller när vi\r\ndrabbas av sjukdom önskade han teckna sig för en\r\nprivat sjukförsäkring hos ett privat försäkringsbolag,\r\noch det som säkerhet om han på nytt skulle drabbas av\r\nsjukdom.\r\nHan vände sig till sitt försäkringsbolag för att\r\nteckna en försäkring, men han fick avslag. Han vände\r\nsig till andra bolag, men han fick samma svar. De var\r\ninte intresserade av något nytt läkarutlåtande för att ta\r\nreda på hans nuvarande hälsotillstånd. De räckte med\r\nde journalanteckningar som fanns från tiden när han\r\ninsjuknade.\r\nHerr talman! Är det meningen att personer eller\r\nfamiljer i samma situation skall försörja sig på enbart\r\nvad grundtryggheten ger när det inte finns möjligheter\r\natt försäkra sig över en grundnivå?\r\nEn allmän socialförsäkring som bygger på\r\ninkomstbortfallsprincipen är nödvändig för den\r\nenskilde, men även för familjen, för arbetsgivaren och\r\nför andra. Om man vet att det är möjligt att klara sin\r\nförsörjning och sin trygghet med bibehållen\r\nlivskvalitet, behöver man inte oroa sig för att få lämna\r\nhus och hem om sjukdom skulle drabba familjen.\r\nEn allmän försäkring där alla är försäkrade i\r\nbefintligt skick och som vi solidariskt hjälps åt att\r\nfinansiera är en försäkring som är en av hörnstenarna\r\ni den sociala tryggheten.\r\nI denna fråga har väljarna gett sitt svar och avvisat\r\nalla tankar på införandet av en försäkring byggd på en\r\ngrundtrygghet och privata alternativ. Detta skulle bara\r\ndrabba dem som redan har ett handikapp eller ohälsa.</pre><pre>Anf.  41  GULLAN LINDBLAD (m) replik:\r\nHerr talman! Jag vill erinra om att vi innan\r\nLennart Klockare kom in i riksdagen har varit ganska\r\növerens över alla partigränser -\r\nVänsterpartiet har dock profilerat sig under de gångna\r\nåren. När det har gällt nedskärningar och annat som\r\nhar varit nödvändigt har det rått väldigt stor\r\nsamstämmighet. I det sammanhanget har vi över\r\nhuvud taget icke talat om vare sig grundtrygghet eller\r\nandra principer. Men det är klart att det kan ha\r\nförekommit enskilda motioner.\r\nDet är alldeles nödvändigt - självfallet i ett läge\r\nmed detta enorma budgetunderskott och denna dåliga\r\nekonomi - att vi diskuterar olika framtida\r\nsocialförsäkringssystem som ESO-rapporten - eller\r\nBrömsrapporten som vi populärt brukar kalla den för\r\n- också har gjort.\r\nJag inledde mitt anförande med att vi från moderat\r\nsida förordar även fortsättningsvis en\r\ninkomstbortfallsprincip, men med en måhända något\r\nlägre ersättningsnivå - den har vi ännu inte fixerat.\r\nSedan skall man ha möjlighet att försäkra sig utöver\r\ndetta. Vårt oavvisliga krav är att ingen skall vara\r\noförsäkrad, om man t.ex. är sjuk eller handikappad\r\nfrån födseln. Alla skall inrymmas i denna försäkring.\r\nPassar icke detta försäkringsbolagen får naturligtvis\r\nde offentliga systemen ta vid. Men det brukar vara bra\r\nmed konkurrens mellan olika system över huvud\r\ntaget. Det gäller även socialförsäkringarna.\r\nDet är inte så att något parti vill ha någon\r\nmänniska oförsäkrad. Något annat vill jag på det\r\nbestämdaste bestrida.</pre><pre>Anf.  42  LENNART KLOCKARE (s)\r\nreplik:\r\nHerr talman! Jag håller med Gullan Lindblad när\r\nhon säger att ingen skall vara oförsäkrad. Det förstår\r\njag. Men vad jag talar om är nivån på den försäkring\r\nsom man skall ha.\r\nOm man skall teckna en privat försäkring\r\nförutsätts det att man har ett hälsotillstånd som gör att\r\nman blir godkänd av försäkringsbolagen som kund.\r\nOm man skall ha ett system med en låg nivå och om\r\nman är tvungen att förlita sig på försäkringsbolagens\r\nvälvilja, kommer detta att drabba dem som är födda\r\nmed ett handikapp eller med ohälsa eller dem som har\r\nblivit handikappade under sitt yrkesverksamma liv.\r\nJag vill ta upp ett exempel. I en av\r\naftontidningarna i går stod det om ett litet barn.\r\nFöräldrarna hade försäkrat barnet från det att det var\r\nnyfött. Men efter ett antal månader visade det sig att\r\nbarnet hade drabbats av sjukdom. Då sade\r\nförsäkringsbolaget upp den tecknade försäkringen.\r\nDetta belyser faran med att frångå\r\ninkomstbortfallsprincipen.</pre><pre>Anf.  43  GULLAN LINDBLAD (m) replik:\r\nHerr talman! Lennart Klockare och jag är alltså i\r\nprincip överens om  inkomstbortfallsprincipen, även\r\nom vi moderater diskuterar en något lägre nivå. Men\r\ndet förutsätter också en politik som medger ett lägre\r\nskattetryck på den enskilde. Men det ingår sannerligen\r\nicke i socialdemokratisk politik. Detta torde alltså inte\r\nvara särdeles aktuellt.\r\nDet som Lennart Klockare talar om gäller\r\nuppenbarligen den situation som råder i dag. Vi\r\nmoderater har främst diskuterat ett framtida\r\nförsäkringssystem. Det krav som vi då ställer är att\r\nalla skall kunna försäkras.\r\nDetta vill jag ha sagt, eftersom det har förekommit\r\nen fruktansvärd vulgärdebatt när det gäller de\r\nborgerliga partiernas ambitioner i fråga om\r\nsocialförsäkringarna.</pre><pre>Anf.  44  LENNART KLOCKARE (s)\r\nreplik:\r\nHerr talman! Det kan väl inte råda något tvivel om\r\natt även moderaterna i ett framtida system vill öka\r\nandelen egenavgifter. Man vill också öka det egna\r\nansvaret när det gäller nivåerna. Detta är någonting\r\nsom vi socialdemokrater inte vill ställa oss bakom. Vi\r\nvill att den trygghet som finns i\r\ninkomstbortfallsprincipen skall gälla också i\r\nfortsättningen.\r\nGullan Lindblad sade att vi är överens om det\r\nmesta. Då vore det välgörande om hon kunde ansluta\r\nsig fullt ut till inkomstbortfallsprincipen. Det skulle vi\r\ntacka för.</pre><pre>Anf.  45  CARINA MOBERG (s):\r\nHerr talman! När jag anmälde mitt intresse att\r\ndelta i den allmänpolitiska debatten angav jag\r\nsegregation som det ämne som jag ville tala om. När\r\njag ombads att precisera funderade jag över flera\r\nalternativ: regionalpolitik, bostadspolitik,\r\nsocialpolitik, utbildning, jämställdhet, ekonomi och\r\narbete. Det är just detta som är det centrala i\r\nsegregationsproblematiken. Så många områden\r\nberörs, men diskussionen förs nästan uteslutande\r\nområde för område. Därför tänker jag i fortsättningen\r\nknyta upp min argumentation kring ett centralt krav,\r\nvilket jag naturligtvis får återkomma till i andra\r\nsammanhang, nämligen:\r\nTillsätt en sektorsövergripande\r\nsegregationskommission som skall ligga till grund för\r\nkraftfulla insatser på flera parallella områden i syfte\r\natt minska klyftorna i samhället för ett jämlikare och\r\nmer rättvist Sverige!\r\nDet är inte helt lätt att över huvud taget måla upp\r\nen entydig bild över vad begreppet segregation\r\negentligen är. För mig är det en definition av känslan\r\nsom uppstår av det faktum att människor på nytt delas\r\nin i nygamla klasser, att svensk fördelningspolitik\r\nbehöver moderniseras och att det för detta krävs en\r\naktiv politik.\r\nMin erfarenhet och min bild av det segregerade\r\nsamhället är hämtad ifrån storstadens förorter till\r\nfolkhemmet.\r\nNär Ingvar Carlsson på 60-talet var ordförande i\r\nSSU lyckades han och hans kamrater övertyga\r\ndåvarande statsministern Tage Erlander om\r\nnödvändigheten av vad som sedan kom att kallas\r\nmiljonprogrammet.\r\nMiljonprogrammet är ett tämligen välkänt\r\nbegrepp, som jag inte går närmare in på här. Det har\r\nofta använts som näst intill ett skällsord.\r\nFör många är nog ordet förknippat med ett namn\r\npå en ort eller flera orter i hemstaden. Tensta i\r\nStockholm, Flemingsberg i Huddinge, där jag själv\r\nbor, Rosengård i Malmö och Biskopsgården i\r\nGöteborg är några exempel. Det rör sig om trista\r\nsovstäder med identiska enorma höghus som är\r\nuppradade på linje, betongkoloss efter betongkoloss.\r\nMed all respekt för den dåvarande ledningen för\r\nungdomsförbundet, i många stycken densamma som\r\nnuvarande partiledare/regeringsföreträdare, var\r\ndåtidens krav och beslut välmotiverade. De\r\nförpliktigar i högsta grad till uppföljning och\r\nanpassning till dagens förhållanden genom en radikal\r\npolitik. Nu eller aldrig har folkhemsbyggarpartiet\r\nSocialdemokraterna chansen att visa vad politik är\r\noch att man menar någonting med uppföljning och\r\nutvärderingslöften.\r\nNu måste vi visa att det går att gasa och bromsa\r\nsamtidigt, bromsa den sociala snedrekryteringen\r\ngenom att gasa för integrering.\r\nEtt konkret exempel: Satsa på högskoleutbildning\r\ni nivå med ett helt nytt universitet. Förlägg det till\r\nStockholms läns södra delar med centrum i Novum,\r\nHuddinge, och låt utbildningarna som ligger i\r\nkommunerna Haninge, Botkyrka och Södertälje\r\nfortsätta att utvecklas.\r\nVar annars, om inte mitt ibland\r\nmiljonprogrammets höga hus, är det rätta stället att\r\nutveckla tankar och forskning kring de s.k.\r\nlivsvetenskaperna - medicin, hälsa, ekologi,\r\ninformation och kommunikation. Detta är vi skyldiga\r\natt göra på samma sätt som vi är skyldiga att tillsätta\r\nen övergripande kommission som under denna\r\nmandatperiod lägger fram förslag för att motverka\r\nsegregationen.\r\nHerr talman! Jag lovar att återkomma i detta\r\nmycket viktiga, stora och svåra ämne under\r\nmandatperioden. Tack.</pre><pre>Anf.  46  GULLAN LINDBLAD (m) replik:\r\nHerr talman! När jag först hörde ordet\r\nsegregationskommission trodde jag att jag befann mig\r\ni det gamla Sovjet. Men det som Carina Moberg sade\r\nvar faktiskt väldigt intressant. Mycket av det kunde ha\r\nsagts av en moderat.\r\nJag vill erinra om att vi för något år sedan gick ut i\r\nen valrörelse och talade om att vi ansåg att en del\r\nområden som byggdes under miljonprogrammets\r\ndagar var slumområden. Det blev då ett oherrans\r\noväsen, både från våra egna kommunpolitiker och\r\nockså från socialdemokratiskt håll. Vi hade sagt\r\nnågonting förfärligt. Det var näst intill som att svära i\r\nkyrkan.\r\nDetta är intressanta tankegångar, men vi kan\r\nkanske jobba på ett annat sätt än att tillsätta en\r\nkommission.\r\nNär det gäller ett nytt universitet vill jag erinra om\r\natt det finns planer på ett sådant. Den f.d. moderate\r\nutbildningsministern hade intentioner att förlägga ett\r\nnytt universitet just i Stockholms södra delar.\r\nJag gratulerar Carina Moberg om hon får sitt\r\nbetongparti med på dessa litet nya tankegångar som\r\njag välkomnar.</pre><pre>Anf.  47  CARINA MOBERG (s) replik:\r\nHerr talman!  Det var ömsom vin, ömsom vatten,\r\nGullan Lindblad. Det är viktigt att man kan föra en\r\ndebatt över partigränserna. Det är viktigt att man för\r\nen ständigt utvecklande debatt inom sitt parti. Debatt\r\npågår, det kan jag försäkra Gullan Lindblad om.\r\nJag har en mycket lång erfarenhet av hur det är att\r\nleva i ett s.k. miljonprogramsområde. Jag vet att flera\r\nav mina partikamrater har samma erfarenhet. Vi delar\r\nalltså synen på problemet.\r\nJag kan alltså lova Gullan Lindblad att jag driver\r\nfrågan inom mitt parti. Jag hoppas att också några av\r\nGullan Lindblads partikamrater kan driva på, särskilt\r\nde som kommer från samma län som jag själv.</pre><pre>Anf.  48  GULLAN LINDBLAD (m) replik:\r\nHerr talman!  Det är roligt att de unga\r\nsocialdemokraterna tydligen tänker nya tankar. Jag\r\nhar inte hört någonting från den bänken, jag har inte\r\nfått något besked tidigare i dag. Jag har inte hört något\r\nunder de gångna åren heller. Det har varit \"njet\" till\r\nallt vad vi har föreslagit av nytänkande.</pre><pre>Anf.  49  CARINA MOBERG (s) replik:\r\nHerr talman!  Vi är i och för sig överens om att\r\nnågonting måste göras åt segregationen, som ju är ett\r\nproblem. Men vi lutar oss mot olika ideologier. Det är\r\nförhoppningsvis det som är avgörande för\r\nframgångarna med den förda politiken. Jag känner\r\nmig ganska trygg i den förvissningen, eftersom\r\npartiledning och regeringsföreträdare delar min syn i\r\nfrågan. Jag tror att vi kommer att nå viss framgång i\r\nvårt arbete under den här mandatperioden.</pre><pre>Jämställdhetspolitik</pre><pre>Anf.  50  OLA STRÖM (fp):\r\nHerr talman!  Jag har roat mig med att göra vissa\r\njämförelser under den allmänpolitiska debatten, som\r\npågått i tre dagar. Nu när den lider mot sitt slut kan\r\njag redovisa några av mina iakttagelser.\r\nUnder den inledande debatten om EU i onsdags\r\nvar det en kvinna som yttrade sig under debattens tre\r\nförsta timmar. I går, under den ekonomisk- och\r\narbetsmarknadspolitiska debatten, var det nästan lika\r\nilla, dock med Anne Wibble som det lysande\r\nundantaget bland alla män.\r\nI dag är det däremot annorlunda. När riksdagen\r\ndebatterar social- och jämställdhetspolitik är\r\nkvinnorna en överväldigande majoritet. Bara 6 av 20\r\nanmälda talare är män - omvänt har en man yttrat sig\r\nunder de två första timmarna av dagens debatt. Man\r\nskall naturligtvis inte dra för höga växlar på en så här\r\novetenskaplig iakttagelse. Men den ger ändå vid\r\nhanden åtminstone följande.\r\nEn rättvis representation är inte ett slutmål i sig,\r\nutan ett delmål. Än finns det otroligt mycket att göra i\r\nkampen mot förlegade attityder och ingrodda\r\nfördomar. I världens mest jämställda parlament består\r\nalltså traditionella mönster.\r\nI frågor som rör relationer, hem och familj, sociala\r\nproblem och barnens situation är kvinnor starkt\r\növerrepresenterade. Men i näringslivets styrelserum,\r\npå professorsstolarna, vid Reuterskärmarna och i\r\nförsvaret lyser kvinnorna med sin frånvaro. Kort sagt:\r\ndär makt finns är det flest män. Vi har t.o.m. vant oss\r\nvid att kalla närings- och skattepolitik, finans- och\r\nförsvarspolitik för de stora frågorna. Och tvärtom\r\nkallar vi frågor som rör barnen, dagis och skolan för\r\nde små frågorna. I dagens debatt talade t.ex. Göte\r\nJonsson om den lilla världen och Gullan Lindblad om\r\nde små gemenskaperna när de syftade på familjen och\r\ndess relationer.\r\nJag tycker att det är på tiden att vi vänder på\r\nbegreppen, att vi låter det lilla bli det stora. Vad kan\r\nvara viktigare än att ge våra barn en trygg och\r\nharmonisk uppväxt? Vad kan vara viktigare än att ge\r\nvåra barn tillgång till både sin pappa och sin mamma?\r\nVad kan vara ett viktigare steg i arbetet för en\r\nförbättrad jämställdhet än att dela på ansvaret för hem\r\noch familj?\r\nSå länge kvinnorna får dra det tyngsta lasset i\r\narbetet i hemmen och i omsorgen om barnen finns det\r\nen mycket stor risk att orättvisorna på\r\narbetsmarknaden kommer att bestå.\r\nSom Bengt Westerberg påpekade i\r\npartiledardebatten förra onsdagen är vi på den här\r\npunkten bekymrade över vad som sades, eller rättare\r\nsagt vad som inte sades, i regeringsförklaringen.\r\nBland de områden som statsministern räknade upp\r\nsom särskilt skall uppmärksammas i den kommande\r\njämställdhetsdelegationens arbete finns inte frågan om\r\ndelat ansvar för hem och barn med. Det vore mycket\r\nolyckligt om denna centrala fråga skulle tappas bort i\r\nregeringens arbete med jämställdhetsfrågor. Låt oss\r\ntro och hoppas att detta var en lapsus som kommer att\r\nrättas till.\r\nI övrigt finns det goda förhoppningar om att denna\r\njämställdhetsdelegation kan få en flygande start,\r\neftersom de områden och frågeställningar som\r\ndelegationen särskilt skall uppmärksamma är sådant\r\nsom förre jämställdhetsministern Bengt Westerberg i\r\nallt väsentligt redan fört upp på dagordningen,\r\nanalyserat, utrett och lämnat förslag till kammaren\r\nom.\r\nÄn är det för tidigt att föra en debatt om\r\nregeringens jämställdhetspolitik. Men på ytterligare\r\nen punkt i regeringsförklaringen tycker jag att det\r\nfinns anledning att skriva ett frågetecken i\r\nmarginalen, och det gäller statsrådet och\r\nställföreträdande statsminister Mona Sahlins roll.\r\nMona Sahlin kommer som jämställdhetsminister\r\noch vice statsminister att ha en central roll och en\r\növerblick över regeringens politik. Därigenom får\r\nhon, precis som Bengt Westerberg, en god möjlighet\r\natt bevaka jämställdhetsaspekterna i regeringens\r\npolitik. Så långt är allt gott. Men till skillnad från\r\nBengt Westerberg blir Mona Sahlin en\r\njämställdhetsminister utan departement. I stället\r\nbeskrivs Mona Sahlins uppgift att \"granska\r\nregeringens politik\", allstå en till synes passiv och\r\ndefensiv roll.\r\nOm nu regeringen ändå har för avsikt att driva en\r\nradikal och offensiv jämställdhetspolitik har man gett\r\nsin jämställdhetsminister en roll som riskerar att göra\r\nhenne såväl defensiv som tandlös.\r\nHerr talman!  Till skillnad från många andra\r\npolitiska områden, där den besvärliga ekonomiska\r\nkrisen lägger en kall hand över reformarbetet, kan\r\nvägen ur jämställhetskrisen drivas på med lika stor\r\nkraft oavsett konjunkturläget. Tvärtom kan säkert en\r\nförbättrad jämställdhet bidra till den dynamiska\r\nutveckling Sverige så väl behöver genom att kvinnors\r\nkreativitet och kunnande släpps fram och fördomar\r\noch orättvisor trycks tillbaka.\r\nKampen för jämställdhet är inte en kvinnofråga,\r\nlika litet som kampen mot rasism bara kan föras av\r\ninvandrare. Regeringen kan förvissa sig om att\r\nFolkpartiet även denna mandatperiod kommer att vara\r\npådrivande för en radikal och framstegsinriktad\r\njämställdhetspolitik. Tappar man tempo kommer vi\r\natt vara kritiska, men har man en god ambition och\r\ngott tempo, finns det förutsättningar för samförstånd.</pre><pre>Anf.  51  ROSE-MARIE FREBRAN (kds):\r\nHerr talman! Vägen bort från manssamhällets\r\ndominans har varit lång och mödosam. Viktiga\r\nframgångar har uppnåtts, men väldigt mycket återstår.\r\nKvinnorepresentationen i beslutande församlingar\r\nhar blivit allt större. Här i riksdagen ökade antalet\r\nkvinnor kontinuerligt fram till 1991, då vi upplevde\r\nett bakslag. Det var oväntat och för många\r\nuppenbarligen nästan chockartat. Det utlöste en djup\r\nvrede hos många kvinnor och blev startsignalen till\r\nförnyad kamp för jämställdheten.\r\nStödstrumporna trädde fram och har varit något av\r\nen blåslampa under de gångna tre åren. Hotet om att\r\nde kunde komma att ställa upp i valet blev en effektiv\r\npåtryckning på partierna. Varannan damernas vann\r\nalltmer gehör. Själv är jag stolt över att redan tidigare\r\nha toppat en varvad lista.\r\nHerr talman!  Efter valet blev glädjen stor över att\r\nkvinnorepresentationen ökade kraftigt i Sveriges\r\nriksdag. I samband med riksdagens upprop\r\ndeklarerades att vi nu var det mest jämställda\r\nparlamentet i världen. Och talmannen ordnade med\r\nfotografering av den samlade kvinnogruppen.\r\nDen här veckan har vi kvinnliga ledamöter fått\r\nbrev från Stödstrumporna med ett grattis till\r\nvärldsrekordet. Vi har fått veta att Stödstrumporna\r\njublar över att vi är så många. Nu vill de ställa till\r\nmed kalas och fira tillsammans med oss. Jag tycker att\r\ndet är roligt, och jag kommer att med glädje gå till det\r\nkalaset.\r\nMen, herr talman, om Stödstrumporna hade varit\r\nhär i dag, tror någon att de skulle ha jublat? Nej,\r\nnaturligtvis inte! När jag i onsdags såg talarlistan till\r\nden allmänpolitiska debatten och upptäckte att bara\r\ntre talare anmält sig till det jämställdhetspolitiska\r\navsnittet blev jag otroligt förvånad och självklart\r\nbesviken. En talare har dessutom fallit bort sedan\r\ndess. Det är bara Örebrobänken som är representerad i\r\nden här debatten.\r\nMot bakgrund av den tillbakablick som jag har\r\ngjort finns det ingen rimlig förklaring till floppen här i\r\ndag. Något liknande inträffade aldrig under förra\r\nmandatperioden, som var så kritiserad för sin\r\nminskade kvinnorepresentation.\r\nHerr talman! Det känns inte särskilt meningsfullt\r\natt i dag lyfta fram olika problemområden och möjliga\r\nåtgärder. På något sätt måste vi hitta en ny möjlighet\r\ntill dialog mellan partierna i riksdagen om viktiga\r\nfrågor, som hur vi ytterligare kan förbättra\r\njämställdhetslagen, minska löneklyftorna mellan\r\nkvinnor och män, ta itu med prolemen med\r\nkönsdiskriminering och sexuella trakasserier inom\r\nhögskolan, jämn fördelning av makt och inflytande -\r\nför att nämna några.\r\nHerr talman! Enligt regeringsförklaringen skall en\r\ndelegation tillsättas för att vidareutveckla politiken för\r\njämställdhet. Delegationen skall särskilt\r\nuppmärksamma frågor som gäller arbete, löner och\r\ninflytande samt kvinnors hälsa och våld mot kvinnor.\r\nDet är bra att Ingvar Carlsson gjorde den\r\ndeklarationen. Men jag hade verkligen inte väntat mig\r\natt engagemanget i riksdagen för den skull skulle ebba\r\nut och att vi skulle få en nästan död diskussion här i\r\nden allmänpolitiska debatten. Ledamöter från\r\nsamtliga partier borde naturligtvis ha varit med, och\r\njämställdhetsministern borde också ha varit med här i\r\ndag.\r\nHerr talman! Jag beklagar det bristande intresset.</pre><pre>Den allmänpolitiska debatten var härmed avslutad.</pre><pre>6 §  Bordläggning</pre><pre>Anmäldes och bordlades\r\nMotion\r\nmed anledning av försl. 1994/95:RR7 Riksdagens\r\nrevisorers förslag angående tillsyn av spårbunden\r\ntrafik\r\n1994/95:T1 av Lennart Fremling (fp)</pre><pre>7 §  Anmälan om frågor</pre><pre>\r\nFöljande frågor hade anmälts:</pre><pre>den 20 oktober</pre><pre>1994/95:85 av Ulla Hoffmann (v) till statsrådet Leif\r\nBlomberg om länderbedömningar vid behandling av\r\nasylansökningar\r\n1994/95:86 av Ulla Hoffmann (v) till statsrådetLeif\r\nBlomberg om avvisning av asylsökande1994/95:87\r\nav Johan Lönnroth (v) till statsministern om\r\noffentliggörande av uppgifter om främmande\r\nundervattensverksamhet\r\n1994/95:88 av Barbro Westerholm (fp) till\r\nutbildningsministern om jämställdhet i\r\nutbildningsväsendet\r\n1994/95:89 av Agne Hansson (c) till justitieministern\r\nom ärvdabalkens regler omdödförklaring\r\n1994/95:90 av Jan Jennehag (v) till statsrådet Mats\r\nHellström om krigsmaterielexport till Indonesien\r\n1994/95:91 av Jan Jennehag (v) till statsrådet Mats\r\nHellström om krigsmaterielexport till gulfstaterna</pre><pre>den 21 oktober</pre><pre>1994/95:92 av Per Lager (mp) till miljöministern om\r\nNorska planer på oljeprovborrningar i Skagerrak\r\n1994/95:93 av Patrik Norinder (m) till\r\njordbruksministern om svensk livsmedelsindustri och\r\nEU\r\n1994/95:94 av Maggi Mikaelsson (v) till statsrådet\r\nJörgen Andersson om slutförvaring av\r\nkärnbränsleavfall\r\n1994/95:95 av Bengt Harding Olson (fp) till\r\njustitieministern om skadestånd med anledning av\r\nfelaktig myndighetsutövning\r\n1994/95:96 av Margitta Edgren (fp) till\r\nsocialministern om förskrivningsrätten för\r\ndistriktssköterskor\r\n1994/95:97 av Karl-Göran Biörsmark (fp) till\r\nstatsrådet Pierre Schori om Haiti\r\n1994/95:98 av Britt-Marie Danestig-Olofsson (v) till\r\nstatsrådet Ylva Johansson om det s.k.SVUX-stödet\r\nm.m. till vissa skolelever\r\n1994/95:99 av Kerstin Warnerbring (c) till\r\nkommunikationsministern om anslutningen till\r\nÖresundsbron\r\n1994/95:100 av Bo Lundgren (m) till finansministern\r\nom de ideella organisationernas ekonomiska\r\nförutsättningar\r\n1994/95:101 av Bo Lundgren (m) till finansministern\r\nom Tipstjänst och idrottens organisationer m.fl.\r\n1994/95:102 av Gunnar Hökmark (m) till\r\nsocialministern om utredning om föräldrars syn på\r\nvårdnadsbidraget m.m.\r\n1994/95:103 av Ulf Björklund (kds) till\r\nmiljöministern om bevarande av fjällnaturen\r\n1994/95:104 av Dan Ericsson (kds) till statsministern\r\nom regeringens samarbete med övriga partier\r\n1994/95:105 av Dan Ericsson (kds) till miljöministern\r\nom en miljöbalk\r\n1994/95:106 av Dan Ericsson till jordbruksministern\r\nom jordbrukspolitiken</pre><pre>Frågorna redovisas i bilaga som fogas till\r\nkammarens protokoll tisdagen den 25 oktober.</pre><pre> 8 §  Kammaren åtskildes kl. 12.37.</pre><pre>\r\nFörhandlingarna leddes\r\nav andre vice talmannen från sammanträdets början\r\nt.o.m. 5 § anf. 19 (delvis) och\r\nav förste vice talmannen därefter till sammanträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}