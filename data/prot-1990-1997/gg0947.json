{"dokumentstatus":{"dokument":{"hangar_id":"2387685","dok_id":"GG0947","rm":"1992/93","beteckning":"47","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"47","slutnummer":"0","datum":"1992-12-17 00:00:00","systemdatum":"2005-10-27 13:54:02","publicerad":"1992-12-17 00:00:00","titel":"Riksdagens snabbprotokoll 1992/93:47 Torsdagen den 17 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{EBA551AE-D674-4816-A66B-DB0B5635D7D6}","dokument_url_text":"http://data.riksdagen.se/dokument/GG0947/text","dokument_url_html":"http://data.riksdagen.se/dokument/GG0947","dokumentstatus_url_xml":"http://data.riksdagen.se/dokumentstatus/GG0947","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:47</div>\r\n<div class=\"sidhuvud_datum\">Torsdagen den 17 december</div>\r\n<div class=\"sidhuvud_klockslag\">Kl.9.00</div>\r\n<hr class=\"sidhuvud_linje\">\r\n<pre>1 §  Anmälan om återtagande av plats i\r\nriksdagen</pre><pre>Talmannen meddelade att Björn Samuelson (v) den\r\n17 december återtagit sin plats i riksdagen,\r\nvarigenom tjänstgöringen som ersättare upphört\r\nför Thommy Ohlsson.</pre><pre>2 §  Justering av protokoll</pre><pre>Justerades protokollet för den 11 december.</pre><pre>3 §  Förnyad bordläggning</pre><pre>Föredrogs men bordlades åter</pre><pre>Skatteutskottets betänkanden 1992/93:SkU17 och\r\nSkU18</pre><pre>Socialförsäkringsutskottets betänkande\r\n1992/93:SfU9</pre><pre>Näringsutskottets betänkande 1992/93:NU16</pre><pre>Meddelande om samlad votering</pre><pre>Talmannen meddelade att\r\nsocialförsäkringsutskottets betänkanden SfU5,\r\nSfU6 och SfU8, konstitutionsutskottets\r\nbetänkande KU16 samt näringsutskottets\r\nbetänkanden NU17 och NU19 skulle avgöras i ett\r\nsammanhang efter avslutad debatt.</pre><pre>4 §  Socialavgifter</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU5 Socialavgifter (prop. 1992/93:29).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 9 §.)</pre><pre>5 §  Ersättningar till sjukvårdshuvudmännen\r\nm.m.</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU6 Ersättningar till\r\nsjukvårdshuvudmännen m.m. (prop. 1992/93:17).</pre><pre>Anf. 1  KARIN ISRAELSSON (c):</pre><pre>Fru talman! Det betänkande som nu skall\r\nbehandlas innehåller förslag till ersättning till\r\nsjukvårdshuvudmännen, ett antal motioner som\r\nberör sjukvårdens finansiering, pensionärernas\r\navgifter i sjukvården och en del andra frågor, som\r\nberör läkemedelskostnader och annat.</pre><pre>Det avtal som slutits mellan Landstingsförbundet\r\noch regeringen ligger som underlag för den\r\nekonomiska ersättning som skall utges till\r\nsjukvårdshuvudmännen. Denna summa har\r\nminskat jämfört med förra årets anslag, eftersom\r\näldreomsorgsandelen nu övetagits av\r\nkommunerna. Med denna rockad har också\r\nsjukvårdskostnadernas andel av BNP minskat.\r\nDetta innebär dock inte att vi har fått en sämre\r\nsjukvård. Snarare tvärtom har den ökade\r\nkonkurrensen och de minskade ekonomiska\r\nramarna bidragit tll en effektivare och mer\r\npatienttillvänd sjukvård. Det är bara att beklaga att\r\ndetta inte varit möjligt tidigare. Då var det köerna\r\nsom drev sjukvårdskostnaderna i höjden. Nu gäller\r\ndet att finna ett hälso- och sjukvårdssystem som ger\r\nen god hälso- och sjukvård över hela landet. Denna\r\nsjukvård får inte heller öka kostnadsandelen av\r\nBNP.</pre><pre>De motioner som behandlas i detta betänkande\r\navslås under motivering att det pågår en mängd\r\nutredningar. HSU 2000 har tillsammans med\r\nprioriteringsutredningen det huvudsakliga ansvaret\r\nför att finna lösningar på sjukvårdens många\r\nproblem. Samtidigt pågår i de flesta landsting\r\npraktisk förändringsverksamhet, som innebär nya\r\nmöjligheter till valfrihet för patienten, ett ökat\r\nvårdutbud och förhoppningsvis ekonomiska\r\nstyrmedel som håller kostnaderna i schack.\r\nKostnadsökningarna är inte enbart ett svenskt\r\nproblem. Samma problem finns i de flesta\r\nvästeuropeiska länderna. Det finns dock stora\r\nbehov av rättvisa konkurrensmöjligheter mellan\r\nden offentliga och privata sjukvården.</pre><pre>En mycket sträng kostnadsram, med krav på\r\nrehabiliteringsinsatser driver i vissa landsting\r\nmissnöjda patienter till privatläkare som erbjuder\r\nrikligt med läkemedel, sjukskrivningar utan krav\r\noch kostsamma utredningar vars medicinska syfte\r\nkan ifrågasättas. Den offentliga sjukvårdens\r\nstränga krav på kostnadseffektivitet måste även\r\ngälla privatläkarinsatser. Valfrihet i läkarvalet\r\nmåste kostnadsbegränsas på något sätt om\r\nsamhällskostnaderna inte skall rusa i höjden.</pre><pre>Husläkarfrågan håller på att finna sin lösning, men\r\njag anser personligen att den med fördel kunnat få\r\nvänta till dess utredningen om den framtida\r\nsjukvården varit klar. Nu vet jag att förslag är under\r\nutarbetande, och det accepterar vi i Centern. Vi har\r\nemellertid synpunkter, och vi hoppas på en lösning\r\nsom också vi kan ställa upp på.</pre><pre>Inom fyra landstingsområden pågår dessutom en\r\nförsöksverksamhet att samordna sjukförsäkring\r\nmed hälso- och sjukvården. Om nu både\r\nsjukförsäkringen och arbetsskadeförsäkringen\r\nskall övertas av arbetsmarknadens parter måste\r\näven dessa frågor lösas. Det är således många bollar\r\ni luften för närvarande när det gäller den framtida\r\nsjuvårdens organisation och finansiering. Av den\r\nanledningen borde man ligga något mera passiv\r\ninnan man går in med nya förändringar. Det är i\r\nförsta hand patienten man måste ta hänsyn till. Det\r\när redan nu svårt i vissa landsting att förklara för\r\nallmänheten vem man skall vända sig till vid\r\nsjukvårdsfall.</pre><pre>När det gäller pensionärernas sjukvårdsavgifter så\r\nföreslår regeringen att en enhetlig avgift skall gälla.\r\nNär det däremot gäller unga handikappade föreslås\r\natt avgiften halveras under de 30 första dagarna vid\r\nvarje vårdtillfälle. Tyvärr anser inte\r\nutskottmajoriteten detta, men man har inte något\r\nbättre förslag. Det är därför förvånande att man\r\ninte accepterar denna lösning fram till dess man\r\nfinner bättre möjlighet till kostnadsminskningar för\r\nde ofta sjuka unga handikappade.</pre><pre>Fru talman! Jag yrkar bifall till reservation nr 1 till\r\nbetänkandet.</pre><pre>Den socialdemokratiska reservationen angående\r\nbarntandvården uttrycker en oro för att barn- och\r\nungdomstandvården ej skall utföras av privata\r\nentrepenörer. Redan i dag finns ju den möjligheten\r\nom landstingshuvudmännen anser detta. Det finns\r\nju inget som talar för att utvecklingen skulle vara\r\nså lavinartad om denna möjlighet utökades. Denna\r\nfråga befinner sig under översyn av en särskild\r\nsakkunnig inom regeringskansliet. I det\r\nsammanhanget bedöms föroch nackdelar med olika\r\nersättningssystem, och fram till dess kommer inga\r\nförändringar att inträffa.</pre><pre>Fru talman! Jag yrkar därför avslag på reservation\r\nnr 2 till betänkandet och bifall till utskottets\r\nhemställan.</pre><pre>Anf. 2  BERITH ERIKSSON (v):</pre><pre>Fru talman! I det här betänkandet har vi en motion\r\nsom till stora delar är besvarad genom att våra\r\nyrkanden finns med i de utredningar som nu pågår.\r\nDet finns emellertid ytterligare en fråga med en\r\nreservation.</pre><pre>Vänsterpartiet var emot att det fria sjukhusåret\r\ntogs bort, och vi har i flera år motionerat om att det\r\nskall återinföras. Jag kom även med på slutet i\r\narbetet med den statliga utredningen kallad\r\nMerkostnadskommittén. I utredningsuppdraget\r\ningick det att försöka hitta former för att\r\nkompensera de människor som hade hel\r\nförtidspension eller sjukbidrag vid slopandet av det\r\navgiftsfria sjukhusåret.</pre><pre>Den kompensation som nu ges är begränsad i vad\r\ngäller både ålder- och ersättningsnivå. Det är dock\r\nen kompensationen som är väkommen, och som är\r\ntill gang för de yngre. Jag kan därför inte finna att\r\ndet skulle finnas någon anledning till att avstyrka\r\nförslaget.</pre><pre>Vänsterpartiet kommer därför att yrka bifall till\r\nreservation 1 till betänkandet.</pre><pre>Reservation 2 upplever jag något som ett slag i\r\nluften eftersom det inte vare sig i propositionen\r\neller i betänkandet ligger något förslag framlagt\r\nsom kan tolkas som att barntandvården skulle vara\r\nhotad. Vad jag kan förstå finns förslaget inte heller\r\nmedtaget i direktiven till den Tandvårdsutredning\r\nsom nu har tillsats.</pre><pre>Karin Israelsson nämnde något om\r\nhusläkarsystemet. Jag är naturligtvis redo att\r\ndebattera den frågan när vi har ett betänkande med\r\nett sådant förslag framlagt.</pre><pre>Fru talman! Vänsterpartiet kommer att yrka bifall\r\ntill reservation 1.</pre><pre>Anf. 3  BÖRJE NILSSON (s):</pre><pre>Fru talman! Ersättningen från den allmänna\r\nförsäkringen till sjukvården, dvs. Dagmarsystemet,\r\nföljer i stort sett principerna från tidigare år. Vi\r\nställer oss bakom den träffade överenskommelsen\r\nmellan staten och sjukvårdens huvudmän.</pre><pre>För att förbättra tillgängligheten och kapaciteten\r\ninom hälso- och sjukvården tillkom för två år sedan\r\nen särskild post för rehabiliterings- och\r\nbehandlingsinsatser. På det sättet fick man till stånd\r\nen samverkan mellan försäkringskassorna och\r\nsjukvården när det gäller rehabiliteringen, som har\r\nvisat sig vara mycket betydelsefull. Det skapas\r\nalltså på det sättet förutsättningar för att minska\r\nväntetiderna inom vården och för att uppfylla målet\r\nom en sänkning av ohälsotalet.</pre><pre>Enligt reglerna från staten sker nu en utvärdering\r\nav de här insatserna, och för detta ändamål har man\r\nsatt upp ett oförändrat belopp på 485 miljoner för\r\nnästa år.</pre><pre>Enligt rapporter från fältet kan vi redan nu\r\nkonstatera att detta är en mycket bra reform, som\r\nhar fått goda effekter. Erfarenheterna är alltså\r\nmycket positiva. Därför är det angeläget att gå\r\nvidare med de särskilda medlen för\r\nrehabiliteringsinsatser. Jag vill gärna understryka\r\ndet, för framtida förhandlingar mellan staten och\r\nsjukvården.</pre><pre>I betänkandet finns ett avsnitt om tandvården, i\r\nanledning av en motion av Charlotte Cederschiöld.\r\nMed hänsyn till majoritetens ställningstagande till\r\nmotionen gör vi socialdemokrater i vår reservation\r\nen viktig markering till förmån för barn- och\r\nungdomstandvården, som regeringspartierna står i\r\nbegrepp att riva upp.</pre><pre>På s. 18 i betänkandet redovisas den förändring som\r\när på gång. Jag tror att Karin Israelsson och Berith\r\nEriksson har missuppfattat det hela. Vad jag\r\nförstår, kommer utredningsmannen inte att syssla\r\nså mycket med barn- och ungdomstandvården. Vid\r\nett sammanträde i går framgick det mycket tydligt\r\natt han framför allt skall se på vuxentandvården. Vi\r\nfick det beskedet.</pre><pre>Förändringen sker på två plan. För det första skall\r\nutredningsmannen göra en översyn av\r\ntandvårdsförsäkringen. Det kan finnas anledning\r\natt göra det, efter att den har fungerat under ett\r\nstort antal år.</pre><pre>För det andra görs en ändring i 5 § i tandvårdslagen.\r\nDet är en uppföljning av regeringsförklaringen från\r\noktober, där man uttalade att det skall vara fri\r\nkonkurrens även inom barntandvården.\r\nBarntandvården skall alltså kunna läggas ut på\r\nentreprenad. Det är klart att det ytterst beror på\r\nhur landstingen hanterar frågan.</pre><pre>Vi tycker att den här utvecklingen är mycket\r\nolycklig. Vi menar att det är av stort värde att barn-\r\noch ungdomstandvården finns kvar i\r\nfolktandvården.</pre><pre>En bra tandvård är viktig för alla medborgare, men\r\nsärskilt för den unga generationen. Därför ser vi det\r\nsom väsentligt att folktandvården har ett samlat\r\nansvar för barn- och ungdomstandvården.</pre><pre>Folktandvårdens barntandvård har varit mycket\r\nframgångsrik och effektiv -- det är helt klart.\r\nTandhälsan för de yngsta har förbättrats avsevärt.\r\nEn viktig förutsättning för det goda resultatet har\r\njust varit att tandvården omfattar alla barn och att\r\nden är kostnadsfri. Vår organisationen av barn- och\r\nungdomstandvården har stimulerat till ett\r\nlångsiktigt tänkande, som är oerhört viktigt. Det är\r\ninriktat just på att uppnå en så god hälsa som\r\nmöjligt för barnen till en låg kostnad. Inslaget av\r\nförebyggande åtgärder har varit mycket stort -- det\r\när naturligtvis en viktig aspekt för\r\nsamhällsekonomin.</pre><pre>Vi tycker att det här är en klok och riktig\r\nuppläggning, och detta markerar vi i vår\r\nreservation, nr 2. Där slår vi fast att barn- och\r\nungdomstandvården också i fortsättningen bör vara\r\nen uppgift för folktandvården. Den allmänna\r\nförsäkringen skall ge ersättning för vuxentandvård.</pre><pre>Jag vill kommentera en annan fråga, och det är\r\navgifter för sjukhusvård, där de borgerliga\r\nregeringspartierna har en reservation. I\r\npropositionen föreslås att förtidspensionärer som\r\när under 40 år skall ha halv avgift och att de som är\r\növer 40 år skall ha hel avgift.</pre><pre>Vi menar att införandet av en så stel åldersgräns\r\ninte är en lämplig metod för att kompensera unga\r\nförtidspensionärer.</pre><pre>Det är klart att vi bör uppfylla löftet till unga\r\nförtidspensionärer om sänkt avgift eller ersättning\r\nför borttagandet av det avgiftsfria året, men vi\r\nmåste söka en annan väg för att kompensera dem.\r\nDetta förslag är inte vidare lämpligt.</pre><pre>Därför har vi alltså ändrat förslaget i propositionen\r\ni detta avseende, och jag yrkar avslag på\r\nreservation 1.</pre><pre>Jag vill med detta, fru talman, yrka bifall till den\r\nsocialdemokratiska reservationen och i övrigt till\r\nutskottets hemställan i dess helhet.</pre><pre>Anf. 4  KARIN ISRAELSSON (c):</pre><pre>Fru talman! Börje Nilssons inlägg i debatten visar\r\npå en mycket stor ambivalens. Han både vill och vill\r\ninte ha förslaget, men har ändå hamnat i den\r\nsituationen att han säger nej till en sänkning av\r\navgiften för unga handikappade under 40 år.</pre><pre>Den utredning som har sett över frågan har inte\r\nhittat någon bra lösning, och vi ansåg från\r\nregeringspartierna att det här förslaget i alla fall var\r\nett sätt att i första hand ge en förmån till denna\r\ngrupp. Vi anser att de bör kunna få en\r\navgiftssänkning, eftersom de också skall ha\r\nmöjligheter att leva ett så normalt liv som möjligt,\r\noavsett att de hamnar inom sjukhusvården av och\r\ntill. Det skulle ge dem möjlighet att få sänkt avgift\r\nunder 30 dagar vid varje vårdtillfälle.</pre><pre>Det hade varit mera klokt av Socialdemokraterna\r\natt stödja vårt förslag och att försöka medverka till\r\natt hitta bättre former för att ge denna grupp ett\r\nbättre ekonomiskt skydd.</pre><pre>Vänsterpartiet har dragit konsekvenserna av det\r\nhär och stöder förslaget. Jag tycker att\r\nSocialdemokraterna också kan stödja reservation\r\n1.</pre><pre>När det gäller tandvården förstår jag att\r\nSocialdemokraterna har svårt att inse att det även\r\nför barn- och ungdomstandvården kan vara bra\r\nmed konkurrens. Jag ser ingen fara i det. Jag har all\r\nrespekt för de insatser som folktandvården har\r\ngjort för barns och ungdomars tandvård och för att\r\nden i stor utsträckning har bidragit till den goda\r\ntandstatusen i vårt land i dag.</pre><pre>Jag tror inte att ökad konkurrens, som Börje\r\nNilsson är så rädd för, skulle innebära att\r\nmöjligheterna försämras för barn och ungdomar att\r\nfå en god tandvård och bra tänder under resten av\r\nlivet. Med den fria konkurrensen kan\r\nhuvudmännen se till att det finns ett bra underlag\r\nför att ge en god tandvård, och att det kan ske till\r\nlägre kostnader än i dag. Vi har sett inom\r\nsjukvårdssektorn att konkurrensen har gett lägre\r\nkostnader och en god sjukvård också\r\nfortsättningsvis -- kanske t.o.m. bättre sjukvård.\r\nBörje Nilssons rädsla är därför överdriven.</pre><pre>Anf. 5  BÖRJE NILSSON (s):</pre><pre>Fru talman! Det är ändå så att barn- och\r\nungdomstandvården i vårt land är mycket\r\nframgångsrik och effektiv. Det är helt klart. Barnen\r\nhar fått en allt bättre tandhälsa, vilket är viktigt. Jag\r\nförstår inte varför man skall göra denna förändring\r\nnär folktandvårdens arbete har gett så goda\r\nresultat. Det betyder oerhört mycket att\r\nfolktandvården har det samlade ansvaret. Jag\r\nförstår framför allt inte varför Centerpartiet vill\r\ngöra det här.</pre><pre>Vad jag förstår handlar det mer om experiment\r\ninom sjuk- och tandvården. Det som finns skall\r\nbrytas upp. Jag tycker att det är olyckligt. Detta\r\ngörs väl delvis för att tillfredsställa Moderaterna,\r\nsom mycket hårt driver den här\r\nprivatiseringstanken. Det ingår i systemskiftet. Jag\r\ntycker att det är beklämmande att Centerpartiet\r\nställer upp på de här tokiga idéerna.</pre><pre>När det gäller sjukhusvårdsavgiften är det klart att\r\nde unga förtidspensionärerna bör ha en\r\nkompensation, men vi menar att den metod som\r\nKarin Israelsson vill ha inte är vidare lämplig. Den\r\ninnebär en mycket tvär åldersgräns, som kommer\r\natt vålla diskussion och problem bland enskilda\r\nmänniskor och inom administrationen. Man får väl\r\ntänka ett varv till för att finna en annan metod att\r\nkompensera dem. Det är helt klart. Karin\r\nIsraelsson, som är en praktisk politiker, borde\r\nockså inse att detta kan vålla bekymmer i\r\nhanteringen, i verkligheten.</pre><pre>Anf. 6  KARIN ISRAELSSON (c):</pre><pre>Fru talman! Om man överför ansvaret för barn- och\r\nungdomstandvård till andra än folktandvården\r\nkommer också dessa huvudmän fortsättningsvis att\r\nha ett ansvar för hur tandvården bedrivs i de olika\r\nlanstingsområdena. Redan i dag har vi denna\r\nmöjlighet, och den har inte visat på att det skulle bli\r\nnågon försämrad tandvård. Det finns möjlighet att\r\nkontrollera utvecklingen av det hela. Jag känner\r\ninte den oro som Börje Nilsson gör inför detta.</pre><pre>Jag kan också medge att en åldersgräns för en sänkt\r\nsjukhusvårdsavgift kan bli ett bekymmer. Det finns\r\nmånga sådana gränser inom socialförsäkringen som\r\nkan innebära bekymmer, men det här är ändå en väl\r\navvägd gräns. Fram till dess att vi hittar ett bättre\r\nförslag tycker jag att detta är ett förslag som man\r\nbör kunna stödja. Det innebär dock en\r\nkostnadsersättning för en stor grupp av unga, som i\r\ndag har den allra sämsta situationen. Fram till dess\r\natt vi gemensamt kan hitta en lämpligare metod\r\nfinns det anledning att stödja det här förslaget.</pre><pre>Anf. 7  BÖRJE NILSSON (s):</pre><pre>Fru talman! Jag tror tyvärr inte att vi kan övertyga\r\nvarandra, men det ligger ett stort värde i att\r\nfolktandvården har ansvaret för barn- och\r\nungdomstandvården, med det goda resultat som\r\ndet ger.</pre><pre>Jag hoppas naturligtvis att landstingspolitikerna är\r\nnågot klokare än regeringspartierna i riksdagen.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>6 §  Ändrat arbetsskadebegrepp</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU8 Ändrat arbetsskadebegrepp (prop.\r\n1992/93:30).</pre><pre>Anf. 8  NILS-OLOF GUSTAFSSON (s):</pre><pre>Fru talman! I proposition 1992/93:30 beskriver\r\nregeringen utvecklingen inom\r\narbetsskadeförsäkringen. Regeringen konstaterar\r\natt såväl antalet arbetsskador som kostnaderna för\r\narbetsskadeförsäkringen stigit kraftigt under 1980-\r\ntalet. Det är en korrekt beskrivning.</pre><pre>Det mest tragiska i den här utvecklingen är\r\nnaturligtvis att antalet inträffade olycksfall och\r\narbetsskador har ökat så mycket. Bakom den här\r\ndystra statistiken döljer sig enskilda människor,\r\nmycket lidande och oro för framtiden. Det negativa\r\ni utvecklingen måste ju brytas främst av det skälet.</pre><pre>Men visst inger också kostnadsutvecklingen oro.\r\nUnderskottet i Arbetsskadefonden var vid\r\nutgången av maj månad ca 23 miljarder kronor, och\r\njag har fått uppgifter om att det för närvarande rör\r\nsig om närmare 25 miljarder kronor.</pre><pre>Mot denna bakgrund tillsatte den dåvarande\r\nsocialdemokratiska regeringen en utredning, med\r\nsyfte att göra en analys av hur rättspraxis utvecklas\r\npå det här området och utifrån denna analys\r\nbedöma om arbetsskadebegreppet fått en\r\nändamålsenlig utformning. Denna analys och\r\nbedömning skulle göras i nära samråd med\r\narbetsmarknadens parter. Något förslag om\r\nändrade bevisregler skulle inte läggas fram.</pre><pre>Den här kommittén hann aldrig påbörja sitt arbete.\r\nDen nytillträdda borgerliga regeringen tillsatte i\r\nstället en särskild utredare, med direktiv att lägga\r\nfram förslag till ändring av grunderna för vad som\r\nskall anses som arbetsskada. Utredaren fick också i\r\nuppdrag att undersöka förutsättningarna för en\r\nobligatorisk arbetsskadeförsäkring, tecknad i\r\nprivata försäkringsbolag.</pre><pre>Utredaren lade i april i år fram ett delbetänkande\r\nmed förslag till ändrat arbetsskadebegrepp. Det\r\ninnehöll ganska långtgående försämringar av\r\nbevisreglerna, sett ur den försäkrades synpunkt.\r\nMen i den här propositionen går regeringen ännu\r\nlängre.</pre><pre>Det torde med de nu föreslagna bevisreglerna bli\r\nmycket svårt att få belastningsskador godkända\r\nsom arbetsskador. Sådana skador drar man främst\r\npå sig i monotona och ensidiga arbeten. Eftersom\r\nden typen av arbetsplatser oftast har övervägande\r\nkvinnlig arbetskraft kommer de nya reglerna att i\r\nstor utsträckning drabba kvinnor.</pre><pre>Vi socialdemokrater är kritiska till regeringens\r\nförslag. Visserligen anser också vi att en viss\r\nuppstramning i arbetsskadeförsäkringen behövs,\r\nmen en sådan förändring måste föregås av en\r\ndjupgående analys av utvecklingen, av rättspraxis\r\noch av de konsekvenser som förändringarna skulle\r\ninnebära. En sådan djupgående analys saknas i\r\nsåväl utredningen som propositionen. Vi anser att\r\nde nu föreslagna reglerna innebär alldeles för\r\nlångtgående försämringar för de försäkrade.</pre><pre>Som vi framhåller i vår motion måste problemet\r\nmed det ökande antalet arbetsskador angripas\r\ngenom att man ger sig på de bakomliggande\r\nfaktorerna. Det gäller att med förbättrad\r\narbetsmiljö få ned antalet inträffade arbetsskador,\r\noch det gäller att med förbättrad\r\nrehabiliteringsverksamhet få tillbaka de\r\narbetsskadade till jobbet igen.</pre><pre>Det blir inte en enda inträffad arbetsskada mindre,\r\neller färre sjukdomsfall, om försäkringen\r\nförsämras. Det är bara den ekonomiska\r\nersättningen till de drabbade som blir sämre.</pre><pre>Vi socialdemokrater yrkar avslag på regeringens\r\nförslag till ändrat arbetsskadebegrepp av främst tre\r\nskäl.</pre><pre>För det första: I den s.k. krisuppgörelsen kom\r\nregeringen och Socialdemokraterna överens om att\r\ntillsätta en beredning i syfte att genomföra en ny\r\nförsäkringsmodell, som innebär att sjuk- och\r\narbetsskadeförsäkringen flyttas ut ur statsbudgeten\r\noch att arbetsmarknadens parter får huvudansvaret\r\nför försäkringarna.</pre><pre>Jag tror att det blir ett svårt och grannlaga\r\nutredningsarbete. Det vore enligt min mening\r\nrimligt att i det beredningsarbete som nu förestår\r\nockså diskutera försäkringarnas innehåll. En så stor\r\nförändring i försäkringsinnehållet som här föreslås\r\noch som skall beslutas om i anslutning till att\r\ndirektiven till beredningen skall fastställas, borde\r\nsjälvklart ingå i i beredningsarbetet. Detta är vår\r\nhuvudinvändning mot propositionen.</pre><pre>För det andra: De föreslagna ändringarna i\r\narbetsskadebegreppet kan stå i strid med ILO-\r\nkonventionen 121 om förmåner vid arbetsskada. I\r\nden konventionen finns en förteckning över\r\narbetssjukdomar. Där sägs att medlemsstater, då de\r\nstiftar lagar om ersättning vid arbetssjukdomar, bör\r\nse till att sjukdomar som har upptagits i\r\nförteckningen skall ha ansetts ha uppkommit i\r\narbetet. Såvida inte motsatsen bevisas bör det\r\nföreligga presumtion för att arbetstagaren ådragit\r\nsig sådan sjukdom under arbetet om han har varit\r\nutsatt för skadlig inverkan under viss tid och att\r\nsymtomen uppvisats inom viss tid. När det gäller\r\nandra sjukdomar än de som upptagits på ILO:s\r\nförteckning ställs inte lika starka beviskrav.</pre><pre>Arbetsskadeutredningen föreslog att två olika\r\nbevisregler skulle gälla. De nuvarande beviskraven\r\nskulle gälla för de sjukdomar som återfanns på\r\nILO:s förteckning. Beviskrav som är betydligt\r\nstarkare än dagens, skulle tillämpas på övriga\r\nsjukdomar, t.ex. belastningsskador och psykiska\r\nsjukdomar, vilka inte upptas på ILO:s förteckning.\r\nMan kan tycka illa om utredningens förslag, men vi\r\nkunde inte finna att det på denna punkt stod i strid\r\nmed ILO-konventionen. Svenska ILO-kommittén\r\nhade inte heller några invändningar i den delen.</pre><pre>Det som nu föreslås är dock, att de starkare\r\nbeviskraven skall gälla alla arbetsskador, alltså\r\näven de som finns med i ILO-konventionens\r\nförteckning. Vi anser att regeringen och\r\nutskottsmajoriteten inte har beaktat det här vid\r\nutformningen av förslaget och att det inte har\r\nutretts huruvida det nya förslaget står i strid med\r\nkonventionen, vilket vi anser att det gör.</pre><pre>För det tredje: Övergångsbestämmelserna innebär\r\nen kostnadsövervältring. De\r\növergångsbestämmelser som föreslås i\r\npropositionen innebär att skada som inträffat före\r\nden 1 januari 1993, men som inte anmälts till\r\nförsäkringskassan före den 30 juni 1993, skall\r\nomfattas av de nya strängare bevisreglerna.</pre><pre>Av erfarenhet vet vi att många arbetsskador\r\nupptäcks först lång tid efter det att de först uppstod.\r\nSkador som har sitt ursprung under flera år före den\r\n1 januari 1993 kommer att upptäckas under hela\r\n1990-talet, och kanske ännu längre fram.</pre><pre>Att det nu föreslås att arbetsskadeförsäkringens\r\nansvar för dessa skador inskränks, innebär dock\r\ninte att trygghetsförsäkringens ansvar minskar. De\r\nförsäkringsbolag som fått parternas uppdrag att\r\nadministrera försäkringen skall reglera dessa\r\nskador enligt de försäkringsvillkor som gällde då\r\nskadan uppstod. Eftersom dessa villkor regleras i\r\nenskilda anställningsavtal, kan inte parterna i\r\nefterhand ändra villkoren retroaktivt. Förslaget\r\ninnebär att kostnaderna för de äldre\r\narbetsskadorna övervältras på\r\ntrygghetsförsäkringen. Det rör sig om stora belopp.\r\nDet finns beräkningar som säger att det rör sig om\r\n10--15, eller kanske 20 miljarder kronor. För detta\r\nfinns inga reserver avsatta, enligt uppgifter som vi\r\nfick från parterna när de var hos oss på utskottet.</pre><pre>Detta faktum har uppmärksammats av såväl\r\nregeringen som utskottsmajoriteten. I\r\nutskottsbetänkandet sägs: ''De föreslagna reglerna\r\nkan därför komma att innebära en övervältring av\r\nkostnadsansvaret från arbetsskadeförsäkringen till\r\ntrygghetsförsäkringen.'' Den enda kommentar\r\nutskottsmajoriteten har till detta är att förslaget\r\ninte strider mot grundlagen. Så lätt kan man alltså\r\nta på allvarliga problem.</pre><pre>Fru talman! Jag har nu redovisat tre starka skäl att\r\navslå propositionen.</pre><pre>I betänkandet finns också ett avsnitt om\r\nekonomiska styrmedel, bl.a. differentierade\r\narbetsgivaravgifter. Här upprepar\r\nutskottsmajoriteten vad som sagts i tidigare\r\nbetänkande, nämligen att det är angeläget att\r\nekonomiska styrmedel, exempelvis differentierade\r\narbetsgivaravgifter, införs.</pre><pre>När den här frågan har behandlats tidigare har vi\r\nsocialdemokrater sagt att det bör göras försök med\r\ndifferentierade arbetsgivaravgifter, men att ett\r\nsådant system inte får leda til ökad utslagning av\r\narbetskraft. Frågan måste därför utredas och\r\növervägas noga. Därvid bör man även beakta vilka\r\nadministrativa konsekvenser ett sådant system\r\nskulle få. Vi vidhåller denna principiella\r\nuppfattning i en reservation.</pre><pre>Avslutningsvis skulle jag vilja ställa tre frågor till\r\nutskottsmajoritetens företrädare Sigge Godin.\r\nAnser inte Sigge Godin att arbetsmarknadens\r\nparter, som nu skall överta huvudansvaret för\r\nförsäkringen, i det kommande beredningsarbetet\r\nockså borde få diskutera hur försäkringarna i sina\r\nhuvudrag skulle kunna se ut? Anser Sigge Godin att\r\ndet i propositionen och utskottsbetänkandet är\r\nklarlagt att de föreslagna bevisreglerna inte står i\r\nstrid med ILO-konventionen? Vilket råd vill Sigge\r\nGodin ge till de parter som ansvarar för\r\ntrygghetsförsäkringen? Varifrån skall de ta det\r\nstora antal miljarder som behövs för att täcka\r\nkostnaderna för den övervältring som de föreslagna\r\növergångsbestämmelserna innebär?</pre><pre>Fru talman! Jag yrkar bifall till de\r\nsocialdemokratiska reservationerna.</pre><pre>Anf. 9  BERITH ERIKSSON (v):</pre><pre>Fru talman! Jag vill börja med att reagera på\r\nuttrycket ''befintligt skick'', som används både i\r\npropositionen och i betänkandet. Uttrycket\r\nanvänds för att beskriva att en viss person kan få en\r\narbetsskada, kanske på grund av en latent\r\nkänslighet, medan andra i samma arbetssituation\r\ninte får det. Jag tycker att uttrycket befintligt skick\r\nkan användas om saker, men knappast när det\r\ngäller människor.</pre><pre>Vänsterpartiet har en motion med yrkande om\r\navslag på propositionen. Eftersom motionen\r\nsammanfaller med en socialdemokratisk motion\r\noch därmed med reservation 1 i betänkande, ställer\r\njag inget yrkande på vår motion. Vänsterpartiet\r\nkommer att rösta för reservation 1 och 2.</pre><pre>Det finns säkert många förändringar som kan göras\r\npå arbetsskadeområdet för att få till stånd en bättre\r\noch effektivare rehabilitering. De reella\r\nkostnaderna för sjukdomar och skador orsakade av\r\ndåliga arbetsmiljöer kan inte minskas genom att\r\nman ändrar arbetsskadebegreppet. Den enskilde\r\noch samhället kommer naturligtvis att drabbas i lika\r\nhög grad ändå. Vi är, som vi också säger i\r\nmotionen, positiva till att delta i diskussioner om\r\nvad som kan göras i stället för att minska kostnader\r\noch mänskligt lidande. Vi är naturligtvis inte\r\nberedda att medverka till att man använder den här\r\ngenvägen.</pre><pre>Man måste börja med att undanröja orsakerna.\r\nMan måste ge ökade resurser til forskning på\r\narbetsskadeområdet och även ge\r\nArbetarskyddsstyrelsen, fackföreningar och\r\narbetsgivare möjlighet att initiera lokalt riktade\r\nutredningar, både för att upptäcka och åtgärda\r\ndåliga arbetsmiljöer. Det gäller att kunna åtgärda\r\nbristerna på ett tidigt stadium. Vi anser därför att\r\nYrkesinspektionen behöver ökade möjligheter att\r\ningripa.</pre><pre>Att företagshälsovården urholkas på grund av\r\nminskade statsbidrag, kommer naturligtvis att\r\ninnebära att arbetet med rehabilitering och\r\nförebyggande åtgärder för att förhindra\r\narbetsskador också försämras. Den vinst som nu\r\neventuellt görs i arbetsskadeförsäkringen innebär\r\nökade kostnader för bl.a. sjukvårdsförsäkringen\r\noch sjukpensioneringen.</pre><pre>De långa handläggningstiderna utgör en mycket\r\notillfredsställande verklighet. Möjligheterna till\r\nrehabilitering kommer att försämras om väntetiden\r\nför rehabiliteringsinsatser blir lång. Vi anser att\r\nhandläggningstiden skall få vara högst 90 dagar.\r\nOm vi uppnår det målet blir förslaget om ändrat\r\nlivränteunderlag för retroaktiv livränta överflödigt.</pre><pre>Vi anser liksom socialdemokraterna att den\r\nföreslagna utredningen bör få ta sig an den här\r\nuppgiften.</pre><pre>Fru talman! Jag yrkar bifall till reservation 1 och 2.</pre><pre>Anf. 10  SIGGE GODIN (fp):</pre><pre>Fru talman! Under en följd av år har det varit\r\nuppenbart för alla att arbetsskadeförsäkringen har\r\nstora brister -- långa handläggningstider,\r\nsvårigheter att avgöra vad som skall räknas som\r\narbetsskada, och inte minst underskottet i\r\narbetsskadefonden.</pre><pre>Utöver den ekonomiska kris som\r\narbetsskadefonden är inne i har det blivit alltmer\r\nuppenbart att de som verkligen drabbas är de\r\narbetsskadade, de som på grund av långa\r\nhandläggningstider fått vänta på rehabilitering och\r\ni många fall aldrig kommit tillbaka till\r\narbetsmarknaden.</pre><pre>Jag har i tidigare debatter hänvisat till flera som\r\nuttryckt stor oro över försäkringens utveckling.\r\nDels har generaldirektören i Riksförsäkringsverket\r\nkrävt en grundläggande omprövning av\r\narbetsskadebegreppet, dels har riksdagens\r\nrevisorer uttryckt allvarliga farhågor för att\r\nförsäkringen är ett betydande rehabiliteringshinder\r\npå grund av de ekonomiska förmåner som är\r\nknutna till försäkringen, men också till följd av de\r\nlånga handläggningstiderna. Revisorerna har även\r\nriktat kritik mot att arbetsskadeförsäkringen till\r\nstor del finansieras över statsbudgeten.</pre><pre>Fru talman! I propositionen som ligger till grund för\r\ndagens betänkande framhålls att antalet\r\narbetsskador ökat kraftigt under 80-talet.\r\nKostnaderna för arbetsskadeförsäkringen har ökat\r\noroväckande. Ett exempel: År 1985 var\r\nkostnaderna för arbetsskadesjukpenningen 670\r\nmiljoner kronor och kostnaderna för livräntor 223\r\nmiljoner. Motsvarande kostnader 1991 var 6 744\r\nmiljoner resp. 3 312 miljoner. Det är en\r\nhäpnadsväckande utveckling.</pre><pre>Arbetsskadefonden har sedan 1987 visat\r\nunderskott. Vid utgången av maj 1992 var\r\nunderskottet 23 miljarder. Det är främst\r\narbetsskadesjukpenningen som orsakat de stora\r\nkostnaderna, men på sikt är det kostnaderna för\r\nlivräntorna som inger den största oron.</pre><pre>Fru talman! Mot bakgrund av denna utveckling\r\ntillsatte, som Nils-Olof Gustafsson säger, den\r\nsocialdemokratiska regeringen en kommitté för att\r\ngöra en analys av arbetsskadeförsäkringen.\r\nNuvarande regeringen överlät det uppdraget på en\r\nsärskild utredare, som skulle överväga förslag till\r\nändring av arbetsskadebegreppet samt i ett andra\r\nskede pröva om försäkringsbehovet kan tillgodoses\r\npå annat sätt, exempelvis genom en obligatorisk\r\nförsäkring.</pre><pre>Dagens ärende behandlar frågan om\r\narbetsskadebegreppet. Utskottet föreslår inte\r\nnågon förändring av det generella\r\narbetsskadebegreppet. Definitionen kommer även\r\ni fortsättningen att täcka samtliga yrkessjukdomar.\r\nUtskottsmajoriteten kan därför inte finna att\r\nförslaget strider mot ILO-konventionen, som\r\nanförs i reservation 1 av socialdemokraterna. Det\r\nankommer ju på medlemsstaterna att själva\r\nspecificera vad som skall förstås med yrkesskada,\r\noch när definitionen täcker samtliga\r\nyrkessjukdomar är behovet tillgodosett.</pre><pre>Utskottet delar regeringens uppfattning att vi skall\r\nbehålla det generella arbetsskadebegreppet samt\r\nskärpa kravet på skadlighet från sannolikhet till hög\r\ngrad av sannolikhet för att en faktor i miljön är\r\nskadlig -- och att detta blir fallet först då det\r\nföreligger en väsentlig kunskap inom medicinsk\r\neller annan vetenskap om att faktorn har en sådan\r\nskadebringande egenskap.</pre><pre>Bevisregeln utformas så att orsakssamband skall\r\nanses föreligga mellan en skada och ett olycksfall\r\neller annan skadlig inverkan i arbetet om\r\növervägande skäl talar för ett sådant samband.</pre><pre>Utskottet anser att de föreslagna förändringarna på\r\nrelativt kort sikt kan komma att innebära\r\nnödvändiga kostnadsminskningar eller att\r\nkostnaderna för försäkringen inte ökar.</pre><pre>Utskottet anser också att de föreslagna, klarare\r\nreglerna innebär bättre möjligheter att upprätthålla\r\ngränsdragningen mellan arbetsrelaterade och icke\r\narbetsrelaterade skador. Reglerna kommer därför\r\natt stärka det förebyggande arbetsmiljöarbetet.</pre><pre>Fru talman! Socialdemokraterna är sedan lång tid\r\ntillbaka mycket medvetna om de uppenbara\r\nproblem som nuvarande arbetsskadeförsäkring\r\ninnebär. Det har Nils-Olof Gustafsson också\r\nbekräftat här. I reservation 1 säger\r\nsocialdemokraterna att det finns ett behov av en\r\növersyn av arbetsskadebegreppet samt att\r\nutvecklingen i rättspraxis har inneburit en allt\r\ngenerösare tillämpning av vad som skall anses vara\r\narbetsskada.</pre><pre>Utifrån det synsättet är det märkligt att\r\nsocialdemokraterna reserverar sig mot en\r\nförändring. Socialdemokraterna inser att en\r\nförändring av flera skäl är nödvändig, men inte nu.\r\nDe vill vänta på den beredning som regeringen och\r\nsocialdemokraterna skall genomföra för att\r\növerföra sjuk- och arbetsskadeförsäkringarna till\r\narbetsmarknadens parter. Det uppdraget är, precis\r\nsom Nils-Olof Gustafsson säger, en grannlaga och\r\nsvår uppgift som kommer att ta mycket lång tid,\r\nuppskattningsvis tre till fem år med utredning och\r\nremisstid. I det rådande ekonomiska läget kan\r\nutskottet inte vänta på denna beredning. Under\r\ntiden skjuter Arbetsskadefondens underskott i\r\nhöjden, och allt fler arbetsskadade slås ut från\r\narbetsmarknaden. Den prognos riskerar att\r\nstämma som säger att bristen i Arbetsskadefonden\r\nkan uppgå till 75 miljarder år 1995, och det borde\r\nväl också oroa socialdemokraterna.</pre><pre>Fru talman! I reservationen tar socialdemokraterna\r\näven upp frågan om att skada som inträffat före\r\nlagens ikraftträdande skall anmälas före den 30 juni\r\n1993, vilket innebär att man för skador som anmäls\r\nefter den 30 juni 1993 kan vända sig till AMF-\r\nförsäkringar med ersättningsanspråk. Jag vill säga\r\natt regeringen kommer att följa den frågan med stor\r\nuppmärksamhet för att det inte skall ske betydande\r\növervältring av kostnader på\r\ntrygghetsförsäkringen.</pre><pre>Fru talman! Jag vill avsluta med att ta upp några\r\nsynpunkter som framför allt Nils-Olof Gustafsson\r\nhar anfört. Han anser att det är tragiskt att antalet\r\narbetsskador ökar så mycket. Men trots detta vill\r\nhan enbart utreda frågan vidare, inte göra några\r\ninsatser.</pre><pre>Han säger också att det är svårt att få\r\nbelastningsskador godkända. Ja, det blir svårare att\r\nfå dem godkända. Men vad som är viktigt är ju\r\nfaktiskt att ta tag i rehabiliteringen -- se på de\r\nbakomliggande faktorerna, som man säger.\r\nSnabbare handläggning, som det blir när det är\r\nfärre ärenden, och större satsning på rehabilitering\r\när alltså mycket viktigt.</pre><pre>Jag kan dela Berith Erikssons uppfattning att det är\r\nviktigt att utreda dåliga arbetsmiljöer, att se till att\r\nYrkesinspektionen fungerar bra. Och vi vet att\r\nföretagshälsovården är lönsam i dag och inte\r\nbehöver statsbidrag. Den verksamheten inbringar\r\nbetydande förtjänser om man gör en bra insats.</pre><pre>Nils-Olof Gustafsson ställer ett par frågor till mig,\r\nbl.a. om inte parterna som eventuellt skulle ta över\r\nden här försäkringen skall få vara med om att\r\nutforma arbetsskadebegreppet. Det är inte rimligt\r\natt i detta ekonomiska läge, när kostnaderna för\r\nförsäkringen ökar med ungefär en halv miljard i\r\nmånaden, vänta tre, fyra eller fem år. En så\r\ngenomgripande ändring av sjuk- och\r\narbetsskadeförsäkringen som kan komma till stånd\r\nkräver självfallet noggrann utredning, lång\r\nremisstid och att alla parter verkligen får säga sitt.\r\nDå är det faktiskt inte försvarbart att vänta och se.</pre><pre>Frågan om majoritetens förslag står i strid med\r\nILO-konventionen har jag redan talat om. Jag tror\r\natt vår ståndpunkt håller väl i framtiden.</pre><pre>Med det, fru talman, vill jag yrka bifall till\r\nutskottets betänkande i dess helhet samt avslag på\r\nsamtliga reservationer.</pre><pre>Anf. 11  NILS-OLOF GUSTAFSSON (s)\r\nreplik:</pre><pre>Fru talman! Det jag ansåg var tragiskt i denna\r\nutveckling var att antalet inträffade arbetsskador\r\nökat så kraftigt, inte att försäkringen har ett ökat\r\nantal inträffade skador att arbeta med.</pre><pre>Inte ens om man tar bort hela\r\narbetsskadeförsäkringen minskar ju antalet\r\ninträffade arbetsskador och arbetssjukdomar med\r\nett enda fall. Man har bara försämrat försäkringen.</pre><pre>Jag tycker inte det är märkligt att Sigge Godin säger\r\natt vi går emot regeringens förslag om ändrade\r\nregler. Man går alldeles för långt. Det skulle vara\r\nintressant att ha en ingående diskussion med Sigge\r\nGodin om innehållet i arbetsskadebegreppet,\r\nförtidsregler och sådant. Han kan ju de här\r\nsakerna.</pre><pre>Men det är egentligen inte vår huvudinvändning,\r\nutan vår huvudinvändning är att propositionen över\r\nhuvud taget läggs fram i ett läge när man tänker\r\növerlämna ansvaret för försäkringarna till\r\narbetsmarknadens parter.</pre><pre>Vi har inte tid, säger Sigge Godin. Det måste\r\ngenomföras nu.</pre><pre>Men utskottsmajoriteten tycker att det finns tid för\r\nen ytterligare uppstramning av\r\narbetsskadebegreppet. Där tycker majoriteten att\r\ndet skyndsamt bör prövas. Färdolycksfallen skall\r\nenligt utskottsmajoriteten behandlas med förtur av\r\nberedningen. Ersättningsnivåerna tycker\r\nutskottsmajoriteten att beredningen skall titta på.\r\nRapporteringssystemet förutsätter\r\nutskottsmajoriteten att beredningen behandlar,\r\noch differentierade avgifter tycker\r\nutskottsmajoriteten att beredningen skall titta på.</pre><pre>Det är bara precis bevisreglerna, som är en stor del\r\nav arbetsskadeförsäkringen, som beredningen inte\r\nskall titta på. Jag tycker det är en mycket märklig\r\ninställning.</pre><pre>Anf. 12  SIGGE GODIN (fp) replik:</pre><pre>Fru talman! Nils-Olof Gustafsson säger att det bara\r\när detta vi vill åtgärda, men jag vill påminna om att\r\nalla experter på den här försäkringen i vårt\r\nsamhälle faktiskt är helt överens om att någonting\r\nmåste göras.</pre><pre>Egentligen är vi väldigt sent ute. Den\r\nsocialdemokratiska regeringen borde mycket\r\nsnabbare ha tagit tag i dessa frågor. De är väsentliga\r\ninte bara av ekonomiska skäl.</pre><pre>Jag har försökt säga att människor behöver få ett\r\nsnabbt besked. Ju fler anmälningar som kommer in\r\nom arbetsskador -- vare sig de godkänns eller inte --\r\ndesto större belastning på försäkringskassorna.\r\nVäntetiderna är jättelånga. Människor kan inte\r\nrehabiliteras och blir utslagna från\r\narbetsmarknaden. Jag vill inte se den sortens\r\nsamhälle, ett samhälle där vi slår ut människor på\r\ngrund av att vi har ett administrativt system som\r\ninte fungerar i verkligheten.</pre><pre>Jag vet dessutom att Nils-Olof Gustafsson delar\r\nmin uppfattning att rehabiliteringsdelen är viktig.\r\nBerith Eriksson har framfört samma synpunkter. Vi\r\när helt överens. Men då får vi inte skapa eller\r\nbehålla system som gör det omöjligt att komma till\r\nrätta med dessa frågor, samtidigt som vi belastar\r\nstatsbudgeten med en halv miljard i månaden.\r\nDessa pengar kunde mycket hellre användas till att\r\nrehabilitera människor, till att se till att\r\narbetsmiljöer och andra viktiga faktorer blir bättre,\r\nså att fler människor kan stanna kvar i arbetslivet\r\noch inte bli utslagna, förtidspensionerade och\r\nhänvisade till en sämre social tillvaro än vad som är\r\nnödvändigt.</pre><pre>Anf. 13  NILS-OLOF GUSTAFSSON (s)\r\nreplik:</pre><pre>Fru talman! Jag sade i min inledning att om man\r\ntittar på hela arbetsskadeförsäkringen ser man att\r\nden måste stramas upp, eftersom kostnaderna\r\nskenar i väg. Där är vi överens, Sigge Godin.</pre><pre>Men vi ställer inte upp på att man ger sig på\r\nbevisreglerna på detta mycket långtgående sätt.\r\nDet finns andra saker att göra. Framför allt är det,\r\nsom jag sade, de bakomliggande orsakerna man\r\nfrämst måste ge sig på.</pre><pre>Sigge Godin talade om rehabilitering. Där var vi\r\növerens. Jag tror det var en enig riksdag som beslöt\r\nom de nya rehabiliteringsreglerna. Där blev t.ex.\r\nsagt att företagshälsovården skall spela en mycket\r\nviktig roll. Men det första en borgerlig regering gör\r\när att dra in statsbidraget till företagshälsovården.\r\nDärför tror jag inte att viljan finns så där långt inne\r\ni ryggmärgen.</pre><pre>Bara ytterligare ett ord om konventionen. Inte bara\r\nvi, utan också de som jobbar med dessa\r\nförsäkringar anser faktiskt att de nu föreslagna\r\nbevisreglerna står i strid med ILO-konventionen.</pre><pre>Enligt vad vi fått reda på när vi arbetat med denna\r\nfråga står man nu i begrepp att revidera\r\nkonventionen. I det sammanhanget har man\r\ndiskuterat att föra in belastningsskadorna på listan.</pre><pre>Under sådana förhållanden är det mycket märkligt\r\natt vi, som dels är initiativtagare till konventionen\r\noch dels brukar framstå som föredöme i dessa\r\nfrågor, står i begrepp att i stort sett, menar jag, i\r\npraktiken avskaffa belastningsskadorna som\r\narbetsskador. Det är anmärkningsvärt.</pre><pre>Anf. 14  SIGGE GODIN (fp) replik:</pre><pre>Fru talman! Jag kan inte göra annat än att ställa mig\r\nfrågande till Nils-Olof Gustafsson. Han säger att\r\narbetsskadebegreppet borde stramas upp, visst,\r\nmen han har inga åsikter om hur och när det skall\r\ngöras.</pre><pre>Ni vill bara skjuta saken på framtiden. På det sättet\r\nförvärrar man situationen för arbetsskadade\r\nmänniskor. Jag kan inte dela uppfattningen att det\r\när den vägen vi skall gå. Vi skall göra allt som står i\r\nvår makt att snarast möjligt förbättra\r\nförutsättningarna för dessa människor.</pre><pre>När det gäller ILO-konventionen har vi delade\r\nmeningar. Jag tror inte det är meningsfullt att vi här\r\nförsöker övertyga varandra om vad som gäller och\r\ninte gäller. Jag vill bara hänvisa till att varje stat\r\nsjälv får precisera hur arbetsskadebegreppet skall\r\nse ut. Har man ett generellt arbetsskadebegrepp\r\ntäcker man in samtliga yrkessjukdomar. Därför bör\r\nbehovet vara gott och väl tillgodosett.</pre><pre>Fru talman! Jag vill ta upp ytterligare några saker\r\nsom figurerat i debatten.</pre><pre>Till att börja med gäller det färdolycksfallen. Vi\r\nskall ställa alla möjliga krav på arbetsgivarna att ta\r\nsitt ansvar för arbetsmiljön. Men färdolycksfallen\r\nkan faktiskt ingen arbetsgivare påverka. Därför\r\ntycker vi att det är rimligt att man också snabbt ser\r\növer vad som kan göras i den frågan.</pre><pre>Där arbetsgivaren kan påverka miljö,\r\narbetssituation och arbetsorganisation, där är det\r\nviktigt att insatserna görs. Men vi tycker inte man\r\nkan hävda att arbetsgivarna också skall klara\r\nfärdolycksfallen, som har en annan försäkring att\r\nluta sig emot. Vi tycker att man bör undersöka den\r\nfrågan närmare.</pre><pre></pre><pre>När det gäller ekonomiska styrmedel vill vi gärna\r\navvakta den frågan, eftersom den är avhängig vilket\r\nsystem som beredningen kommer fram till. Det kan\r\nfinnas olika modeller att diskutera. Därför är det\r\nviktigt att den frågan tas upp senare.</pre><pre>Fru talman! I reservation 2 säger\r\nsocialdemokraterna att en arbetsskada som har\r\nuppstått innan vi fattar det här beslutet och som\r\nanmäls efter den 30 juni 1993 borde kunna bedömas\r\nenligt de gamla reglerna. På det sättet skulle det bli\r\ntre olika modeller. Trots att människor har samma\r\nskada, kan den då bedömas på tre olika sätt. Det är\r\ninte rimligt att ha en sådan regel, som löper långt in\r\npå 2000-talet.</pre><pre>Talmannen anmälde att Nils-Olof Gustafsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 15  BERITH ERIKSSON (v):</pre><pre>Fru talman! Antalet arbetsskador ökar. Den första\r\nreaktionen borde då vara att söka orsaken till detta\r\noch att angripa arbetsmiljön. Skadorna upphör ju\r\ninte bara för att man ändrar arbetsskadebegreppet.</pre><pre>Det blir en förändrig av arbetsskadebegreppet,\r\nvilket gör att det blir svårare att bevisa\r\narbetsskador. I mitt inledningsanförande talade jag\r\nom ''befintligt skick'', som leder tanken till\r\nbesiktning. Skall arbetsköpare noga besiktiga\r\narbetstagare för att undvika dyra reparationer i\r\nframtiden? Det låter cyniskt, men så kan man\r\nfaktiskt uppfatta det hela.</pre><pre>Sigge Godin tog upp frågan om anmälningstiden för\r\narbetsskador. Det kan ta väldigt lång tid innan en\r\narbetsskada har utvecklats, vilket beror på\r\noförmågan att upptäcka dåliga arbetsmiljöer och\r\noviljan att erkänna dem. Som exempel kan nämnas\r\ndetta med sjuka hus. Hur många människor är det\r\nsom har fått bestående arbetsskador på grund av\r\nsjuka hus, innan dessa hus började åtgärdas?</pre><pre>Det föreslås nu att arbetsskadan skall ha upptäckts\r\ninom ett halvår och senare inom ett år. Det är ju\r\nhelt befängt.</pre><pre>Anf. 16  SIGGE GODIN (fp):</pre><pre>Fru talman! Jag kan upprepa att jag delar Berith\r\nErikssons uppfattning om att det är viktigt att\r\nanvända sig av alla möjligheter för att öka\r\nforskningen om arbetsskador och för att se till att\r\ndåliga arbetsmiljöer utreds. Jag försökte i min\r\ndebatt med Nils-Olof Gustafsson poängtera att det\r\när där som resurserna skall sättas in. Det är viktigt\r\natt arbetsmiljöerna och arbetsorganisationen\r\npåverkas, så att det inte uppstår några\r\narbetsskador. Där har Yrkesinspektionen en stor\r\nuppgift.</pre><pre>Om det kommer in massor av\r\narbetsskadeanmälningar, förlänger detta\r\nutredningstiden, vilket förhindrar människor att\r\nkomma tillbaka till arbetslivet. De blir passiva\r\nmedan de går och väntar på beslut och vill inte ställa\r\nupp på rehabilitering. Ingen vet riktigt hur man\r\nskall förfara med dessa ärenden. Detta är en\r\norimlig situation. Låt oss därför ändra reglerna så,\r\natt det blir snabbare beslut och rakare regler som\r\ngör att man kan skilja ut vad skadan beror på.\r\nBeror den på arbetet eller har den andra orsaker?</pre><pre>Det är helt orimligt med tre olika\r\nbedömningsgrunder för samma skada och att tiden\r\nkan löpa i väg till långt in på 2000-talet. Vad säger\r\nmänniskorna om att vi skapar sådana regler, att\r\nskadorna inte skall bedömas på samma sätt? Det är\r\nen befängd tanke.</pre><pre>Berith Eriksson säger bara nej till allting. Låt\r\nekonomin skena i väg och låt det bli sämre\r\nförutsättningar för rehabilitering, bara ni får säga\r\nnej i stället för att komma med några konkreta\r\nförslag om hur den här ytterst svåra frågan skall\r\nlösas, en fråga som är så viktig för de enskilda\r\nmänniskorna.</pre><pre>Anf. 17  BERITH ERIKSSON (v):</pre><pre>Fru talman! När försäkringskassorna blir befriade\r\nfrån sin roll att via arbetsskadeutredningar skydda\r\nfondpengar finns det förutsättningar att snabbt\r\ninleda en rehabilitering. När det har gjorts en\r\nomfördelning av arbetsuppgifterna mellan\r\narbetsplats och försäkringskassa kommer köerna\r\natt kortas.</pre><pre>Men jag måste fråga: Vad händer med de övriga, de\r\nsom skall utsorteras? Av det som Sigge Godin säger\r\när det underförstått att merparten av dem som\r\nutreds för arbetsskada inte har någon sådan. Det är\r\nmycket märkligt.</pre><pre>Anf. 18  SIGGE GODIN (fp):</pre><pre>Fru talman! Jag kan lämna ett rakt och korrekt svar\r\ntill Berith Eriksson.</pre><pre>Vad händer med de människor, vilkas sjukdomar\r\ninte blir klassade som arbetsskador? Jo, det skall bli\r\nsnabbare rehabilitering. De skall slippa\r\nförtidspensionering och i stället kunna vara kvar i\r\narbetslivet, i arbetsgemenskapen och känna att de\r\när en betydelsefull länk i samhället. Det är vad vi\r\nskall använda de ekonomiska resurserna till, inte\r\ntill att låta arbetsskadefondens budgetunderskott\r\nskena i väg till kanske 75 miljarder kronor 1995, för\r\ndet tål inte ekonomin. Dessutom konstaterar alla\r\nexperter inkl. alla försäkringskassor,\r\nRiksförsäkringsverket m.fl. som vet någonting om\r\ndessa frågor att det inte är rimligt att slå ut\r\nmänniskor från arbetsmarknaden, samtidigt som\r\ndet skapas ett underskott i budgeten som inte är\r\nförsvarbart. Det är precis vad som kommer att ske.</pre><pre>Mera rehabilitering och större möjligheter att vara\r\nkvar i arbetslivet, det är en human och positiv\r\npolitik.</pre><pre>Anf. 19  BERITH ERIKSSON (v):</pre><pre>Fru talman! Det som Sigge Godin säger låter ju\r\nväldigt bra, men så kommer det ju inte att gå till.\r\nAtt ändra arbetsskadebegreppet innebär inte att de\r\nmänniskor som inte kommer ifråga för utredning\r\nsnabbare rehabiliteras för att komma ut i\r\narbetslivet.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>7 §  Riksdagens val av vissa organ</pre><pre>Föredrogs</pre><pre>konstitutionsutskottets betänkande 1992/93:KU16\r\nRiksdagens val av vissa organ.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 9 §.)</pre><pre>8 §  Ny konkurrenslagstiftning</pre><pre>Föredrogs</pre><pre>näringsutskottets betänkande</pre><pre>1992/93:NU17 Ny konkurrenslagstiftning (prop.\r\n1992/93:56).</pre><pre>Anf. 20  AXEL ANDERSSON (s):</pre><pre>Fru talman! Ett enigt utskott står bakom detta\r\nbetänkande om ett förslag till ny konkurrenslag.\r\nDet är till största delen ett mycket bra och\r\nnödvändigt förslag samt en mycket bra och\r\nnödvändig reformering, till nytta både för Sverige\r\nsom nation och för den enskilde medborgaren,\r\nkonsumenten. Med hänsyn till arbetssituationen i\r\nkammaren tänker jag gå direkt in på de avsnitt i\r\nlagförslaget, där åsikterna i näringsutskottet går\r\nisär.</pre><pre>Först vill jag kommentera det som vi\r\nsocialdemokrater tycker borde vara självklart:\r\nbehovet av att efter en tid utvärdera den nya\r\nkonkurrenslagen. Av någon för mig outgrundlig\r\nanledning tycker inte utskottets majoritet att det är\r\nnödvändigt att riksdagen skall ställa krav på en\r\nsådan kontrollstation. Det förvånar mig storligen.</pre><pre>Många människor har uppvaktat utskottet under\r\nberedningen av förslaget till ny konkurrenslag och\r\nhaft synpunkter -- förhoppningar, men också\r\nfarhågor -- på hur den nya lagen kommer att verka.\r\nDe har undrat hur det blir när den skall tillämpas.\r\nMed tanke på detta vore det enligt vår mening\r\nlogiskt med ett uttalande från utskottets sida om\r\nuppföljning och utvärdering av lagen efter det att\r\nen lämplig tid förflutit.</pre><pre>Fru talman! När det sedan gäller frågan om vem\r\nsom skall pröva ärenden om företagsförvärv är vi\r\nockså skiljaktiga i utskottet. Majoriteten i utskottet\r\nbiträder regeringens förslag i propositionen om en\r\ninstansordning som innebär en tvåstegsprövning.\r\nEtt mål om företagsförvärv skall enligt förslaget\r\nförst prövas av Stockholms tingsrätt, vars beslut\r\nsedan skall kunna överklagas till\r\nMarknadsdomstolen.</pre><pre>Vi socialdemokrater avvisar detta förslag. Vi delar\r\nKonkurrenskommitténs uppfattning att den\r\nnuvarande ordningen fortsatt skall gälla. Talan om\r\nförvärvskontroll förs i dag i Marknadsdomstolen,\r\nmed regeringen som fastställande organ. Det\r\nsystemet fungerar både snabbt och enkelt. Vi anser\r\ndärför att tillförandet av ytterligare ett steg i\r\nrättsprocessen allvarligt riskerar att fördröja och\r\nförsvåra hanteringen, till men för inblandade\r\nparter.</pre><pre>I reservation nr 5 som är fogad till betänkandet\r\nföreslår vi att det i prisinformationslagen införs nya\r\nbestämmelser om marknadsföring i samband med\r\nprisnedsättningar. Förslaget grundar sig på det\r\nfaktum att de nuvarande bestämmelserna uppvisar\r\nstora brister, med resultatet att efterlevnaden blir\r\nbåde si och så.</pre><pre>Till sist, fru talman, vill jag kommentera frågan om\r\nMarknadsdomstolens sammansättning.\r\nRegeringen vill, med stöd av näringsutskottets\r\nborgerliga majoritet, avskaffa de s.k.\r\nintresseledamöterna. Enligt förslaget skall\r\ndomstolen i fortsättningen -- om riksdagen biträder\r\nförslaget -- bara bestå av jurister och s.k.\r\nekonomiska experter. Den sakkunskap och den\r\nverklighetsförankring som ledamöterna från\r\nnäringsliv och samhälle representerar behövs enligt\r\nden borgerliga utskottsmajoriteten inte längre.</pre><pre>Vi tycker att det här är ett både dåligt och illa\r\ngenomtänkt förslag. Det är dåligt därför att\r\ndomstolens förankring i näringsliv och i samhällsliv\r\ngår förlorad. Det är illa genomtänkt därför att\r\nförslaget innebär nedskärning av domstolens\r\nsammantagna sakkunskap. Det kan få betydande\r\noch allvarliga följder, såsom vi ser det.</pre><pre>Fru talman! Givetvis står jag bakom samtliga de s-\r\nreservationer som är fogade till det betänkande vi\r\nnu behandlar, men för att spara kammarens\r\ndyrbara tid skall jag här inskränka mig till att yrka\r\nbifall till reservationerna nr 1 och 7.</pre><pre>Anf. 21  BENGT DALSTRÖM (nyd):</pre><pre>Fru talman! Vi i Ny demokrati välkomnar också\r\nden nya konkurrenslagstiftning som\r\nförhoppningsvis träder i kraft den 1 juli 1993. Den\r\när, som vi alla vet, utformad för anpassning till\r\nEG:s konkurrensregler och därmed även för EES-\r\navtalet.</pre><pre>Det omfattande regelverket innebär i många\r\nstycken skärpta konkurrensvillkor för näringslivet\r\noch även för den statliga och kommunala\r\nverksamheten. Det är främst fråga om regler för\r\nsamarbete mellan företag och för förhindrande av\r\nmissbruk av dominerande ställning på marknaden.</pre><pre>Det är regler som i första hand kommer att påverka\r\ndagligvaru- och kapitalvarusektorn, men självfallet\r\nockså många andra områden, inte minst\r\nupphandlingen inom den offentliga sektorn.</pre><pre>Redan under den allmänna motionstiden -- i början\r\nav innevarande år -- väckte Ny demokrati en rad\r\nmotioner med anknytning till den nya\r\nkonkurrenslagstiftningen. Vi ville förändra en rad\r\nför konsumenten fördyrande\r\nkonkurrensförhållanden.</pre><pre>Varför skall Levi's jeans kosta 600 kr i Sverige men\r\nbara 250--300 kr. i USA? Varför skall CD-skivor\r\nvara 30 % dyrare i Sverige än inom EG och i USA?</pre><pre>För anda importerade märkesvaror är priserna i\r\nSverige ibland upp till 100 % högre än i vår\r\nomvärld. Det gäller klockor, kosmetika, sportskor\r\noch en rad andra artiklar. Leverantörerna styr sina\r\nåterförsäljare, ofta med höga riktpriser som följd.\r\nDen som avviker från riktpriserna drabbas av\r\nleveransvägran eller andra påtryckningsmedel.</pre><pre>Ny demokrati motionerade även om förbud mot att\r\nen importör direkt eller indirekt stoppar import av\r\nen märkesvara som liknar hans egen, s.k.\r\nparallellimport. Vi motionerade också om ändrade\r\nregler inom distributionsledet för möjliggörande av\r\nen friare konkurrens mellan nya lågprisbutiker och\r\nden etablerade, grossiststyrda detaljhandeln.\r\nKraftiga sanktionsmöjligheter i form av stora\r\nbötesbelopp för lagöverträdelser ingick också i våra\r\ntidigare motioner för en skärpt\r\nkonkurrenslagstiftning.</pre><pre>Många av dessa påtalade förhållanden kommer\r\nsäkert att kunna täckas in med tillämpningen av den\r\nnya konkurrenslagen.</pre><pre>Efter kontakter med näringslivet och ett antal\r\nremissinstanser har regeringen nu lagt fram det nya\r\noch omarbetade förslaget som vi nu skall ta\r\nställning till. En av knäckfrågorna är tolkningen av\r\nreglerna när det gäller möjlighet till\r\ngruppundantag, som kan utnyttjas av exempelvis\r\nblocken inom dagligvaruhandeln -- ICA, KF,\r\nDagab och även ett stort antal fackhandelskedjor,\r\nt.ex. Intersport, Järnia och Samexpert. Vad det\r\nytterst här är fråga om är om denna pris- och\r\nsoritmentsamverkan mellan grossist och butik kan\r\nbedömas främja konsumentens intressen.</pre><pre>Enligt tidigare uttalanden av näringsministern\r\nkommer ICA, KF, m.fl. att erhålla ett\r\ngruppundantag för denna typ av samverkan. Vi\r\nutgår från att den förordning som departementet\r\nhar under utformning för gruppundantag är\r\nvillkorat med olika krav som säkrar\r\nkonsumenternas intressen i olika avseenden.</pre><pre>Detta om de allmänna riktlinjerna för\r\nkonkurrenspolitiken. Jag skall sedan övergå till\r\nnågra specifika frågor där vi i Ny demokrati har\r\nväckt några motioner och framställt yrkanden.</pre><pre>Det gäller t.ex. företagsförärv. Det föreslås i den\r\nnya lagen att en förvärvsprövning skall göras om\r\nföretagets omsättning uppgår till minst 4 miljarder.\r\nDet är en beloppsgräns som vi anser vara felaktig.\r\nEnligt vår uppfattning skall det inte finnas någon\r\nangiven minimigräns. Det finns ju en mängd\r\naffärsetableringar som kan vara nog så\r\nkonkurrenshämmande, även om de inte är av den\r\nstorleksordningen att de ansvariga arbetar med så\r\nstor omsättning som 4 miljarder. Därför bör det\r\ninte finnas någon beloppsgräns angiven. Det är vår\r\nuppfattning.</pre><pre>Ägarkoncentrationen inom massmedia är något\r\nsom vi i Ny demokrati ser mycket allvarligt på, och\r\nvi tar upp denna fråga med anknytning till\r\nkonkurrenslagstiftningens tillämpning. Vi föreslår i\r\nen motion att regeringen snarast skall tillsätta en\r\nutredning med uppgift att lägga fram ett lagförslag\r\ninom konkurrenslagstiftningens ram som begränsar\r\nägaroch företagskoncentrationer inom massmedia.</pre><pre>Angelägenheten i att underlätta och förändra\r\nkonkurrenssituationen inom byggsektorn är i\r\ndagens arbetskraftssituation mycket uppenbar. I en\r\nmotion föreslår vi en snabb och opartisk översyn av\r\nkonkurrenssituationen inom byggbranschen, och vi\r\nföreslår ingripande med stöd av den nya\r\nkonkurrenslagstiftningen, en form av\r\nprioriteringsanvisning från vår sida. Det är ett\r\nbehov som också dokumenteras av en rapport från\r\nKonkurrensverket, där man pekar på en rad\r\nkonkurrenshinder när det gäller planering och\r\nmarkanskaffning, för att inte tala om upphandling\r\noch byggande.</pre><pre>Jag skall sedan säga något om en mer randbetonad\r\nmotion, motion N285, om konkurrenshämmande\r\nstöd till nöjesparker. Den kommer eventuellt att\r\nkommenteras av Bert Karlsson, om inte, kommer\r\njag att yrka bifall till den.</pre><pre>Avslutningsvis vill jag emellertid ta upp en stor och\r\ntung fråga inom konkurrenslagstiftningens ram.\r\nDen berör hela vår livsmedelshandel och det\r\nsamarbete som är etablerat mellan\r\nleverantörer/tillverkare och blocken inom\r\ndagligvaruhandeln, främst exemplifierat genom\r\nICA-företagen.</pre><pre>Jag har under 25 år arbetat med företag som har\r\nhamnat i den sits som jag nu gärna vill beskriva, och\r\ndär jag hoppas på en tillämpning av\r\nkonkurrenslagstiftningen.</pre><pre>Inom den svenska dagligvaruhandeln har främst\r\nICA under många år utnyttjat sina\r\nleverantörer/tillverkare för en samordnad\r\nmarknadsföring av produkterna i ICA-sortimentet.\r\nDetta gäller såväl vid introduktionen av nya\r\nprodukter som vid kampanjaktiviteter av redan\r\netablerade produkter. Leverantörerna har mer\r\neller mindre fått köpa in sig hos ICA i s.k. SA-/VA-\r\naktiviteter. Det innebär att leverantörernas\r\nkampanjprodukt och eventuella budskap\r\npresenteras i de olika ICA-tidningarna som\r\ndistribueras varje vecka till en stor del av landets\r\nhushåll. Innehåll, layout, budskap och\r\npriserbjudande styrs helt av ICA. Dessutom ingår\r\nvarierande butiksnära åtgärder, ofta med ICA-\r\nproducerat skyltmaterial. Till detta kommer att\r\nleverantörernas produkt ingår i den ICA-\r\nproducerade veckoannonseringen i dagspressen,\r\nvilket är den tunga delen, och nu eventuellt även i\r\nTV.</pre><pre>Omfattningen av leverantörernas deltagande med\r\ndessa SA-/VA-aktiviteter är betydande. Den görs\r\nupp samtidigt med att ICA lägger ut sina inköp hos\r\nleverantörerna. Leverantörerna erbjuds alltså att\r\ndelta i en SA-/VA-aktivitet, kanske till en kostnad\r\nav 150 000--250 000 kr mot att ICA gör ett inköp av\r\nprodukten på exempelvis 150 000 kartonger. Om\r\nleverantören anser att kostnaderna för detta SA-\r\n/VA-deltagande och för eventuell\r\nrabattöverenskommelse, som ofta knyts till denna\r\nupphandling, är för höga, lämnar grossisten\r\nerbjudandet vidare till en konkurrent. På det sättet\r\nspelar grossisten ut den ena leverantören mot den\r\nandra. Leverantörerna och deras\r\nbranschorganisationer har i många år sökt\r\nlösningen ur detta konkurrensdilemma -- utan\r\nresultat. Det finns alltid någon tillverkare eller\r\nleverantör som utnyttjar konkurrenssituationen för\r\nett samarbete med ICA och andra jämförbara\r\ngrossister för att få in en produkt.</pre><pre>Resultatet av SA-/VA-systemet har inneburit att\r\nfrämst livsmedelstillverkarna här i landet har\r\ntvingats disponera större delen av sin\r\nmarknadsföringsbudget på dessa ICA- och\r\ngrossistaktiviteter. Uppskattningsvis avsätter\r\nföretagen minst 40--60 % av sin\r\nmarknadsföringsbudget till dessa SA-/VA-\r\naktiviteter. För några år sedan utgjorde dessa\r\naktiviteter över 70 % av det totala\r\nmarknadsföringsanslaget. Det gäller leverantörer\r\nsom Ekströms, Felix, etc, ett förhållande som för\r\nmånga företag har omöjliggjort en egen och viktig\r\nmärkesvaruprofilering på marknaden.</pre><pre>Att det beskrivna SA-/VA-systemet inom svensk\r\ndetaljhandel negativt påverkar\r\nkokurrenssituationen, och framför allt\r\nmöjligheterna för de mindre företagen att\r\nintroducera sina nya produkter, förefaller\r\nuppenbart. Huruvida SA-/VA-systemet kan brytas\r\nupp eller ej genom den föreslagna\r\nkonkurrenslagstiftningen förefaller något oklart för\r\noss.</pre><pre>Enligt aktuella informationer som jag har fått\r\nkommer det nu etablerade SA-/VA-systemet\r\nemellertid inte att kunna inkluderas i något\r\nkommande gruppundantag. Jag utgår från det. Vi\r\nser det emellertid som ytterst angeläget att\r\nKonkurrensverket genom ett riksdagsbeslut och via\r\nregeringen skulle kunna gå vidare och eliminera\r\noch begränsa hela SA-/VA-systemet.</pre><pre>Mot bakgrund av de framförda synpunkterna yrkar\r\njag bifall till Ny demokratis reservationer 2, 3 och 6\r\noch dessutom bifall till motionerna N9 yrkande 3,\r\nN272 yrkandena 1 och 2 och motion N285. I övrigt\r\nyrkar jag bifall till utskottets hemställan.</pre><pre>Anf. 22  ROLF L NILSON (v):</pre><pre>Fru talman! När Per Westerberg höll sitt första\r\nanförande som näringsminister sade han att det han\r\negentligen helst av allt ville vara var\r\nkonkurrensminister. Jag välkomnade honom som\r\nkonkurrensminister och önskade honom lycka till.</pre><pre>Vidare vill jag säga att detta betänkande, som är\r\nresultatet av regeringens proposition om en ny\r\nkonkurrenslag, i huvudsak är bra. Det visar på en\r\nskärpning av gällande konkurrenslag och en\r\nharmonisering av svensk lagstiftning med\r\neuropeisk, så att svenska företag kan få ungefär\r\nsamma spelregler i Sverige som de har på den\r\neuropeiska marknaden. Det tycker jag är alldeles\r\nutmärkt, framför allt som det innebär en skärpning.</pre><pre>Men det finns ett par svagheter i lagstiftningen -- en\r\npåtaglig och en som kanske är av mindre betydelse.\r\nPraxis, tillämpningen av lagstiftningen, får visa hur\r\npass begränsande detta är.</pre><pre>Jag beklagar dock att det i den nya lagen saknas\r\nmöjligheter att bryta upp existerande\r\nföretagskoncentrationer som är\r\nkonkurrensbegränsande. Det hade varit ytterligare\r\nett stort steg framåt om en sådan möjlighet hade\r\ninförts.</pre><pre>Det är självklart inte okomplicerat att ha en sådan\r\nlag. Jag tror dock att det skulle gå att lösa detta\r\nlagtekniskt. I andra länder finns ju sådana\r\nmöjligheter.</pre><pre>Den andra skönhetsfläcken är begränsningen av en\r\ngemensam omsättning på 4 miljarder för att man\r\nskall kunna pröva ett företagsförvärvs\r\nkonkurrensbegränsande inverkan. Jag tycker inte\r\natt beloppsgränsen här är motiverad. Det är\r\nrimligare att göra en bedömning av den\r\nkonkurrenshämmande inverkan utifrån situationen\r\npå den aktuella marknaden i stället för att fixera sig\r\nvid en siffra. Men det är möjligt att nivån här är\r\nrimlig, att detta kommer att falla väl ut vid\r\ntillämpningen. Men att på förhand införa en sådan\r\ngräns är onödigt. Den borde alltså utgå.</pre><pre>Det finns bra förslag till förändringar i en del\r\nmotioner. Socialdemokraterna tar upp frågan om\r\nvilseledande extrapriser. Det är vettiga synpunkter\r\nsom förs fram. Man yrkar emellertid inte bifall till\r\nden aktuella reservationen och inte heller jag\r\ntänker göra det.</pre><pre>Ny demokrati har tagit upp ett gammalt och för\r\nVänsterpartiet kärt ämne, nämligen bristen på\r\nkonkurrens inom bygg- resp. byggmaterialsektorn.\r\nVi har för vår del tagit upp frågan om den bristande\r\nkonkurrensen inom livsmedelssektorn, framför allt\r\ni grossistledet.</pre><pre>Dessa områden är viktiga och borde få speciell\r\nuppmärksamhet. Jag förutsätter att de får sådan\r\nuppmärksamhet och kommer inte att yrka bifall\r\nvare sig till någon reservation eller till\r\nmeningsyttringen i de här delarna.</pre><pre>Vidare är jag nöjd med utskottets markering, dvs.\r\natt man håller det för självklart att regeringen\r\nkommer att följa tillämpningen av det nya\r\nlagkomplexet. Om det skulle visa sig slå galet på\r\nnågot område, återkommer man till riksdagen. Jag\r\ntycker inte att det behövs någon speciell markering\r\nhär i form av ett uttalande från riksdagen i denna\r\nfråga.</pre><pre>Med detta begränsar jag mig till ett instämmande i\r\nBengt Dalströms bifallsyrkande beträffande\r\nreservationerna 2 och 3. Detta yrkande\r\nsammanfaller alltså med motsvarande moment i\r\nVänsterpartiets meningsyttring.</pre><pre>Anf. 23  Andre vice talman CHRISTER\r\nEIREFELT (fp):</pre><pre>Fru talman! En väl fungerande konkurrens är inte\r\nbara en viktig förutsättning för ekonomisk tillväxt\r\noch därmed för fortsatt välfärd utan också det bästa\r\nsättet att hävda konsumentens intresse.</pre><pre>Åtgärder för att förbättra konkurrensen spelar\r\ndärför en mycket central roll i den nuvarande\r\nregeringens politik. Ett exempel på det är det\r\nförslag till ny konkurrenslagstiftning som vi nu har\r\natt ta ställning till.</pre><pre>Jag vill med det poängtera att\r\nkonkurrenslagstiftningen är en av flera faktorer\r\nsom kan medverka till en effektiv konkurrens.</pre><pre>Handelspolitiken är naturligtvis viktig -- att våra\r\ngränser är öppna och att vi undviker tullar och\r\nandra importhinder.</pre><pre>Offentliga regleringar kan utgöra\r\nkonkurrenshinder. Det gäller t.ex.\r\netableringskontroll av olika slag. Varje företag --\r\ndet må vara stort eller litet -- skall veta att klarar\r\nman inte kundernas krav, ja, då kan något annat\r\nföretag dyka upp på arenan.</pre><pre>Subventioner påverkar konkurrensen. De innebär\r\nnästan alltid att den känsliga signalen mellan\r\nköpare och säljare störs.</pre><pre>Ett bra företagsklimat rent allmänt är naturligtvis\r\nen mycket viktig faktor för konkurrenssituationen.\r\nHar vi ett sådant, startas hela tiden nya företag som\r\ntvingar de redan etablerade att vara effektiva. Vi\r\nfår en mångfald och ett nytänkande i näringslivet.</pre><pre>Det är, menar jag, i en sådan här uppräkning som\r\nkonkurrenslagstiftningen hör hemma.</pre><pre>I Sverige har den fram till nu spelat en relativt liten\r\nroll -- den har helt enkelt varit för svag.</pre><pre>Det förslag som nu har arbetats fram via\r\nKonkurrenskommittén och ett omfattande\r\nremissförfarande är sannerligen inte oomstritt. Det\r\när möjligen naturligt -- det innebär en ganska stor\r\nförändring, och skärpningarna är i flera fall\r\nbetydande. Kritiken har huvudsakligen kommit\r\nfrån näringslivshåll. Det är heller i och för sig inte\r\nså märkvärdigt -- det är där man direkt berörs, och\r\ndär finns naturligtvis mycket kunskap och\r\nerfarenhet på området.</pre><pre>Men jag skall, fru talman, gärna erkänna att det\r\ninte alltid har varit särskilt upplyftande att ta del av\r\ninvändningarna från företag och från näringslivets\r\nolika organisationer. Talet om att det är betydligt\r\nenklare för direktörerna att hålla konkurrensens\r\noch frihandelns fana högt vid middagstalen än när\r\nman direkt berörs i sin egen verksamhet är inte helt\r\ngripet ur luften -- för att nu uttrycka mig försiktigt.</pre><pre>Det har alltså kommit synpunkter under resans\r\ngång, inte bara från näringslivet utan också från\r\nbl.a. den juridiska sakkunskapen. Eftersom det\r\nhandlar om en komplicerad lagstiftning har\r\nremissomgångarna satt sina spår i slutprodukten,\r\nframför allt kanske av mer formellt slag. De försök\r\nsom har gjorts att ''slipa ner tänderna'' på den nya\r\nlagen har däremot inte varit framgångsrika! Detta\r\nframgår av slutprodukten.</pre><pre>Lagförslaget är i allt väsentligt en anpassning till\r\nlagstiftningen ute i Europa. Så bör det vara,\r\neftersom framför allt EG:s konkurrensregler redan\r\ni dag har stor betydelse för svenska företag. Med\r\nEES-lagen får vi dessutom regler som i princip är\r\nidentiska med EG:s.</pre><pre>Lagen innebär i princip ett förbud mot allt\r\nsamarbete mellan företag som har till syfte att\r\nbegränsa konkurrensen eller som ger det resultatet.\r\nDessutom får vi ett direkt förbud mot missbruk av\r\ndominerande ställning, och vi får nya regler för\r\nkontroll av företagsförvärv.</pre><pre>Från förbudet mot samarbete kommer man att\r\nkunna få undantag, om bestämda villkor uppfylls.\r\nSamarbete mellan mindre företag, som har en liten\r\nandel av den relevanta marknaden och därför inte\r\npåverkar konkurrensen på ett märkbart sätt, faller\r\nutanför lagens tillämpningsområde.</pre><pre>Det är glädjande att kunna konstatera att det\r\negentligen finns få -- om ens några -- invändningar\r\nmot det här lagförslagets centrala delar. Detta har\r\nvitsordats av Axel Andersson, Bengt Dalström och\r\nRolf L Nilson, som talat här före mig. Därmed inte\r\nsagt att de synpunkter som förs fram i\r\nreservationerna eller i meningsyttringen är\r\nointressanta eller oviktiga -- möjligen med följande\r\nlilla undantag:</pre><pre>Socialdemokraterna vill att den nya lagen skall\r\nutvärderas och att riksdagen skall få en redovisning\r\nav den utvärderingen. För detta har man reserverat\r\nsig. Utskottsmajoriteten förutsätter att regeringen\r\npå vanligt vis följer utvecklingen och vid behov\r\nåterkommer till riksdagen. Det är egentligen vad\r\nAxel Andersson sade, dvs. att det här var\r\nsjälvklart.</pre><pre>Vi kan kanske, Axel Andersson, bli överens om att\r\ndet har funnits reservationer under det gångna året,\r\ndär skillnaden har varit lättare att uppfatta än vad\r\nsom här är fallet.</pre><pre>Ny demokrati och Vänsterpartiet vill ta bort\r\nbeloppsgränsen vid prövning av företagsförvärv.</pre><pre>I praktiken innebär inte heller det här någon stor\r\nskillnad. Rolf L Nilsson var också inne på detta.\r\nDet faktum att ungefär 100 företagsförvärv om året\r\nskulle komma att omfattas av anmälningsplikten,\r\nockså med den föreslagna begränsningsregeln,\r\ntyder på att man ändå kommer att ingripa mot alla\r\nförvärv som kan sätta konkurrensen ur spel. I alla\r\nfall finns möjligheten att göra det.</pre><pre>Bengt Dalström och Rolf L Nilsson har ytterligare\r\nen gemensam invändning. Man vill ha en möjlighet\r\natt också bryta upp befintliga\r\nföretagskoncentrationer.</pre><pre>Inte heller på den här punkten innebär\r\nreservationen i praktiken någon större skillnad\r\ngentemot förslaget. En så ingripande åtgärd skulle\r\naldrig kunna bli mer än en form av ''yttersta hot''.\r\nNär behovet av att skapa ett sådant ''hot'' har vägts\r\nmot svårigheterna av framför allt rättslig natur har\r\nman stannat för att inte införa möjligheten i den\r\nnya lagen.</pre><pre>Såväl den här punkten som den förra om\r\nbeloppsgränsen kommer naturligtvis att ingå i den\r\nuppföljning som regeringen kommer att göra.</pre><pre>Socialdemokraterna vill att den nuvarande\r\ninstansordningen vid förvärvskontroll skall\r\nfortsätta att gälla. Det innebär att talan förs hos\r\nMarknadsdomstolen med regeringen som\r\nfastställande organ, om domstolen har förbjudit ett\r\nförvärv.</pre><pre>Utskottsmajoriteten anser att det finns starka\r\nprincipiella skäl för en ändring i enlighet med\r\nlagförslaget. Vi är överens med\r\nSocialdemokraterna om att det bör finnas en\r\nmöjlighet att få till stånd en prövning i mer än en\r\ninstans. Men eftersom vi inte vill ha en\r\nregeringsprövning, samtidigt som\r\nMarknadsdomstolen skall behålla sin centrala roll,\r\nbör det finnas en underinstans. Enligt vår\r\nuppfattning skall det vara Stockholms tingsrätt.</pre><pre>Socialdemokraterna tycker inte om extrapriser, och\r\nBengt Dalström är kritisk mot SA/VA-systemet.\r\nMellan de här två företeelserna finns det, som\r\nbekant, ett klart samband. Extrapriset är den del av\r\nSA/VA-aktiviteten som syns ute i butikerna.</pre><pre>Utskottsmajoriteten avvisar motionerna på såväl\r\npraktiska som principiella grunder.</pre><pre>De här aktiviteterna i detaljhandeln förändras nu\r\nmycket påtagligt. Jag undrar om inte den verklighet\r\nsom Bengt Dalström brukar tala om har sprungit\r\nifrån honom på det här området. Flera köpmän och\r\nbutikskedjor har med stor framgång gått ifrån\r\nsystemet. Andra anser fortfarande att det är ett bra\r\nkonkurrensmedel.</pre><pre>Enligt min uppfattning kan man lugnt överlämna åt\r\nkonsumenten att genom sitt köpval avgöra\r\nextraprisernas framtid. Jag har alltså betydligt\r\nstörre tilltro till konsumentens förmåga att bedöma\r\nt.ex. ett priserbjudande än vad Socialdemokraterna\r\noch Ny demokrati tydligen har.</pre><pre>Ett viktigt skäl till utskottets ställningstagande är\r\nnaturligtvis också det arbete med riktlinjer som\r\nsker på Konsumentverket, när det gäller\r\nextrapriserna, och beträffande SA/VA-systemet det\r\nfaktum att det nu -- som Bengt Dalström själv\r\nsade -- kommer att prövas i samband med att\r\nundantagen skall fastställas. Bedöms det som\r\nskadligt för konkurrensen, kommer det att vara\r\nmöjligt att ingripa. Undantag kommer då inte att\r\nbeviljas.</pre><pre>Slutligen, fru talman, förordar Socialdemokraterna\r\natt Marknadsdomstolen skall ha kvar\r\nintresseledamöterna.</pre><pre>Utskottet tycker att det är principiellt olämpligt.\r\nDessutom är det så, att det med den nya lagen mer\r\nkommer att handla om rättsskipning än om\r\nförhandlingsverksamhet. Det talar också emot\r\nbehovet av intresseledamöter.</pre><pre>Fru talman! Med detta yrkar jag bifall till\r\nhemställan i utskottets betänkande.</pre><pre>Anf. 24  AXEL ANDERSSON (s) replik:</pre><pre>Fru talman! Jag delar Christer Eirefelts bedömning\r\natt skillnaderna mellan partierna i den här frågan\r\nglädjande nog är få. Men jag delar inte Christer\r\nEirefelts uppfattning att vår reservation nr 1 näst\r\nintill skulle ligga i linje med majoritetens skrivning\r\ni utskottsbetänkandet. Skillnaden ligger i att vi\r\nanser att det är riksdagen som skall bestämma om\r\nvi vill göra en uppföljning. Vi vill alltså inte att\r\nregeringen skall få avgöra om behov föreligger. Det\r\ntycker jag är en ganska viktig och principiell\r\nskillnad. Därför vidhåller jag yrkandet om bifall till\r\nvår reservation nr 1.</pre><pre>Christer Eirefelt nämnde inte med ett ord de risker\r\nnär det gäller hanteringen som föreligger vid en\r\ntvåstegslösning, vilket också framkom vid\r\nutskottsbehandlingen av ärendet. Jag tror t.o.m.\r\natt det står några rader i majoritetsskrivningen i\r\nbetänkandet att det inte får leda till eftersatt\r\nsnabbhet. Men blandar man in en instans till leder\r\ndet enligt vår uppfattning ofrånkomligt till en\r\nfördröjning. Vi kan inte heller se några andra\r\nsärskilt vägande motiv för detta.</pre><pre>Som Christer Eirefelt sade med anledning av\r\nprisregleringslagen håller Konsumentverket på\r\nmed en omarbetning. Resultatet kommer väl så\r\nsmåningom. Vi tycker att det är viktigt att saker och\r\nting blir gjorda. Därför har vi valt att inte stå på den\r\nmer passiva linjen, utan vi begär handling nu.\r\nDärav vår reservation nr 5.</pre><pre>Frågan om intresseledamöterna i\r\nMarknadsdomstolen är ett led i den borgerliga\r\nregeringens mer strategiska ambition att göra\r\nförändringar på det här området. Häromdagen\r\nfattade riksdagens majoritet ett liknande beslut om\r\nbankväsendet. Vi socialdemokrater anser att det är\r\nav stort värde för vårt demokratiska samhälle och\r\nhur det fungerar att näringsliv och samhälle är med\r\ni församlingar som har att fatta viktiga beslut.</pre><pre>Anf. 25  Andre vice talman CHRISTER\r\nEIREFELT (fp) replik:</pre><pre>Fru talman! För att börja med det sista tycker jag\r\negentligen att huvudinvändningen mot\r\nintresseledamöterna i Marknadsdomstolen är att\r\ndet kommer att ställas ett annat krav på domstolen\r\ni det nya systemet, där förhandlingarna försvinner\r\noch man i större utsträckning får den vanliga\r\nrättskipningen. Ett annat viktigt skäl är att systemet\r\nmed intresseledamöter har varit svårt att förklara\r\ninternationellt. Det bekräftas bl.a. av\r\nKonkurrensverket. Det finns ingen motsvarighet\r\nute i Europa, därför riskerar man att bygga in ett\r\nmisstroende när kontakterna med Europa\r\nutvecklas vidare.</pre><pre>Egentligen tycker jag att socialdemokraternas\r\nmotstånd mot extrapriserna är ganska märkvärdigt.\r\nDet är fråga om tillfälliga prisnedsättningar. Jag\r\nförstår inte varför inte de skall kunna genomföras\r\nsom vanlig konkurrens mellan företag.\r\nExtrapriserna är dels en rabatt på priset från\r\nleverantör till affär, dels en marginalnedsättning\r\nute i butiken. Detta kommer kunderna till del.</pre><pre>Nu förutsätter jag, liksom Axel Andersson, att de\r\nriktlinjer och bestämmelser som finns följs. De\r\nkommer också att skärpas. Jag tror inte heller på\r\ntalet i motionen om att konsumenterna vilseförs.\r\nDagens konsumenter är så vana vid ''pangpriser'',\r\n''chockpriser'' och olika former av lågpriser att man\r\ntittar på priset, varan och kvaliteten och gör en\r\nbedömning om man skall handla där eller någon\r\nannanstans. Varför inte, Axel Andersson, låta\r\ndetta vara en affär mellan kunden och handlaren?\r\nJag tror att de klarar av detta bra.</pre><pre>Beträffande instansprövningen, slutligen, är vår\r\nviktigaste invändning egentligen att regeringen\r\nskulle ha kvar en roll i samband med\r\nförvärvsprövningen. Vi tycker inte att det är\r\nförenligt med ett marknadsekonomiskt system. Det\r\ngår möjligen att hitta argument för det när man har\r\nen politik där regeringen mer direkt lägger sig i\r\nstrukturutvecklingen. Även här finns det en\r\ninternationell aspekt. När det är aktuellt att pröva\r\nutländska företags förvärv av svenska får det inte\r\nens misstänkas att det görs en politisk bedömning.</pre><pre>Anf. 26  AXEL ANDERSSON (s) replik:</pre><pre>Fru talman! När det gäller intresseledamöterna i\r\nMarknadsdomstolen anför Christer Eirefelt som ett\r\nmotiv för majoritetens ställningstagande att det\r\nsystemet inte stämmer med anpassningen till\r\nEuropa. Men, Christer Eirefelt, det får inte vara så\r\natt vi ändrar våra regler, som är bra, till sämre\r\nregler bara för att vi skall likna Europa. Om de har\r\nfärre demokratiska inslag i beslutsprocesserna i\r\nandra länder skall inte vi behöva anpassa oss nedåt.</pre><pre>Jag tror, Christer Eirefelt, att även ni som\r\nrepresenterar utskottsmajoriteten delar vår\r\nuppfattning att det finns brister i den nuvarande\r\nlagen som borde förbättras. Det är egentligen det\r\nvi avser med reservation nr 5.</pre><pre>Åter till frågan om Stockholms tingsrätt. Vi tycker\r\natt det är litet av ett val av en främmande fågel.\r\nVarför just Stockholms tingsrätt av alla tingsrätter?\r\nJag måste upprepa riskerna för fördröjning och\r\nökat krångel. Det är väl avsikten att den här\r\ntingsrätten också skall fungera som tingsrätt i\r\nordets nuvarande mening. Det här blir ett slags\r\ntilläggsuppdrag för Stockholms tingsrätt. Det\r\nstärker enligt min mening inte Christer Eirefelts\r\nargument för att detta kommer att bli en bra\r\nlösning.</pre><pre>Om man tittar på hur många gånger ingrepp från\r\nregeringen har behövt ske finner man att det är vid\r\nmaximalt ett tillfälle under de senaste åren. Men\r\ndet säger inte att det inte behövs en\r\növerprövningsinstans. Vi måste ha en sådan om och\r\nnär den skulle behövas.</pre><pre>Anf. 27  Andre vice talman CHRISTER\r\nEIREFELT (fp) replik:</pre><pre>Fru talman! När det gäller Marknadsdomstolens\r\nsammansättning har jag inga indikationer på att\r\nden inte har fungerat väl. Jag tror att det ofta har\r\nfungerat så att dessa personer inte främst har varit\r\nintresseledamöter. Det tycker jag inte är något\r\nargument emot.</pre><pre>Däremot vet jag inte om det systemet skulle vara\r\nmer demokratiskt än det vi nu får. Det tycker jag\r\ninte. Men de viktigaste invändningarna är alltså att\r\ndet med den nya lagstiftningen kommer att ställas\r\nandra krav på domstolen. Det kommer inte att röra\r\nsig lika mycket om förhandlingar som tidigare.</pre><pre>Det finns naturligtvis brister i systemet med\r\nextrapriser. De hanteras med de regler som vi redan\r\ntill viss del har, men som nu kommer att förändras\r\noch skärpas för att anpassas till dagens situation.\r\nÄven här menar jag att man kan ha tillförsikt till\r\nkonsumenterna. Konsumenterna accepterar inte\r\nmissbruk.</pre><pre>Ytterligare ett argument är att systemet med\r\nextrapriser är på väg att mycket påtagligt luckras\r\nupp. bFlera framgångsrika kedjor har helt slopat\r\nextrapriserna. Den kanske mest framgångsrika har\r\ngjort det helt och hållet. Det gör att konsumenterna\r\nkommer att få valmöjlighet framöver. Om man är\r\nmissnöjd med systemet, kommer man inte att\r\nhandla i en affär. Om man är missnöjd med\r\nprisinformationen, kommer man att gå någon\r\nannanstans. Jag känner tillförsikt därvidlag, och\r\ndet gör att jag tycker att det är onödigt med\r\nbyråkratiska ingrepp på det här området.</pre><pre>Talmannen anmälde att Axel Andersson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 28  BENGT DALSTRÖM (nyd) replik:</pre><pre>Fru talman! Nej, Christer Eirefelt, jag står inte\r\nutanför verkligheten när jag talar om SA/VA-\r\nsystemet. Det systemet är inte helt på väg ut ur\r\nmarknaden. Det utgör fortfarande ett stort\r\nproblem för många leverantörer. Om man var\r\nobservant på vad jag sade kunde man notera att jag\r\nnämnde att budgeten för exempelvis ett företag\r\nsom Ekströms, som gör bl.a. blåbärsoppa, för ett\r\nantal år sedan kunde upptas till 74 % av SA/VA-\r\naktiviteter, uppknutna till grossisterna. Nu är den\r\nnere på kanske på 40 eller 30 %. Så trenden kan\r\nsägas vara positiv.</pre><pre>Sedan något om extrapriserna. Där gjorde jag en\r\nliten notering som Christer Eirefelt följde upp.\r\nExtrapriserna är faktiskt på väg ut. Både ICA och\r\nHemköp, det kanske mest framgångsrika företaget,\r\nhar eliminerat dessa och har låga priser i stället.\r\nDäremot är det fel att koppla ihop extrapriserna\r\nmed SA/VA-aktiviteterna. Det är två olika saker.</pre><pre>Anf. 29  Andre vice talman CHRISTER\r\nEIREFELT (fp) replik:</pre><pre>Fru talman! Nej, två olika saker är det definitivt\r\ninte, eftersom extrapriserna i väldigt många fall är\r\nresultatet av SA/VA-aktiviteterna. Visst är sådana\r\npå väg ut, i alla fall kommer de att minimeras\r\ntillräckligt för att alla kunder skall ha möjlighet att\r\nvälja mellan kedjor och butiker som använder sig\r\nav sådant och sådana som inte gör det. Hemköp,\r\ndet kanske mest framgångsrika företaget under det\r\ngångna året, har helt slopat dem. KF och Åhléns har\r\nklart uttalat att man är på väg bort från dem. Det\r\nkommer alltså inom kort att finnas valfrihet på det\r\nhär området både för butikerna och för deras\r\nkunder.</pre><pre>Det finns en viktig faktor som det skulle vara\r\nintressant att få Bengt Dalströms syn på, nämligen\r\nde samstämmiga uppgifter som visar att\r\nlågpriskedjorna har kunnat utnyttja systemet i sin\r\nmarknadsföring. Skickliga entreprenörer i\r\nlågprisbutikerna har använt extraprissystemet\r\ngenom att i sin reklam jämföra t.ex. Konsums och\r\nICA:s ordinarie priser med priser på sådana varor\r\nsom egentligen alltid säljs till extrapris. Det har\r\nman utnyttjat i sin marknadsföring på ett skickligt\r\nsätt.</pre><pre>Jag läste att KF:s detaljhandelschef Lars Hjorth vill\r\ngå ifrån SA/VA-systemet och extrapriserna, därför\r\natt de har gynnat uppkomsten av lågprisbutiker.</pre><pre>Jag tycker alltså inte, fru talman, att det finns\r\nanledning för riksdagen att göra något särskilt\r\nuttalande på just denna punkt, i fråga om just\r\ndenna bransch och de här aktiviteterna. Visar det\r\nsig att det här innebär konkurrensbegränsning,\r\nkommer det inte att vara tillåtet, som jag sade\r\ntidigare.</pre><pre>Anf. 30  BENGT DALSTRÖM (nyd) replik:</pre><pre>Fru talman! Eftersom Christer Eirefelt vände sig till\r\nmig med en fråga om lågprisbutiker, skall jag kort\r\nframföra en synpunkt. Jag upplevde det väldigt\r\npositivt att riksdagen förra året beslutade om\r\nupphävande av PBL-lagen. Därigenom har vi\r\nöppnat marknaden för lågprisbutiker på ett helt\r\nannat sätt än vad som tidigare hade varit möjligt.\r\nMan har eliminerat den tidigare hårda styrningen\r\nfrån ICA:s och KF:s sida när det gäller nyetablering\r\npå många orter. Jag tror att konkurrensen är\r\nstimulerande, och den kommer vi att få se betydligt\r\nmer av.</pre><pre>Anf. 31  Näringsminister PER WESTERBERG\r\n(m):</pre><pre>Fru talman! Sverige är ett litet välutvecklat\r\nindustriland, mycket beroende av internationell\r\nhandel och frihandel. Vi har sedan lång tid tillbaka\r\nett stort antal stora multinationella företag, som\r\nverkar under hård internationell konkurrens över\r\nhela världen.</pre><pre>Sveriges hela industristruktur är sådan att vi har\r\nlika många stora konkurrensutsatta internationella,\r\nmultinationella företag som Spanien och Italien har\r\ntillsammans. Dessa företag har nästan\r\ngenomgående vuxit fram genom mycket hård\r\nnationell konkurrens, innan de gått ut på\r\nexportmarknaderna. Det har funnits fall där\r\nföretaget har hunnit växa en bit på\r\nhemmamarknaden och sedan gått ut på\r\nexportmarknaden ganska tidigt och blivit\r\nframgångsrikt i en mycket hård internationell\r\nkonkurrens.</pre><pre>OECD gjorde 1990 en jämförelse mellan olika\r\nländer och olika konkurrensmarknader och\r\nprisnivåerna. Man fann att de svenska priserna\r\ngällande de varor som var utsatta för internationell\r\nkonkurrens var mycket konkurrenskraftiga. Man\r\nfann samtidigt att de varor och företag som bara var\r\nutsatta för nationell inhemsk konkurrens hade\r\nhögre priser än i jämförbara västerländska länder.\r\nMan fann ytterligare en sak: på de varor som inte\r\nvar utsatta för särskilt mycket konkurrens -- kanske\r\nvar det regleringar eller nästan monopolliknande\r\nförhållanden -- var priserna i Sverige väsentligt\r\nhögre än i jämförbara västeuropeiska länder.</pre><pre>Detta pekar, fru talman, väldigt tydligt på behovet\r\nav en ny svensk konkurrenslagstiftning, som\r\nöppnar fler marknader med konkurrens och även\r\nskapar förutsättningar för att komma åt olika typer\r\nav missbruk av marknadsdominerande ställning\r\neller former av skadliga konkurrensbegränsningar.</pre><pre>Jag är mycket glad över att vi i riksdagen fått en\r\nväldigt stor samstämmighet, trots omfattande\r\ndebatt under beredningsarbetet, för införande av\r\nden nya konkurrenslagen. Jag vill dock mycket\r\nklart säga att konkurrenslagen inte är det allena\r\nsaliggörande, utan den är en del i att skapa en\r\nbättre fungerande konkurrens. De andra delarna\r\nbygger väldigt mycket på avreglering och\r\nstandardisering av produkter -- samma standard --\r\növer nationsgränserna. De bygger väldigt mycket\r\npå att minska barriärerna för nytillträdande\r\nföretag. De kompletterar en\r\nkonkurrenslagstiftning i syfte att få en fungerande\r\nbra konkurrens, till gagn för konsumenterna.</pre><pre>Vi har valt, i förhållande till den ursprungliga\r\nKonkurrenskommittén, att formera\r\nkonkurrenslagen något annorlunda. I stället för att\r\ngöra den mer nationell har vi försökt anpassa den\r\ntill och ge den ungefär samma innehåll som i EG:s\r\nlagregelverk. Vi har då sett det för oss som en liten\r\nnation, arbetande på många internationella\r\nmarknader, speciellt viktigt att den svenska lagen\r\nblir så likartad som den som gäller för den\r\ngränsöverskridande handeln i Europa, med tanke\r\npå EES-avtalet och så småningom ett EG-\r\nmedlemskap.</pre><pre></pre><pre>I synnerhet de mindre och medelstora företagen får\r\nbetydande svårigheter. Det finns en konkurrenslag\r\nför handeln inom Sverige, men så fort man bryter\r\növer t.ex. de nordiska gränserna blir det en helt\r\nannan form av regelverk att rätta sig efter. Det är\r\nav den anledningen vi har valt att anpassa formen\r\noch strukturen i den nya konkurrenslagen till EG:s\r\nkonkurrensrätt. Vi vet att ett antal länder inom EG\r\när på väg att göra likaledes, för att på det sättet\r\nskapa ett enklare och mer lättgenomskådligt\r\nsystem -- lättare att tillämpa och förstå för de\r\nenskilda företagen.</pre><pre>Den nya konkurrenslagen innehåller två\r\nhuvudsakliga moment. Vi vill komma åt missbruket\r\nav en marknadsdominerande ställning och de\r\nskadliga konkurrensbegränsningarna.</pre><pre>En av de punkter som den nya konkurrenslagen har\r\nkritiserats för är att den skulle vara något slags\r\nförbudslagstiftning. Ja, det är en\r\nförbudslagstiftning, men endast om man vill\r\nförsvara missbruk av marknadsdominerande\r\nställning eller skadliga konkurrensbegränsningar.\r\nDet är just missbruket och det skadliga som\r\nangrips. Här skapas mycket klara och starka\r\nmöjligheter till sanktioner för lagstiftaren och\r\ndomstolsväsendet för att komma åt den typen av\r\nbegränsningar.</pre><pre>I de fall man anser att det är nödvändigt med\r\nkonkurrensbegränsning krävs en omvänd\r\nbevisbörda. Man måste kunna visa att det är bra för\r\nkonsumentem, dvs. inte skadligt. Jag tycker att det\r\när utomordentligt naturligt att det krävs en omvänd\r\nbevisbörda om man vill frångå de normala\r\nbetingelserna för konkurrens.</pre><pre>Vi ser nu att Belgien och Irland är på väg att skapa\r\nlikartade regelverk på nationell nivå. Jag tror att\r\ndet kommer att underlätta både konkurrens och\r\ninternationellt handelsutbyte. Vi ser också att de\r\nländerna, liksom vi i Sverige, försöker anpassa vissa\r\ndelar av konkurrenslagstiftningen. För vår del kan\r\ndet gälla saker och företeelser som är specifikt\r\nsvenska och som inte bör ingå i lagstiftningen. Det\r\när därför vi talar om vissa grundläggande\r\ngruppundantag. Svenska företag skall inte behöva\r\ntvingas göra stora organisatoriska förändringar för\r\natt anpassa sig efter konkurrenslagen -- på grund av\r\natt de har formerat sig annorlunda än vad som är\r\nnormalt i Europa -- och som i sak inte utgör några\r\nförändringar utan enbart kostar pengar.</pre><pre>Det har varit diskussioner om hur hård och\r\nlångtgående en konkurrenslag skall vara. Vi har\r\nfört en omfattande diskussion om huruvida det\r\nskall vara beloppsgränser vid kontroll av fusioner\r\noch förvärv och i så fall på vilken nivå de skall vara.</pre><pre>När man ser över beloppsgränserna måste man\r\nändå vara klar över att vi är på väg emot ett EES-\r\navtal och en avsevärt friare handel i Europa och i\r\nSverige. Det här innebär att kravet på\r\nbegränsningar i byråkratin och kontrollen vid\r\nförvärv av små företag inte behöver vara lika stort\r\nsom tidigare när den svenska marknaden var mer\r\nsluten.</pre><pre>Vi har i det här lagarbetet att lägga oss på en\r\nförhållandevis hög nivå. Det gör att vi kan ändra på\r\nbeloppet om vi finner att det sker ett missbruk i\r\nsamband med förvärv av mindre företag. Vi gör\r\nsamtidigt bedömningen att det måste göras en\r\navvägning i byråkratin vid fusioner av små företag\r\noch även för kostnaderna vid kontrollen av\r\nkonkurrensbegränsningen. Vi gör därför\r\nbedömningen att med de friare flödena av varor\r\növer gränserna att 4 miljarder kronor är en rimlig\r\nsumma. Sedan får man självklart följa upp i det\r\nfortsatta arbetet om den beloppsgränsen är\r\nkorrekt.</pre><pre>Vi har även diskuterat om det skall finnas\r\nlagparagrafer för att i extrema fall kunna bryta upp\r\nexisterande företagskombinationer. Vi gör dock\r\nbedömningen att med hjälp av sanktionssystemet\r\noch huvudregeln med förbud mot missbruk av\r\nmarknadsdominerande ställning finns det redan där\r\nen utomordentligt stark position i den nya\r\nkonkurrenslagen. Om det visar sig att den delen av\r\nkonkurrenslagen inte är erforderlig, får vi gå vidare\r\noch se om något ytterligare behöver göras. Vi gör\r\ndock bedömningen att de kraftiga möjligheter som\r\nfinns att införa sanktioner i kombination med det\r\nuttalade och entydiga förbudet mot missbruk av\r\nmarknadsdominerande ställning bör vara\r\nerforderligt.</pre><pre>Regeringen sysslar fortlöpande med att utvärdera\r\nlagar. Det ligger inom regeringens normala\r\narbetsområde. Självfallet sker det en övervakning\r\näven från riksdagens sida. Vi tycker att det är\r\nnaturligt. Det sker hela tiden en uppföljning i\r\nmotionerna. Vi gör dock bedömningen, att\r\növervakningsarbetet och uppföljningen av den nya\r\nkonkurrrenslagen blir obyråkratisk om man skapar\r\nbetydande frihet för Konkurrensverket att visa\r\nframfötterna vid en smidig tillämpning av\r\nkonkurrenslagen. Det gäller också att lagen skall\r\nutgöra ett erforderligt ''bett'' ur konsumenternas\r\nsynvinkel.</pre><pre>Vi kommer att fortlöpande utvärdera lagen, och vi\r\nkommer att följa upp tillämpningen.</pre><pre>\r\nAnf. 32  AXEL ANDERSSON (s) replik:</pre><pre>Herr talman! Näringsministern inledde sitt\r\nanförande med att jämföra svenska storföretag\r\nkontra företag i Spanien och Italien. Det är riktigt\r\natt det i Sverige har utvecklats framgångsrika\r\nstorföretag som har varit tillräckligt starka att klara\r\nen etablering utomlands. Det är bra gjort. Det finns\r\nnaturligtvis många saker som har bidragit till detta.</pre><pre>Jag har några frågor som hänger samman med\r\nförslaget om ny, bättre och mera skärpt\r\nkonkurrenslagstiftning, som riksdagen snart skall ta\r\nställning till. Om vi hade haft den typ av\r\nkonkurrenslag som vi snart skall ta ställning till\r\nunder de svenska storföretagens uppväxt i Sverige,\r\nhade företagens utveckling till den position de\r\ninnehar i dag haft någon betydelse för Sverige och\r\näven internationellt? Hade det gått fortare och\r\nbättre? Har den miljö dessa företag har vuxit upp i\r\nutgjort en förutsättning för deras utveckling?</pre><pre>Anf. 33  Näringsminister PER WESTERBERG\r\n(m):</pre><pre>Herr talman! Jag bedömer att det hade gått alldeles\r\nutmärkt för företagen att växa och bli\r\nframgångsrika på utlandsmarknaden med den\r\nkonkurrenslag som nu föreslås. Man skall också\r\nnotera att flera av de största och mest\r\nframgångsrika svenska multinationella företagen\r\nhar vuxit upp under mycket hård inhemsk\r\nkonkurrens. Det finns vissa bolag, t.ex. Ericsson,\r\nsom har vuxit upp mer i symbios med stora\r\ninhemska beställningar -- fortfarande dock i\r\nkonkurrens.</pre><pre>Den här lagen innebär icke att man inte får ha en\r\nmarknadsdominerande ställning. Men då måste\r\nman kunna visa att den marknadsdominerande\r\nställningen är till gagn för konsumenterna.\r\nKonkurrenslagen skall komma åt missbruket av\r\nden marknadsdominerande ställningen.</pre><pre>Svaret på Axel Anderssons frågor är således: Ja, de\r\nhade klarat det alldeles utmärkt med den nya\r\nkonkurrenslagen. Problemet har snarast varit att en\r\nför liten andel av svenskt näringsliv har varit utsatt\r\nför full konkurrens och därmed etablerat delvis för\r\nhöga prisnivåer.</pre><pre>Anf. 34  ROLF L NILSON (v) replik:</pre><pre>Herr talman! Per Westerberg gjorde i sitt anförande\r\nbra markeringar när det gäller beloppsgränser och\r\nmöjligheten att bryta upp existerande\r\nföretagskoncentrationer. Jag vill understryka vad\r\nPer Westerberg sade, nämligen att det inte råder\r\nnågon skillnad i grundsynen mellan regeringen och\r\nreservanterna. Det är i stället en bedömnings- och\r\nlämplighetsfråga.</pre><pre>Vi i Vänsterpartiet har för vår del gjort den\r\nbedömningen att en beloppsgräns inte är lämplig.\r\nVi anser att det borde finnas en möjlighet att bryta\r\nupp existerande företagskoncentrationer.</pre><pre>Jag kan med glädje konstatera att Per Westerberg\r\nkommer att följa frågan. Skulle det visa sig att vi\r\nhar rätt och han har fel, är han inte sämre karl än\r\natt han kan återkomma med andra förslag, och det\r\ntycker jag är bra.</pre><pre>Det finns en fråga som har blivit litet dåligt belyst\r\nmen som är viktig. En svaghet med förslaget till\r\ngällande lag är inte bara lagens bokstav utan också\r\ndess tillämpning. För att det nya lagkomplexet skall\r\nfå önskad effekt krävs det att övervakande\r\nmyndigheter får de resurser som de behöver för att\r\nklara av sin uppgift. Jag vill gärna ha Per\r\nWesterbergs kommentar till detta.</pre><pre>Anf. 35  Näringsminister PER WESTERBERG\r\n(m):</pre><pre>Herr talman! Jag är mycket glad över den stora\r\nsamstämmighet som finns om\r\nkonkurrenslagstiftningen. Det vi har skrivit i\r\nkonkurrenslagen är erforderligt för att uppnå\r\nresultat. Uppnår vi inte resultat med det förslag till\r\nlag som nu ligger på riksdagens bord, får vi\r\nsjälvfallet se vad som behöver göras för att uppnå\r\nsyftet med lagen.</pre><pre>När det gäller frågan om tillämpningen, har vi slagit\r\nsamman myndigheterna\r\nNäringsfrihetsombudsmannen och Statens pris- och\r\nkonkurrensverk till Konkurrensverket. Därmed\r\nhar den övervakande myndigheten fått ganska\r\nväsentligt ökade resurser. I och med\r\nsammanslagningen får den helt andra\r\növervakningsmöjligheter än vad som tidigare\r\nfunnits.</pre><pre>Självfallet skall även den frågan följas. Jag hoppas\r\natt ytterligare resurser inte skall behövas. Det\r\nskulle kunna vara ett tecken på att det sker en\r\nalltför byråkratisk tillämpning, något vi måste vara\r\nmycket vaksamma på, som kan skada\r\nkonsumenterna bakvägen genom att\r\nkonkurrensregelverket inte fungerar som det är\r\navsett.</pre><pre>Anf. 36  STEN SÖDERBERG (-):</pre><pre>Herr talman! Regeringen har vid ett otal tillfällen\r\nuttalat sitt stöd för de små och mellanstora\r\nföretagen. Dessa uttalanden har emellertid inte\r\navsatt några som helst spår i den nya\r\nkonkurrenslagen. Den stöttar ensidigt de stora\r\nföretagen, och de små kommer återigen på\r\nundantag.</pre><pre>Vi kan konstatera, att oavsett alla muntliga\r\ngarantier kommer lagtexten att gynna just\r\nstorföretagen. Det är ju den tryckta lagtexten som\r\ngäller i alla fortsatta sammanhang. Lagen måste\r\ndärför återremitteras för översyn, och landets\r\nsmåföretagare, som vet hur det fungerar i\r\nverkligheten, skall samtidigt få en reell chans att\r\nvara med och påverka lagens utformning.</pre><pre>EG-anpassning är uppenbarligen den enda\r\nledstjärna regeringen arbetar under. Claus Dieter\r\nEhlerman, chef för EG:s konkurrensdirektorat, är\r\nnaturligtvis nöjd med den nya svenska\r\nkonkurrenslagstiftningen, men säger också att det\r\nfinns en storlekströskel för att EG över huvud taget\r\nskall vara intresserat av företagen. Tröskeln är hög,\r\n1,5 miljarder kronor. 1 500 miljoner kronor är alltså\r\nminsta nämnare. Hur många företag i Sverige är så\r\nstora? 99,99 % av företagen skall alltså anpassas till\r\natt leva under samma villkor som dessa kanske 30--\r\n40 jätteföretag. Det kommer naturligtvis inte att\r\nfungera.</pre><pre>Carl Bildt skrev i ett brev till Expressen: ''lovar att\r\ngöra allt jag kan. Och jag lovar att regeringen skall\r\nta hand om alla idéer och uppslag som finns för att\r\nfå fart på arbete, sparande och företagande.''</pre><pre>Varför då stifta en lag som är så ensidigt\r\nstorföretagsanpassad? Alla vet att det inte är de\r\nstora företagen som skapar nya arbetstillfällen i\r\ndag, tvärtom. De minskar antalet jobb. Skall vi få\r\nupp farten i Sverige, måste det ske genom\r\nsmåföretagen; de som har mindre än 10 anställda,\r\nde som kan vända på en tioöring och som ständigt\r\nhåller utkik efter nya produkter, nya metoder och\r\nnya affärer.</pre><pre>Det är småföretagen det skall bli fart på för att\r\nantalet anställda skall öka. Det är småföretagen\r\nsom skall kasta sig in i den konkurrens som\r\nexisterar. Och då skall den nya konkurrenslagen\r\nvara utformad så att den ger möjlighet till och inte\r\nhindrar tillväxt.</pre><pre>Jurister har granskat den nya lagen, och de anser att\r\nden inte på något sätt kommer att förbättra\r\nsituationen för de små företagarna. Claes\r\nHögström, en skicklig advokat, säger: Min\r\nuppfattning är att den nya lagen inte på något sätt\r\nskapar större säkerhet eller disktinktion än den\r\nkonkurrenslag som nu tillämpas. Jag vill påstå att\r\ndet förslag som föreligger kommer att skapa större\r\nosäkerhet för svenskt näringsliv, eftersom förslaget\r\nkommer att underordna sig EG:s konkurrensregler\r\noch Romfördragets bestämmelser. Det anges i\r\nNäringsdepartementets promemoria och\r\nframkommer också i propositionen att det icke\r\nföreligger något krav på harmonisering mellan\r\nnationell konkurrenslagstiftning och EG-\r\nreglerna -- för närvarande. Uppenbart är emellertid\r\natt den nya lagen blir så anpassad till EG-regler och\r\nRomfördraget att mindre och medelstora svenska\r\nföretag kommer att få ett sämre skydd än vad som\r\nföreligger med den nu gällande lagen.</pre><pre>Småföretagare har ställt en del frågor till advokater\r\nom leveransvägran. Advokaterna svarar på\r\ngrundval av det nya konkurrenslagförslaget. Ett\r\nexempel på en sådan småföretagare är Bengt\r\nHedberg i Dalsjöfors. När det gäller\r\nsmåföretagarnas frågor om leveransvägran och om\r\nhuruvida den nya lagen kommer att göra det lättare\r\nför bolaget att få rätt mot nu krånglande\r\nleveransvägrare, tror jag tyvärr inte att den nya\r\nlagen skapar sådana lättnader.</pre><pre>Redan första stycket i 13 § skapar osäkerhet och\r\noklarhet då hanterande myndighet ur olika\r\nsynvinklar skall tolka begreppet ''dominerande\r\nställning på den svenska marknaden''. Därefter\r\nskall prövas frågor om begränsning av konkurrens\r\ntill nackdel för konsumenterna. Prövning skall\r\nutföras av Konkurrensverket, men för händelse\r\nKonkurrensverket beslutar att icke meddela\r\nåläggande skall Marknadsdomstolen ta upp frågan\r\npå begäran av sökande. Det kan alltså bli ett antal\r\nolika frågor som skall bedömas av ett eller två\r\norgan.</pre><pre>Advokaterna säger också att det förslag som nu\r\nföreligger inte kommer att göra det lättare att\r\nhantera tillverkare, leverantörskedjor eller\r\ngrossister som leveransvägrar.</pre><pre>Jag begär därför att lagförslaget skall gå på\r\nåterrremiss för översyn. Lagen kan mycket väl vara\r\nEG-anpassad för våra jätteföretag och samtidigt\r\ngenom en del tillägg fungera för alla de andra\r\n99,99 % av företagen.</pre><pre>Saklig information från småföretagen måste\r\nbeaktas när riksdagen skall fatta beslut om denna\r\nmycket viktiga lag. Fri konkurrens kommer att\r\nsänka konsumentpriserna kraftigt. Beräkningar\r\nfrån SPK visar att varje person i Sverige får ca 1 000\r\nkronor mer i handen varje månad genom att\r\nkonsumentpriserna sjunker. Detta ger människor\r\nmöjlighet att både spara och konsumera. Det blir\r\nen kraftig efterfrågestimulans, och företagen\r\nkommer då att behöva medarbetare i riktiga jobb,\r\neftersom det finns efterfrågan på deras varor och\r\ntjänster.</pre><pre>Kära riksdagsledamöter! Vårt förslag kostar\r\ningenting att genomföra.</pre><pre>En ny struktur i svenskt näringsliv är ett måste.\r\nSkall vårt näringsliv blomstra behöver vi vidta\r\nåtgärder och skapa lagar som främjar tillväxten av\r\nsmå och medelstora företag. Enligt advokater i\r\nBryssel och i Sverige är den nya lagen skriven på ett\r\nsätt som gör det möjligt att manipulera i syfte att\r\nförhala ett ärende.</pre><pre>Det bör skrivas in i lagen att t.ex. en leveransvägran\r\nskall behandlas och beslutas inom två veckor från\r\nden dag anmälan har inkommit till\r\nKonkurrensverket. Förhandlingen skall ske\r\nmuntligt. Där kan parternas synpunkter och bevis\r\npresenteras. Konkurrensverket skall inom dessa två\r\nveckor fatta beslut om leverans eller inte vid vite.\r\nUnder den tid som ett eventuellt överklagande\r\nbehandlas gäller Konkurrensverkets beslut\r\ninterimistiskt.</pre><pre>Varför är det viktigt att lagen stipulerar maximalt\r\ntvå veckors handläggningstid? Ett företag som vill\r\nväxa, och i den processen väljer att konkurrera med\r\nsänkta komsumentpriser, måste kunna räkna med\r\natt ha varor att sälja. Om företaget blir utsatt för\r\nleveransvägran, har det ingen möjlighet att\r\növerleva någon längre tid. Om det går att\r\nmanipulera handläggningstiden, är risken stor att\r\nsmå företag går i konkurs, i stället för att växa och\r\nbli större. De måste få ett snabbt besked.</pre><pre>Som lagen nu är skriven skyddar den de stora\r\nföretagen från konkurrens. I slutändan blir det\r\nkonsumenten som drabbas av högre priser, vilket i\r\nsin tur påverkar köpkraften negativt.</pre><pre>Om man inte vet att man får ett snabbt avgörande\r\nhos Konkurrensverket vågar man kanske inte\r\nriskera sitt livsverk och allt vad man äger och har.\r\nTvåveckorsgränsen hos Konkurrensverket är\r\navgörande för om lagen skall fungera både för stora\r\noch små företag.</pre><pre>I dag fungerar selektiv marknadsföring i praktiken\r\nsom bruttoprisföreläggande. Selektiv\r\nmarknadsföring, dvs. när leverantören bestämmer\r\nvilka återförsäljare som får sälja hans varor,\r\ninnebär naturligtvis en konkurrensbegränsning som\r\nofta skapar onödigt höga konsumentpriser.</pre><pre>Vi kan ta Volvo som ett exempel. När\r\nåterförsäljaren har misslyckats med att sälja\r\nVolvobilar kan inte ens stora Volvo göra något utan\r\natt minska personalen. Ingen annan återförsäljare\r\nfår sälja. Det får inte finnas någon konkurrens.\r\nDetta är selektiv marknadsföring. Ett annat\r\nexempel är de tidigare nämnda Levisjeansen.</pre><pre>Detta går att åtgärda genom att lagen görs enklare\r\natt tolka. Då först kan lagen komma att stödja att\r\nselektiv marknadsföring används som den är tänkt,\r\noch inte för att konservera ett gammalt\r\nåterförsäljarssystem med prisstyrning och\r\nkonkurrensen satt ur spel.</pre><pre>Skriv in i lagförslaget att selektiv marknadsföring\r\nbara får användas när leverantören kan bevisa för\r\nKonkurrensverket att det är bra för konsumenten!\r\nHär måste Konkurrensverket ge svar inom två\r\nveckor, vid vite för Konkurrensverket.</pre><pre>Rättssäkerheten är viktig även för småföretagare.\r\nDet är viktigt att värna om rättssäkerheten. Den\r\nskriftliga handläggningen behövs naturligtvis, men\r\nden får inte ske på bekostnad av rättssäkerheten för\r\nsmåföretagare. Även utomlands har man\r\nuppmärksammat detta problem. Där diskuterar\r\nman nu att införa muntliga förhandlingar för att\r\nsnabbt få ett interimistiskt beslut.</pre><pre>Redan i dag skyddar lagen den svagare parten. Det\r\ngäller t.ex. tolkningsföreträde för facket i tvist med\r\nföretag och att statlig myndighet kan begära\r\nkvarstad och lägga beslag på dokument o.d. för att\r\nskydda statens intresse.</pre><pre>Skriv in i lagförslaget att muntlig förhandling med\r\ndokument och eventuell advokat skall ske hos\r\nKonkurrensverket inom två veckor från anmälan,\r\nvid vite för Konkurrensverket om så inte sker!</pre><pre>Otydliga lagtexter gynnar storföretagen. Ordet\r\nmarknadsdominans måste definieras. När vi har\r\nringt till Näringsdepartementet för att få ett\r\nklarläggande av vad marknadsdominans är, har\r\nman på departementet ej kunnat ge något svar. En\r\nav de jurister som varit med om att skriva\r\nlagförslaget svarade att praxis kommer att utvisa\r\ndet. På en rak fråga om t.ex. Levisjeans har\r\nmarknadsdominans, fick vi svaret att det kan inte\r\nden nya konkurrenslagen, som den är skriven i dag,\r\nge svar på.</pre><pre>Många småföretag har inte råd att anlita\r\naffärsjurister. De är däremot en självklar del av\r\nstorföretagens resurser. Det kan leda till\r\nförhalningar och tolkningstvister där den lille\r\nkommer till skada.</pre><pre>Skriv in i lagförslaget vad marknadsdominans\r\ninnebär och ge mängder av exempel. Det får inte\r\nfinnas minsta tolkningsbehov. Det skall alltså\r\nframgå glasklart vad marknadsdominans är.</pre><pre>Konkurrenslagen i nuvarande skick är ett allvarligt\r\nhot mot småföretagens konkurrensmöjligheter på\r\nlika villkor. Det är avgörande för vårt lands\r\nkonkurrensförmåga att vi rättar till den skeva\r\nstrukturen, där de mellanstora företagen, som är så\r\nviktiga för sysselsättningen, till stor del saknas.</pre><pre>Herr talman! Med tanke på vad som anförts blir det\r\nnu synnerligen intressant att se vilka av Sveriges\r\nriksdagsledamöter som värnar om de små\r\nföretagen. Glöm inte bort att om varje småföretag\r\nanställde en person var, skulle vi inte ha någon\r\narbetslöshet i dag!</pre><pre>Herr talman! EG-anpassningen -- som ju är så\r\nviktig för många av våra riksdagsledamöter i dag --\r\nsker ju fortfarande, även om man lägger till de\r\nviktiga ändringar som har anförts här. Det gäller två\r\nveckors behandlingstid, muntlig förhandling,\r\nselektiv marknadsföring om det är bra för\r\nkonsumenten och att man definierar vad\r\nmarknadsdominans är.</pre><pre>Med dessa ändringar kan vi alltså få en ny\r\nkonkurrenslag som är EG-anpassad och anpassad\r\nför alla Sveriges småföretag.</pre><pre>Det kommer således att bli oerhört intressant att se\r\nhur ni här i riksdagen röstar, om ni bryr er om\r\nsmåföretagen och den sysselsättning som de skapar\r\neller om ni bara satsar på EG-anpassning utan\r\nhänsyn till att vi kan få både och i detta fall.</pre><pre>Till yttermera visso föreligger ingen brådska. Det\r\nfinns inget skäl att driva igenom lagen nu i de sista\r\nskälvande minuterna före julhelgen. Den skall\r\nändå inte träda i kraft förrän den 1 juli 1993. Då har\r\nriksdagen god tid på sig att under vårriksdagen se\r\növer lagen och göra dessa viktiga tillägg. Då kan vi\r\nlåta småföretagsrepresentanter vara med och se\r\növer lagen. Riksdagen kan i alla fall fatta beslut i\r\ngod tid.</pre><pre>Herr talman! Jag hemställer att riksdagen\r\nåterförvisar ärendet till utskottet för ny beredning.</pre><pre>Anf. 37  Näringsminister PER WESTERBERG\r\n(m):</pre><pre>Herr talman! Jag blir litet besviken på Sten\r\nSöderbergs inlägg. Han säger att konkurrenslagen\r\nskulle vara skriven för de stora företagen. De stora\r\nföretagen behöver nog ingen konkurrenslag över\r\nhuvud taget.</pre><pre>Hela detta konkurrenslagsarbete har kommit till\r\nför att se till att vi får en fungerande konkurrens\r\nbåde för nya företag och för de många små och\r\nmedelstora företagen.</pre><pre>Lagen är inte skriven som en EG-lag. Vi i\r\nkonkurrenskommittén ställde upp kraven på en ny\r\nkonkurrenslag. Vi valde att formera kraven på EG-\r\nvis för att göra den lättöverskådlig och lätt\r\njämförbar med vad som gäller för den\r\ngränsöverskridande handelns konkurrensregler.\r\nDärmed gör vi den lättare att förstå för resp.\r\nföretag utan alltför mycket advokathjälp.</pre><pre>Vi anser också att konkurrensfrågan inte bara är\r\nlagreglering och reglering ner till detaljer, utan det\r\när lika mycket avreglering för att släppa in nya\r\nföretag och minska inträdeströskelns höjd för att på\r\ndet sättet få nytillkommande konkurrens. Vi skall\r\nse till att vi håller byråkratin nere.</pre><pre>Det innebär mycket tydligt att man i lagtext icke\r\nkan reglera ner till detaljer. Då binder man de\r\ntillämpande myndigheterna till händer och fötter\r\noch får en utomordentligt illa fungerande\r\nkonkurrenslag. Det är totalt omöjligt att förutse\r\nvarje enskilt fall eller varje detalj som kommer.</pre><pre>Sedan kommer Sten Söderberg in på de reella\r\nkraven på lagen. Då gäller klagomålet egentligen\r\nett begrepp, vad jag kan förstå. Det går tillbaka till\r\ndet för näringsutskottet gamla välkända fallet om\r\nHedbergs Guld utanför Borås. Det gäller\r\nbegreppet leveransvägran.</pre><pre>De advokater som har konsulterats borde se litet\r\nnärmare på det arbete som bedrivs i fråga om\r\nkonkurrenslagstiftningen. Hänsyn tas till denna typ\r\nav leveransvägran. Vad det är fråga om är missbruk\r\nav marknadsdominerande ställning. Om ett företag\r\nhar mer än 35 % av den lokala marknaden finns det\r\nanledning att gå till aktion, däremot inte om ett\r\nföretag har en liten andel av t.ex. jeansmarknaden\r\ni Borås. Då måste det vara fritt för en distributör att\r\nvälja att sälja ett visst märke till en viss agent. Det\r\nfinns ju mängder av andra märken att välja på.</pre><pre>Det skulle vara fullständigt orimligt om exempelvis\r\nVolvo inte fick välja sina återförsäljare. Då kunde\r\nåterförsäljarna vansköta eftermarknaden och\r\nkunderna och därmed förstöra märkets rykte. Jag\r\nhar tidigare erfarenheter från bilindustrin. Jag är\r\növertygad om att det enbart skulle leda till att de\r\nsmå företag som Sten Söderberg talar om skulle\r\ntappa hela sin marknad. I det fallet skulle Volvo\r\nförmodligen välja att ha egna bolag för försäljning\r\nav bilarna för att ha kontroll över distributionen.\r\nDessutom finns det ju många andra bilmärken att\r\nvälja på.</pre><pre>Vi har försökt skapa en konkurrenslag som tar\r\nhänsyn till det man bör ta hänsyn till. Det som Sten\r\nSöderberg egentligen syftar på är missbruket av\r\nmarknadsdominerande ställning, särskilt när det\r\ngäller marknaden för matsilver. Det kommer man\r\ndelvis åt i och med att det blir fråga om stora\r\nmarknadsandelar, dvs. marknadsdominans. Om\r\npriserna då hålls uppe på ett osunt sätt blir det en\r\nform av missbruk. Bedömningen skall göras av de\r\ntillämpande myndigheterna. Vi kan inte skriva in\r\nvarje detalj i en lag. Då blir den oöverskådlig för\r\nalla utom de verkliga experterna.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>9 §  Kapital för nya företag, m.m.</pre><pre>Föredrogs</pre><pre>näringsutskottets betänkande</pre><pre>1992/93:NU19 Kapital för nya företag, m.m. (prop.\r\n1992/93:82).</pre><pre>Anf. 38  MATS LINDBERG (s):</pre><pre>Herr talman! Den gångna hösten har präglats av\r\nsamarbete och samverkan för att lösa kriserna i\r\nlandet. Stora ansträngningar har gjorts både från\r\nregeringspartierna och Socialdemokraterna för att\r\nåstadkomma samsyn i för landet viktiga frågor. Inte\r\nminst i detta ärende har det i debatten ute på fältet\r\nfunnits en klar vilja att lösa problemen i\r\nsamförstånd. Det gäller att klara finansieringen för\r\nde små och medelstora företagen.</pre><pre>Tyvärr måste jag konstatera att regeringspartierna\r\nmed hjälp av Ny demokrati ännu en gång har gått\r\nemot en samlad småföretagarvilja. Men man går\r\nockså emot Industriförbundet, NUTEK,\r\nIndustrifonden och utvecklingsfonderna. Det är\r\nmycket anmärkningsvärt, då regeringen i\r\nregeringsförklaringen mycket klart deklarerade att\r\ndet var de små och medelstora företagen som man\r\nville slå vakt om.</pre><pre>Vi socialdemokrater inser att bristen på riskvilligt\r\nkapital är ett av de största problemen för svenska\r\nsmå och medelstora företag. Konjunkturläget, den\r\nhöga räntan och krisen i bankväsendet bidrar i hög\r\ngrad till att förvärra situationen. Antalet konkurser\r\nbland små och unga företag ökar lavinartat och har\r\ni dag nått en av de högsta nivåerna under hela\r\nefterkrigstiden.</pre><pre>Därför anser vi att åtgärder måste sättas in, så att\r\nbåde nya och befintliga företag kan erhålla\r\nfinansiering. Det är väl motiverat att samhället\r\nmedverkar vid denna finansiering.</pre><pre>Vi socialdemokrater inser betydelsen av att det\r\nfinns medel för finansiering av små och medelstora\r\nföretag. Enligt vår mening är det rimligt att en del\r\nav AP-fondens medel placeras i aktier i mindre\r\nföretag. Men -- och det är avgörande -- dessa bolag\r\nbör i så fall kvarstanna i AP-fondens ägo och även\r\ni framtiden bidra till att stärka pensionssystemet.</pre><pre>Herr talman! Vi anser att det måste finnas\r\nkompetenta statliga aktörer i form av\r\nnäringspolitiska stödorganisationer. Man kan inte\r\nfortsätta att nedmontera myndighetsstrukturen. De\r\nstatliga infrastrukturverken måste bibehålla sin\r\nstrategiska kompetens.</pre><pre>NUTEK måste t.ex. utvecklas och förstärka sin\r\nprofil som kunskapsorganisation. Även\r\nutvecklingsfonderna bör förstärkas och ges ett\r\ntydligt huvudmannaskap, så att den resurs de\r\ninnebär kan utnyttjas till fullo.</pre><pre>Herr talman! Jag skall nu ta upp sakinnehållet i\r\nutskottets förslag, men först bara konstatera att\r\nutskottets majoritet inte på något sätt visat någon\r\ngenerös attityd mot näringslivets önskemål.\r\nDessutom undrar jag om inte utskottsmajoritetens\r\ntalesman Kjell Ericsson på många punkter skulle\r\nönska sig ett annat beslut. Det som han nu\r\nföreträder stämmer inte med Centerpartiets\r\ntidigare politik.</pre><pre>Herr talman! Vi ansluter oss till inrättandet av\r\nnyföretagarlånen, men avvisar den ensidiga\r\ninriktningen mot nyföretagandet. Vi anser också\r\natt även befintliga företag bör få ta del av lånen.</pre><pre>Dessutom menar vi att det är en diskriminering mot\r\nalla kooperativa företag och ekonomiska\r\nföreningar som inte kan få del av lånen. Vart har då\r\nden fria konkurrensen tagit vägen?</pre><pre>Vi ställer inte heller upp på förslaget att ta bort\r\nIndustrifondens lån till större företag. Vår\r\nuppfattning är att Industrifonden har hanterat detta\r\nmycket professionellt och bidragit till flera mycket\r\nlyckade etableringar av produkter. Detta vill man\r\nnu ta bort, i en tid då svensk industri saknar både\r\nkapital och satsningar på nya produkter. Vid de\r\nuppvaktningar som förevarit i utskottet har detta\r\nockså bekräftats av alla företrädare för industrin.\r\nTrots den massiva kritiken från dessa\r\norganisationer följer majoriteten i utskottet\r\npropositionen. Det kallar jag för undfallenhet.</pre><pre>Herr talman! Man upptäcker hur liten kännedom\r\nNäringsdepartementet har om hur verkligheten ser\r\nut när det gäller att praktiskt organisera den\r\nnyinrättade Industri- och nyföretagarfonden för att\r\nden skall klara av att hantera nyföretagarlånen. I\r\nförslaget i propositionen sägs att ett eller flera\r\nfilialkontor med egna beslutsramar skall kunna\r\ninrättas och att mångfalden därmed skulle ökas. Jag\r\ntror inte ett dugg på att det är en ökad mångfald\r\nsom behövs. Det är i stället en effektiv organisation\r\nmed goda utredningsresurser som kan ge råd och\r\ntillgodose lånebehoven. Vi socialdemokrater anser\r\natt utvecklingsfonderna är en sådan organisation,\r\noch de borde därför vara självskrivna för att utföra\r\ndetta arbete.</pre><pre>Jag vill också markera att vi motsätter oss förslaget\r\nom utförsäljning av Stiftelsen Institutet för\r\nföretagsutveckling. Vi kan däremot tänka oss att\r\nstiftelsen förs över i aktiebolagsform, om detta\r\nskulle passa bättre för verksamheten.</pre><pre>Herr talman! Givetvis står jag bakom samtliga s-\r\nreservationer som är fogade till betänkandet. För\r\natt spara kammarens tid skall jag inskränka mig till\r\natt yrka bifall till reservationerna 1 och 5.</pre><pre>Anf. 39  ROLF L NILSON (v):</pre><pre>Herr talman! Jag tänkte inleda med att ge litet\r\nbakgrund genom att beskriva utvecklingen av\r\nkreditstödet till små och medelstora företag.</pre><pre>Förändringarna i tillgången på riskvilligt kapital\r\ninleddes redan under den socialdemokratiska\r\nregeringens tid, då regeringen lade fram förslag om\r\noch riksdagen sedan beslöt att dra in likvida medel\r\nfrån utvecklingsfonderna.</pre><pre>Bakgrunden var vad jag förstår att en del av\r\nfonderna var överlikvida. Det gällde framför allt de\r\nnordligt belägna utvecklingsfonderna, som hade\r\nkonkurrens från betydligt mer attraktiva\r\nbidragsmedel. Det var nog fel då att ta en sådan\r\nlokal svaghet i systemet som intäkt för att driva in\r\npengar från hela systemet. Vänsterpartiet motsatte\r\nsig det när det var aktuellt, och det gjorde\r\nCenterpartiet också. Jag vill påminna Kjell\r\nEricsson om detta.</pre><pre>De pengar som drogs in skulle sedan kanaliseras\r\nvidare till regionala riskkapitalbolag. Det är dessa\r\nbolag som nu ingår i regeringens och Ny demokratis\r\nförslag till nya riskkapitalbolag.</pre><pre>Ett andra felgrepp var när den socialdemokratiska\r\nregeringen i en bristsituation minskade\r\nIndustrifondens stiftelsekapital med 300 miljoner\r\nkronor. Det var fel signaler, när man samtidigt sade\r\natt man ville satsa på utveckling av små och\r\nmedelstora företag. Vänsterpartiet motsatte sig den\r\nindragningen när den genomfördes.</pre><pre>Nu har den nya regeringen och Per Westerberg lagt\r\nett lapptäcke av förslag för att stimulera\r\nnyföretagande och små och medelstora företags\r\nutveckling. Det är ett förslag som av affärsvärlden\r\nbetraktas som kejsarens nya kläder. Vad jag förstår,\r\ntillförs systemet egentligen inga nya pengar, utan\r\npengarna i systemet flyttas runt. En del pengar\r\nskänks till storföretag och banker, en del till mindre\r\nföretag, och det har skapats en oreda och en oro\r\nbåde bland företagare och hos de institutioner som\r\nhar haft att hantera utlåningen av medel. Jag tänker\r\ndå på utvecklingsfonderna.</pre><pre>Det förslag som vi har framför oss nu är det sista\r\nplagget av kejsarens nya kläder. Förslaget går ut på\r\natt man slår samman Småföretagsfonden och\r\nIndustrifonden och inför en ny låneform som vi inte\r\nhar haft tidigare.</pre><pre>Den låneformen är inte ny i debatten om\r\nriskkapital. Det fanns i näringsutskottet under\r\nförra perioden en positiv inställning till den här\r\nformen av lån -- hos alla partier, tror jag. Systemet\r\nhade använts med framgång i Tyskland, och det\r\ndiskuterades i utskottet. Oavsett vilken regering\r\nsom skulle tillträda efter valet, hade det kommit ett\r\nsådant förslag.</pre><pre>Jag tycker att det är bra att man utökar repertoaren\r\nav lån med nyföretagarlån, att det finns ett stöd som\r\ndirekt utgår till nyetablerade företag och till\r\nföretagare. Men det finns ett problem med att man\r\nskall låna ut pengar till företagarna direkt, för det\r\ninnebär att man väver samman privatekonomin och\r\nföretagets ekonomi. Det kan få negativa\r\nkonsekvenser på det sättet att företagare som går i\r\npersonlig konkurs får svårt att komma tillbaka.</pre><pre>I Vänsterpartiets motion med anledning av\r\npropositionen har vi tagit upp att man bör finna\r\nsådana former att det blir möjligt för en företagare\r\nsom misslyckats med en god affärsidé att komma\r\nigen.</pre><pre>Vi motsätter oss den nya ordningen att skapa en ny\r\nIndustri- och nyföretagarfond av Industrifonden\r\noch Småföretagsfonden. Vi anser inte att det är\r\nnödvändigt med en sådan ny konstruktion.</pre><pre>Först och främst fungerar Industrifonden bra. Det\r\när väl känt att den bedriver en sedan länge\r\nuppskattad och framgångsrik verksamhet.\r\nIndustrifonden bör enligt vår mening fortsätta på\r\ndet sätt den har arbetat hittills, med att ge lån till\r\nmindre och större företag mot royalty. Den typen\r\nav stöd behövs även i fortsättningen.</pre><pre>De medel som finns i Småföretagsfonden och som\r\nskall användas till nyföretagarlånen och till stöd för\r\nsmå och medelstora företags produktutveckling\r\nkan, menar vi, förläggas ut till de regionala\r\nutvecklingsfonderna. Det finns i regeringens\r\nförslag och i utskottsmajoritetens förslag en\r\nbyråkratisering av hanteringen som vi tycker är\r\nonödig.</pre><pre>Där finns också en insnävning av stödet.\r\nUrsprungligen föreslogs att stöd bara skulle utgå till\r\nnystartade eller helt nya företag.\r\nUtskottsmajoriteten har mjukat upp den\r\nskrivningen och säger att även befintliga företag\r\nbör kunna komma i fråga och att i undantagsfall\r\nstöd skall kunna lämnas till större företag, när man\r\ntror att sådana satsningar skall kunna gynna\r\nunderleverantörer.</pre><pre>Jag tycker att det är preciseringar som innebär\r\nonödig byråkratisering och som gör att man ställer\r\nkrav som kan få svåröverblickbara konsekvenser.\r\nEtt projekt skall inte bedömas i första hand efter de\r\neffekter det kan få på underleverantörer, utan det\r\nskall bedömas efter sitt eget värde. Avgörande\r\nmåste vara om det är en framtidsprodukt, om det är\r\nen ide  som kan ge ett bra utfall på lång sikt.</pre><pre>Herr talman! Med detta inlägg skall jag nöja mig\r\nmed att yrka bifall till min meningsyttring i\r\nutskottet vad avser moment 2, som innebär att vi\r\nvill ha kvar Industrifonden. I övrigt står jag bakom\r\nde synpunkter som förs fram i meningsyttringen\r\nsom helhet.</pre><pre>Anf. 40  KJELL ERICSSON (c):</pre><pre>Herr talman! Under gårdagen debatterade vi i\r\ndenna kammare om en rad åtgärder som var\r\nföranledda av uppgörelsen mellan regeringen och\r\nSocialdemokraterna i de s.k. krispaketen. Orsaken\r\ntill dessa pakets tillkomst är den svåra ekonomiska\r\nsituation som vårt land befinner sig i med bl.a.\r\nutslagning av företag och arbetslöshet som följd.</pre><pre>1980-talets spekulations- och inflationspolitik har\r\nskapat stora problem i våra finanser och i vårt\r\nfinansiella system. Finanskriser och bankkriser har\r\nockså skapat stora problem för vårt näringsliv att\r\nerhålla nödvändigt kapital.</pre><pre>Därför är det nu väsentligt att vända denna\r\nekonomiska stagnation till utveckling och tillväxt.\r\nDetta gör vi bäst genom att ge vårt näringsliv goda\r\nmöjligheter och betingelser. Därför är det viktigt\r\nmed en offensiv och framåtsyftande näringspolitik.</pre><pre>Det är nu ett år sedan vi beslutade om en ny\r\nsmåföretagspolitik, som vilar på ett antal\r\nbyggstenar:</pre><pre>en effektiv konkurrens i privat och offentlig\r\nverksamhet,</pre><pre>sänkt skattetryck för bl.a. småföretagen,</pre><pre>att en effektiv riskkapitalmarknad skapas,</pre><pre>att nyetablering och Europakontakter underlättas.</pre><pre>Regeringen har genomfört många av de här\r\nåtgärderna, och en del är under beredning. Fast\r\nmånga av dessa åtgärder är långsiktiga, och\r\nresultaten får vi avläsa först senare. I dag är det\r\ndags att besluta om en ny konkurrenslag, som också\r\när en mycket viktig byggsten i näringspolitiken, och\r\nom riskkapitalförsörjningen, det ärende som vi nu\r\ndebatterar.</pre><pre>Redan för ett år sedan slogs det fast i betänkandet\r\nom småföretagspolitiken att regeringen avsåg att\r\nlämna ett förslag om en bättre\r\nriskkapitalförsörjning. Nu har vi förslaget här i\r\nriksdagen, och det är bra. Inte minst för de små och\r\nmedelstora företag som är i behov av riskkapital är\r\ndet mycket bra.</pre><pre>Förvisso är det bara några veckor sedan vi\r\nbeslutade om att överföra 6,5 miljarder kronor av\r\nlöntagarfondsmedel till riskkapitalbolag. Dessa\r\nbolag kommer dock att vara en finansieringskälla\r\nfrämst för de mera mogna företagen.\r\nRiskkapitalbolagens benägenhet att satsa på de\r\nsmå företagen kommer därför kanske inte att vara\r\nså stor. Däremot kommer riskkapitalbolagen att bli\r\nen bra tillgång för de redan etablerade små och\r\nmedelstora företagen med tillväxtmöjligheter.</pre><pre>Dagens ekonomiska sitution är besvärlig för alla\r\nföretag. Det är viktigt att ge näring för att utveckla\r\nprodukter, och det är viktigt att ge näring för att\r\nstarta nya företag, men det är också viktigt att se till\r\natt befintliga företag kan överleva, och det kommer\r\ndärför att finnas behov av kapital till alla\r\nföretagsgrupperingar.</pre><pre>Dagens betänkande om kapital till nya företag är\r\ndärför en betydelsefull del i strävandena att förse\r\nsmå och medelstora företag med medel, dels för\r\nnystartande, dels för utveckling av projekt.\r\nUtskottet har i sin behandling av propositionen\r\ngjort vissa förändringar och förtydliganden av\r\ntexten. Jag vill påpeka att även befintliga företag är\r\nberättigade till stödet.</pre><pre>Den nya fonden kommer att benämnas Industri-\r\noch nyföretagarfonden och kommer att bedrivas i\r\nstiftelseform. Medlen till verksamheten kommer\r\ndels från nuvarande Industrifonden, dels från\r\nSmåföretagsfonden. Fonden kommer totalt att\r\nförfoga över ungefär 2,4 miljarder.</pre><pre>Det finns i dag ett allmänt och även ett uppdämt\r\nbehov av riskkapital. Bristen på riskkapital och\r\näven vanligt rörelsekapital och i vissa fall rent\r\növerlevnadskapital är ett problem, inte minst\r\nberoende på bankernas finansiella situation. Och\r\ndet är just för att kunna tillgodose en del av detta\r\nbehov som regeringen lagt fram förslaget om\r\nkapital för nya företag. Detta är, som jag tidigare\r\nsade, ett viktigt led i regeringens\r\nsmåföretagspolitik.</pre><pre>Jag vill nu litet grand kommentera innehållet i detta\r\nbetänkande.</pre><pre>Det finns ett ganska utbrett behov av statliga\r\ninsatser för att främja både små och medelstora\r\nföretag liksom nya och unga företag. Detta framgår\r\nju även av utskottsmajoritetens skrivning. Jag har\r\ndärför litet svårt att förstå reservation nr 1. Den har\r\nungefär samma innebörd som det som anförs i\r\npropositionen och i utskottstexten. Jag tycker\r\ndärför att Socialdemokraterna slår in öppna dörrar.\r\nJag har när jag läser texterna över huvud taget svårt\r\natt förstå Mats Lindbergs indignation över att vi\r\nskulle vara så oeniga. Det är svårt att se några\r\nskillnader mellan dem.</pre><pre>I direktiven för Industri- och nyföretagarfonden\r\nanges två huvudinriktningar, nämligen dels att\r\nstödja utveckling av nya produkter och\r\nmarknadssatsningar, dels en verksamhet med\r\nnyföretagarlån.</pre><pre>Utskottet anser att stödet till produktutveckling\r\noch marknadssatsningar i första hand bör inriktas\r\npå innovativa små och medelstora företag med\r\ntillväxtmöjligheter. Finansieringsformerna bör\r\nfrämst ha formen av villkorslån och kapital mot\r\nroyalty. Även befintliga företag bör komma i fråga\r\nför stöd. Stödet skall i vissa fall även kunna utgå till\r\nstora företag.</pre><pre>Detta är, som jag sade tidigare, ett förtydligande i\r\nförhållande till skrivningarna i propositionen. Med\r\ndessa förändringar i texten är det även på denna\r\npunkt bara nyansskillnader mellan\r\nutskottsmajoritetens text och s-reservationen.</pre><pre>Nyföretagarlånen blir en viktig stimulans för\r\nnystartade företag, och de påminner om EKH-\r\nlånen. De ger en mjuk start med amorteringsfrihet\r\noch lägre ränta under de första åren.</pre><pre>De beloppsgränser för nyföretagarlånen som anges\r\ni propositionen -- den övre gränsen är 1 miljon och\r\nden nedre 100 000 kr -- har satts av praktiska skäl.\r\nUtskottsmajoriteten har bl.a. med tanke på\r\nbehovet av att starta nya företag, t.ex. för förnyelse\r\nav den offentliga sektorn, förordat en mer flexibel\r\nnedre gräns. Detta innebär att belopp på mindre än\r\n100 000 kr kan lånas ut, t.ex. till en kvinnlig\r\nföretagare som vill starta eget.</pre><pre>Industri- och nyföretagarfondens organisation bör\r\nenligt regeringen bygga på befintliga strukturer.\r\nUtskottsmajoriteten delar denna uppfattning. Vi\r\nanser det dock väsentligt att fondens medel\r\nutnyttjas på ett effektivt sätt. Därför bör fondens\r\norganisation vara rationell, effektiv och\r\nobyråkratisk.</pre><pre>Den typ av kreditärenden som det här avser kräver\r\nnärhet till både projekt och företag. Fonden bör\r\ndärför samarbeta med regionala organ som har\r\nkompetens på området. Detta kan vara\r\nutvecklingsfonder och banker, men även\r\nhandelskamrar. Både beredning och uppföljning\r\nbör kunna delegeras till dessa organ. Vi menar\r\ndärför från utskottsmajoritetens sida att fondens\r\nbehov av att inrätta filialkontor måste vara mycket\r\nlitet.</pre><pre>Herr talman! Jag vill också beröra\r\nutvecklingsfondernas verksamhet. I propositionen\r\ninformeras riksdagen om att det kommer att\r\ntillsättas en parlamentarisk utredning för att\r\növerväga utvecklingsfondernas roll som statens\r\nstödorgan för små och medelstora företag i hela\r\nlandet. Därvid skall prövas vilka\r\nverksamhetsuppgifter som fonderna skall ha liksom\r\nfrågan om lämpliga huvudmän.</pre><pre>Jag vill i det avseendet betona den stora kompetens\r\nsom många fonder har på detta område. De kan\r\nfungera som ett stort nätverk, dit olika företag kan\r\nsöka sig för att få hjälp med etablering, projekt och\r\nmarknadsföring. Det har också varit bra att man\r\nhaft möjlighet till viss finansiering. Fonderna\r\nkommer nu också att ha kvar sitt kapital.</pre><pre>Det har under dessa tider varit bra att\r\nutvecklingsfonderna haft kvar sitt kapital.\r\nUtskottet förordade så sent som i våras att\r\ninbetalningarna från de fonder som hade lägre\r\nlikviditet än 50 % skulle uppskjutas, vilket har varit\r\ntill stor nytta.</pre><pre>Jag har ett exempel på detta från Värmland. Vi har\r\nunder de senaste veckorna hållit på med en\r\nföretagsrekonstruktion där det inte på något sätt\r\ngick att få fram erforderligt kapital på annat håll.\r\nBankerna kan ställa upp till en viss gräns, men inte\r\nfullt ut. Utvecklingsfonden gick in med nödvändigt\r\nkapital och medverkade därmed till att ett företag\r\nmed uppåt 100 anställda kunde rekonstrueras och\r\nnu har goda möjligheter att överleva.\r\nUtvecklingsfonden blev här något av en\r\nräddningsplanka för både företaget och bygden.\r\nJag menar att utvecklingsfonderna kommer att ha\r\nen stor betydelse även i framtiden.</pre><pre>Herr talman! Det behövs många ingredienser i en\r\noffensiv näringspolitik. Det som nu har redovisats\r\när bara en del. Men det förtjänar ändå att påpekas\r\natt många beslut har fattats under det senaste året.\r\nDet gäller bl.a. borttagande av hämmande skatter\r\nför företagen, det gäller inrättandet av\r\nriskkapitalbolagen och det gäller dagens ärende.\r\nDet kommer nu att finnas en arsenal av möjligheter\r\nför företagen, men det kommer också att behövas\r\nmer härav. Vi får inte ligga stilla i detta\r\nsammanhang, utan olika åtgärder måste sättas in.</pre><pre>En av de viktigaste åtgärderna är inrättandet av\r\nbankgarantin. Får vi mera normala relationer\r\nmellan företag och banker kommer mycket att\r\nunderlättas, för det är ju trots allt där som de stora\r\nresurserna finns.</pre><pre>En av de angelägnaste uppgifterna är att föra en\r\nsådan ekonomisk politik att vi får en lägre ränta.\r\nRäntorna har i dagens läge knäckt många företag.</pre><pre>Herr talman! Jag vill avsluta som jag började, med\r\natt betona att detta är ett mycket viktigt ärende,\r\nsom kommer att verka stimulerande både för\r\nnyföretagande och för innovativa små och\r\nmedelstora företag.</pre><pre>Det är viktigt att vi nu kan vidta åtgärder som\r\nstimulerar både nyföretagandet och befintliga\r\nföretag. Vi måste återskapa framtidstro i svenskt\r\nnäringsliv, så att det finns en vilja att investera och\r\natt våga satsa på framtiden.</pre><pre>Med detta, herr talman, vill jag yrka bifall till\r\nutskottets hemställan och avslag på\r\nreservationerna.</pre><pre>Anf. 41  ROLF L NILSON (v):</pre><pre>Herr talman! Man har i flera sammanhang\r\nkommenterat regeringens uppläggning av\r\nriskkapitalförsörjningen. När det gäller\r\nriskkapitalbolagen har jag svårt att frigöra mig från\r\nuppfattningen att det här mera har varit fråga om\r\natt ge bort löntagarfondsmedel än att skapa ett\r\nsystem för att klara behovet av riskvilligt kapital.</pre><pre>Dels har regeringen och majoritetspartierna tonat\r\nned betydelsen av risksatsningar, dels har\r\nsamstämmiga bedömare i press och på andra håll\r\nsagt att det är ytterligt tveksamt om detta över\r\nhuvud taget kommer att leda till stimulans av\r\nlångsiktiga, riskfyllda satsningar. Det är mogna\r\nföretag som kommer att prioriteras, och\r\nerfarenheten säger att det här blir fråga om vanliga\r\ninvestmentbolag. Nyföretagarlånen är nya och\r\noprövade i detta sammanhang, och det bra att de\r\ninförs.</pre><pre></pre><pre>Något som oroar mig, och som borde oroa Kjell\r\nEricsson, är att det är väldigt svårt att se var i det\r\nhär systemet, som nu skall vara komplett, stödet till\r\nriktigt långsiktiga osäkra satsningar finns.\r\nSvårigheten att få fram riskvilligt kapital för det\r\nsom i genuin mening är osäkert och långsiktigt har\r\nfrån väldigt många håll betonats såväl vid besök i\r\nforskarbyn Ideon som i den här debatten. Jag skulle\r\ngärna vill få Kjell Ericssons kommentar till frågan:\r\nVar finns möjligheterna till stöd?</pre><pre>Anf. 42  KJELL ERICSSON (c) replik:</pre><pre>Herr talman! Det är ganska mycket medel som har\r\ntillförts riskkapitalbolagen, nämligen 6,5 miljarder\r\nkronor. Det är nog riktigt precis som Rolf L Nilson\r\nsäger att dessa pengar främst kommer att gå till de\r\nmer mogna företagen. Det kan komma att gå till de\r\nmogna, små och medelstora företagen med\r\ntillväxtkraft. Samtidigt som man tillför systemet 6,5\r\nmiljarder kronor frigörs resurser på annat håll,\r\nvilket innebär att det blir lättare för småföretagen\r\natt låna pengar från bankerna, från Industri- och\r\nnyföretagarfonden, osv. Det finns alltså ett\r\nsamband.</pre><pre>Man måste se till de samlade resurserna och vad\r\nsom egentligen finns. Det finns ganska mycket på\r\nmarknaden. Vi har de här riskkapitalbolagen, vi\r\nhar den nya Industri- och nyföretagarfonden, vi har\r\nfortfarande medel i Utvecklingsfonderna och vi har\r\nNorrlandsfonden. Vi har också en rad med stöd på\r\nregionalpolitikens område. Det finns också pengar\r\ni NUTEK i det här fallet. Om man sammantaget ser\r\nvad som finns finner man en stor arsenal med\r\nresurser.</pre><pre>Det stora problemet är emellertid att bankerna inte\r\nhar fungerat. Jag tror att bankgarantin kommer att\r\nfå stor betydelse. Jag tror att bankerna därigenom\r\nkan komma att fungera på ett mer normalt sätt\r\ngentemot sina kunder än tidigare.</pre><pre>Det pågår ett arbete inom regeringen när det gäller\r\nmedel avseende innovation m.m. Det gäller bl.a.\r\nmedel till tillämpad forskning där det behövs mer\r\nmedel, vilket vi är överens om. Förslag om detta\r\nkommer så småningom. Det finns alltså en stor\r\narsenal, men problemen är stora. Det vet vi på\r\ngrund av den stora kris som vi haft i bl.a. bankerna.\r\nNu gäller det att sätta till alla möjligheter för att få\r\nfram de resurser som behövs. De 2,4 miljarder\r\nkronor som vi i dag talar om utgör en del, det\r\nbehövs mycket mer än så.</pre><pre>Anf. 43  ROLF L NILSON (v) replik:</pre><pre>Herr talman! Det är väl riktigt precis som Kjell\r\nEricsson säger att löntagarfondsmedlen finns i\r\naktier, som kommer att säljas till privatpersoner\r\noch institutioner, och medel kommer att frigöras\r\nsom riskkapitalbolagen kan använda till att i sin tur\r\nköpa nya aktier. Detta kommer möjligtvis att\r\nstimulera till investeringar.</pre><pre>Så till de svåra problemen när det gäller\r\nlångsiktighet och risker vid finansiering. Det är bra\r\natt Kjell Ericsson tar upp NUTEK, vilket även\r\nMats Lindberg gjorde. Kan man förvänta sig att\r\nregeringspartierna ytterligare satsar på NUTEK?\r\nVid utfrågningarna som näringsutskottet hade fick\r\nvi höra att NUTEK:s medel till prioriterade\r\nområden, såsom bioteknik, är slut. Regeringen har\r\nfört en underlig politik. Samtidigt som man har sagt\r\nsig vilja stimulera nyföretagande och utveckling\r\noch etablering av nya idéer i produktion har man\r\ndragit ned på NUTEK:s medel. Vore det inte\r\nlämpligt att göra en stor satsning även där? Inom\r\nNUTEK finns det stor kompetens, goda kontakter\r\noch en överblick över forskningsvärlden och\r\nforskningsbilden.</pre><pre>Anf. 44  KJELL ERICSSON (c) replik:</pre><pre>Herr talman! När det gäller den långsiktiga\r\nfinansieringen finns det, med den stora arsenal som\r\njag har nämnt, nämligen nyföretagarlånen,\r\nprojektlånen och Utvecklingsfondens pengar,\r\nmöjlighet till kapital.</pre><pre>Detsamma gäller för forskningen. Det kommer\r\nganska mycket pengar från löntagarfondsmedlen\r\ntill forskningsändamål, vilket vi också var överens\r\nom. Det gäller också att få innovationer och\r\ntillämpad forskning att gå hand i hand. Det är en\r\nsvår kedja, och den måste man jobba med. Jag vet\r\nockså att man i regeringskansliet jobbar med\r\nproblemet.</pre><pre>Anf. 45  MATS LINDBERG (s) replik:</pre><pre>Herr talman! Kjell Ericsson kommer ju från ett län\r\nmed ganska stora problem. Kjell Ericsson har\r\nockså själv ganska stor erfarenhet av\r\nriskfinansiering. Under den tid som vi haft\r\nriskkapitalbolagen har både Kjell Ericsson och\r\nnäringsministern ofta sagt att det inte är någon brist\r\npå riskkapital. Jag skulle vilja be Kjell Ericsson\r\nredovisa hur han ser på möjligheterna för\r\nriskfinansiering när det gäller de små och\r\nmedelstora företagen i Värmland.</pre><pre>När Kjell Ericsson säger att vi har en ganska\r\nlikartad uppfattning i de här frågorna kan vi bara\r\nkonstatera att jag inte litar på\r\nNäringsdepartementet i samma utsträckning som\r\nKjell Ericsson. Det skulle vara bra om även Kjell\r\nEricsson vore litet mer försiktig med det. Det gäller\r\nhur skrivningarna och frågorna hanteras.</pre><pre>Anf. 46  KJELL ERICSSON (c) replik:</pre><pre>Herr talman! Det är riktigt att jag kommer från\r\nVärmland. Att jag har sagt att det inte är problem\r\nmed riskkapitalförsörjningen är emellertid inte\r\nriktigt. Jag har gång på gång sagt att det är problem\r\nmed den och att vi måste jobba med problemet.\r\nDet är en av orsakerna till att vi i dag har lagt fram\r\ndet här förslaget om att det skall finnas riskkapital\r\nför små och medelstora företags projekt och för\r\nnyföretaganden. Även i vårt län Värmland får vi\r\njobba väldigt mycket med detta.</pre><pre>Tidigare hade riskkapitalbolagen väldigt litet\r\npengar, ungefär 125 miljoner kronor per bolag.\r\nGenom att de här 6,5 miljarderna tillförs blir\r\nsumman pengar mycket större och kan i varje fall\r\nanvändas för de mogna företagen som har\r\ntillväxtkraft. Därigenom frigörs även resurser på\r\nannat håll.</pre><pre>Utvecklingsfondens pengar har också stor\r\nbetydelse. Jag tog i mitt inledningsanförande upp\r\nett exempel som visar att ett företag i vår bygd\r\nhjälps med rekonstruktion.</pre><pre>Jag tror att den samlade resursen under lång tid\r\nframöver blir viktig. Det viktigaste är ändå att få\r\nbankerna att fungera på ett vanligt sätt, så att de\r\nkan lämna de krediter som behövs. Det är det stora\r\nproblemet, och det måste vi jobba med. Därtill\r\nbehövs också alla de olika ingredienser som jag\r\nnämnt, med olika former av riskkapital. De finns ju\r\nockså på olika sätt.</pre><pre>Anf. 47  MATS LINDBERG (s) replik:</pre><pre>Herr talman! Det är bra att jag och Kjell Ericsson\r\när överens om att det här är ett stort problem.\r\nUnder det här året har man också haft relativt\r\nmycket pengar. För mig är 125 miljoner kronor\r\nockså rätt mycket pengar. Det är mycket litet av\r\ndessa medel som har gått till riskfinansiering. Det\r\npåvisar något problemet. Problemet löses inte\r\ngenom att ytterligare 6,5 miljarder kronor tillförs.\r\nTillgången på pengar blir större, men\r\nutlåningsdelen blir för den skull inte med säkerhet\r\nstörre.</pre><pre>Jag skulle vilja fråga Kjell Ericsson om\r\nIndustrifonden, som dokumenterat har varit\r\nmycket framgångsrik. Fonden har arbetat mycket\r\nprofessionellt. Varför tar man då bort möjligheten\r\ntill att finansiera de större företagen? Kjell Ericsson\r\nvet mycket väl att många av dessa projekt har varit\r\ntill stor gagn både för de stora och för de små\r\nföretagen.</pre><pre>Anf. 48  KJELL ERICSSON (c) replik:</pre><pre>Herr talman! Än en gång till detta med\r\nriskkapitalbolagen. Jag vet att de inte har varit\r\nsärskilt benägna att gå in i riskprojekt. Det kan man\r\nkonstatera.</pre><pre>När man nu ändå tillför marknaden 6,5 miljarder\r\nkronor måste pengarna användas på något sätt,\r\nvilket kan frigöra andra resurser. Det är i det här\r\nsammanhanget viktigt både när det gäller\r\nriskkapitalbolagen och när det gäller andra\r\nverksamheter.</pre><pre>När det gäller Industrifondens verksamhet\r\ninstämmer jag i att den har fungerat bra. Det blir ju\r\ninte heller någon större förändring. Studerar man\r\nskrivningarna finner man att det gäller både små\r\noch medelstora innovativa företag. Det finns även\r\nmöjlighet för de större företagen att söka\r\nprojektpengar. Det är alltså inget stopp. Som jag\r\nsade i mitt inledningsanförande försökte Mats\r\nLindberg få det att framstå som att oenigheten var\r\nstörre än den är. Egentligen är det bara en strid om\r\nfarfars skägg, som det många gånger handlar om. I\r\ndet stora hela är skrivningarna i\r\nutskottsmajoritetens text ganska likartade\r\nreservanternas text.</pre><pre>Förste vice talmannen anmälde att Mats Lindberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 49  BENGT DALSTRÖM (nyd):</pre><pre>Herr talman! Även om vi i Ny demokrati står\r\nbakom det framlagda utskottsbetänkandet, må det\r\nvara okej att framföra vissa kritiska synpunkter\r\nkring det aktuella betänkandet och det område där\r\ndet hör hemma, dvs. näringspolitiken.</pre><pre>Två av nyckelorden då det gäller näringspolitiken --\r\noch debatten här i kammaren -- är småföretag och\r\nriskkapital. Redan när regeringen presenterade\r\nförra årets budget basunerades det ut att det är\r\nlandets 400 000 småföretagare i synnerhet och\r\nföretagsamheten i allmänhet som skall föra oss ut\r\nur krisen och säkra den fortsatta välfärden.</pre><pre>Vad har hänt med alla de åtgärder regeringen\r\naviserade i småföretagarpaketet, med löften om\r\nskattelättnader, bättre finansieringsmöjligheter,\r\nförändrade konkursbestämmelser, EKH-lån etc.?\r\nDet mesta har inte hänt -- tyvärr har det mesta\r\nflyttats fram i tiden. Och resultatet är bl.a. en\r\nkatastrofal utveckling av antalet konkurser bland\r\nsmåföretagare, med åtföljande stigande\r\narbetslöshet.</pre><pre>Vad regeringen lyckats med i en offensiv satsning\r\npå företagsamheten är bildandet av ett\r\nriskkapitalbolag baserat på löntagarfondspengar --\r\ntack vare initiativ av bl.a. oss i Ny demokrati. Det\r\när bara att hoppas att denna satsning med 6,5\r\nmiljarder kronor i potten inte skall malas ner i en\r\nbyråkratisk långbänk, utan att de små och\r\nmedelstora företagen snarast får tillgång till det\r\nfinansiella stöd de behöver för sin expansion. Det\r\när självfallet särskilt angeläget i tider då bankerna\r\nvisat sig mycket kallsinniga.</pre><pre>Som komplement till detta mer omfattande\r\nriskkapital, som lånas ut med krav på viss\r\nvinståterbäring till ägarna, dvs. företag med f.d.\r\nfondmedel, föreslår regeringen med stöd av Ny\r\ndemokrati en industri- och nyföretagarfond i form\r\nav en stiftelse. Denna kommer att förfoga över ca\r\n2,5 miljarder kronor, som såvitt jag förstår kan\r\nlånas ut med en större riskbenägenhet än vad som\r\ngäller för de större riskkapitalbolagens verksamhet.</pre><pre>Verksamheten i den nya fonden skall inriktas dels\r\npå ett stöd till utveckling av nya produkter och\r\nmarknadssatsningar -- en form av projektkapital --\r\ndels nyföretagarlån. I motsats till vad regeringen\r\nföreslår i propositionen, är utskottet enigt i fråga\r\nom att stödet även skall kunna lämnas till\r\nexpansiva, redan etablerade mindre och\r\nmedelstora företag. Observera att även större\r\nföretag skall undantagsvis kunna erhålla\r\nfinansieringsbidrag.</pre><pre>Jag tyckte mig höra av socialdemokraten här i\r\ntalarstolen tidigare att det var en av de stora\r\nbristerna. Men om man läser betänkandet framgår\r\ndet klart att också större företag undantagsvis skall\r\nkunna få stöd.</pre><pre>Inom utskottet har formen för organisationen och\r\nde ekonomiska besluten varit föremål för en\r\nintensiv debatt. Den i propositionen framförda\r\nmöjligheten, att fonden skulle inrätta ett antal\r\nfilialkontor, anses nu av utskottet som en mindre\r\nlämplig åtgärd. Beredningen och den löpande\r\nuppföljningen bör kunna delegeras till de regionala\r\nutvecklingsfonderna, och i vissa fall till\r\nhandelskamrarna och bankerna. Det viktiga är att\r\ndet är de som anses ha erforderlig kompetens att\r\nhantera problemet som bör få den uppgiften.</pre><pre>Detta uttalar en majoritet av utskottet som sin\r\nåsikt. De ekonomiska besluten skulle emellertid\r\nfortfarande fattas på central nivå, troligen här i\r\nStockholm.</pre><pre>Socialdemokraterna föreslår i en reservation att\r\nbeslutsfunktionen beträffande nyföretagarlånen\r\nskulle delegeras till utvecklingsfonderna. Jag tror\r\natt det kanske är något som regeringen kan\r\növerväga att tillmötesgå.</pre><pre>I Ny demokratis särskilda yttrande föreslår vi en\r\nmer kundnära och marknadsanpassad\r\norganisationslösning, där vi flyttar ut av fonden\r\ntillsatta kompetensfunktioner för bedömning av\r\nprojekt och företag, med placering i lämpliga\r\nutvecklingsfonder. Detta skulle säkerställa att\r\nenhetliga kriterier -- det är det som är viktigt -- för\r\nbedömning av främst tekniska projekt kommer att\r\nkunna tillämpas. En sådan kompetensfunktion\r\nskulle, enligt min mening, kunna placeras på fyra,\r\nfem eller sex platser i landet, som då skulle kunna\r\ntäcka in samtliga utvecklingsfonders\r\nverksamhetsområden.</pre><pre>Jag tycker inte att mitt förslag till en organisatorisk\r\nlösning är någon detaljstyrning av fondens\r\nverksamhet. Det är beklagligt att jag inte lyckats\r\növertyga utskottet om en sådan skrivning, utan fått\r\nnöja mig med ett särskilt yttrande i frågan. Jag kan\r\nbara hoppas att departement och styrelse för den\r\nnya Industri- och nyföretagarfonden överväger och\r\ntar med mitt förslag i sin fortsatta behandling av\r\närendet.</pre><pre>I samband med behandlingen av regeringens\r\nproposition gjorde näringsutskottets kansli en\r\nutomordentlig genomlysning av den totala\r\nfinansierings- och riskkapitalmarknaden. Och, herr\r\ntalman, jag beklagar att vi här i kammaren inte har\r\ntillgång till de mest elementära visuella hjälpmedel,\r\nsom på ett överskådligt sätt kunde visa hur detta\r\nfungerar eller icke fungerar, över de instanser och\r\nmyndigheter som, med olika behovsinriktning, har\r\natt tillhandahålla marknaden finansierings- och\r\nriskkapital.</pre><pre>Vilka institutioner är det då i dag som kommer att\r\ntillhandahålla olika möjligheter för småföretagen?\r\nDet vet vi:</pre><pre>Riskkapitalbolagen, med 6,5 miljarder kronor,\r\nAtle och Bure, som är portföljbolag, samt sex\r\ndirekta riskkapitalbolag;</pre><pre>Industri- och nyetableringsfonden, som vi i dag\r\nfattar beslut om;</pre><pre>NUTEK, med sina lokala produktråd, och som är\r\nberoende av utvecklingscentra;</pre><pre>Utvecklingsfonderna;</pre><pre>Norrlandsfonden;</pre><pre>De regionalpolitiska stöden;</pre><pre>Bankerna -- som vi hoppas börjar fungera bättre.</pre><pre>Dessutom finns Småföretagsfonden och\r\nFöretagskapital AB, etc.</pre><pre>Vi som sysslar med den politiska styrningen och\r\nbesluten om de här aktuella institutionernas\r\nverksamheter har en större eller mindre kunskap\r\nom vilka möjligheter som erbjuds till finansiering\r\nav olika projekt och företagsverksamheter. Men\r\nhur skall småföretagen hitta rätt i denna\r\nriskkapitallabyrint, som vi håller på att bygga upp,\r\nså länge som den ser ut som den gör i dagens\r\nmarknad?</pre><pre>Här borde regeringen se till att det snabbt kommer\r\nfram en enkel sammanställning och presentation av\r\nde olika finansierings- och riskkapitalmöjligheter\r\nsom finns för de små och medelstora företagen.\r\nSamtidigt kan ifrågasättas om inte regeringen\r\nsnarast borde tillsätta en utredning för en bättre\r\nsamordning av de i dag splittrade resurserna när det\r\ngäller tillgången på riskkapital.</pre><pre>Det jag avslutningsvis vill nämna något om har\r\ntidigare diskuterats. Trots floran av möjligheter,\r\nkan vi konstatera att kapitaltillgången just för\r\ninnovatörer och uppfinnare är synnerligen\r\nbegränsad och svårtillgänglig. Därför måste, enligt\r\nmin uppfattning, regeringen snarast få fram\r\nytterligare pengar till ''seed capital'', eller s.k.\r\nsåddkapital, som kan fördelas ut i systemet -- främst\r\ndå till NUTEK. Där har man innevarande budgetår\r\nfått minskat anslag till teknisk forskning och\r\nutveckling med 75 miljoner.</pre><pre>Det står i strid med vad vi här vill åstadkomma med\r\nvårt resonemang och förslag i dag. Här måste nya,\r\nfriska, riskbenägna pengar tas fram till denna\r\nkategori människor, enkla innovatörer och\r\nuppfinnare.</pre><pre>Herr talman! Vi ansluter oss till majoritetens\r\nförslag enligt betänkandet NU19, med våra\r\nsärskilda yttranden om Industri- och\r\nnyföretagarfondens organisation och avyttringen\r\nav Stiftelsen Institutet för företagsutveckling,\r\nSIFU.</pre><pre>Anf. 50  MATS LINDBERG (s) replik:</pre><pre>Herr talman! Jag vill tacka Bengt Dalström för hans\r\ninlägg. Vi är helt överens när det gäller\r\nutvecklingsfonderna. Om ni stödjer vår reservation\r\nnr 5 i betänkandet, så får vi båda som vi vill. Bengt\r\nDalströms inlägg var klargörande.</pre><pre>Låt mig bara kommentera vår syn på\r\nIndustrifonden. Regeringens förslag har\r\nförändrats. Även i det fallet kommer byråkratin att\r\nhindra att företag går in för det här. Jag tycker att\r\ndet här med undantagsfall är felaktigt. Därför har\r\nvi reserverat oss mot det här förslaget.</pre><pre>Anf. 51  BENGT DALSTRÖM (nyd) replik:</pre><pre>Herr talman! Jag är rädd att jag kommer att göra\r\nMats Lindberg besviken. Vi står bakom\r\npropositionen, så som den är framlagd. Men som\r\nMats Lindberg hörde hoppas vi att regeringen skall\r\nkunna ta intryck av den debatt vi för här i\r\nkammaren och t.ex. göra de justeringar som er\r\nreservation tar upp.</pre><pre>Anf. 52  MATS LINDBERG (s):</pre><pre>Herr talman! Mitt tack till Bengt Dalström\r\nkvarstår. Han har nämligen mycket klart\r\nkonstaterat att vi har samma uppfattning. Därför är\r\ndet synd om han inte röstar för den uppfattning som\r\nhan har.</pre><pre>Anf. 53  Näringsminister PER WESTERBERG\r\n(m):</pre><pre>Herr talman! Mats Lindberg nämnde i sitt\r\nanförande att ett antal organisationer på\r\nmarknaden hade instämt i hans åsikter, samtidigt\r\nsom han konstaterade bristen på statliga aktörer,\r\nbristen på inflytande från utvecklingsfonderna och\r\natt löntagarfonderna borde samordnas med AP-\r\nfonderna. Jag skall inte uttala mig på andra\r\norganisationers vägnar. Jag tycker att den\r\nsamhörighet man ville åstadkomma mellan dessa\r\nexempel och deras eventuella åsikter snarast är\r\nchikanerande för de berörda parterna.</pre><pre>Vi har i Sverige sett en utomordentligt snabb\r\nekonomisk utveckling under mycket lång tid, från\r\nett Fattigsverige i mitten på 1800-talet till ett\r\nvälutvecklat och välindustrialiserat land med hög\r\nlevnadsstandard i mitten på 1960-talet. Detta är en\r\nperiod i svensk historia som var utomordenligt\r\nframgångsrik. Det var en period som präglades av\r\nförhållandevis låg inflation, låg räntenivå och en\r\nutomordentligt väl fungerande marknadsekonomi.</pre><pre>Den här utvecklingen avbröts i mitten på 1960-\r\ntalet. Med en viss samstämmighet kan vi konstatera\r\natt de senaste 20 åren i Sverige har medfört stigande\r\nekonomiska problem, ökande skattetryck,\r\nminskande relativ tillväxt i den svenska ekonomin\r\når för år. Man ser också tydligt att näringsklimatet\r\ntrendmässigt har försämrats år från år sedan mitten\r\nav 1960-talet. Bruttomarginalerna har stegvis gått\r\nned över konjunkturcyklerna. Därmed har\r\nlönsamheten sjunkit i svenskt näringsliv. Man kan\r\nbara beklaga de termer som övervinstdebatten på\r\n1970-talet fördes med, då den skadade det svenska\r\nnäringslivets expansionskraft högst påtagligt. Det\r\nfanns de facto ingen övervinst om man jämförde\r\nmed övriga konkurrenter runt om i världen.</pre><pre>Den nedåtgående trenden för näringsklimatet i\r\nSverige gav efter avregleringarna under 1980-talet\r\nutomordentligt starka bevis på att något var\r\nfundamentalt fel i vårt land.\r\nInvesteringsströmmarna rasade ur landet.\r\nInvesteringskapitalet gick ur landet i relationen 10\r\ntill 1. Vi håller stegvis på att förändra detta.</pre><pre>Jag skall villigt erkänna att redan under föregående\r\nmandatperiod togs de första stapplande stegen för\r\natt genomföra en förändring.\r\nBolagsskattereformen var ett sådant mycket\r\npositivt steg. Därmed skapades ett av världens mest\r\nkonkurrenskraftiga bolagsskattesystem,\r\nåtminstone bland OECD-länderna. Vi måste se till\r\natt åstadkomma en situation med mycket strama\r\nbudgetar. Det gäller att skapa ett utrymme för att\r\nkunna få ner räntenivåerna. Det råder inget tvivel\r\nom att vi aldrig kan få en ekonomisk förbättring om\r\ninte räntan går ner och stimulerar näringslivets\r\nutveckling och investeringar och därmed\r\nkonkurrenskraften.</pre><pre>Däremot är jag delvis besviken på en del talare här\r\ni kammaren som talar mycket väl om småföretagen,\r\nmen som nästan alltid i varje enskilt fall röstar emot\r\nsmåföretagens intressen. Vi har sett att vid alla de\r\nförslag på skattesänkningar som har lagts fram och\r\ndelvis genomdrivits under året, har\r\nsocialdemokraterna nästan genomgående röstat\r\nnej. Vi kan konstatera att Vänsterpartiet har varit\r\nmer småföretagarvänligt. Vid mina kontakter med\r\nindustrifacken visar de mer av\r\nsmåföretagarvänlighet än vad jag ser hos\r\nsocialdemokraterna i kammaren.</pre><pre>Vi har fått bort förmögenhetsskatten på arbetande\r\nkapital i småföretagen. Det har aldrig varit en\r\nförmögenhetsskatt utan de facto en straffskatt på\r\nrikskapitalet i småföretag.</pre><pre>Vi har sagt oss att när endast 17 % av svenska folket\r\när sysselsatta i företag med mindre än 100 anställda\r\noch motsvarande siffor utomlands är två tre gånger\r\nså stora, är det något som är felt.</pre><pre>Återupprättandet av drivkrafterna är centralt. Att\r\nha entreprenörer och företagare som driver är\r\nviktigt. Det går inte att ha företag utan företagare --\r\nkapitalism utan kapitalister. Det visas gång på gång\r\natt människorna, drivkrafterna, är avgörande för\r\nom ett företag lyckas eller ej. Därför är det viktigt\r\natt man sänker arbetsgivaravgiften. Det är också\r\nviktigt med de valutaförändringar, som nu gjordes i\r\nstället för ytterligare sänkningar av\r\narbetsgivaravgiften. Vi måste tillåta lönsamheten\r\natt öka.</pre><pre>Ett av skälen till att så många små företag i dag har\r\ndet mycket jobbigt är att svenska småföretag har\r\noerhört litet eget kapital jämfört med\r\nkonkurrenterna. Den s.k. soliditeten är försumbar\r\ni svenska småföretag. Det skapar en mycket stor\r\noro och en betydande skakighet.</pre><pre>Min farmors far var repslagarmästare i Nyköping.\r\nHan var mycket framgångsrik som företagare. Han\r\nhade en dogm -- låna aldrig pengar. Investeringar\r\nskulle bäras av den lönsamhet han fick i företaget.\r\nDenna dogm har funnits i släkten under\r\nårhundradena och haft mycket god framgång. Jag\r\ntror att min farmors far var mycket representativ\r\nför småföretagare i Sverige. Man vill ha egna\r\npengar och stå på säker grund. Man vill inte riskera\r\nhus och hem när man satsar på ett företag.\r\nFöretagaren, drivkraften, är viktig. Lönsamheten\r\nmåste återupprättas.</pre><pre>Vi har gått in för att garantera banksystemet. Det\r\ngör vi inte för att vi älskar banker eller\r\nbankdirektörer. Det gäller i stället, som jag brukar\r\nsäga, moster Elsa på Östermalm. Vi vill få henne\r\natt sätta in pengarna på banken i stället för att\r\nförvara dem i madrassen. På så sätt kommer\r\npengarna ut i företagen och arbetar. Vi måste\r\ndärför garantera bankinlåningen, oavsett varifrån\r\nden kommer. Därmed kan vi få i gång den\r\nlånemarknad som utgör basen för småföretagen\r\noch som står för ungefär 1 000 miljarder. Detta är\r\nen oerhört stor summa jämfört med de pengar vi i\r\növrigt kan få fram till näringslivet.</pre><pre>Enligt vårt sätt att se gäller det att se till att det inte\r\nenbart finns lånekapital utan också genuint\r\nriskkapital, som inte kräver säkerhet eller panter i\r\nföretagarnas villor. Därför vill vi inte ha nya lån\r\nfrån AP-fonderna, vilket vissa vill ha. Det kan\r\nbankerna stå för. Vi vill ha ett genuint riskkapital.\r\nDärför har vi konstruerat ett system med portfölj-\r\noch riskkapitalbolag. Vi har tagit till oss\r\nerfarenheterna. Vi har gjort dem privata och sett\r\ntill att de får arbetsvillkor som är positiva.</pre><pre>Det finns många som säger att de inte kommer att\r\ngenerera 6,5 miljarder i kapital till företagen, utan\r\natt de tar toppriskerna. Därmed kommer kapital i\r\nform av t.ex. lån att ligga under. Det kan snarare\r\ntillföra ett tio gånger så stort belopp -- 65 miljarder.\r\nDetta är den centrala skillnaden jämfört med nya\r\nlån från AP-fonden.</pre><pre>Det räcker emellertid inte med lönsamhet och en\r\nfungerande låne- och riskkapitalmarknad. Det är\r\ndärför vi går in på Industri- och nyföretagarfonden.\r\nVi river upp ett gammalt beslut i riksdagen om\r\nindragningar från Industrifonden, vilket kanske bör\r\npåpekas, på 200 miljoner som kvarstannade. Sedan\r\ndrar vi in hela Småföretagarfonden, som inte har\r\nhaft sitt kapital ute i arbete i småföretagen. Vi för\r\nin kapitalet i Industri- och nyföretagarfonden.\r\nSyftet är att stimulera utvecklingen av produkter,\r\nfrämst i små och medelstora företag men även i\r\nstörre. Det står skrivet i betänkandet, och jag\r\ntycker att det är en bra precisering utskottet har\r\ngjort av propositionens något otydliga skrivning.</pre><pre>Vi behöver tillväxande företag, och vi kan då se\r\nefter var man har lyckats runt om i världen. Det är\r\nav den anledningen som vi nu importerar det tyska\r\nEigenkapitalhilfe -- eller nyföretagarlån -- som vi\r\ntror kan få betydande effekt på nyföretagande och\r\npå tillväxt av företag i Sverige.</pre><pre>Den här fonden har dessutom ett lägre\r\navkastningskrav än annat kapital i och med att vi\r\ninte har något reellt avkastningskrav och\r\nräntesatserna därmed blir ett antal procentenheter\r\nlägre. En annan effekt, som vi eftersträvar, är att\r\nman samlar den tekniska kompetensen centralt för\r\nbeslutsfattande, men mentorer i form av rådgivare\r\ntill företag skall självfallet finnas ute i länen.</pre><pre>Vi vill emellertid inte sätta monopol på\r\nUtvecklingsfonderna. Vi behåller\r\nUtvecklingsfonderna och deras lånekapital, men vi\r\ntycker inte om att halva deras lånekapital finns i\r\nbanker och inte jobbar i företagen. I vissa fonder\r\nstår mycket mycket mer än halva kapitalet på\r\nbankinlåning.</pre><pre>Så får det inte gå med Industri- och\r\nnyföretagarfonden. Därför behöver vi ett\r\nbeslutsfattande som verkligen ser till att pengarna\r\ngår ut i företagen och jobbar där i stället för att\r\nfinnas på bankernas inlåningsavdelningar.</pre><pre>Det är därför vi vill att Utvecklingsfonder,\r\nhandelskammare, nyföretagarcentra eller vad det\r\nvara månde -- det får gärna vara\r\nuppfinnarföreningar -- skall konkurrera om att få\r\nfram projekt eller företag till den här fonden. Sedan\r\nfår man välja de bästa projekten och verkligen se\r\ntill att pengarna arbetar.</pre><pre>Vi kompletterar detta med NUTEK, genom\r\nytterligare åtgärder som kommer att redovisas i den\r\nforskningsproposition som läggs fram den 23\r\nfebruari. Jag tror att detta kommer att ha en\r\nmycket positiv inverkan på de här områdena. Jag\r\nkan tyvärr inte i dag gå in på propositionens\r\ninnehåll, i och med att arbetet med den nu befinner\r\nsig i sin intensivfas.</pre><pre>Vi avser gå vidare med skattesänkningar för\r\nsmåföretagen, och vi går vidare med villkorslånen,\r\ndet som Industriförbundet kallar någon form av\r\nprojektkapitalfonder och som via en skattekredit\r\nsänker avkastningskravet med mellan 3 och 5\r\nprocentenheter. Därmed drivs litet mer riskfyllda\r\noch litet mer långsiktiga projekt fram. Sådana\r\nvillkorslån har haft en väldigt god effekt i de länder\r\ndär de införts.</pre><pre>Vi har på drygt ett år fyrdubblat försörjningen av\r\nriskkapital, av statliga medel som nu förs över till\r\nden här typen av företag. Dessa medel kommer att\r\nfå en mångdubblingseffekt i och med att de tar\r\ntoppriskerna. Det blir alltså fråga om en i\r\nförhållande till de faktiska beloppen mycket\r\nmycket stor effekt.</pre><pre>Jag är helt övertygad om att det är viktigt att satsa\r\npå den här delen av näringslivet, på förnyelsen och\r\npå föryngringen men även på de befintliga delarna,\r\nsom skapar tillväxt och förändringar. Jag hoppas\r\ndärför att det politiska stödet för den här typen av\r\nåtgärder ytterligare skall öka. Vi skall inte ha fler\r\nstatliga institutioner, utan vi måste i stället vässa de\r\nsom finns. Pengarna skall ut i arbete i stället för att\r\nstå på bankinlåning, och i högsta möjliga grad skall\r\ndet råda verklig konkurrens om pengarna.</pre><pre>Min farmors far skulle aldrig ha gått till en instans\r\nsom styrdes av politiker. Han ville helst inte heller\r\nlåna pengar. Däremot var han mycket öppen för\r\nkompanjoner, och det tror jag att också många\r\nsvenska företagare i dag är.</pre><pre>Anf. 54  MATS LINDBERG (s) replik:</pre><pre>Herr talman! Jag kan konstatera att jag och Per\r\nWesterberg inte har samma förutsättningar när det\r\ngäller arvet.</pre><pre>Jag tror inte att någon vill gå ut och låna pengar om\r\nman inte behöver, men det är faktiskt så att en del\r\nbehöver det.</pre><pre>Jag konstaterade bara, näringsministern, vad de i\r\nmitt inledningsanförande uppräknade\r\nmyndigheterna sade vid utfrågningarna i utskottet.\r\nDet är alltså inget större bekymmer för mig, men\r\njag tar åt mig av den kritik som dessa myndigheter\r\noch institutioner kom med. Jag tycker att också\r\nnäringsministern skulle ta åt sig av kritiken.\r\nKritiken är nämligen inte riktad mot den\r\nsocialdemokratiska gruppen, utan den är riktad\r\nmot utskottsmajoriteten.</pre><pre>Jag har sedan en fråga att ställa till\r\nnäringsministern. Jag tycker att det är riktigt att se\r\növer företagens skattesituation. Men många av de\r\netablerade företag som finns i Sverige i dag har ju\r\nett stort bekymmer, och det är att få tag på det\r\nriskvilliga kapitalet. Under det år som\r\nriskkapitalbolagen har funnits är det väldigt få av\r\nde företag som sökt sig till riskkapitalbolagen som\r\nverkligen har fått hjälp. Vad vill näringsministern\r\nsäga till de företagen? Är det så att de inte är\r\nutvecklingsbara och därför skall läggas ner? Det är\r\ni så fall ett konkret besked, och jag accepterar det\r\nbeskedet. Men jag tycker ändå att vi skall fundera\r\nlitet grand över konsekvenserna.</pre><pre>Anf. 55  Näringsminister PER WESTERBERG\r\n(m):</pre><pre>Herr talman! Jag förstår att många företagare\r\nbehöver låna, i synnerhet med tanke på det\r\nskatteklimat som har rått och delvis fortfarande\r\nråder för de mindre företagen i Sverige.\r\nSoliditeten, andelen eget kapital, i företagen är en\r\nbråkdel av den i övriga, omgivande konkurrerande\r\nländer. I dessa länder ligger soliditeten många\r\ngånger på 50--60 %, ofta ännu högre. Det har här\r\nskapats ett låneberoende som är oerhört negativt\r\noch oerhört hämmande på viljan till\r\nnyinvesteringar och nya satsningar.</pre><pre>Vi måste förändra, vi måste reformera\r\nbeskattningen och göra den minst lika\r\nkonkurrenskraftig som den i våra viktigaste\r\nkonkurrentländer.</pre><pre>Min farmors far, repslagarmästaren, hade av\r\nförklarliga skäl inga stora pengar i början på 1800-\r\ntalet när han körde i gång. Men han jobbade, och\r\nhan sparade. Han kanske kan anklagas för att ha\r\nvarit snål, men han ville satsa på framtiden, göra\r\nreella investeringar i stället för att konsumera. Jag\r\ntycker att det är hedersamt hos en företagare. Jag\r\nvill peka på att företagaren är oerhört viktig. Det är\r\nsvårt att få fram nya, växande företag utan\r\nföretagare.</pre><pre>Vi är medvetna om att det har rått en hel del\r\nmissuppfattningar kring Industrifonden. Vår avsikt\r\nhar varit att Industrifonden även skall kunna satsa\r\npå befintliga företag. Vi har varit otydliga i\r\nskrivningarna i propositionen, men utskottet har nu\r\nrättat till det. Vi har emellertid väldigt liten känsla\r\nför de andra åtgärder som Mats Lindberg antydde --\r\nmöjligen uttryckte han sig oklart i sitt\r\ninledningsanförande.</pre><pre>De riskkapitalbolag som finns och nu reformeras är\r\nde gamla statliga, som Mats Lindberg var med och\r\ndrev igenom i riksdagen, med ett totalt statligt\r\nägande. Det är detta som nu ändras. De blir\r\nprivata, de får mer pengar, och de får en annan\r\ninriktning. De startar nu, efter riksdagsbesluten\r\nunder hösten. Det är nu de skall upp till bevis att de\r\nkan lyckas, och de skall även ges de instrument de\r\nbehöver i form av villkorslån, som hittills bara har\r\nkunnat lämnas av staten och statliga organisationer,\r\ninte av privata företag. De kommer då att få helt\r\nandra förutsättningar att visa framfötterna.</pre><pre>Mats Lindbergs riskkapitalbolag har inte varit så\r\nlyckosamma. De har kanske inte heller riktigt fått\r\nchansen, i och med att de har fått jobba under\r\nganska kort tid -- de kom i gång på försommaren.</pre><pre>Anf. 56  MATS LINDBERG (s) replik:</pre><pre>Herr talman! Skatterna är inte problemet för\r\nföretagen i dag. Jag delar Per Westerbergs\r\nuppfattning att skatterna tidigare har varit ett\r\nproblem, men i dag är det inte skatterna som är\r\nproblemet. Det är väldigt få företag som tar fram\r\nskatterna som ett problem när man träffar dem.\r\nDäremot är finansieringen, det riskvilliga kapitalet,\r\nett problem.</pre><pre>Per Westerberg svarade egentligen inte på min\r\nfråga. Vad det handlar om är att dessa företag inte\r\nkommer att få det lättare hos riskkapitalbolagen.\r\nKravet på avkastning i de tidigare\r\nriskkapitalbolagen -- om man nu får kalla dem\r\nriskkapitalbolag -- har inte varit högre; tvärtom har\r\ndet varit lägre än vad det kommer att bli i de nya\r\nbolagen, som alltså skall behandlas strikt\r\nkommersiellt. Då kan man fråga sig: Hur ser Per\r\nWesterberg på det strikt kommersiella? Vad\r\ninnebär det? I tidningsuttalanden har både\r\nordförandena och de verkställande direktörerna i\r\nresp. bolag mycket klart deklarerat att detta icke är\r\ntill för de medelstora och små företagen utan att det\r\när för de nya företagarna med stort\r\nexpansionsbehov.</pre><pre>Frågan kvarstår alltså: Vilket svar skall man ge till\r\nde små och medelstora företag som i dag inte ser\r\nnågon expansion?</pre><pre>Anf. 57  Näringsminister PER WESTERBERG\r\n(m):</pre><pre>Herr talman! Det vanliga sättet att smita undan\r\nskattefrågan är att säga att den inte är aktuell just\r\nnu. Jag tycker att det är något beklämmande.</pre><pre>Under den gamla regimen har vi ju haft\r\nvästvärldens förmodligen hårdast beskattade\r\nsmåföretag. Det har blivit bättre nu, och det skall\r\nunder kommande år bli ännu bättre. Då kommer\r\nytterligare, väl genomarbetade förslag att läggas\r\nfram i riksdagen.</pre><pre>Företagen i Sverige har inte kunnat bygga upp det\r\negna kapitalet, så som man har gjort i nästan alla\r\nandra länder, och detta gör att de är sårbara och\r\nbehöver låna mer -- många gånger för att över\r\nhuvud taget överleva. Sedan hamnar de, om det går\r\nilla, i stora konkurser.</pre><pre>Skattefrågan är viktig, och den måste lösas. Jag är\r\nledsen över att vi i de här frågorna får ett mycket\r\nmycket bättre stöd från industrifacken i våra\r\ninterna diskussioner än vad vi får från\r\nsocialdemokratin. Jag är ändå mycket glad över att\r\nVänsterpartiet i de här frågorna har visat större\r\nförståelse än socialdemokratin.</pre><pre>Sedan till frågan om lån och ägarkapital till\r\nbefintliga företag. Jag konstaterar bara att den\r\ngamla formen av riskkapitalbolag misslyckades. Jag\r\ntycker möjligen att Mats Lindberg är litet ogin mot\r\nSocialdemokraternas egen konstruktion av\r\nriskkapitalbolag. De kom i gång huvudsakligen på\r\nförsommaren och har inte haft värst många veckor\r\npå sig att jobba. Dessa företag har sina mål\r\nfastslagna via bolagsordningarna, som är svåra att\r\nändra under de kommande åren. De skall jobba\r\nmot små och medelstora företag. Helt självklart\r\nkommer de att i första hand välja de bästa och\r\nlönsammaste företagen, de som har störst förmåga\r\natt expandera eller överleva, och sedan tar de de\r\nmer riskfyllda företagen vartefter. Det är logiskt,\r\noch det är bra ur nationens synvinkel.</pre><pre>Jag är helt övertygad om att de, i det läge där vi nu\r\nbefinner oss, kommer att få många propåer. Vi har\r\npå departementet fått en oerhörd anstormning av\r\nföretagare som frågar hur man skall komma i\r\nkontakt med riskkapitalbolagen. Detta tangerar\r\nnaturligtvis Bengt Dalströms fråga. Vi går ut till\r\nsamtliga företag med ytterligare information om\r\ndetta någon gång under januari månad. Vi håller nu\r\npå att jobba med det.</pre><pre>Vi tror alltså att dessa riskkapitalbolag har alla\r\nförutsättningar att lyckas, men det är viktigt att\r\nföretagen framöver också får konsolidera sig, och\r\nvi måste därför ändra på skatterna.</pre><pre>Förste vice talmannen anmälde att Mats Lindberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 58  ROLF L NILSON (v) replik:</pre><pre>Herr talman! Jag vill först konstatera att det nu,\r\nefter en halv riksdagsperiod, har skett en påtaglig\r\nförändring i regeringens inställning till statligt\r\nengagemang i riskkapitalförsörjningen. Det sägs i\r\ndet här betänkandet klart och tydligt att behovet av\r\nstatligt engagemang är stort. Det var något som\r\nstarkt ifrågasattes i början av perioden.</pre><pre>Det helt nya i det här förslaget är nyföretagarlånen.\r\nJag förstår inte, efter Per Westerbergs inlägg,\r\nvarför man över huvud taget skall dra in\r\nIndustrifonden i den här konstruktionen.\r\nNyföretagarlånen kan finansieras med medel ur\r\nSmåföretagarfonden. De kan läggas ut på de nu\r\nexisterande Utvecklingsfonderna. Industrifonden\r\nkan arbeta enligt den modell som har varit så\r\nframgångsrik hittills, och sedan kan man utreda\r\nUtvecklingsfondernas framtid, varför vissa\r\nfungerar bra och andra fungerar dåligt, varför vissa\r\nhar halva sitt kapital på bank och andra har det\r\nmesta av sitt kapital utlånat. Det är viktiga frågor.\r\nDet är sådant som måste rättas till. Men varför man\r\nvill röra om i hela systemet, med risk för att\r\nkonstruera parallella byråkratier, det förstår jag\r\ninte.</pre><pre>Det krävs en del kommentarer kring\r\nriskkapitalbolagen. De nu existerande\r\nriskkapitalbolagen, de som inrättades under förra\r\nmandatperioden, var förvisso statliga, men den\r\nuttalade målsättningen var att fler ägare skulle tas\r\nin efter hand. De riskkapitalbolag som nu inrättas\r\nägs av storföretag och banker, staten och\r\nsmåföretag. Man kan säga att man gått ett steg\r\nlängre på den väg som inleddes med de gamla\r\nriskkapitalbolagen. Någonting helt nytt och\r\nannorlunda kan jag inte se att detta är. Det är\r\nsnarare ett fullföljande av en socialdemokratisk\r\nnäringspolitik som Per Westerberg bedriver.</pre><pre>Till slut en liten fråga: Hur ser näringsministern på\r\nde anställdas möjlighet att ta över SIFU?</pre><pre>Anf. 59  Näringsminister PER WESTERBERG\r\n(m):</pre><pre>Herr talman! Låt mig ta det senaste först. Är de\r\nanställda intresserade har vi ingenting emot det,\r\ntvärt om. Det gäller att hitta en metod som gör det\r\nmöjligt för SIFU att leva på det ena eller det andra\r\nsättet.</pre><pre>Det besvärliga med SIFU är att man tidigare fått\r\nstora statsmedel, vilket medfört en osund\r\nkonkurrens om utbildning på området. Vi tycker\r\ndet skall vara likvärdigt för resp. institution eller\r\nföretag.</pre><pre>När det gäller riskkapitalbolagen vill jag bara\r\nnotera att vi gör en breddning av dem, inte bara\r\nägarmässigt, så att de ägs av rätt företag. I de\r\ndirekta skall ägandet domineras av småföretag, och\r\nnu blir det bara småföretag som kommer att äga\r\ndem. Man vet ju att banker och storföretag inte är\r\nbra ägare i riskkapitalbolag direkt. De fattar ofta\r\nnog fel beslut eller skrämmer småföretagare att tro\r\natt de skall plocka dem på deras goda idéer.</pre><pre>Jag har därför lagt dem i portföljföretag som gör\r\nindirekta investeringar i andra riskkapitalbolag och\r\ndärmed hamnar på rätt nivå.</pre><pre>Dessutom breddar vi de instrument man kan arbeta\r\nmed, allt från royaltylån till vilkorslån och ett antal\r\nandra saker. Inte minst villkorslånen ökar bredden\r\noch förutsättningarna för dessa bolag att lyckas.</pre><pre>Den sista s.k. statliga andelen i portföljbolagen\r\nförsvinner under de första månaderna nästa år. Vi\r\nmenar att detta tillhör löntagarfondssystemet och\r\nskall kunna gå till forskning och utveckling och\r\nkanske hamna i någon av forskningsstiftelserna.\r\nDärmed blir det helt privata bolag.</pre><pre>Jag vill även notera att det finns väldigt många\r\nsmåföretagare som inte sätter sig i statens eller\r\nlöntagarfondernas knä. Jag tror man måste vara\r\nmedveten om detta.</pre><pre>En fungerande marknad är någonting centralt för\r\nriskkapitalförsörjningen för de minsta företagen.\r\nVi menar att det har varit en marknad där det har\r\nvarit svårt att få riskkapital, delvis beroende på\r\nskattereglerna.</pre><pre>Varför gör vi som vi gör med nyföretagarlånen? Vi\r\nlägger dem ju i Industrifonden. Jo, vi vill inte bygga\r\nupp en ny central struktur. Industrifonden har\r\nbetydande kompetens som vi vill ta vara på. Det är\r\nframför allt tillväxtföretag som kommer att få\r\nnyföretagarlån. Därmed tar vi till vara det\r\nkunnande och den kompetens som finns och den\r\nmycket starka respons vi även fått från\r\nIndustrifonden att ta hand om detta kapital.</pre><pre>Varför binder vi det inte till utvecklingsfonderna?\r\nJag har tidigare förklarat att vi vill att pengarna\r\nskall ut i arbete. Erfarenheterna från\r\nutvecklingsfonderna över åren har varit att ungefär\r\nhalva kapitalet står på bankinlåning i stället. Det\r\ntycker vi är fel.</pre><pre>Dessutom: Skall man utvärdera tekniska produkter\r\noch annat är det bra att man gör det på ett ställe,\r\ndär man verkligen får en korsbefruktning, och inte\r\nsprider det på alltför många ställen.</pre><pre>Sedan tycker jag att de skall lägga ut en hel del av\r\nhanteringen, mentorskapen, uppbackningen av\r\ndessa nyföretagarlån på fungerande\r\nutvecklingsfonder, handelskammare, banker eller\r\nnyföretagarcentra, vad som är bäst i varje enskilt\r\nfall.</pre><pre>Anf. 60  ROLF L NILSON (v) replik:</pre><pre>Herr talman! SIFU har oförskyllt hamnat i en\r\nkomplicerad situation genom dubbellokalisering\r\ntill både Stockholm och Borås. Jag tycker att det är\r\nriksdagens skyldighet att hålla nya ägare och de\r\nanställda skadeslösa för detta.</pre><pre>När det gäller nyföretagarlånen talar Per\r\nWesterberg med självklarhet om att det gäller\r\nföretag som kommer att växa till och som utgör det\r\nsvenska näringslivets framtid. Jag tror att det är\r\nfarligt att ha den där litet blåögda inställningen.</pre><pre>Utan att dra jämförelserna alltför långt kan man\r\nkonstatera att erfarenheterna från t.ex. England\r\nvisar att det är oerhört vanskliga satsningar och att\r\nmånga av dem slutar i fiaskon.</pre><pre>Slutligen har jag svårt att frigöra mig från intrycket\r\natt det Per Westerberg beskriver är en rätt\r\nkomplicerad ny byråkrati som man skapar.</pre><pre>Anf. 61  Näringsminister PER WESTERBERG\r\n(m):</pre><pre>Herr talman! Vi har försökt att i så stor\r\nutsträckning som möjligt använda oss av det som\r\nfinns. Det är därför vi inte skapar någonting nytt i\r\nförhållande till Industrifonden. Det blir en\r\nIndustrioch nyföretagarfond. Där finns redan en\r\nsmidig organisation, väl på plats för att snabbt\r\nkunna komma i arbete efter årsskiftet i stället för\r\natt börja en rekryteringsprocess, som ofta tar ett\r\nhalvår innan man är i gång.</pre><pre>När det gäller nyföretagarlånen har vi tittat på den\r\ntyska varianten. Där har man framför allt sysslat\r\nmed och satsat på företag som har förutsättningar\r\natt växa. Det är inte nya sybehörsaffärer man\r\nframför allt finansierar, utan företag som har\r\nförutsättningar att växa och därmed har\r\nkapitalbehov.</pre><pre>En av de viktigaste funktionerna är att ställa upp\r\nmed mentorer, rådgivning, hjälp för nätverken,\r\ninformation om hur man kan nå ut på marknaderna\r\nsnabbt. Där tror jag de olika lokala institutionerna\r\nhar mycket bra förmåga och möjlighet att bidra\r\npositivt för att det skall kunna bli en framgång.</pre><pre>Erfarenheterna i Tyskland är att detta stimulerade\r\nnyföretagandet högst påtagligt. Erfarenheten var\r\nockså att de företag som fick lån växte väldigt\r\nsnabbt.</pre><pre>Detta ersätter inte på något sätt befintliga företag.\r\nDet handlar om den gamla teorin att man inte bara\r\nskall ha den vanliga potatisskörden, utan att man\r\nockså måste ha sättpotatis för framtiden. Detta är\r\nen del av framtiden som vi också måste ha. Det\r\nhandlar om både--och.</pre><pre>Jag är medveten om SIFU:s problem och\r\nriksdagens och regeringens ansvar från tidigare tid.\r\nVi tittar på det konstruktivt för att försöka hitta den\r\nbästa lösningen för att kunna ta till vara det positiva\r\ni SIFU.</pre><pre>Anf. 62  BENGT DALSTRÖM (nyd) replik:</pre><pre>Herr talman! Jag tackar näringsministern för de\r\növergripande synpunkterna kring frågorna om\r\nriskkapitalet och småföretagsamheten. Jag gläder\r\nmig kanske speciellt över att den\r\nbegreppsförvirring, okunskap och osäkerhet som\r\nfinns ute inom företagsamheten över vilka\r\nlånemöjligheter man har, vilka alternativ som finns,\r\nvilka myndigheter som finns nu leder till en\r\nsamlande information redan under januari. Det är\r\nett löfte som jag tar fasta på.</pre><pre>Vi vet också alla att behoven av lösningar är\r\nenorma. Näringsministern bekräftade att ni är\r\nbelägrade av företagare som frågar hur man\r\nkommer i åtnjutande av olika former av hjälp.</pre><pre>Min fråga är: Hur ser tidtabellen ut för den första\r\nutbetalningen från riskkapitalbolaget resp.\r\nIndustrioch nyföretagarfonden när det gäller EKH-\r\nlånen?</pre><pre>Anf. 63  Näringsminister PER WESTERBERG\r\n(m):</pre><pre>Herr talman! Angående EKH-lånen: Först måste\r\nklubban falla i denna kammare, förhoppningsvis\r\nom en liten stund, och sedan kan vi ta nästa steg,\r\natt tillsätta styrelsen som skall fatta besluten.</pre><pre>Sedan måste vi få in ansökningarna från dem som\r\när motiverade och bereda dem. Det kan ta viss tid,\r\nmen jag hoppas det skall gå fort.</pre><pre>Intresset för att göra något här på kansliet för\r\nIndustrifonden har varit utomordentligt stort och\r\nentusiastiskt, det vågar jag säga.</pre><pre>Vi hoppas alltså att det skall gå fort. Vi har ju även\r\nblivit KU-anmälda för att vi har haft för snabb\r\nberedning och varit för snabbfotade i\r\ndepartementet i förhållande till riksdagen. Den\r\nkritiken tar jag kanske inte alltför allvarligt på, i\r\nvarje fall inte själva snabbfotandet.</pre><pre>Vi har försökt vara noggranna ändå. Vi kommer\r\nnaturligtvis att få ett eller annat problem när vi\r\nsjösätter resp. förslag, men jag är övertygad om att\r\nde kommer i sjön vid rätt tidpunkt. Det är ett\r\nbesvärligt läge nu, och de blir privata.</pre><pre>Vi håller på med broschyrerna för närvarande. Det\r\nkommer att jobbas en del under helgerna. Vi\r\nhoppas få ut dem under januari månad.</pre><pre>Om vi får ett beslut i dag, vilket jag hoppas,\r\ntillsätter vi också en utredning om\r\nutvecklingsfondernas framtid. De har jobbat i ett\r\nantal år, och det finns behov av att se över allting.</pre><pre>Jag tror att de har en funktion, bland många andra,\r\nsom det är väldigt viktigt att fylla och det är att ha\r\nmycket god kontroll på vart man kan vända sig:\r\nNUTEK, industrifond, nyföretagarfond och andra\r\ninstanser. De får en förmedlingsroll, litet av en\r\ncoaching-roll för många företagare på väg att\r\nstarta.</pre><pre>Anf. 64  BENGT DALSTRÖM (nyd) replik:</pre><pre>Herr talman! En fråga vi varit inne på är också just\r\nriskkapitalförsörjningen i begynnelseskedet med\r\n''seed capital'' till uppfinnare, innovatörer, osv. Vad\r\nfinns för kompletterande åtgärder planerade i detta\r\navseende? Vilka resurser kan man räkna med? Hur\r\nligger det i tiden?</pre><pre>Anf. 65  Näringsminister PER WESTERBERG\r\n(m):</pre><pre>Herr talman! ''Seed capital'' är ju det som kallas\r\nsåddföretag eller groddföretag. Det har olika namn\r\nsom kärt barn ofta har. Det handlar om företag i\r\ntidiga utvecklingsskeden där det tar ganska lång tid\r\ninnan det kommer fram produkter.</pre><pre>Industrifonden har en del av det arbetet att göra.\r\nMen vi ser gärna att det ges möjlighet för alla\r\nupptänkliga företag, inkl. riskkapitalbolagen, att\r\nlämna pengar till detta. Det är detta vi menar med\r\nvillkorslånen. Det ligger i praktiken en nästan\r\nfärdig promemoria på skattefinansen. Förslaget\r\ninnebär en skattekredit för de pengar som\r\ninvesteras i denna typ av ''seed capital''. Med den\r\nskattekrediten drar man ned avkastningskraven\r\noch kan arbeta mera långsiktigt. Det är vad man\r\ngjort kring Silicon Valley och andra\r\nutvecklingscentra runt om i världen. Engelsmännen\r\nhar haft likartade varianter. Vi vill ha detta. Det har\r\nfunnits för statliga institutioner, men vi vill öppna\r\nmöjligheten för alla företag och alla privatpersoner.\r\nVi tror att inte minst gamla företagare kan vara\r\nutomordentligt duktiga ''seed capital''-investerare\r\noch dessutom kan tillföra en hel del kunnande.</pre><pre>Anf. 66  LARS STJERNKVIST (s):</pre><pre>Herr talman! Först en liten kommentar utanför\r\nsjälva ärendet. Jag konstaterar att vi måste ha\r\nunderskattat näringsministerns ålder. Med tanke på\r\natt hans farmors far bedrev näringsverksamhet i\r\nbörjan på 1800-talet inser jag att hans utseende på\r\nintet sätt speglar hans verkliga erfarenhet.</pre><pre>Men det var mera skämtsamt sagt.</pre><pre>Debatten hittills har visat att det på en rad punkter\r\nfinns delade meningar mellan majoriteten och\r\noppositionen. På en punkt är dock alla rörande\r\növerens. Det gäller avslag på motion N17, som jag\r\nm.fl. har undertecknat.</pre><pre>Den handlar om behovet av att decentralisera den\r\nnyinrättade fondens verksamhet. Så långt är alla\r\növerens, har jag förstått, att alla vill ha ett lokalt,\r\nregionalt ansvarstagande. Däremot går\r\nmeningarna isär om hur detta skall gå till.</pre><pre>Vi som skrev motionen utgick ifrån den situation\r\nsom råder i vår hemkommun Norrköping. Där\r\nfinns 5 000 arbetslösa, nästan 7 %. I den\r\nkommunen har dessutom staten ett betydande\r\nansvar för den negativa utvecklingen. Nu börjar\r\navvecklingen för flygflottiljen F13, vilket kommer\r\natt medföra att ytterligare 1 000 arbeten försvinner\r\nfrån kommunen och dess omland.</pre><pre>Det är inte så att jag här gråter över en sjuk moster.\r\nJag inser att alla i den här kammaren har sjuka\r\nmostrar man skulle kunna gråta över. Problemen är\r\nlikartade över hela landet. Vi har försökt att i den\r\nhär motionen i stället beskriva ett sätt att komma ur\r\ndessa problem, som skulle passa vår kommun och\r\nsom vi också tror skulle passa många andra.</pre><pre></pre><pre>Man kan egentligen se två intressanta utvecklingar\r\nsom delvis är motstridiga. När kommunerna\r\nförsöker lösa problemen och komma ur sina\r\nsvårigheter blickar de ut i Europa och ser dess\r\nbetydelse. Den andra utvecklingen, som är till\r\nsynes motstridig, är att man i allt större\r\nutsträckning funderar över hur man i det lokala\r\nsamhället kan finna nya sätt att utveckla\r\nverksamheten på och hur man skall göra för att bli\r\nmindre sårbar. Vidare frågar man sig hur man skall\r\nknyta närmare kontakt med varandra och utnyttja\r\nsina lokala resurser på ett effektivare sätt.</pre><pre>Inte minst mot bakgrund av flygflottiljens\r\navveckling har det förts resonemang av den här\r\ntypen. Det har fötts många spännande idéer. Bland\r\nde anställda har det fötts en rad idéer om nya\r\nverksamheter som man skulle vilja utveckla.\r\nProblemet är -- som alla har nämnt i den här\r\ndebatten -- att det saknas möjligheter att skaffa\r\nfram kapital under rimliga villkor för att man skall\r\nkunna förverkliga sina idéer.</pre><pre>I Norrköpings kommun har man tillsammans med\r\nsmåföretagarna utvecklat ett samarbete. Man har\r\nbildat en stiftelse, där kommunen står som ensam\r\nhuvudman, vars uppgift är att utveckla\r\nsmåföretagsamheten, underlätta kontakterna\r\nmellan små och stora företag samt hjälpa\r\nsmåföretag med rådgivning och kontakter med\r\nmyndigheter och andra. Vi såg en möjlighet att\r\nknyta fondens verksamhet -- som för övrigt bedrivs\r\ni ett mycket nära samarbete med ett\r\nuppfinnarcentrum, som är ett privat initiativ -- till\r\nden verksamhet som har utvecklats i Norrköping.</pre><pre>Jag är överens med näringsministern om att det är\r\noerhört viktigt att inte inbilla sig att det finns någon\r\nmodell eller mall som är tillämplig för hela landet.\r\nMan måste ta hänsyn till de förutsättningar och de\r\nvillkor som finns i varje region. Även om ett enigt\r\nutskott har avstyrkt just vår modell, ser jag ändå i\r\nutskottets skrivningar och i näringsministerns\r\nuttalanden en möjlighet att fortsätta en dialog om\r\natt utveckla det embryo till småföretagarcentrum i\r\nNorrköping till någonting som kan få stor betydelse\r\ni framtiden.</pre><pre>Med det anförda har jag argumenterat för motion\r\nN17. Samtidigt är jag medveten om den\r\nförkrossande majoritet som vi har emot oss. Därför\r\nkommer jag inte att yrka bifall till motionen, utan\r\nunder berört moment, mom. 8, kommer jag och\r\nmina medmotionärer avstå från att begära\r\nomröstning.</pre><pre>Anf. 67  LENNART FRIDÉN (m):</pre><pre>Fru talman! Jag vill inleda med att tacka\r\nnäringsministern för ett antal mycket goda\r\nklarlägganden. Det har i den här diskussionen kring\r\nden proposition som nu behandlas förekommit\r\nganska många frågetecken. En hel del av dem har\r\nnu blivit uträtade, vilket också den fortsatta\r\ndiskussionen tjänar på.</pre><pre>Det svenska näringslivet har alltför länge befunnit\r\nsig i en svart nedåtsluttande tunnel. Vi ser ännu inte\r\nljuset vid dess slut. Dess värre tycks inte heller\r\nnågon riktningsändring vara direkt förestående. I\r\ngår kunde vi höra att antalet anställda i den svenska\r\nverkstadsindustrin under 1992 har minskat med\r\n9 %, och att branschens samlade förluster under\r\ninnevarande år uppgår till 4,5 miljarder. Bara inom\r\ndenna sektor arbetar var femte anställd i ett\r\nförlustföretag.</pre><pre>En del av den utslagning som nu sker och har skett\r\när i och för sig naturliga inslag i en\r\nmarknadsekonomi. Skall ett träd växa och ge bästa\r\nskörd, så måste de dåliga grenarna kapas. Men det\r\nbehövs för utvecklingen både nyplantering och\r\nympning. Därvidlag är företagandet av samma\r\nkaraktär. Både för nystartande av företag och för\r\nförnyelse av redan befintliga finns nu ett oerhört\r\nstort kapitalbehov, samtidigt som detta är den\r\nkonjunkturmässigt bästa tiden att göra satsningar.</pre><pre>Nu skulle våra kreditinstitut verkligen kunna göra\r\nden stora insatsen för att utveckla främst den\r\nsvenska industrin. Och just då står den svenska\r\nkapitalmarknaden med bankerna i spetsen på\r\nsvajiga ben som efter en längre febersjukdom. I\r\nstället för att tänka som de gör i Gnosjö verkar det\r\nsom om man har specialiserat sig på dåliga\r\nfastighetsaffärer och förlagt resten av sin\r\nverksamhet och huvudkontoret till Ebberöd.</pre><pre>Mer än 60 % av den svenska industriproduktionen\r\nkommer från småföretag med ca 20--30 anställda,\r\noch det är också hos småföretagen som den stora\r\ntillväxtpotentialen finns. Företagen drivs oftast av\r\nföretagare av en speciell entreprenörtyp med\r\nägarglöd. De satsar på att klara sig själva och vill\r\ninte ha in andra ägare i bolagen, vare sig statliga\r\neller privata -- precis som näringsminisiterns\r\nfarmors far, som han nyss skildrade. Det finns\r\nfortfarande många företagare och entreprenörer av\r\ndenna karaktär.</pre><pre>Om dessa företag är unga, har ägarna trots nya och\r\noriginella produkter ofta vad som kallas 2K-\r\nproblemet, dvs. de saknar kunskaper om hur man\r\ndriver ett företag och de saknar kapital, och det\r\nberor ofta på att staten har krånglat till\r\nföretagsmiljön. Dessutom är de föremål för\r\növerbeskattning. Just genom att företagen från\r\nstarten har varit underkapitaliserade -- och med\r\nnuvarande konjunkturläge -- har många i dagsläget\r\nett akut behov av tillskott. Det är när dessa friska\r\nskott på företagsamhetens träd vissnar som den\r\nstörsta och oftast oreparabla skadan uppstår.</pre><pre>Sverige är fortfarande en av världens främsta\r\nidéexportörer, men samtidigt står vi långt ner på\r\nlistan över patentutvecklare. Visst blir man stolt\r\növer vårt lands förmågor, när man hittar svenska\r\nuppfinningar som produceras i Japan -- jag har själv\r\nsett det med egna ögon i år --, men varför\r\nproduceras de inte här? Exemplen på detta är\r\nmånga. Ett redovisades så sent som i måndags i\r\ntidningen Expressen.</pre><pre>Det viktigaste nu är att vårt bank- och kreditsystem\r\nbyggs upp igen, så att institut och banker\r\nstabiliseras och -- sist men inte minst -- skaffar sig\r\nden kompetens som behövs för att kunna ge\r\nkrediter till de företag som bäst kan utvecklas och\r\ndärmed även på sikt ger den bästa avkastningen. Vi\r\nbehöver bara åka till Tyskland för att se hur\r\nbankerna där bland sina medarbetare har högt\r\nutbildade tekniker, gärna med\r\nproduktionserfarenhet. De kan bedöma en\r\nuppfinning, en produktidé. Det är bl.a. därför som\r\nTyskland har lyckats så bra efter kriget. Visst är det\r\nriskfyllt att satsa på nyföretagande, men det är trots\r\nallt mera givande än att hålla sig med oerfarna\r\nfastighetsmäklare, och -- om än duktiga --\r\nvalutaskyfflare på arbitrageavdelningarna.</pre><pre>Fru talman! Det som nu föreslås i den aktuella\r\npropositionen, liksom tidigare i prop. 1992/93:41,\r\när -- för att travestera Churchill -- inte lösningen på\r\nriskkapitalförsörjningen för nyföretag, inte ens\r\nbörjan till slutet på problemen, men\r\nförhoppningsvis något som kan bli slutet på början\r\ntill en sådan utveckling. Det går att göra ytterligare\r\nförbättringar i förslaget. Utskottet har självt gjort\r\nsådana, bl.a. i den riktning som anges i motionen\r\nav Anders G Högmark och Jan Olof Franzén. Det\r\när viktigt att arbetet med dessa frågor kommer i\r\ngång snabbt, och det är främst därför som\r\nhemställan i utskottets betänkande bör bifallas.</pre><pre>Det är också viktigt att arbetet i de organ som nu\r\nföreslås få ansvaret för såväl nyföretagens som de\r\nnågot mera mogna företagens kapitalförsörjning\r\ninte drar upp rigida gränser mellan företag som\r\nligger i startgroparna och de företag som just har\r\ntagit sina första steg. Det kan inte heller vara\r\nmeningen att vara så försiktig som antyddes i ett\r\nnummer av Dagens industri tidigare i veckan från\r\nen av de ansvariga. De aktuella satsningarna måste\r\ni första hand vara för att kapitalet skall kunna\r\narbeta -- gärna med rivstart -- inte bara förvaltas.\r\nDärvidlag är det viktigt att man kan använda sig av\r\nde kanaler som finns nära högskolornas\r\nutvecklingscentra, såsom t.ex. Chalmers\r\ninnovation.</pre><pre>Det är också mycket viktigt, vilket till en del också\r\nframskymtar i betänkandet, att man under resans\r\ngång ser över utvecklingsfondernas roll. Det måste\r\ngöras utifrån hur de under den senaste tiden har\r\nlyckats, just i den roll som deras namn anger. En\r\ndel har varit mycket framgångsrika i\r\nutvecklingsarbetet, medan man helst skulle vilja\r\nglömma en del andra.</pre><pre>Med nu framtaget kapital, med en\r\nkompetenshöjning hos våra kreditinstitut och inte\r\nminst med en vilja att våga, kanske vi snart kan\r\nbörja att skymta ett -- om än svagt -- ljus i tunneln.\r\nDå kan vi också våga hävda att Sveriges framtid är\r\ndess småföretag. Men fru talman, det brådskar!</pre><pre>Anf. 68  BO G JENEVALL (nyd):</pre><pre>Fru talman! Det är trevligt att se att\r\nnäringsministern är här, inte bara under en del av\r\ndebatten utan faktiskt under hela. Jag tycker att\r\nhan skall skicka med ett budskap till sina kolleger\r\nom att vi gärna ser statsråden här litet mer frekvent.</pre><pre>Den senaste talaren talade om ljuset i tunneln. Det\r\när nästan symboliskt att ljuset skiner in så vackert i\r\nsalen när vi nu snart skall fatta detta mycket viktiga\r\nbeslut.</pre><pre>Det här är slutpunkten för den riskkapitalsatsning\r\nsom vi har arbetat med under ett tag -- en ganska\r\nkort period för att vara i politiska sammanhang. Vi\r\när glada över att tillsammans med regeringen kunna\r\ngenomföra denna mycket viktiga satsning.</pre><pre>Vi sade redan under den tidiga behandlingen och\r\nnär vi fattade det ursprungliga beslutet den 3 juni\r\natt 1992 års problem måste lösas 1992. Vi hade som\r\nönskemål att det skulle vara klart under 1992. Det\r\nhar vi ju faktiskt gemensamt kunnat åstadkomma,\r\neftersom vi kommer att klubba beslutet om en\r\nstund.</pre><pre>Riskkapitalsatsningen är kanske den allra\r\nviktigaste i sammanhanget. Med det menar jag att\r\ndet kommersiella kapitalet, dvs. t.ex. bankkapital\r\neller riskkapital i dess olika former, aldrig söker sig\r\ntill den här sektorn. Det finns tyvärr inget kapital\r\nför nystarter eller för projektverksamhet. Det\r\nmåste därför åligga staten att satsa på sådan\r\nverksamhet. Även om vi i andra avseenden har\r\nsynpunkter på det tycker vi att det i detta fall är\r\nriktigt och nödvändigt att staten gör det.</pre><pre>Det är bara staten som kan satsa på sådant som ger\r\npositiva samhällseffekter. Det är bara staten som\r\nkan ta hänsyn till alla samhällseffekter; det gör man\r\ninte inom den kommersiella sektorn.</pre><pre>Något väldigt viktigt med hela denna satsning, som\r\ninbegriper det befintliga NUTEK, den något\r\nomstrukturerade Industrifonden, riskkapitalet\r\nosv., är att åtgärderna utgör en kedja. Vi kanske\r\nt.o.m. skulle döpa det kommande\r\ninformationsprogrammet till Kedjan. Det handlar\r\nju om att upplysa folk om att vi nu äntligen har\r\nformat någonting som rimligen inte skall innehålla\r\nnågra fallgropar och stup. Det skall finnas\r\nmöjligheter från första idé till -- om det går riktigt\r\nbra -- en eventuell framtida börsintroduktion.</pre><pre>Egentligen tycker jag att det låter som om vi är\r\nganska eniga. Det är nyanser som har diskuterats i\r\nkammaren i dag. Det är t.o.m. så att det som\r\nuttrycks i reservationerna ligger väldigt nära\r\nskrivningen i betänkandet. Det är bra. Det vore\r\nkonstigt om det inte var så. Vi lever ju i en\r\ngemensam värld, och vi är väl alla i dag överens om\r\natt det bara är företagen som kan föra oss fram mot\r\nbättre tider.</pre><pre>Jag skulle vilja uppehålla mig litet vid frågan om\r\nIndustrifondens styrelse och dess betydelse särskilt\r\ni ett sådant här företag. Styrelsen är alltid viktig i\r\nalla företag. Jag hoppas att departementet, när man\r\nutfärdar föreskrifterna för Industrifondens\r\nförändring, inte bygger in låsningar för styrelsen.\r\nMan måste först och främst naturligtvis tillsätta en\r\nkompetent styrelse, men sedan också ge denna\r\nstyrelse det fulla styrelseansvaret så att den kan lösa\r\ndessa problem på bästa sätt.</pre><pre>Jag tror inte att vi här i kammaren är särskilt väl\r\nskickade att diskutera detaljer när det gäller hur\r\nden skall arbeta. Jag har all respekt för\r\ndepartementet, men jag tror inte att man heller där\r\nhar en sådan sakkunskap att man kan tränga in i alla\r\ndetaljer. I stället skall man där lägga ned arbete på\r\natt skapa en kompetent styrelse och låta den\r\nstyrelsen mot bakgrund av de fattade besluten\r\narbeta med frågorna på ett sådant sätt att vi får det\r\nbästa resultatet.</pre><pre>Det indikeras av namnet och även av betänkandet\r\natt en betydande del av insatserna gäller\r\nnyföretagande i form av detta nyföretagarlån. Det\r\när bra och nödvändigt. Det har prövats i Tyskland.\r\nDet kommer säkert att få sin marknad och fungera\r\nbra.</pre><pre>I fråga om detta har en sak gått litet snett, så till\r\nvida att detta skulle innebära att man samtidigt\r\ntillförde 1,2 miljarder till de 2,4 miljarderna. Min\r\nförhoppning och tro är att det också kommer att ske\r\nframöver, efter det att den utredning som har\r\nindikerats har slutfört sitt arbete.</pre><pre>Samtidigt vill jag säga att de 1,2 miljarderna\r\negentligen redan finns där. I detta sammanhang\r\ntalas det om ett intimt samarbete med\r\nutvecklingsfonderna. Det är rätt och riktigt. Och\r\ndär finns redan de 1,2 miljarder som man har talat\r\nom att tillföra denna omstrukturerade fond.\r\nEftersom pengarna redan finns där, är detta litet\r\ngrand en diskussion om påvens skägg. Jag tycker\r\npersonligen att det är mycket riktigt att centralisera\r\ndessa 1,2 miljarder. Skälet till detta har\r\nnäringsministern och andra varit inne på, nämligen\r\natt en del av de medel som i dag finns tillgängliga\r\ntyvärr står overksamma som insatta medel på\r\nbanker.</pre><pre>Jag vill påstå att alla utvecklingsfonderna faktiskt\r\nskulle tjäna på om detta kapital centraliserades.\r\nHur kan jag påstå det? Jo, då får egentligen alla\r\nfonder tillgång till ett mycket större kapital som de\r\nkan arbeta med när det gäller de större projekten.\r\nDet skall ju vara projektens bärighet som skall\r\navgöra om pengar skall satsas på dem. Jag tror\r\ndärför att en förnuftig utredning kommer att finna\r\nde rätta formerna och att en sådan säkert också\r\nkommer att överyga de eventuella tvivlarna om\r\nverksamhetens sammansättning för\r\nutvecklingsfonderna.</pre><pre>Jag skall säga något om filialer. Jag tillhör dem som\r\nanser att det med tanke på den tillväxt som nu\r\nkommer att ske i den nygamla fonden vore\r\nförnuftigt att några avdelningskontor bildades, i\r\nstället för att ytterligare människor samlas i den\r\ncentrala förvaltningen. Det finns tre--fyra platser i\r\nlandet som kan vara aktuella. Det rimmar ganska\r\nbra med min partibroders tankar, även om han vill\r\nlokalisera dem till någon utvecklingsfond, men det\r\när ju en fråga om var kontoret skall ligga. Jag tror\r\natt det vore bra för fonden att växa på det sättet.\r\nAnnars blir det i många avseenden kanske litet\r\nonödigt resande till huvudstaden, och det kanske\r\ninte alla är lika trakterade av.</pre><pre>Något som jag däremot i det närmaste saknar helt\r\noch hållet i betänkandet är uppfinnarna. Det enda\r\nsom jag har kunnat hitta är att man nämner att man\r\nhar haft möte med Uppfinnarföreningen. Jag antar\r\ndäremot att det är självklart att man kommer att ta\r\nhänsyn även till uppfinningar och liknande ting i\r\nverksamheten. Det tror jag säkert att fonden\r\nkommer att göra.</pre><pre>Det är viktigt att fonden har så att säga hela\r\nverktygslådan, och med andra ord kan använda de\r\nekonomiska verktyg som behövs i detta\r\nsammanhang.</pre><pre>Vi har talat mycket om utvecklingsfonderna, men\r\nvi har talat väldigt litet om Nyföretagarcentrum.\r\nDet finns en mycket enkel och bra organisation\r\nuppbyggd i landet av det -- det är uppbyggt på\r\nganska frivillig basis, eller åtminstone är det fråga\r\nom satsningar från företagens sida. Jag vill varmt\r\nrekommendera att man utnyttjar denna resurs lika\r\nväl som man utnyttjar utvecklingsfonderna. Det\r\nfinns ett femtiotal nyföretagarcentrum, och de kan\r\nbidra med många intressanta projekt.</pre><pre>Det finns även rådgivare hos\r\nuppfinnarföreningarna, vilka också är duktiga på\r\natt gallra ut de viktiga sakerna som de får ta del av.</pre><pre>Jag tycker att vi skall titta på möjligheter i stället för\r\nproblem. Vi har alltid en tendens att rada upp alla\r\nproblem. Låt oss börja med möjligheterna och\r\nsedan lösa problemen.</pre><pre>Beträffande namnet Industri- och\r\nnyföretagarfonden, tycker jag att det är litet\r\nonödigt med tillägget nyföretagarfonden. Det kan\r\nman nog få in på annat sätt. Detta namn blir så\r\ntungt. Den kommer därför kanske att även\r\nfortsättningsvis att kallas för Industrifonden.</pre><pre>Det har talats om projektkapitalfonder. Vi tycker\r\natt det är bra, och vi välkomnar ett kommande\r\nförslag.</pre><pre>Jag skall också säga något som ligger litet vid sidan\r\nav detta ämne, nämligen om egenföretagarnas\r\nskatteproblem. Det bör snarast lösas. Det är\r\nfaktiskt något av en skamfläck.</pre><pre>Med det anförda yrkar jag bifall till hemställan i\r\nutskottets betänkande.</pre><pre>Anf. 69  ANDERS G HÖGMARK (m):</pre><pre>Fru talman! Industriministern påminde i sitt\r\ninledningsanförande om att småföretagen har\r\nmånga vänner, åtminstone verbalt. Men det finns\r\nen del som inte kombinerar den verbala elegansen\r\nmed den praktiska handlingen.</pre><pre>För ett par veckor sedan besökte jag några företag\r\ni Markaryd. Utanför ett av bygdens industriella\r\nstoltheter, om man får säga så, ett av de verkligt\r\ngenuina familjeföretagen, pågick en avflyttning.\r\nMan gjorde den sista nedmonteringen av maskinell\r\nutrustning till Polen.</pre><pre>Felet med detta företag -- ett investmentbolag som\r\nhade krisat och kraschat i hägnet av\r\nfastighetsbranschens fallissemang -- och de\r\nföretagare som en gång drev det och gjorde det till\r\nett genuint välkonsoliderat företag, var att de\r\ngjorde företaget lönsamt och samlade på sig ett\r\nstort eget kapital. De hade, liksom de flesta andra\r\nmänniskor, med ålderns rätt försökt klara\r\ngenerationsskiftet. Men den typen av beskattning\r\nsom Socialdemokraterna under flera årtionden\r\nhade drivit, lyckades de inte klara det. De tvingades\r\natt sälja för att över huvud taget klara sin likviditet.</pre><pre>Det som en gång var ortens industriella storhet och\r\nsom gav över 150 man jobb försvann under några\r\når på grund av en totalt felaktig socialdemokratisk\r\npolitik när det gäller skatten på arbetande kapital,\r\nmöjligheten att föra över välkonsoliderade företag\r\ntill en ny generation. Jag tycker att det finns\r\nanledning att påminna om detta. Och detta är inte\r\ndet enda exemplet. Bara på denna ort fanns det\r\nfyra--fem företag som rönt samma öde. Och på ort\r\nefter ort i Sverige har hundratals och kanske\r\ntusentals företag rönt detta öde.</pre><pre>I dag kan man konstatera att det finns få saker, om\r\nens någon, som är viktigare än att se till att stoppa\r\nutslagningen av företag i Sverige. Det handlar inte\r\nom dåliga och misskötta företag -- sådana bör\r\nförsvinna -- utan om väl fungerande företag,\r\nföretag som borde ha en klar framtid, men som av\r\nolika skäl inte klarar framför allt det höga\r\nränteläget.</pre><pre>En bra och fungerande riskkapitalmarknad är en\r\nsådan åtgärd, som vi nu resonerar om och som\r\nframför allt behandlas i näringsutskottets\r\nbetänkande.</pre><pre>Med anledning av den proposition som regeringen\r\nhar lagt fram, har jag väckt en motion där jag tar\r\nupp två frågor. Den ena gäller vilken målgrupp,\r\nvilka företag, som skall omfattas av denna\r\nkapitalförsörjning. Den andra gäller hanteringen\r\nav krediterna.</pre><pre>På den första punkten är det mycket glädjande att\r\nkunna konstatera att man har tagit intryck både av\r\nmin motion och av andras motioner samt att\r\nmålgruppen vidgas. Jag tror att det är viktigt i en\r\ntid som denna, då vi behöver dra nytta av alla goda\r\nkrafter, att även dra nytta av de hjul som redan\r\nrullar. Det måste väl vara lättare att få fart på redan\r\nrullande hjul än på sådana som inte är uppfunna.\r\nPå den här punkten är jag alltså tillfredsställd.</pre><pre>Den andra biten, kredithanteringsprocessen, ser\r\njag uppdelad på några olika avsnitt. Först handlar\r\ndet om att identifiera affärsidéer och entreprenörer,\r\nom att göra en bedömning av projekten och\r\nentreprenörerna och om att ta fram ett\r\nbeslutsunderlag och fatta beslut. Självfallet gäller\r\ndet sedan att också följa upp projektet och,\r\nförhoppningsvis, att leda det till framgång.</pre><pre>Jag tror att erfarenheten mycket entydigt talar för\r\natt om affärsidéer och, inte minst, blivande\r\nentreprenörer, skall bedömas, måste det ske i en\r\nnära och tät dialog mellan bedömare och dem som\r\nskall bli bedömda. Det gäller projekt och, framför\r\nallt, personer. Ett aldrig så gott projekt blir inte\r\nnågonsin en framgång om det inte finns en genuin\r\nentreprenör som verkligen har förutsättningar att\r\nföra projektet vidare.</pre><pre>Jag har något reagerat på att man i propositionen\r\nuttrycker en så stor tilltro till den centrala nivån.\r\nMen både i diskussionen här i dag och i utskottets\r\nskrivning tar man -- såväl vid beredningen av den\r\nhär typen av ansökningar som vid uppföljningen av\r\ndessa -- sikte på att utnyttja befintliga lokala och\r\nregionala strukturer. Duktiga utvecklingsfonder\r\nkan vara en aktör. Andra utvecklingsfonder, som\r\nmåhända är mindre duktiga, får fundera över vad\r\nde skall syssla med i framtiden. Kanske kan de bli\r\nnågot duktigare och komma med i det här systemet.</pre><pre>Fru talman! Jag har uppfattat utskottets skrivning\r\nså, att man i diskussionerna har tagit intryck av\r\ndetta och att man försöker att få en så\r\ndecentraliserad handläggning som möjligt, även om\r\ndet måste finnas -- det är jag medveten om -- ett\r\nantal centrala kriterier när det gäller bedömningen.\r\nJu mer man decentraliserar, desto enhetligare\r\nkriterier behövs det för att det skall bli en\r\nnågorlunda vettig handläggning.</pre><pre>Riskkapitalförsörjningen är en del av arbetet med\r\natt restaurera Industrisverige. Tidigare har bl.a.\r\nindustriministern tagit upp andra områden. Men\r\ndet är också viktigt att få fram nya idéer. Det är ju\r\nnya idéer, uppfinningar och innovationer som måste\r\ntill. Utan dessa är det ganska meningslöst att ha ett\r\nriskvilligt kapital. Sedan finns det en ömsesidig\r\npåverkan i det sammanhanget.</pre><pre>Jag måste säga att det på något sätt totalt sett måste\r\nskapas ett mera uppfinnar- och innovationsvänligt\r\nklimat i vårt land. En del åtgärder har vidtagits, och\r\nen del beslut har fattats. Men jag tror att det\r\nbehöver uttalas ännu tydligare att innovatören och\r\nuppfinnaren skall känna sig uppskattad för sitt\r\narbete. De här människorna, som ibland i positiv\r\nbemärkelse är något udda, särlingar -- annars hade\r\nde kanske inte varit uppfinnare -- skall sättas i fokus\r\npå ett annat sätt än som hittills varit fallet. De skall\r\nkänna sig som något av hedersgäster. De skall\r\nkänna att strålkastaren ibland riktas på dem och att\r\ndet är många som vill träffa dem och ta del av deras\r\nsynpunkter.</pre><pre>Men det är inte alltid så, att uppfinnarna och\r\ninnovatörerna skall föra projekt vidare. Det finns\r\nmycket som talar för att det gäller att hitta andra\r\nlämpliga entreprenörer. Det är alltså viktigt att\r\nuppfinnarna och innovatörerna känner att\r\nsamhället totalt sett, både den offentliga delen och\r\nsamhället i övrigt, bryr sig om och inser vikten av\r\ndetta.</pre><pre>Jag tror att det finns en hel del ytterligare att göra\r\npå den kanten. Jag riktar både en vädjan och en\r\nuppmaning till industriministern att framöver\r\nverkligen litet mera sätta de här funktionerna och\r\nde här människorna -- det handlar ändå om\r\nmänniskor av kött och blod -- i centrum. Det gäller\r\natt på olika sätt ge dem materiella förutsättningar\r\natt verka och agera, och framför allt gäller det att\r\nlyfta fram dem i förgrunden för det här arbetet.</pre><pre>Svensk industrihistoria är fylld av enastående\r\ninnovationer och uppfinningar. Tusentals sådana\r\nhar skett i det tysta. Det är viktigt att det här\r\narbetet lyfts fram i förgrunden.</pre><pre>Jag hoppas att de år som återstår av 90-talet gör\r\ndetta decennium till något av uppfinnarnas,\r\ninnovatörernas och industrialisternas årtionde och\r\natt vi har möjligheter att med kraftansträngningar\r\nrestaurera Industrisverige. Utan industriarbetet lär\r\nvälfärden inte kunna tryggas.</pre><pre>Fru talman! Med tillfredsställelsen över att\r\nmålgruppen har vidgats när det gäller den här typen\r\nav kapital och över att jag kan utläsa en vilja att i\r\ndet här systemet dra nytta av lokala och regionala\r\nkompetenser för att snabba upp projekten och\r\nkredithanteringen yrkar jag bifall till utskottets\r\nhemställan.</pre><pre>Anf. 70  LENNART BRUNANDER (c):</pre><pre>Fru talman! Jag skall säga några ord om SIFU. Det\r\nhar ju litet spritt talats om SIFU tidigare i dag.</pre><pre>Vi i riksdagen som representerar Sjuhäradsbygden\r\nföreslår i en motion att SIFU inte skall bolagiseras.\r\nI stället skall staten kvarstå som huvudman för den\r\nhär stiftelsen under fem år framåt för att vi på det\r\nsättet skall kunna hitta de rätta formerna för en\r\növerföring i privat ägo. Det kan gälla de anställda,\r\nSIFU:s ledning eller andra lokala intressen som\r\nstartar en privat stiftelse eller ett bolag som så\r\nsmåningom tar över det hela.</pre><pre>Motionen har avstyrkts. Men varken\r\nmajoritetsskrivningen eller reservationen är helt\r\ntillfredsställande. Av båda skrivningarna framgår\r\natt man är fixerad vid bolagsformen. Det sägs att\r\nregeringens och oppositionens överläggningar och\r\növerenskommelser skall vara vägledande vid en\r\nprivatisering. Men jag tycker nog att reservationen\r\nutgör en bättre garanti för att våra idéer förverkligas\r\nän vad majoritetens skrivning gör.</pre><pre>Litet tidigare i diskussionen här sade\r\nnäringsministern att bekymret med SIFU är att\r\nman har fått statligt bidrag. Förvisso har man fått\r\ndet. Näringsministern sade också att det här\r\nsnedvrider konkurrensen. Men då är det viktigt att\r\npåminna om vad det statliga stödet har varit avsett\r\nför. Det har nämligen varit avsett för att ge kurser\r\noch möjligheter till utveckling i frågor som rör\r\nsmåföretag och mindre företag i ganska små\r\ngrupper som inte har varit kommersiellt intressanta\r\noch som annars inte skulle ha fått möjligheter till\r\nvidareutveckling. Anledningen har alltså inte varit\r\natt göra kurser billigare som är kommersiellt\r\ngångbara.</pre><pre>Nu har ju det statliga stödet stegvis tagits bort. I och\r\nmed den här propositionen försvinner de sista\r\npengarna. Det har Näringsdepartementet och\r\nSIFU varit överens om i samband med\r\nbehandlingen av den här frågan. Kurser som har\r\nvarit tärande på verksamheten och som inte burit\r\nsina egna kostnader har tagits bort. Därmed skulle\r\nman kunna klara denna verksamhet också i\r\nframtiden, utan statligt stöd.</pre><pre>Detta är naturligtvis en nackdel, men inte i första\r\nhand för SIFU utan för de företagsgrupper och\r\nföretag som genom att det blir på nämnda sätt inte\r\nhittar någon möjlighet till utbildning. Men den\r\nkonsekvensen får vi naturligtvis acceptera. Kanske\r\ngår det att lösa detta på något annat sätt -- vad vet\r\njag? Måhända uppstår det så småningom\r\nmöjligheter här.</pre><pre>För närvarande skulle det alltså inte kosta staten,\r\nsamhället, någonting att stå kvar som huvudman\r\nför den här stiftelsen. Så tycker jag att det kunde\r\nvara.</pre><pre>Jag tycker alltså att reservationen är en bättre\r\ngaranti för att SIFU:s verksamhet i Borås får vara\r\nkvar. Man har ju byggt upp en ganska omfattande\r\nkompetens. Verksamheten har ganska stor\r\nbetydelse för småföretagsamheten både regionalt\r\noch i hela Sverige, eftersom man har kurser för hela\r\nSverige.</pre><pre>Vid en eventuell omröstning kommer jag att stödja\r\nreservation 7 i detta betänkande, vilken jag alltså\r\nyrkar bifall till. I övrigt yrkar jag bifall till utskottets\r\nhemställan i betänkandet i dess helhet.</pre><pre>Anf. 71  Näringsminister PER WESTERBERG\r\n(m):</pre><pre>Fru talman! Helt kort ett klarläggande om SIFU.\r\nMeningen är att man skall jobba på normala villkor.\r\nDen typ av subventionerad utbildning som varit\r\nmöjlig kommer att ges även framdeles. Men det får\r\nske via upphandling från exempelvis\r\nutvecklingsfonderna och av det institut eller den\r\norganisation som kan ge den bästa utbildningen i\r\nförhållande till priset.</pre><pre>Som Lennart Brunander säger skall man inom\r\nSIFU klara sig på egna meriter. Erfarenheten är\r\nden att det ofta är väldigt viktigt att betona att\r\npersonalen är en betydelsefull intressent i det bolag\r\nsom skall driva verksamheten. Det är ju personalen\r\nsom utgör kompetensen och i praktiken kapitalet i\r\nbolaget.</pre><pre>Vi försöker hitta den bästa miljön för SIFU -- en\r\nmiljö där det är möjligt att ta till vara de resurser\r\nsom finns och som därmed tillåter att det kan\r\nbevaras som skall bevaras.</pre><pre>Anf. 72  LENNART BRUNANDER (c)\r\nreplik:</pre><pre>Fru talman! Det är bra att man försöker göra det.\r\nJag tror att det tar litet tid att hitta den bästa formen\r\nför ett övertagande från de anställdas, ledningens\r\neller andras sida för att på det sättet privatisera\r\nverksamheten.</pre><pre>Dagens konjunktur är inte den enklaste när det\r\ngäller att starta en ny verksamhet. Därför blir det\r\nså bekymmersamt att göra detta just nu. Jag tror att\r\nman behöver få en viss tid på sig. Således är vårt\r\nförslag fördelaktigt när det gäller möjligheterna att\r\nhitta den bästa lösningen.</pre><pre>Anf. 73  ROLAND LÉBEN (kds):</pre><pre>Fru talman! Jag börjar med att yrka bifall till\r\nutskottets hemställan. Vidare instämmer jag i det\r\npositiva som sagts om näringsministerns inlägg och\r\nförtydliganden i den här viktiga frågan.</pre><pre>Vi i Kds ser mycket positivt på den fokusering på\r\nmindre företagare som sker.</pre><pre>Så helt kort några kommentarer till betänkandet i\r\ntre avseenden:</pre><pre>För det första gäller det betoningen på de små\r\nföretagen.</pre><pre>För det andra gäller det den nedre gränsen för\r\nnyföretagarlån.</pre><pre>För det tredje gäller det utredandet av\r\nutvecklingsfonderna.</pre><pre>Undantaget för lån till större företag kan anses\r\nberättigat. Men det är bra att det är fastslaget att\r\ndetta skall vara just ett undantag. Det är en\r\nnödvändig skrivning -- detta för att inte själva idén\r\nmed propositionen skall gå förlorad. Det som sägs\r\nligger helt i linje med de behov som finns i dag.</pre><pre>Det är mycket viktigt att detta huvudsakliga syfte\r\ninte tappas bort. Skrivningen andas en tilltro till vad\r\nsom kan kallas en slumrande potential som i dag\r\nbehöver en katalysator. Det gäller innovativa, små\r\noch medelstora företag med tillväxtmöjligheter\r\nsamt befintliga företag i det skiktet.</pre><pre>Det finns kds- och centermotioner från enskilda\r\nledamöter som berör ett nog så viktigt område, där\r\nlobbyverksamheten inte drivs med samma tyngd\r\noch kraft som när det gäller de stora intressenternas\r\nlobbyverksamhet. Jag avser då de kvinnliga\r\nsmåföretagarna och deras röst, men också många\r\nandra småföretagares. Det finns en likhet med\r\nljudet från den som ropar i öknen.</pre><pre>Jag förstår huvudintentionen med den nedre\r\nbeloppsgränsen. Men jag välkomnar ändå\r\nskrivningen, som medger behovet av flexibilitet.\r\nUtskottet förutsätter att regeringen beaktar\r\nbehovet av den här flexibiliteten även i fråga om\r\nden nedre gränsen. Det är mycket bra. Det är\r\nviktigt -- inte minst i dag, då det gäller att\r\nuppmuntra arbetslösa att försöka starta eget. Det\r\när inte alla som har ett tillräckligt stort kapital, och\r\ndet är inte alla som kan eller vill satsa storvulet och\r\ngå in med ett stort kapital.</pre><pre>Beträffande utredandet av utvecklingsfonderna vill\r\njag säga att det är ett initiativ som inte skall avvisas.\r\nViktigt i det sammanhanget är det positiva\r\navstampet, viljan att ta till vara det som är bra och\r\npositivt. Det bör finnas möjligheter att ta till vara\r\noch att även bygga vidare på det positiva i\r\nutvecklingsfondernas verksamhet i vissa regioner.\r\nMan kan inte endast se till de fonder som inte är\r\nfullt så lysande verksamheter som man skulle önska\r\natt de var.</pre><pre>Med detta nöjer jag mig alltså med att yrka bifall\r\ntill utskottets hemställan.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande socialförsäkringsutskottets\r\nbetänkanden 1992/93:SfU5, SfU6 och SfU8,\r\nkonstitutionsutskottets betänkande 1992/93:KU16\r\nsamt näringsutskottets betänkanden 1992/93:NU17\r\noch NU19.</pre><pre>Socialförsäkringsutskottets betänkande SfU5</pre><pre>Utskottets hemställan bifölls.</pre><pre>Socialförsäkringsutskottets betänkande SfU6</pre><pre>Mom. 9 (sjukhusvårdsavgift för förtids- och\r\nålderspensionärer)</pre><pre>Utskottets hemställan bifölls med 148 röster mot\r\n159 för reservation 1 av Gullan Lindblad m.fl. 2\r\nledamöter avstod från att rösta.</pre><pre>Mom. 13 (barntandvård)</pre><pre>Utskottets hemställan med godkännande av\r\nutskottets motivering bifölls med 184 röster mot\r\n123 för utskottets hemställan med godkännande av\r\nmotiveringen i reservation 2 av Doris Håvik m.fl.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU8</pre><pre>Mom. 1 (ändring av arbetsskadebegreppet)</pre><pre>Avslag på propositionen</pre><pre>Utskottets hemställan bifölls med 172 röster mot\r\n139 för reservation 1 av Doris Håvik m.fl. i\r\nmotsvarande del.</pre><pre>Utskottets hemställan i övrigt vid mom. 1</pre><pre>Utskottets hemställan bifölls med 173 röster mot\r\n139 för reservation 2 av Doris Håvik m.fl. i\r\nmotsvarande del.</pre><pre>Mom. 10 (differentiering av arbetsgivaravgifter)</pre><pre>Utskottets hemställan med godkännande av\r\nutskottes motivering bifölls med 173 röster mot 125\r\nför utskottets hemställan med godkännande av\r\nmotiveringen i reservation 3 av Doris Håvik m.fl.\r\n10 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU16</pre><pre>Mom. 2 (ändringar i riksdagsordningens\r\nhuvudbestämmelser)</pre><pre>Av utskottsbetänkandet framgick att ändringarna\r\nönskades genomförda genom ett beslut. Härför\r\nkrävdes att minst tre fjärdedelar av de röstande och\r\nmer än hälften av riksdagens ledamöter förenade\r\nsig om beslutet.</pre><pre>Utskottets hemställan bifölls med 311 röster mot 1\r\nför avslag, vilket innebar att utskottets hemställan\r\nhade bifallits av minst tre fjärdedelar av de röstande\r\noch mer än hälften av riksdagens ledamöter.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU17</pre><pre>Återförvisningsyrkandet</pre><pre>Det av Sten Söderberg under överläggningen\r\nframställda yrkandet om återförvisning av ärendet\r\ntill utskottet för ytterligare beredning avslogs\r\ngenom uppresning.</pre><pre>Mom. 1 (inriktningen av konkurrenspolitiken)</pre><pre>Utskottes hemställan med godkännande av\r\nutskottes motivering bifölls med 184 röster mot 126\r\nför utskottets hemställan med godkännande av\r\nmotiveringen i reservation 1 av Birgitta Johansson\r\nm.fl.</pre><pre>Mom. 11 (beloppsgräns vid prövning av\r\nföretagsförvärv)</pre><pre>Utskottets hemställan bifölls med 269 röster mot 35\r\nför reservation 2 av Bengt Dalström.</pre><pre>Mom. 12 (uppbrytande av befintliga\r\nföretagskoncentrationer)</pre><pre>Utskottets hemställan bifölls med 273 röster mot 33\r\nför reservation 3 av Bengt Dalström. 1 ledamot\r\navstod från att rösta.</pre><pre></pre><pre>Mom. 17 (koncentrationen i massmediebranschen)</pre><pre>Utskottets hemställan bifölls med 289 röster mot 20\r\nför motion N9 av Ian Wachtmeister och Harriet\r\nColliander i motsvarande del.</pre><pre>Mom. 19 (SA/VA-systemet)</pre><pre>Utskottets hemställan bifölls med 291 röster mot 20\r\nför reservation 6 av Bengt Dalström.</pre><pre>Mom. 20 (konkurrensen i byggsektorn)</pre><pre>Utskottets hemställan bifölls med 277 röster mot 20\r\nför motion N272 av Ian Wachtmeister m.fl. i\r\nmotsvarande del. 11 ledamöter avstod från att\r\nrösta.</pre><pre>Mom. 21 (stöd till nöjesparker m.m.)</pre><pre>Utskottets hemställan bifölls med 291 röster mot 19\r\nför motion N285 av Bert Karlsson.</pre><pre>Mom. 22 (Marknadsdomstolens sammansättning)</pre><pre>Utskottets hemställan bifölls med 185 röster mot\r\n125 för reservation 7 av Birgitta Johansson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU19</pre><pre>Mom. 1 (behovet av riskkapital)</pre><pre>Utskottets hemställan bifölls med 173 röster mot\r\n136 för reservation 1 av Birgitta Johansson m.fl.</pre><pre>Mom. 2 (avslag på regeringens förslag om\r\nIndustrifonden)</pre><pre>Utskottets hemställan bifölls med 298 röster mot 13\r\nför meningsyttringen av Rolf L Nilson i\r\nmotsvarande del.</pre><pre>Mom. 8 (Industri- och nyföretagarfondens\r\norganisation)</pre><pre>Utskottets hemställan bifölls med 172 röster mot\r\n133 för reservation 5 av Birgitta Johansson m.fl. 4\r\nledamöter avstod från att rösta.</pre><pre>Mom. 11 (SIFU)</pre><pre>Utskottets hemställan -- som ställdes mot\r\nreservation 7 av Birgitta Johansson m.fl. -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av talmannen medgav kammaren att de\r\npå föredragningslistan närmast upptagna ärendena,\r\nskatteutskottets betänkanden SkU11, SkU13,\r\nSkU14, SkU15 och SkU16, fick avgöras i ett\r\nsammanhang sedan debatten i dessa ärenden\r\navslutats.</pre><pre>10 §  Ytterligare förenklingar i\r\ndeklarationsförfarandet</pre><pre>Föredrogs</pre><pre>skatteutskottets betänkande</pre><pre>1992/93:SkU11 Ytterligare förenklingar i\r\ndeklarationsförfarandet (prop. 1992/93:86).</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 74  MARTIN NILSSON (s):</pre><pre>Fru talman! Den proposition som regeringen nu har\r\nlagt fram om ytterligare förenklingar i\r\ndeklarationsförfarandet är något som vi\r\nsocialdemokrater i grund och botten ser som ett\r\nsteg i rätt riktning.</pre><pre>Vi anser att detta förslag, som innebär att\r\nskattemyndigheterna skickar ut förtryckta\r\ndeklarationsblanketter med diverse uppgifter, är\r\nett bra förslag. De ytterligare förenklingarna av\r\nsjälvdeklarationen är en naturlig följd av de\r\ntidigare förenklingar som har skett. De har blivit\r\nmycket populära bland allmänheten. Det märks\r\nbl.a. av den mängd deklaranter som använder den\r\nförenklade självdeklarationen. Det är förvisso en\r\ndeklaration som den breda allmänheten\r\nuppskattar.</pre><pre>Därför ter sig den argumentation som exempelvis\r\nNy demokrati här för om integritetsfaror som litet\r\nabsurd. Det skulle alltså vara en fara för\r\nintegriteten när skattemyndigheterna får möjlighet\r\natt något lättare använda de uppgifter de redan i\r\ndag har tillgång till, något som medborgarna av allt\r\natt döma uppskattar. Det är logik à la resterna av\r\nNy demokrati.</pre><pre>Det förslag från Riksskatteverket som ligger till\r\ngrund för regeringens proposition gick ett steg\r\nlängre. Man förespråkade bl.a. ett system där de nu\r\nframlagda förslagen ingår, men också att\r\ndeklaranten, om han eller hon var tillfreds med de\r\nuppgifter som var förtryckta, inte behövde sända\r\ntillbaka deklarationen för att den skulle bli\r\ngodkänd. Utebliven deklaration skulle alltså vara\r\nliktydigt med godkännande av uppgifterna på de\r\nutskickade blanketterna.</pre><pre>Detta har regeringen valt att inte föreslå.\r\nDärigenom kommer skattemyndigheterna att få\r\nganska kraftigt ökade administrativa\r\narbetsuppgifter -- föreläggande, datumstämpling,\r\nskönstaxering och påförande av förseningsavgifter,\r\nför att nämna några exempel. Det kan tyckas att\r\ndetta är små saker som innebär litet arbete och\r\nganska små kostnader. Om man betänker att det\r\nenligt skattemyndigheternas beräkningar faktiskt\r\nrör sig om fyra miljoner blanketter blir det en viss\r\nkostnad och ett visst arbete som påförs\r\nskattemyndigheterna.</pre><pre>Således innebär förslaget, oavsett om man\r\nkompenserar för dessa kostnader eller inte, att\r\nresurser nu tas från allt det andra viktiga arbete som\r\ni dag åvilar skattemyndigheterna. Dessutom\r\ninnebär regeringsförslaget att utskicket av\r\nskattsedel förskjuts minst två månader framåt i\r\ntiden, något som definitivt inte gynnar den enskilde\r\nskattebetalaren.</pre><pre>Man har från majoriteten sagt att ett borttagande\r\nav plikten att underteckna skulle kunna innebära\r\nett minskat ansvarstagande. Det kan naturligtvis te\r\nsig som ett problem. Vi är också medvetna om det,\r\noch därför accepterar vi förslaget på grund av det\r\nlångt framskridna arbetet. Men vi kräver också att\r\nman på litet längre sikt skall göra en uppföljning\r\noch ha som målsättning att vidareutveckla och\r\nytterligare förändra deklarationsförfarandet. Det\r\nsäger majoriteten nej till.</pre><pre>Man bör i detta sammanhang självfallet också\r\nfundera över på vilket sätt det aktiva\r\nansvarstagandet gynnas av ett ytterligare\r\nförenklingsarbete. I grund och botten är det\r\nnaturligtvis så, att om man vill ha så stort\r\nansvarstagande som möjligt, och tror att det enbart\r\nkan uppnås genom ett aktivt handlande, skall man\r\ngivetvis inte alls förenkla\r\nsjälvdeklarationsförfarandet, eftersom detta skulle\r\ninnbära ett mindre aktivt handlande.</pre><pre>För egen del är jag ganska tveksam till huruvida en\r\nnamnunderskrift innebär ett aktivt handlande och\r\nett aktivt ansvarstagande. I det förslag som vi anser\r\nvara det riktiga, och som man närmare bör utreda,\r\ndrivs linjen att även en icke-handling får\r\nkonsekvenser, precis som det är ute i vårt samhälle\r\ni övrigt. Det är inget felaktigt i att hävda den linjen.\r\nDet är heller inte helt otänkbart att det faktiskt\r\nleder till att man tar ett ökat ansvar för de uppgifter\r\nsom finns.</pre><pre>Vi har också i ett särskilt yttrande noterat att\r\nförslaget kommer att leda till ökade kostnader. Vi\r\nhar poängterat att man i utskottet klart borde\r\nuttalat att det krävs kompensation till\r\nskattemyndigheterna. Utskottets ovillighet har\r\ngjort att vi känner oss litet osäkra på var man\r\negentligen står. Det har inte direkt stillat vår oro.</pre><pre>Med anledning av det anförda yrkar jag bifall till\r\nreservation nr 2, som har avgetts av Lars Hedfors\r\nm.fl.</pre><pre>Anf. 75  PETER KLING (nyd):</pre><pre>Fru talman! Jag skall nu deklarera vad Ny\r\ndemokrati tycker om det nya\r\ndeklarationsförfarande som föreslås i betänkande\r\nSkU11. Härmed deklarerar jag att det förslag som\r\nföreslås i propositionen i allra högsta grad kränker\r\nden enskildes personliga frihet och integritet.\r\nVisserligen är det bättre än det förslag som RSV\r\nlade fram om att ansvaret för en deklaration helt\r\noch hållet skulle ligga på deklaranten utan att han\r\neller hon fått bekräfta riktigheten i deklarationen.</pre><pre>Vi i Ny demokrati anser att den skattskyldige innan\r\nskattemyndigheterna har börjat samla in\r\nkontrolluppgifter skall ges tillfälle till att godkänna\r\ndetta insamlande av uppgifter. Vi anser också att\r\ndet ur rättsäkerhetssynpunkt är orimligt att en\r\ndeklarant skall kunna fällas för brott enligt\r\nskattebrottslagen och påföras skattetillägg om han\r\neller hon inte ändrar uppgifter på en förtryckt\r\ndeklarationsblankett, vilka senare kan visa sig vara\r\nfelaktiga, före återsändandet.</pre><pre>Jag yrkar därför, fru talman, bifall till\r\nreservationerna 1 och 3.</pre><pre>Anf. 76  LARS BÄCKSTRÖM (v):</pre><pre>Fru talman! Det handlar nu om att förenkla\r\ndeklarationsförfarandet. Det enkla är ju vackert,\r\noch man bör därför anse att propositionen i den\r\nmeningen är vacker. Det är den. Det är bra med\r\nförenklingar. Det är också roligt att kunna dela\r\nföredragande statsråds mening vid något tillfälle,\r\näven om det är en moderat skatteminister.</pre><pre>Jag delar regeringens bedömning vad gäller\r\nunderskriften. Föredragande statsråd säger att ett\r\nsådant system, dvs, att man är skyldig att skriva\r\nunder, ökar den skattskyldiges förståelse för att han\r\neller hon är ansvarig för de förtryckta uppgifterna.\r\nDet motverkar ett slentrianmässigt godtagande av\r\ndem, vilket skall öka rättsäkerheten. Jag delar helt\r\noch hållet dessa omdömen.</pre><pre>Vi förde i går en debatt i vilken jag sade att man bör\r\nta del av vad remissinstanserna säger. Jag\r\nkonstaterar att remissinstanserna här är överens\r\nmed statsrådet, och jag är överens med statsrådet\r\noch remissinstanserna. Vi står på fast grund i denna\r\nfråga.</pre><pre>Detta gör att vi i Vänsterpartiet inte ställer oss\r\nbakom reservation 2 gällande moment 2, där\r\nSocialdemokraterna vill gå efter den danska\r\nmodellen. Jag tror att det är mycket viktigt att man\r\nslår fast principen att deklaranten, den\r\nskattskyldige, har rätt till dess motsatsen är\r\nbevisad. Den skattskyldige skall aldrig behöva visa\r\natt skattemyndigheterna har fel. Det är en viktig\r\nrättsäkerhetsprincip.</pre><pre>Den allmänna självdeklaration som deklaranten\r\nsjälv upprättar är naturligtvis egentligen den\r\nabsolut bästa formen. Denna mellanform, där man\r\nförenklar genom förtryckta uppgifter, är så långt\r\njag tror att man kan gå i en rimlig förenkling. Men\r\natt säga att myndigheten har rätt -- och\r\nmyndigheten har upprättat en deklaration -- till\r\ndess att den skattskyldige så att säga går in aktivt,\r\när inte ett rimligt förhållande. Den skattskyldige\r\nmåste göra en aktiv insats på eget ansvar.</pre><pre>Detta är viktigt att klargöra inför den debatt vi\r\nsenare skall föra om rättsäkerheten och den s.k.\r\ngeneralklausulen om skatteflykt. Vi kommer att\r\nåterkomma till den frågan.</pre><pre>Vad gäller Vänsterpartiets meningsyttring rörande\r\nmoment 4 ställer vi oss bakom denna, men vi avser\r\ninte att driva den till votering här i kammaren för\r\natt förenkla voteringsordningen. Men jag vill ändå\r\nta några sekunder eller kanske minuter till att med\r\nnågra ord kommentera denna fråga. Det vi vinner\r\npå gungorna skall vi förlora på karusellen.</pre><pre>Det är viktigt att säga några ord om\r\nanslagsnivåerna. De är viktiga för att vi skall kunna\r\nkontrollera skattebrott, överdriven skatteplanering\r\noch skatteundandragande. Det är viktigt att\r\nsamhället får in de medel som är avsedda för detta.\r\nDet är också viktigt för den som vill minska\r\nskatteuttaget och skattetrycket. Det vill ju\r\nModeraterna. Det är viktigt att se till att det finns\r\ngoda resurser att få in rätt skatt på rätt sätt. Dålig\r\nkontroll betyder höjda skatter för andra.</pre><pre>Fru talman! Låt mig säga några ord till kammarens\r\nledamöter. När ni funderar kring dessa frågor och\r\nnär ni får föredragningar i partigrupperna i januari\r\nom budgeten är det viktigt att se över\r\nskatteförvaltningens anslag. Både\r\nregeringspartierna och oppositionen kan påverka\r\nbudgeten. Jag kan rekommendera alla ledamöter i\r\nkammaren att kontakta sina partiföreträdare i\r\nlänsskattemyndighetens styrelse. Då får ni se hur\r\ntunna de linjerna är, som är avsatta till\r\nskattekontrollen. Om allmänheten visste hur tunna\r\nde linjerna är skulle skattemoralen i det här landet\r\nsjunka väsentligt. Det vore allvarligt.</pre><pre>Vi skall också tänka på att tillräckliga resurser inte\r\nbara handlar om att dra in pengar till det allmänna.\r\nDet handlar också om att se till att de skattskyldiga\r\nsom betalar för mycket får tillbaka vad de skall ha.\r\nUppemot var tredje rättelse handlar om att den\r\nskattskyldige får tillbaka pengar.</pre><pre>Därför borde vi egentligen driva den här frågan till\r\nvotering i dag, men det är viktigare att ta\r\nvoteringarna och den verkliga striden kring\r\nanslagsposterna när de kommer upp i vårens\r\nbudgetbehandling. Därför ställer vi oss bara bakom\r\nvår meningsyttring och driver den inte till votering\r\ni dag. Men vi kommer att komma igen och\r\naktualisera denna fråga.</pre><pre>Anf. 77  MARTIN NILSSON (s) replik:</pre><pre>Fru talman! Det är viktigt att komma ihåg, Lars\r\nBäckström, att den modell som vi diskuterar i vår\r\nreservation, dvs. den danska modellen, inte på\r\nnågot sätt har remissbehandlats. Därför blir det\r\nlitet felaktigt när man försöker måla ut vår\r\nreservation som oriktig på grund av att\r\nremissinstanserna säger nej till den. Det är\r\nRiksskatteverkets modell som har varit ute på\r\nremiss, och som herr Bäckström säkert känner till,\r\nföreligger det en viss skillnad däremellan.</pre><pre>När det gäller det passiva handlandet kontra det\r\naktiva handlandet, kan man ifrågasätta på vad\r\ngrund en simpel namnunderskrift, vilket det\r\nfaktiskt handlar om i det här fallet, skapar ett aktivt\r\nhandlande. I något slags formell betraktelse gör det\r\nkanske det. Men i så fall vore det intressantare för\r\nkammaren och skatteutskottet att diskutera hur\r\nman kan gå vidare och vilka andra metoder man\r\nkan ta fram för att skapa ett aktivt handlande. Här\r\nskapar man i praktiken enbart ett administrativt\r\nmerarbete. Vi tycker att det är ett dåligt\r\nutnyttjande av skattebetalarnas pengar. Därför har\r\nvi yrkat bifall till reservation 2.</pre><pre>Anf. 78  LARS BÄCKSTRÖM (v) replik:</pre><pre>Fru talman! Jag skall vara ärlig och erkänna att jag\r\ninte kan den danska modellen i detalj. Den\r\nprincipiella synen här är att det är viktigt att den\r\nskattskyldige har rätt tills motsatsen bevisats.\r\nDärför är egentligen den allmänna\r\nsjälvdeklarationen att föredra. Det finns alltid en\r\nfrivillighet att utnyttja den allmänna deklarationen.</pre><pre>Det finns en gränsdragning och en balanspunkt att\r\nnå innan man går över gränsen och går för långt.\r\nDet tror jag sker när man reducerar den\r\nskattskyldige till att göra platt intet. Då har vi fått\r\nen för långtgående förenkling.</pre><pre>Det var så långtgående förenklingar och en så stark\r\nförenkling för myndigheten, som gjorde att jag en\r\ngång blev oppositionell mot det starka samhälle\r\nsom Socialdemokraterna byggde upp. Man\r\ntillgodosåg helt och hållet myndighetens intresse.\r\nDet gjorde att jag valde en, som jag tyckte, mer\r\nfrihetlig vänsterståndpunkt. Jag tror att det är\r\nviktigt att skydda medborgaren även för den som\r\nkänner solidaritet med vänsterutgångspunkter.</pre><pre>Anf. 79  MARTIN NILSSON (s) replik:</pre><pre>Fru talman! Vi vill granska detta och utreda vilka\r\nmöjligheter som finns att gå vidare, utifrån de\r\nerfarenheter som detta nya förfarande medför. Det\r\ntycker jag är en rimlig ståndpunkt.</pre><pre>Herr Bäckström säger att han inte har läst det\r\ndanska förslaget. Jag skall villigt medge att jag inte\r\nheller har gjort det rakt av. Där ser man ändå att\r\ndet finns skillnader, när det gäller juridiska\r\nkonsekvenser av det.</pre><pre>Det viktiga för den enskilda deklaranten är att man\r\nser konsekvenserna av sitt handlande. Jag tror att\r\ndet ofta är tvärtom och att man mer tydligt märker\r\nkonsekvenserna av ett förfarande där man inte\r\nskickar in blanketten. Detta kan bli ett system som\r\ninnebär ett totalt slentrianmässigt ifyllande av\r\nnamn. Jag tror att det är viktigt att visa att såväl ett\r\naktivt som ett passivt handlande faktiskt får reella\r\nkonsekvenser. Det tror jag att vi lyckas med genom\r\ndetta deklarationsförfarande.</pre><pre>Anf. 80  LARS BÄCKSTRÖM (v) replik:</pre><pre>Fru talman! Naturligtvis skall vi arbeta mot\r\nenkelheten. Men vi skall också betänka att dessa\r\ntunna anslag gör att man får sämre och sämre\r\npersonalresurser. Det finns en annan faktor också,\r\nnämligen ADB-faktorn. Det finns en mänsklig\r\nfaktor som kan göra fel, men det finns också en\r\nADB-faktor som kan handla fel. Det kan vara en\r\nliten felprogramering, en etta och en nolla för\r\nmycket.</pre><pre>Om den skattskyldige endast har att förlita sig på\r\nADB-säkerheten, och om det är godkänt om den\r\nskattskyldige inte är aktiv nog och inte gör något\r\nalls, får vi ett farligt storebrorssamhälle där vi litar\r\npå datorerna. Ett sådant samhälle är farligt. Därför\r\nkan det diskuteras om vi kanske går för långt i\r\nförenklingar redan nu. Det skriver också\r\nskatteutskottet i betänkandet. Det får utvärderas\r\noch prövas, men det kanske redan är att gå för\r\nlångt. Det är rimligt att ta dessa steg, men inte att\r\nta hela steget och förlita sig på några få tjänstemän\r\noch några stora datamaskiner. Det blir inget bra\r\nsamhälle.</pre><pre>Talmannen anmälde att Martin Nilsson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 81  CARL FREDRIK GRAF (m):</pre><pre>Fru talman! Mitt anförande i anslutning till det här\r\nbetänkandet skall bli mycket kort.</pre><pre>Jag kan konstatera att med det här förslaget\r\nkommer ett mycket stort antal skattskyldiga att\r\nkunna använda den förenklade självdeklarationen.\r\nAntalet fördubblas sannolikt från cirka tre miljoner\r\ntill cirka sex miljoner.</pre><pre>Jag väljer att redan i mitt anförande ta upp några av\r\nde kommentarer som har nämnts. Först gäller det\r\nden viktiga principiella frågan om underskriften.\r\nDär vill jag tacka ledamoten Bäckström för den\r\nvältaliga hjälp han har givit mig i replikskiftet. Jag\r\ntycker nästan att den diskussion han hade med\r\nMartin Nilsson på samtliga punkter tydliggjorde\r\nfördelen med att ha med det aktiva handlande som\r\nen underskrift faktiskt innebär. Jag tror inte att jag\r\nbehöver komplettera den argumentationen mer.</pre><pre>Men låt mig säga att jag läste ett TT-meddelande\r\ndär det faktiskt framgick att en del skattskyldiga\r\nskall kontrollera sin kvarskattsedel extra noga,\r\neftersom det kan ha blivit fel när det gäller hur man\r\nhar bokfört bl.a. kapitalinkomster. Det\r\nunderstryker precis det som Lars Bäckström\r\nframhöll, nämligen att man inte helt och hållet kan\r\nförlita sig på det som han kallade ADB-faktorn.\r\nDet är ett nytt ord som jag har lärt mig i dag.</pre><pre>Martin Nilsson tog upp uppföljningen i sitt\r\nanförande. Det framgår klart av utskottets\r\nbetänkande att man utgår ifrån att regeringen noga\r\nföljer förberedelsearbetet med det nya systemet\r\noch är lyhörd för behov av förbättringar. Det är\r\nalldeles uppenbart att det är en regerings\r\nskyldighet. Det skall man inte behöva tala om för\r\nden i varje enskilt ärende. Det ligger ju i sakens\r\nnatur. På samma sätt skall skatteutskottet kunna ta\r\ninitiativ i det här avseendet.</pre><pre>Peter Kling tog upp integritetsfaktor. Jag delar\r\nsynpunkten att det är viktigt att väga in integriteten\r\ni detta. Det har också statsrådet gjort i\r\npropositionen. Men man får göra en avvägning. Jag\r\ndelar den uppfattning som statsrådet ger uttryck för\r\ni propositionen. Även utskottet har gjort sig till\r\ntalesman för den.</pre><pre>Det är viktigt att komma ihåg, Peter Kling, att den\r\nsom tycker att den förenklade självdeklarationen\r\ninte är ett bra system att använda sig av, har\r\nmöjligheten att lämna in en allmän självdeklaration\r\nden 15 februari. Därmed kan de som eventuellt är\r\nmissbelåtna klara ut sin situation utan att det skall\r\nbehöva rendera några problem.</pre><pre>Fru talman! Med detta vill jag yrka bifall till\r\nhemställan i utskottets betänkande och avslag på\r\nmotionen.</pre><pre>Anf. 82  MARTIN NILSSON (s) replik:</pre><pre>Fru talman! På en punkt kan man ge Carl Fredrik\r\nGraf rätt, att vi till viss del uttömde ärendet när det\r\ngäller underskrifter osv. Jag kan bara konstatera att\r\nvi i vårt förslag inte bortser från detta med\r\ntillförlitligheten till ADB. Fortfarande fordras ett\r\naktivt deltagande, att man närmare granskar\r\nuppgifterna. Det förändras inte på något sätt.</pre><pre>Jag kan notera att det som den borgerliga\r\nregeringen i Danmark kan genomföra, kan\r\nuppenbarligen inte den svenska regeringen\r\ngenomföra. Då är det tydligen en oerhört stor\r\nintegritetsfråga.</pre><pre>När vi nu har Carl Fredrik Graf här som företrädare\r\nför majoritetssidan skulle jag gärna vilja ha något\r\nslags besked när det gäller ekonomin. Vi tog i\r\nutskottet upp att vi ville ha en skrivning om att\r\nresurserna till skatteförvaltningen skulle\r\ngaranteras, så att de ökade kostnaderna inte skulle\r\ndrabba den övriga verksamheten. Kommer det i\r\nbudgetpropositionen att finnas avsatt ersättning för\r\ndet merarbete som ni nu påför Riksskatteverket?\r\nDessa resurser behövs för att exempelvis motarbeta\r\nekonomisk brottslighet. Med anledning av de\r\nrapporter som har lagts fram och Moderaternas syn\r\npå ekonomisk brottslighet och bekämpning av\r\ndensamma tycker vi, av naturliga anledningar, att\r\nvi har rätt att hysa tvivel om ifall vi kan lita på\r\nModeraternas ord i detta sammanhang.</pre><pre>Vi vill gärna ha ett besked: Kommer pengar att\r\ntillföras skattemyndigheterna för det merarbete\r\nsom detta innebär?</pre><pre>Anf. 83  CARL FREDRIK GRAF (m)\r\nreplik:</pre><pre>Fru talman! Beträffande kostnaderna citerar jag\r\nutskottsbetänkandet. Det har tydligen inte Martin\r\nNilsson läst.</pre><pre>''Enligt vad utskottet inhämtat är beräkningarna i\r\npropositionen vitsordade av RSV och ligger till\r\ngrund för det budgetarbete som för närvarande\r\npågår inom regeringskansliet.'' Det får utgöra svar\r\npå frågan angående kostnaderna.</pre><pre>Det är den vanliga visan, att man från\r\nsocialdemokratiskt håll alltid försöker måla upp en\r\nbild av att Moderaterna skulle befrämja ekonomisk\r\nbrottslighet. Den debattnivån tänker jag inte sänka\r\nmig till. Den frågan kan vi lämna.</pre><pre>Martin Nilsson tar upp den borgerliga regeringen i\r\nDanmark. Jag kan hänvisa till socialistiska\r\nregeringar i andra länder och därav dra slutsatser\r\nvarför man inte har gjort på ett visst sätt i Sverige.</pre><pre>Jag är av den uppfattningen att en aktiv underskrift\r\npå deklarationen innebär ett ställningstagande från\r\ndeklarantens sida. Det är alldeles nödvändigt för\r\natt garantera rättssäkerheten. Det kostar\r\nnaturligtvis något mer, men det måste det få göra.\r\nDebatten har tidigare förts av Lars Bäckström, som\r\npå ett lysande sätt försvarade regeringens linje i\r\ndenna fråga. Jag tror inte att jag behöver\r\nkomplettera det ytterligare.</pre><pre>Anf. 84  MARTIN NILSSON (s) replik:</pre><pre>Fru talman! Jag vill bara notera att det i normala\r\nfall brukar finnas en viss skillnad mellan uttrycken\r\n''befrämja'' och ''underlåta att bekämpa''. Det\r\nsenare är det uttryck jag använde när det gällde\r\nsynen på ekonomisk brottslighet. Det kan\r\ndiskuteras vidare. Jag konstaterar att utskottets\r\nskrivning inte är direkt tydlig. Att regeringen vet att\r\ndetta medför ökade kostnader är inte någon garanti\r\nför att de ökade kostnaderna täcks. Jag tycker att\r\ndet skulle vara välgörande om vi kunde få ett\r\ntydligare besked från utskottsmajoritetens sida än\r\nvad som har skrivits i utskottsbetänkandet.</pre><pre>Anf. 85  CARL FREDRIK GRAF (m)\r\nreplik:</pre><pre>Fru talman! Budgetpropositionen presenteras för\r\nriksdagen den 11 januari. Då får Martin Nilsson\r\nbesked på kronan när om vilka anslag det blir i\r\ndetta avseende. Utskottsmajoriteten har uttryckt\r\nen inriktning.</pre><pre>Jag vet inte om Martin Nilsson var i kammaren för\r\nett par veckor sedan när statsrådet Bo Lundgren\r\noch justitieminister Gun Hellsvik redogjorde för de\r\nåtgärdsprogram som regeringen föreslår bl.a. mot\r\nekonomisk brottslighet. I det avseendet kan jag\r\nhänvisa till snabbprotokollet från den aktuella\r\nregeringsinformationen.</pre><pre>Anf. 86  PETER KLING (nyd):</pre><pre>Fru talman! Carl Fredrik Graf sade förut att det\r\nfinns möjlighet att lämna in en allmän\r\nsjälvdeklaration i stället för den färdigtryckta\r\ndeklarationsblanketten. Det vet vi. Vad vi vänder\r\noss emot är att myndigheterna skall samla in\r\nuppgifter om svenska folket utan att de har godkänt\r\ndet. Om jag godkänner att myndigheterna får\r\nsamla in uppgifter för deklarationen om mina\r\ninkomster osv., då är det okej, men enbart när jag\r\nhar godkänt det.</pre><pre>Uppgifterna kan visa sig vara felaktiga, som Lars\r\nBäckström påpekade i debatten tidigare. Om man\r\ndå skriver på deklarationen på heder och samvete,\r\nkan man bli dömd enligt skattebrottslagen. Det\r\ntycker vi är fel.</pre><pre>Anf. 87  CARL FREDRIK GRAF (m):</pre><pre>Fru talman! Jag är litet förvånad över Peter Klings\r\nresonemang. Det innebär att man skulle säga till sin\r\narbetsgivare t.ex. att denne inte skall lämna några\r\nkontrolluppgifter om ens inkomster, för det sköter\r\nman själv. Det måste vara kontentan. Peter Kling\r\noch alla andra inser att det sannolikt kommer att\r\ninnebära slutet både för den förenklade och den\r\nallmänna självdeklarationen. Någon annan slutsats\r\nkan jag inte dra av det Peter Kling säger. Det tror\r\njag inte är en framkomlig väg för att förstärka\r\nsystemet med förenklad självdeklaration.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>11 §  Slopad kilometerskatt och ny skatt på\r\ndieselolja</pre><pre>Föredrogs</pre><pre>skatteutskottets betänkande</pre><pre>1992/93:SkU13 Slopad kilometerskatt och ny skatt\r\npå dieselolja (prop. 1992/93:124).</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 88  BO FORSLUND (s):</pre><pre>Fru talman! Till detta betänkande har vi\r\nsocialdemokrater fogat två reservationer. Vi stöder\r\ntill övervägande del propositionens förslag. Vi\r\nanser dock att utskottsmajoriteten ser lättvindigt på\r\nförsäljningsskatten för tunga fordon. Den\r\nkompensation som beslutas och utgår fr.o.m. den 1\r\njanuari 1993 innebär en sänkning av\r\nkilometerskatten med 10 %. Dessutom genomförs\r\nytterligare en sänkning från den 1 januari 1993 för\r\natt kompensera den tunga trafiken för den\r\nkoldioxidskatt som beslutades under våren 1992.\r\nDen sänkningen av kilometerskatten har\r\nkostnadberäknats till 510 miljoner kronor.</pre><pre>Vi tycker att den stora bristen i\r\nutskottsmajoritetens förslag om uppskov med\r\nförsäljningsskatten för tunga fordon är, att man inte\r\nmed en enda rad klargör hur inkomstminskningen\r\nskall kompenseras. Det är anmärkningsvärt och\r\nekonomiskt lättsinnigt. Vi tolkar också detta som\r\natt man är på väg att ge upp viktiga miljömål. Vi\r\nnoterar också att Centern med sin s.k. miljöprofil\r\naktivt medverkat till detta. För bara ett och ett\r\nhalvt år sedan var det andra toner i skällan. Man\r\nkan göra mycket för att hålla sig väl med den\r\nmoderatledda regeringen.</pre><pre>Fru talman! Jag yrkar bifall till båda de\r\nsocialdemokratiska reservationerna i föreliggande\r\nbetänkande.</pre><pre>Anf. 89  PETER KLING (nyd):</pre><pre>Fru talman! I detta betänkande behandlas\r\ndieselskatten. I betänkandet står att regeringen\r\nskall återkomma med skatten. Vi har i vår\r\nreservation föreslagit att skatten skall utgå med\r\n1:05 kr per liter i miljöklasserna 1 och 2 samt med\r\n1:65 kr i miljöklass 3.</pre><pre>Inom en snar framtid kommer de flesta åkare att\r\nanvända oljor i miljöklasserna 1 och 2. Då tappar vi\r\nen intäkt till statskassan på 300--500 miljoner\r\nkronor. Det kanske vi får betala för att få en bättre\r\nmiljö. Å andra sidan uppnår vi att svensk\r\nåkerinäring fortfarande kan överleva, eftersom\r\nkostnadsläget blir lägre än eller likvärdigt det i\r\növriga Europa. Utländska åkare kommer hit och\r\nhandlar diesel till samma priser som vi. De behöver\r\ninte köra in i landet med full tank, utan de kan\r\nförhoppningsvis tanka en mer miljövänlig diesel än\r\nde har själva.</pre><pre>Regeringen skall komma tillbaka i den här frågan,\r\nmen vi anser att när man kan fatta beslut i riksdagen\r\ni dag, skall man göra det. Jag förmodar att\r\nskattesatsen så småningom kommer att hamna\r\nomkring 1,05--1,10, och vi tycker att då kan man\r\nfatta beslut i dag.</pre><pre>Beträffande försäljningsskatten, som är fullständigt\r\nidiotisk, vill jag säga följande.</pre><pre>Av totalt 70 000 fordon över 3,5 ton säljs årligen\r\nungefär 2 600 i Sverige. De övriga säljs utomlands\r\npå export. Enligt bilindustrin vill tillverkarna vara\r\nlojala mot Sverige och bedriva sin produktion här.\r\nTillverkningen kunde flyttas utomlands redan i\r\ndag, om företagen så ville.</pre><pre>Tillverkarna räknar med att när den föreslagna\r\nskatten träder i kraft kommer det att säljas bara\r\n200--300 tunga fordon i Sverige. De säger själva att\r\ndet påverkar inte deras arbetsstyrka så mycket --\r\ndet handlar kanske om 200--300 jobb. Däremot\r\npåverkas försäljningsorganisationen i Sverige och\r\npåbyggnadsindustrin i Sverige. Där kommer den\r\nminskade försäljningen att slå mycket hårt. Man\r\nräknar, lågt, med 2 000 arbetstillfällen.</pre><pre>För oss i AB Sverige betyder 2 000 arbetstillfällen\r\n400 miljoner kronor. Mot det skall ställas de\r\nintäkter vi kan få på denna skatt. Jag skall vara\r\ngenerös och räkna högt, och jag räknar inte på 200--\r\n300 fordon utan på 2 600 à 65 000 kr. Jag delar inte\r\nupp det på 20 000 för fordon under sju ton. Alltså\r\n2 600 gånger 65 000 -- det gör 169 miljoner. Staten\r\nförlorar 200 miljoner på affären!</pre><pre>Sedan tror jag personligen, efter de samtal som jag\r\nhar haft med slumpvis utvalda åkerier, att\r\nåkeriföretagen inte kommer att satsa på nya bilar.\r\nDe behåller sina gamla.</pre><pre>Vad är då meningen med den här skatten? Jo, det\r\när att få bättre miljö. Nu visar det sig att de flesta\r\nbehåller sina gamla långtradare och sina gamla\r\npickuper, därför att de inte vill betala den här\r\nskatten, som är fullständigt idiotisk. Vi kommer att\r\nfå en sämre miljö, eftersom de äldre bilarna släpper\r\nut mer avgaser, helt klart!</pre><pre>Med det, fru talman, vill jag yrka bifall till\r\nreservationerna 2, 4 och 5.</pre><pre>Anf. 90  LARS BÄCKSTRÖM (v):</pre><pre>Fru talman! Det här betänkandet handlar om\r\nkilometerskatt och skatt på dieselolja. Det är\r\nklassiska svenska skattefrågor. I en annan mening\r\nhandlar det om Sveriges förhållande till den\r\nEuropeiska Gemensamma marknaden.</pre><pre>För några år sedan diskuterades att vi måste närma\r\nde svenska skatterna till EG:s, och man talade om\r\nett skattebortfall på 70-80 miljarder. I de siffrorna\r\ningick bl.a. slopande av kilometerskatten.</pre><pre>Sedan går det en liten tid. Jag tillhör dem som redan\r\nsommaren 1991 sade att vi inte tror på de där\r\nsiffrorna. Jag tror att man inte behöver anpassa sig\r\nsom en dörrmatta eller lydigt som en hund. Ibland\r\ninser t.o.m. regeringen det.</pre><pre>Regeringen hävdar bestämt att kilometerskatten\r\nmåste avskaffas. Det kan nu i och för sig diskuteras.\r\nVid förhandlingarna av EES-avtalet kunde man,\r\ntror jag, ha drivit linjen att behålla\r\nkilometerskatten en tid. Men vi har inte valt att ta\r\nstrid på den frågan, eftersom regeringen har\r\nbesinnat sig och inte bara tagit bort en skatt utan\r\nersatt en skatt med en annan. Om man får ungefär\r\nsamma intäkt, kan vi tänka oss den lösningen.</pre><pre>Jag vill säga att vår principiella syn från\r\nVänsterpartiet på transportsidan, vad gäller både\r\nperson- och godsbefordran, är att vi vill ha höga\r\nskatter på fordonets drift, alltså på drivmedel, men\r\nkan tänka oss att sänka dem på själva fordonet, för\r\ndet stimulerar ju till att få fram nya och\r\nmiljövänliga fordon.</pre><pre>Jag kan inte underlåta att göra en liten kommentar,\r\nfru talman, efter att ha hört nydemokraten som\r\nföregick mig här. I går ville han ha hög fordonsskatt\r\noch i dag låg fordonsskatt. Det varierar i och för sig\r\nmed fordonsslag, men det varierar.</pre><pre>För min del har jag samma inställning i dag som jag\r\nhade i går: hög drivmedelsskatt och låg skatt på\r\nsjälva fordonet. Det gör att vi från Vänsterpartiets\r\nsida har delat utskottsmajoritetens uppfattning vad\r\ngäller den särskilda fordonsskatten på vissa\r\nlastfordon. Där tycker vi att utskottsmajoriteten\r\nhar kommit fram till rimliga avvägningar.</pre><pre>I klartext: När det helt enkelt inte finns\r\nmiljövänliga fordon att tillgå, är det inte\r\nmeningsfyllt att lägga på en skatt som skall\r\nstimulera till användning av något som inte finns.\r\nDe flesta inser att det är ett rimligt förhållningssätt.</pre><pre>Det har diskuterats i utskottet hur\r\ndrivmedelsskatten skall utformas. Vi har då menat\r\natt man kunde ha övervägt ytterligare\r\ndifferentiering, så att man lagt på än hårdare skatt\r\ni miljöklass 3. Det kan möjliggöra justeringar,\r\nframför allt nedåt på miljöklass 1 och 2.</pre><pre>Vissa intressenter utanför det här huset, bl.a.\r\nSvenska Shell, har skrivit och sagt att det kan leda\r\ntill att miljöklass 3 försvinner, för ingen vill använda\r\nden sortens drivmedel. Det är helt riktigt. Det\r\nskulle i så fall också vara avsikten med åtgärden. Så\r\ndet är inte en icke avsedd effekt utan en avsedd\r\neffekt som skulle leda till bättre miljö. Har man\r\nnått den effekten, kan man sedan justera ettan och\r\ntvåan ytterligare.</pre><pre>Därför har vi gjort den meningsyttringen\r\nbeträffande moment 1 att vi vill att riksdagen skall\r\ngöra ett klart tillkännagivande på denna punkt.\r\nUtskottets majoritet är litet mera vag på den\r\npunkten. I en mening kan det tyckas som om vi är\r\növerens, men det är en tämligen svårtolkad\r\nskrivning från utskottsmajoritetens sida.\r\nVänsterpartiets hemställan i moment 1 är tydligare.</pre><pre>Fru talman! Jag yrkar bifall till meningsyttringen\r\nfrån vänsterpartiet under moment 1.</pre><pre>Sedan har vänsterpartiet en hel rad hemställanden\r\nunder olika moment i betänkandet. Vi ställer oss\r\nnaturligtvis bakom samtliga dessa\r\nhemställanspunkter men yrkar inte bifall till dem,\r\nmed ett undantag, och det gäller moment 3.</pre><pre>Där vill vi ta upp det märkliga förhållandet att när\r\nSverige nu går ifrån kilometerskatten, överväger de\r\nEuropeiska Gemenskaperna att försöka skapa ett\r\nsystem av en typ som liknar kilometerskatten.</pre><pre>Detta har också noterats av utskottsmajoriteten,\r\nsom skriver att det inte är nödvändigt att\r\nauktualisera den frågan, för inom EG överväger\r\nman system med biltullar, på motorväg t.ex., ett\r\nslags territoriell beskattning. Men man överväger\r\nockså andra system, elektronisk kontroll av\r\nfordonen som gör att man får ett system som är\r\nsnarlikt kilometerskatten.</pre><pre>Vi menar att här finns det skäl för riksdagen att\r\ngöra ett tillkännagivande till regeringen, så att\r\nregeringen inte bara avvaktar och följer vad som\r\nhänder inom EG. Man kan också vara en aktiv\r\nkraft redan nu och diskutera med EG. EG är\r\nvisserligen en sluten organisation, mest intresserad\r\nav sig själv, men den är inte helt stängd för\r\nkontakter med omvärlden.</pre><pre>EES-avtalet, som riksdagens majoritet är så helt\r\nför, möjliggör att man diskuterar olika skattefrågor\r\npå ett förberedande stadium. Det vore skäl i att\r\nriksdagen gjorde ett tillkännagivande, så att\r\nSverige inom EFTA och gentemot EG drev linjen\r\natt få fram ett skattesystem för vägtrafik som\r\nbygger på territorialitetsprincipen.</pre><pre>Därför yrkar jag bifall till Vänsterpartiets\r\nmeningsyttring under moment 3. I övrigt vill jag\r\nendast säga att vi ställer oss bakom\r\nmeningsyttringen vad beträffar övriga moment.</pre><pre>Anf. 91  IVAR FRANZÉN (c):</pre><pre>Fru talman! Det finns en bred majoritet i riksdagen\r\nbakom förslaget om att ersätta kilometerskatten\r\nmed en särskild dieselskatt. Trots detta har\r\nsocialdemokraterna avgivit en reservation, som jag\r\ntror är den mest onödiga jag sett.</pre><pre>När majoriteten skriver att det finns ''starka skäl att\r\nanpassa den svenska skattenivån'', skriver\r\nsocialdemokraterna att det finns ''starka skäl att\r\nnoga följa utvecklingen av skattenivån''.</pre><pre>Nästa krystade avvikelse har blivit sakligt fel: ''För\r\natt stimulera till användning av miljövänligare\r\ndieselprodukter kan det i framtiden bli nödvändigt\r\natt beskattningen av dieselolja relateras till\r\nmiljöklasserna 1, 2 och 3.'' Vad menas här med ''i\r\nframtiden'', Bo Forslund?</pre><pre>Redan i dag är skatten på dieselolja relaterad till\r\nmiljöklasserna. Skillnaden mellan klass 1 och 3 är\r\n53,5 öre per liter. Frågan är om vi behöver gå\r\nvidare. Sannolikt behövs inte detta. Redan i dag är\r\ndet god ekonomi för oljebolagen att satsa på\r\nmiljöklasserna 1 och 2.</pre><pre>Själva uppmaningen till regeringen är helt lika i\r\nutskottstexten och i reservationen. Inte kan det\r\nvara särskilt meriterande, Bo Forslund, att stå för\r\nen onödig och delvis felaktig reservation.</pre><pre>Peter Kling och tydligen också i viss mån Lars\r\nBäckström har aningslöst anammat\r\nÅkeriförbundets locktoner. De har skickligt\r\npresenterat sina förslag , men jag tror inte att de ens\r\nsjälva har räknat med att någon skulle gå på dem\r\noreserverat. Deras förslag ger ingen nämnvärd\r\npositiv miljöeffekt, utan kanske t.o.m. tvärtom,\r\nmen kommer inom ett par år att åderlåta\r\nstatskassan på miljardbelopp.</pre><pre>Om det av konkurrensskäl är motiverat att sänka\r\nskatten, bör det göras av det skälet och inte av\r\nfalska miljöskäl. Det är också det alternativ som\r\nutskottsmajoriteten har valt.</pre><pre>Miljöklassningen av tunga fordon är en riktig och\r\nviktig åtgärd. Det är viktigt att miljövänliga fordon\r\npremieras. Det är dock rimligt att införandetiden\r\nanpassas till vad som är möjligt att åstadkomma.\r\nDet tycks ligga utom allt tvivel att bilindustrin inte\r\nklarar att få fram några tunga fordon i\r\nmiljöklasserna 1 och 2 av årsmodell 1993.</pre><pre>Att då införa en skatt på klass 3-fordon med 65 000\r\nkr ger inga positiva miljöeffekter. Det minskar bara\r\nförsäljningen och ökar arbetslösheten, vilket\r\nmedför både ökade kostnader och minskade\r\nskatteintäkter. Detta är tillräckligt motiv för att inte\r\nta ut försäljningsskatt på 1993 års och tidigare års\r\nårsmodeller av tunga fordon.</pre><pre>När det blir bättre konjunkturer, Peter Kling,\r\nkommer självfallet också nyförsäljningen att öka.\r\nDet är närmast en konjunkturfråga att man i dag på\r\ngrund av den lägre sysselsättningsgraden i större\r\nutsträckning behåller sina bilar. Därmed kommer vi\r\nunder den närmaste tiden att få en låg försäljning.</pre><pre>Däremot är det helt uppenbart att när efterfrågan\r\nökar och bilindustrin har nått dithän att den vågar\r\ngarantera bilar i miljöklass 1 och 2, kommer dessa\r\natt dominera marknaden. Då behöver inte\r\nbilköparna betala extraskatt för miljöklass 1, och\r\nde får behålla den tidigare reduceringen av\r\nkilometerskatten.</pre><pre>Det blir alltså billigare än vad det har varit för\r\nbilägarna att köpa den miljövänliga bilen än det i\r\ndagsläget är att köpa den mindre miljövänliga. Det\r\nblir alltså både en ekonomisk fördel och framför allt\r\nen stor miljöfördel när bilindustrin -- och jag är\r\nsäker på att den kan klara detta till 1994 -- kan\r\nleverera de miljövänligare bilarna. Självfallet\r\nkommer detta så småningom också att bli en\r\nexportframgång för den svenska bilindustrin, som\r\när dominerande när det gäller tunga bilar. Man får\r\nalltså många positiva effekter.</pre><pre>Skattebortfallet genom ett års förskjutning\r\nberäknas till ca 80 milj. De tunga fordonen är i\r\nallmänhet svensktillverkade, och det behövs en\r\nförhållandevis liten försäljningsökning för att\r\nmotsvarande skatteintäkter skall uppstå.</pre><pre>Den andra tidigare beslutade sänkningen av\r\nkilometerskatten med 510 miljoner kompenseras\r\nhelt av höjd koldioxidskatt. Detta förhållande har\r\nbeaktats vid beräkningen av finansieringen av den\r\nskattesänkning för industrin som sker den 1 januari\r\n1993. Det finns alltså inga oklarheter i utskottets\r\növerväganden och beräkningar när det gäller\r\nfinansieringen av föreslagna åtgärder.</pre><pre>Ny demokrati vill höja fordonsskatten i stället för\r\nbensinskatten. Förslaget har två mycket allvarliga\r\nbrister. Dels ger förslaget bara bråkdelen av\r\nbensinskattehöjningens intäkter, dels ger det inga\r\nmiljöfördelar.</pre><pre>Som en kort kommentar till vänsterns\r\nmeningsyttring vill jag säga att biobaserade\r\ndrivmedel gynnas av både bensinskattehöjningen\r\noch den särskilda dieselskatten. T.ex. får\r\nscafibränslet -- som delvis är biobaserat väsentligt\r\nförstärkt konkurrenskraft.</pre><pre>Fru talman! Med detta yrkar jag bifall till utskottets\r\nhemställan i skatteutskottets betänkande samt\r\navslag på samtliga reservationer och\r\nmeningsyttringen.</pre><pre>Anf. 92  BO FORSLUND (s) replik:</pre><pre>Fru talman! Ivar Franzén inledde med att påstå att\r\nvåra reservationer är helt onödiga. Självfallet kan\r\njag inte hålla med om det. I reservation 1 har vi\r\nvelat markera att det vore oklokt att i dag binda upp\r\nsig så starkt inte minst för framtida\r\nskattesänkningar som majoritetens förslag kan\r\ninnebära. Vi tycker att det är fel. Vi tycker\r\ndessutom att man inte behöver känna någon\r\npanikartad brådska med anpassningen inför ett\r\neventuellt inträde i EG.</pre><pre>Vi tycker att ni på majoritetssidan är njugga när ni\r\ninte har kunnat acceptera vår motivskrivning i detta\r\nfall.</pre><pre>Ivar Franzén säger vidare att bortfallet av\r\nförsäljningsskatt beräknas till 80 miljoner kronor.\r\nVi har andra uppgifter, och vi står givetvis för dem.\r\nVad vi tycker är anmärkningsvärt är att ni kommer\r\nmed den ena pålagan efter den andra. Vi anser att\r\ndet inte finns utrymme för detta med tanke på\r\növerenskommelserna om de två krispaketen, som\r\ninnebar att man skulle vara överens om införande\r\nav eventuella nya pålagor. Detta är ett rakt besked\r\nfrån vår sida. Vi tycker att det är besynnerligt att ni\r\ninte står för denna överenskommelse.</pre><pre>Jag förvånar mig vidare över att\r\nutskottsmajoriteten inte för att täcka\r\nskattebortfallet föreslagit en höjning av\r\nkilometerskatten i motsvarande mån. Vi har\r\nefterlyst detta men, som sagt, inte fått någon\r\nrespons för det. Man skulle på detta sätt kunna\r\nkompensera för skattebortfallet, oavsett om det\r\nuppgår till 100, 120 eller 150 miljoner kronor.</pre><pre>Anf. 93  IVAR FRANZÉN (c) replik:</pre><pre>Herr talman! Jag hade inte väntat mig någon\r\nomedelbar bekännelse från Bo Forslund, och det\r\nfick jag ju inte heller. Nog är det väl ändå en mycket\r\nonödig reservation. Majoriteten i utskottet talar ett\r\nmer rakt språk. Det tycker jag är en fördel. Vi i\r\nutskottet talar om att det finns starka skäl för att\r\nanpassa skatten. Det är ett av de mål som jag\r\nfaktiskt tror att vi har gemensamt. Självfallet måste\r\ndetta vägas mot andra viktiga mål.</pre><pre>Vi skickar därför tillbaka förslaget till regeringen,\r\nutan några som helst direkta pekpinnar. Det är\r\nregeringen som gör avvägningen och som kommer\r\ntillbaka till riksdagen. Ordvalet är precis detsamma\r\nbåde i reservationen och i utskottstexten. Jag\r\ntycker om det raka språket. Det är mycket lättare\r\natt då få en rak handlingslinje.</pre><pre>Jag är inte riktigt klar över vilka pålagor som Bo\r\nForslund talar om. I mitt huvudanförande har jag\r\nredovisat att vi tror att skattebortfallet som blir\r\ngenom en förskjutning av försäljningsskatten\r\nkommer att täckas av en liten del av försäljningen.\r\nEn rad orsaker bidrar till att vi får in både\r\ninkomstskatt och sociala avgifter, eftersom det\r\nhandlar om svensktillverkade bilar och\r\narbetstagare som tjänar pengar. Vi tror att det\r\nbalanserar ganska väl, och därför tror vi inte på\r\nnågon egentlig påverkan i den delen.</pre><pre>När det gäller de 510 miljonerna har vi klart\r\nredovisat att dessa pengar kan man få in genom\r\nhöjd koldioxidskatt. Balansen är total även här.\r\nDetta är en korrekt och bra redovisning. Jag hade\r\nförväntat mig att Bo Forslund skulle vara mycket\r\nbelåten.</pre><pre>Anf. 94  BO FORSLUND (s) replik:</pre><pre>Herr talman! Jag skall försöka förtydliga mig när\r\ndet gäller pålagor. Vad jag beskyller er för är att\r\nspringa ifrån överenskommelsen i form av\r\nytterligare pålagor som ekonomiskt rent\r\nbudgetmässigt utfaller sämre. Med andra ord sagt:\r\nytterligare skattesänkningar. Ni säger mycket\r\nriktigt att ni vill sänka skattenivån, och vi säger att\r\nvi vill följa utvecklingen av skattenivån.</pre><pre>Anf. 95  IVAR FRANZÉN (c) replik:</pre><pre>Herr talman! Bör jag alltså tolka Bo Forslund så att\r\nhan inte tror på att försäljningsökningen\r\nkompenserar bortfallet av försäljningsskatten. Om\r\nvi tar itu med den biten av vår matematik ser vi att\r\ndet liksom är poängen. I nuvarande kärva läge kan\r\näven 65 000 i skatt på i och för sig mycket dyra\r\nfordon vara det som mycket väl avgör om man\r\nköper eller ej. Med tanke på den direkta och den\r\nindirekta skatteeffekten är det inte så många\r\nfordon som behövs för att med marginal täcka de\r\n80 miljonerna i skattebortfall -- kanske också de 120\r\nmiljonerna. Vi tycker att vi därmed har uppträtt\r\nhederligt. Det är litet beklagligt om vi inte\r\nsinsemellan kan ha en öppenhet och en förståelse\r\nför tydliga argument, för att i ett konstruktivt\r\nsamarbete godta dem.</pre><pre>Förste vice talmannen anmälde att Bo Forslund\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 96  PETER KLING (nyd) replik:</pre><pre>Herr talman! Ivar Franzén sade att bilindustrin kan\r\nfå fram en bil i miljöklass 2 till 1994, vilket är\r\nfullständigt absurt att tro.</pre><pre>Amerikanarna ligger ganska långt framme när det\r\ngäller avgasrening. I vissa stater är bestämmelserna\r\nganska stränga. I Amerika räknar man med att få\r\nfram en bil med krav motsvarande de svenska\r\nnormerna i miljöklass 2 om tre till fem år. Jag har\r\ntalat med folk inom biltillverkningsindustrin, och\r\nde sade att Sverige inte precis ligger före Amerika,\r\nsnarare snäppet efter. Det är alltså inte realistiskt\r\natt tro att vi skall få fram en bil i miljöklass 2 till\r\n1994. Därför skulle skattebortfallet vid ett\r\ninförande av en sådan här skatt bli minst 400--500\r\nmiljoner kronor. Dessa pengar kommer inte in med\r\nden här skatten. Försäljningsorganisationer och\r\npåbyggnadsindustri här i Sverige får i stället mer\r\neller mindre läggas ned.</pre><pre>I stället för att man som i dag säljer 2 600 bilar,\r\nkommer man att sälja mellan 200 till 300 bilar. Så\r\nspekulerar man när det gäller hur mycket som\r\nkommer att säljas 1994. Av de indikationer som jag\r\nhar fått från åkeriföretag framgår att just inga bilar\r\nkommer att köpas 1994. De behåller i stället sin\r\ngamla skorvar och kör omkring med fordon som\r\nsläpper ut avgaser som är miljöfarligare än\r\navgaserna på 1994 års modeller -- förhoppningsvis.</pre><pre>Ivar Franzén nämnde den fordonsskatt som vi tagit\r\nupp i en reservation. Skatten avser bensindrivna\r\npersonbilar. Ny demokrati har föreslagit ett\r\ntillfälligt belopp på 400 kr per bil och år -- när\r\nkonjunkturen vänder vill vi ta bort skatten -- för att\r\nfå en finansiering i likhet med regeringens. Ni vill\r\nfå in 5,2 miljarder kronor genom höjd\r\nbensinskatten. Vi tror emellertid att nettot ligger på\r\nungefär 1,5 miljarder kronor. De föreslagna 400 kr\r\nper bil och år täcker det beloppet.</pre><pre>Jag riktar mig till Ivar Franzén som inte var här vid\r\ngårdagens debatt. Bilåkandet kommer att minska\r\nen aning i omfattning. Vi tappar då skatteintäkter.\r\nIvar Franzén kan säkert räkna ut själv hur svårt det\r\nblir för en familj som har en åtta till tio mil till\r\njobbet -- 16--20 mil fram och tillbaka -- att klara av\r\nen sådan här kostnadsökning. Givetvis får de litet\r\nextra bidrag i form av hyresbidrag, socialbidrag,\r\nosv. Det kostar pengar för staten.</pre><pre>Vi har också ett reseavdrag som höjs från 12 till 13\r\nkr. Det avdraget kostar 500 miljoner kronor för\r\nstaten. Räkna ifrån allt detta från de 5,2\r\nmiljonerna, så kommer vi nog ner till det belopp\r\nsom jag säger.</pre><pre>Vi får säkerligen en ökning av utlandsresor. Den\r\nhär tänkta familjen åker ju inte runt i Sverige med\r\nbilen. Familjen flyger hellre till Kanarieöarna och\r\nskattar där för kanske 10 000 kr.</pre><pre>Anf. 97  IVAR FRANZÉN (c) replik:</pre><pre>Herr talman! Jag är litet förvånad över att Peter\r\nKling har så låga tankar om svensk bilindustri. När\r\ndet gäller tunga fordon ligger den absolut i\r\nfrontlinjen globalt sett. De finns de som t.o.m. har\r\nbedömt det som möjligt att klara den här\r\ntillverkningen 1993 om man sluppit ge\r\nfemårsgarantin på bilarna.</pre><pre>Det handlar om en kombination av\r\nbränslekvaliteter, möjligheter till katalytisk\r\navgasrening, osv. Jag tror detta kommer att innebär\r\nen mycket viktig expansionsmöjlighet för svensk\r\nbilindustri av tunga fordon när man 1994 kommer\r\nfram med de verkliga ''miljöbilarna''. Bilarna\r\nkommer att uppskattas på en betydligt större\r\nmarknad än den svenska. Vi skall inte frånta svensk\r\nbilindustri vare sig dess stora kompetens eller dess\r\nframtidsmöjligheter i det här sammanhanget.</pre><pre>Jag är litet förvånad över att man har en\r\nförsäljningsfunktion som är organiserad så att man\r\nräknar med att sälja en bil per anställd. Det var\r\n2 000 arbetstillfällen som skulle försvinna, och det\r\nblev 2 000 bilar färre. Är det så, då finns det behov\r\nav en betydande rationalisering på det området.</pre><pre>Jag är den sista att förneka att den höjda\r\nbensinskatten innebär en mycket obehaglig\r\nekonomisk belastning för många enskilda. Det är vi\r\nmedvetna om. Peter Kling kan vara alldeles\r\növertygad om att vi har vänt ut och in på problemet\r\nmånga gånger innan vi accepterade den mycket\r\nkraftiga höjningen. Vi har en målsättning att i\r\nförsta hand försöka effektivisera bilåkandet. Vi har\r\naktivt medverkat till att höja reseavdragen för att\r\nnågot mildra effekterna för dem som har långa\r\narbetsresor.</pre><pre>Lägger man samman detta tror jag att resultatet blir\r\nett mer effektivt bilåkande och en bättre miljö.\r\nSjälvfallet kommer belastningen att i några fall\r\nbetyda bidrag för några, men i förhållande till de\r\ntotala intäkterna kommer beloppen att vara små.</pre><pre>Allt detta sammanvägt, har vi accepterat\r\nförändringen och tycker att den, utöver den\r\nbelastning som den innebär, har många positiva\r\ninslag.</pre><pre>Anf. 98  PETER KLING (nyd) replik:</pre><pre>Herr talman! Jag sade att det var uppåt 2 000\r\narbeten, och då hänvisade Ivar Franzén till att det\r\nsäljs 2 600 tunga fordon i Sverige i dag. Det blir\r\ndrygt en bil per person det är helt riktigt. Jag\r\npratade också om påbyggnadsindustrin och om de\r\njobb som försvinner i samband med att\r\nförsäljningen av bilar minskar från 2 600 till 200--\r\n300 fordon, som man räknar med 1994.</pre><pre>Om Ivar Franzén vill ha någon rationalisering, dvs.\r\nsparka ut de här människorna ur\r\nförsäljningsorganisationen, byggnadsindustrin och\r\ntillverkningsindustrin och, genom att de får gå\r\narbetslösa, lägga kostnaderna på skattebetalarna,\r\nförstår jag inte riktigt resonemanget.</pre><pre>Vad beträffar bensinskatten hann jag inte tala\r\nfärdigt i min förra replik. Jag var inne på att\r\nutlandsresorna ökar. Det är tvivelaktigt om några\r\nfamiljer har råd att åka på semester nästa år, men\r\nom en familj som bor i Mellansverige vill åka till\r\nStockholm, Göteborg eller Malmö, och kanske till\r\nKöpenhamn för att köpa god mat m.m., och sedan\r\nåka hem igen blir det en sträcka på 200 mil.\r\nKostnaden för resan blir då 200 gånger 8 kr., som\r\nbensinen kostar. Den familjen lägger hellre dessa\r\n1 600 kr. som en delbetalning för en utlandsresa och\r\nskattar för det. Det är självklart. Så tänker\r\nmänniskorna i Sverige.</pre><pre>Antalet turister som kommer till Sverige minskar.\r\nEn familj från Danmark tar inte bilen och turistar i\r\nSverige om det skiljer ett par kronor i bensinpris.\r\nDär tappar vi också skatteintäkter.</pre><pre>Trafiksäkerheten kommer att försämras -- det har\r\ningen tänkt på. Vad kostar det indirekt? Det går\r\ninte att räkna ut det. Folk har inte råd att köpa\r\nVolvo och Saab på den inhemska marknaden,\r\ndärför att det är litet större bilar, utan de köper små\r\nskruttbilar, som drar litet bensin och som är\r\nbetydligt mycket mer trafikfarliga. Det är sådant\r\nsom man inte kan räkna på, men man kan\r\nspekulera.</pre><pre>Antalet köp av svenska bilar minskar. Det är i och\r\nför sig bra; Ivar Franzén talade ju om\r\nrationaliseringar och att så många människor som\r\nmöjligt skulle slås ut. I så fall uppnås det målet\r\ninom den hårt utsatta bilindustrin.</pre><pre>Konsumentprisindex ökar. Det vet Ivar Franzén\r\nockså. Det höjer så småningom bidrag och\r\npensioner.</pre><pre>Vi är alltså från Ny demokratis sida helt klara över\r\natt bensinskattehöjningen inte kommer att ge de\r\n5,2 miljarder som man räknar med att få in. Vi\r\nsäger: Höj fordonsskatten med 400 kr.! Det ger 1,5\r\nmiljarder. Där någonstans är nettoeffekten.</pre><pre>Anf. 99  IVAR FRANZÉN (c) replik:</pre><pre>Herr talman! Om vi skall börja med att försöka\r\nreda ut det här med försäljningsorganisationen,\r\nsom Peter Kling helt avgränsar debatten till. Vi var\r\növerens om att det trots allt kommer att säljas några\r\ntunga fordon. Matematiken visade att det var en bil\r\nper person, och det var väl ganska exakt.</pre><pre>Jag tror inte ett ögonblick på Peter Klings\r\nskräckscenario. Jag var inte med på bilindustrins\r\nuppvaktning, men enligt de uppgifter jag har fått\r\nvar det de själva som sade att de klarar 1994. Jag\r\nhar haft andra kontakter, både med\r\nkoncernledningen på Volvo och i någon mån med\r\nSaab, och de har givit i princip samma besked. Jag\r\nlitar något mer på dem än på Peter Kling och de\r\nutsagor som han sprider här i kammaren.</pre><pre>Sedan gällde det konkurrenskraften. Även om\r\ndeprecieringen av den svenska kronan har blivit\r\nkraftigare än vad jag trodde -- jag hoppas att det\r\nskall bli en viss återgång -- verkar den så att\r\nutlandsresan icke kommer att vara något\r\nekonomiskt alternativ.</pre><pre>För danskarna kommer svensk bensin fortfarande\r\natt ha ungefär samma prisläge, med samma kraftiga\r\nskillnad. Där har nog Peter Kling gjort en viss\r\nfelkalkyl.</pre><pre>När det gäller reseavdragen finns det en\r\nintäktssida, som i och för sig innebär problem, men\r\nden fallande kronan medför att bensinkostnaderna\r\nökar. Det innebär ökade momsintäkter, som i viss\r\nmån uppväger det hela.</pre><pre>Jag tror att vi kan hålla på länge med matematiken\r\noch att räkna ut vad det blir i absolut netto -- vi kan\r\nändå inte reda ut det.</pre><pre>Jag vill deklarera att bilen är vårt viktigaste\r\nfärdmedel. Jag är mycket medveten om detta. Vi\r\nhar ett omistligt behov av bilen för att kunna\r\nfungera i ett decentraliserat samhälle. Jag har\r\nmycken respekt för och medvetenhet om det.</pre><pre>Samtidigt är miljösituationen mycket allvarlig, och\r\ndet är de långsiktiga och värdefulla målen som\r\nligger i detta. Om vi tar dem på allvar och menar\r\nnågonting med dem, är den här\r\nbensinskattehöjningen fullt försvarbar.</pre><pre>Förste vice talmannen anmälde att Peter Kling\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 100  LARS BÄCKSTRÖM (v):</pre><pre>Herr talman! Ivar Franzén tyckte sig notera att\r\nNydemokraterna och Vänsterpartiet hade fallit för\r\nÅkeriförbundet. Så är inte fallet, i varje fall när det\r\ngäller Vänsterpartiet. Hur det är med Ny\r\ndemokrati skall jag låta vara osagt.</pre><pre>Vi i Vänsterpartiet är överens med utskottets\r\nmajoritet vad gäller försäljningsskatten -- där finns\r\ninga skilda åsikter. Vi tror att det är en rimlig\r\navvägning som utskottets majoritet har gjort, och vi\r\nstår bakom den.</pre><pre>Vi har en meningsyttring i fråga om mom. 1. Vi\r\nkonstaterar att skillnaden mellan miljöklass 2 och 3\r\ni dag är 25 öre och att skillnaden kommer att vara\r\nungefär densamma även med förslaget i\r\nproposition 124.</pre><pre>Vi menar att skillnaden borde vara större, men vi\r\nsäger också i vår meningsyttring: ''Det\r\nstatsfinansiella läget tillåter inte ofinansierade\r\nintäktsminskningar.''</pre><pre>Om något sänks, måste något annat höjas i\r\nmotsvarande grad på ett annat område. Vi har inte\r\nvelat låsa oss för skattesatser -- vi har helt enkelt\r\ninte under beredningens gång haft tid nog att göra\r\nde erforderliga beräkningarna för att komma fram\r\ntill en lämplig avvägning. Det bör ändå vara skäl att\r\nha ett större spann mellan såväl klass 1 och 2 som\r\nklass 2 och 3 än vad som föreslås i proposition 124.</pre><pre>Sedan har herr Lodin i Industriförbundet redovisat\r\nidéer som skulle öka spannet, men det skulle inte\r\nvara statsfinansiellt neutralt. Vi kan inte öka\r\nspannet och tappa skatteintäkter -- absolut inte.</pre><pre>Jag tror att jag därmed har gjort klart att vi inte har\r\nfallit för Åkeriförbundets propåer.</pre><pre>Jag vill bara säga till Ivar Franzén att det är synd att\r\nutskottets majoritet inte har kunnat gå på vår linje,\r\nsom är att ge regeringen till känna att svenska\r\nregeringen i internationella fora bör driva på för att\r\nfå fram ett skattesystem som bygger på en\r\nterritorialitetsprincip. Utskottet säger att man\r\narbetar med den frågan inom EG. Ja, det är sant,\r\nmen det gör inte att svenska staten skall förhålla sig\r\npassivt.</pre><pre>Sverige bör tvärtom vara aktivt inom EFTA och\r\ngentemot EG för att driva fram sådana här system,\r\nt.ex. med elektronisk övervakning av bilismen eller\r\nandra metoder. Det behövs en beskattning som tar\r\nhänsyn till miljöeffekter.</pre><pre>Anf. 101  IVAR FRANZÉN (c):</pre><pre>Herr talman! Låt mig konstatera att Lars\r\nBäckström inte har fallit för Åkeriförbundets\r\nlocktoner. Men han har fallit för att inte läsa\r\npropositionen.</pre><pre>Det är nämligen så att energiskatten i miljöklass 1\r\nsänks till 5 kr. och i klass 3 till 540 kr. Om vi räknar\r\ni liter är skillnaden, som jag sade tidigare, 53,5 öre\r\nmellan miljöklass 1 och 3. Det sker inom\r\nenergibeskattningens ram, men det är också skatt\r\npå dieselolja.</pre><pre>Därmed har Lars Bäckström kommit i den lyckliga\r\nsituationen att hans krav är tillgodosett, innan\r\nnågot nytt beslut ens har fattats. Det var\r\ntillgodosett redan innan han skrev\r\nmeningsyttringen. Att han inte har upptäckt det\r\nförrän nu får han försöka leva med.</pre><pre>Anf. 102  LARS BÄCKSTRÖM (v):</pre><pre>Herr talman! Jo, jag har läst propositionen. Det är\r\nhelt riktigt att det är skillnad mellan miljöklass 1\r\noch 3. Vad jag talade om var skillnaden mellan\r\nmiljöklass 2 och 3. Det finns ju 3 klasser.</pre><pre>Om jag minns rätt är skillnaden nu mellan klass 2\r\noch 3 ungefär 25 öre. I förslaget i proposition 124 är\r\nskillnaden 25 öre mellan klass 2 och 3, dvs.\r\ndensamma. Skillnaden borde vidgas. Det är det\r\nsom vår meningsyttring går ut på.</pre><pre>Det krävs mer erforderliga beräkningar, inom\r\ndepartementens ram, för att man skall få fram den\r\nexakta avvägningen. Att öka skatteuttaget i klass 3\r\nkan skapa utrymme för att sänka det ytterligare i\r\nklass 2. Det leder till att drivmedel i klass 3 slås ut\r\nsom alternativ, vilket också skulle vara avsikten\r\nmed skatteåtgärden.</pre><pre>Anf. 103  IVAR FRANZÉN (c):</pre><pre>Herr talman! Jag har tydligen hört fel. Jag har\r\nfrågat min, jag höll på att säga, bisittare om det var\r\nklass 1 och 3 som Lars Bäckström talade om.</pre><pre>Det må vara att det rör sig om ca 25 öre. Däremot\r\nfinns det en annan faktor. Med de investeringar\r\nsom nu är gjorda bedömer oljeindustrin att det är\r\nekonomiskt mycket intressant att gå över till klass\r\n1. Det är ju det som är målsättningen.</pre><pre>Om intervallet mellan klass 3 och 1 redan nu räcker\r\när ju det den viktiga signalen. Det skiljer inte så\r\nmycket i miljöhänseende mellan klass 1 och 2. Jag\r\ntror, men jag är inte helt säker, att skillnaden är att\r\ndet är lättare att applicera avgasrening i miljöklass\r\n1. Det är ganska viktigt för att minimera NOx-\r\nutsläppen ifrån just dieseldrivna tunga fordon.</pre><pre>Anf. 104  LARS BÄCKSTRÖM (v):</pre><pre>Herr talman! Naturligtvis är målet att man skall gå\r\növer till klass 1, men mycket är vunnet om vi slår ut\r\nså stora delar av klass 3 som möjligt. Det är\r\nförstahandsmålet.</pre><pre>Det bästa får ju inte bli det godas fiende. Det är en\r\nkänd princip. Vi kommer ju att förlora voteringen i\r\ndag, det inser jag. Men vi för debatten för att få\r\närliga miljökämpar, som jag tror att Ivar Franzén är,\r\natt arbeta vidare för att vidga spannet och utsätta\r\nklass 3 för en hårdare beskattning, så att vi får en\r\nkraftfull övergång till klass 2 och sedan naturligtvis\r\nen övergång från klass 2 till 1.</pre><pre>Vi har nog samma viljeinriktning, men det gäller att\r\nge ännu tydligare signaler till marknaden.</pre><pre>Jag undrar om Ivar Franzén har tid att kommentera\r\nvarför man inte ställer sig bakom att agera i\r\ninternationella fora, inom EFTA och gentemot\r\nEG, för att få fram en territorialitetsprincip för\r\nbeskattning av vägarna, som följer hur de utnyttjas,\r\nvar bilarna kör, var miljön belastas, var vägarna\r\nutsätts för slitage och var olyckor sker. Ett sådant\r\nsystem diskuteras inom EG, men vi kan väl driva\r\npå. Vi behöver inte vara tysta och bara vänta.</pre><pre>Anf. 105  IVAR FRANZÉN (c):</pre><pre>Herr talman! Jag sade redan i mitt\r\nhuvudanförande, att med de kunskaper som vi nu\r\nhar, finns det inte motiv för att ytterligare öka\r\nskillnaderna mellan klass 1,2 och 3. Det må vara ett\r\nganska fullgott svar till Lars Bäckström vad gäller\r\nbeskattningen i klass 2.</pre><pre>Det kommer mycket tydliga signaler från\r\noljebolagen att de har en acceptabel ekonomi.</pre><pre>Vi får inte gå så långt att det innebär bättre\r\nekonomi att välja klass 2 i stället för klass 1. Då får\r\nvi denna misstyrning. Då når vi inte ända fram. Det\r\ngör vi inte alltid, men i det här fallet har vi goda\r\nchanser att göra det.</pre><pre>Elektronisk övervakning känns på något sätt ofritt.\r\nLåt detta bara bli en spontan reaktion. Jag har\r\ningen bestämd åsikt i vad mån den svenska\r\nregeringen borde lägga sig i selen för att verka för\r\nden här typen av avgifter, som kan vara geografiskt\r\navgränsade.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>12 §  Vissa frågor om beskattning av inkomst av\r\ntjänst</pre><pre>Föredrogs</pre><pre>skatteutskottets betänkande</pre><pre>1992/93:SkU14 Vissa frågor om beskattning av\r\ninkomst av tjänst (prop. 1992/93:127).</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 106  ANITA JOHANSSON (s):</pre><pre>Herr talman! I detta betänkande behandlar\r\nskatteutskottet proposition 127, som rör vissa\r\nfrågor om beskattning av tjänst. Jag vill kalla\r\npropositionen en diverseproposition.</pre><pre>Men, herr talman, i den här propositionen döljer\r\nsig många förändringar av ganska stor politisk\r\nbetydelse. Skattereformen har varit i kraft i drygt\r\ntvå år. Det är en alltför kort tid för att man skall\r\nkunna dra några säkra slutsatser om reformens\r\nolika effekter.</pre><pre>Utvärderingsgruppen KUSK tillsattes av den\r\nsocialdemokratiska regeringen och fick i uppgift att\r\ngöra en samlad kartläggning av skattereformens\r\neffekter. Jag tycker att regeringen demonstrerar en\r\nbrist på respekt för gruppens arbete. Inte minst\r\nmoderaterna brukar tala om fasta spelregler i\r\npolitiken.</pre><pre>Herr talman! Så till sakfrågorna. Låt mig börja med\r\ndet som kanske är den största skandalen i\r\npropositionen, Lagen mot skatteflykt.</pre><pre>Regeringens förslag att avskaffa generalklausulen\r\nfrån årsskiftet bekräftar bara ett borgerligt\r\nointresse av att hindra och beivra ekonomiska\r\nbrott.</pre><pre>Generalklausulen infördes av den borgerliga\r\nregeringen 1980 och skärptes ytterligare av oss\r\nsocialdemokrater 1983. Lagens syfte är att hindra\r\naffärer och transaktioner vars enda syfte är att på\r\nett otillbörligt sätt minska skatten. Klausulen har\r\nbara använts ett tjugotal gånger -- senast för att\r\nbedöma moderaternas vice ordförande Lars\r\nTobissons brors affärer. Men lagen har haft en\r\npreventiv effekt. Den hindrar folk från att syssla\r\nmed oegentlig skatteplanering.</pre><pre>Lagen har utvärderats från rättssäkerhetssynpunkt\r\nvid flera tillfällen. Av de utvärderingarna och den\r\nmera genomgripande översynen av lagen som\r\nhittills har gjorts kan jag konstatera följande.</pre><pre>JK har i sina två utvärderingar av lagen inte funnit\r\natt generalklausulen skulle hota viktiga\r\nrättssäkerhetskrav. Därför tycker jag att\r\nregeringens argument saknar saklig grund.</pre><pre>Förslaget innebär utan minsta tvekan att\r\nskattemyndigheterna fråntas ett användbart\r\ninstrument för att bekämpa skatteflykt.</pre><pre>Vi anser mot bakgrund av denna genomgång av\r\nsakskälen att regeringens förslag är direkt stötande\r\noch knappast kan uppfattas på annat sätt än som ett\r\nmycket stort ointresse av att med kraft bekämpa\r\nolika former av skatteflykt. Vi avvisar därför med\r\nskärpa förslaget att slopa skatteflyktslagen.</pre><pre>Vi kan konstatera att de ekonomiska brotten utgör\r\nett stort bekymmer i vårt samhälle.\r\nBrottsförebyggande rådet, BRÅ, talar om att det\r\nkan röra sig om över 100 miljarder. Därför tycker\r\njag att det är sorgligt att ni i dag skall fatta ett beslut\r\nom att avskaffa generalklausulen.</pre><pre>Herr talman! Beskattningen av stipendier är ett\r\nannat elände. Som ett led i att försämra för svensk\r\nfackföreningsrörelse lägger regeringen fram detta\r\nförslag. Det är ett försök att slå sönder eller i varje\r\nfall att bekämpa den fackliga verksamheten genom\r\natt försvåra möjligheten till facklig utbildning.</pre><pre>Det lokala fackliga arbetet kräver att de\r\nförtroendevalda har en god utbildning. Därför är\r\ndet ett slag i ansiktet att beskatta stipenderna. Jag\r\nställer mig frågan om det är en generell lagstiftning,\r\ndvs. en allmän utvidgning av mängden\r\nbeskattningsbara utbildningsstipendier som utdelas\r\nav fonder och ideella organisationer. Detta är en\r\nfråga till Knut Wachtmeister, som jag vill ha ett svar\r\npå.</pre><pre>Jag är trots allt nöjd med att majoriteten har ändrat\r\npropositionens förslag när det gäller\r\nikraftträdandedagen. Den kommer att inträffa den\r\n1 juli 1993 i stället för den 1 januari. Det är alltid\r\nnågot!</pre><pre>Herr talman! Vi har yrkat avslag när det gäller de\r\nkostförmåner som behandlas i betänkandet. Låt\r\nmig motivera detta något.</pre><pre>Regeringen förslår en lagreglering av\r\nRiksskatteverkets rekommendation om\r\nskattefrihet för fria måltider i samband med\r\nrepresentation. Med hänsyn till risken för missbruk\r\nav denna skatteförmån kan vi inte utan vissa\r\nbeloppsrestriktioner acceptera att den aktuella\r\nregeln görs permanent. Mot denna bakgrund bör\r\ndärför regeringsförslaget kompletteras med ett\r\nbeloppstak som innebär att förmåner över taket\r\nbeskattas.</pre><pre>Riksdagen beslutade i stor enighet om att utvärdera\r\nskattereformens effekter när det gäller\r\nmåltidsvanor samt effekten därav för\r\nrestaurangbranschen. Jag kan tyvärr konstatera att\r\ndenna utredning ännu inte har kommit till stånd,\r\nvilket jag djupt beklagar. Jag förutsätter att\r\nregeringen snarast tillsätter den. Jag vill fråga Knut\r\nWachtmeister om han är beredd att driva detta\r\ngemtemot skatteministern.</pre><pre>När det gäller hobbyverksamheten föreslår\r\nregeringen att tiden för kvittning av gamla\r\nunderskott mot framtida inkomster utökas från ett\r\ntill fem år. På grund av otillräckliga erfarenheter av\r\nregeltillämpningen och risken för skatteplanering\r\nbör förslaget till utökade kvittningsmöjligheter\r\navslås.</pre><pre>Herr talman! Avslutningsvis har vi ett särskilt\r\nyttrande när det gäller resor till och från arbetet.\r\nDet föreslås i propositionen att ersättningen skall\r\nvara oförändrat 12 kr/mil. I all hast, för någon\r\nvecka sedan, kallade skatteministern till\r\npresskonferens för att dela ut julgåvor till svenska\r\nfolket genom att föreslå att avdraget höjs till 13 kr.\r\nJag tycker att det är snudd på ett brott mot\r\növerenskommelsen i krisuppgörelsen då det\r\nförutsattes att ett samråd om sådana här frågor\r\nskulle ske. Vart tog samrådet vägen, Knut\r\nWachtmeister?</pre><pre>Vi socialdemokrater motsätter oss inte höjningen\r\nmen undrar naturligtvis hur den skall finansieras.\r\nUtskottet skriver: ''En sådan höjning medför ett\r\nskattebortfall på bortåt 500 miljoner kronor men\r\nbör ändå genomföras för att undvika en ej avsedd\r\nskärpning av inkomstbeskattningen.'' Jag kanske\r\nkunde få en kommentar av Knut Wachtmeister om\r\ndetta.</pre><pre>Herr talman! Jag yrkar bifall till de\r\nsocialdemokratiska reservationerna 1,2 och 6.</pre><pre>Anf. 107  PETER KLING (nyd):</pre><pre>Herr talman! Jag skall ta upp några frågor i\r\nproposition 1992/93:127 om beskattning av tjänst.\r\nJag vill börja med att säga att vi i Ny demokrati\r\nställer oss bakom det mesta i propostionen, som vi\r\nanser är bra. Det finns emellertid två områden som\r\nvi protesterar emot.</pre><pre>Det första området gäller barnpension. Vi anser att\r\nman har gjort förbättringar av barnpensionen, men\r\norättvisan finns fortfarande kvar. Jag skall\r\nkortfattat dra ett exempel för riksdagen. Om en\r\nförälder dör utgår barnpension. Barnpensionen\r\nbestår av en skattefri del och en beskattningsbar\r\ndel. Om en flicka eller pojke som får barnpension\r\nskulle vilja feriearbeta, beskattas inkomsten från\r\nnoll kronor. Ett annat barn i samma klass som också\r\nferiearbetar beskattas för sin inkomst från 10 000\r\nkr.</pre><pre>Jag tycker att man skall skilja på barnpension och\r\nferiearbete. Barnpensionen går inte till individen.\r\nDen går till att försörja familjen, som plåster på\r\nsåren för att en förälder har avlidit. Den används\r\ntill att köpa mjölk och kläder och till att betala\r\nhyran. Den går inte till barnet.</pre><pre>När barnet skall feriearbeta beskattas inkomsten\r\nfrån noll kronor. De barn som råkar ut för det här\r\nmåste tänka mycket negativt om samhället när\r\nderas kamrater som har två föräldrar i livet --\r\nfamiljen har därigenom större inkomster och bättre\r\nekonomiska förhållanden -- får skatta först när de\r\nkommer upp i en inkomst på 10 000 kr.</pre><pre>Vi har föreslagit att man skall höja barnpensionens\r\nskattefria del till motsvarande belopp. I stället för\r\natt ha en beskattningsbar och en skattefri del, höjer\r\nman den skattefria delen till motsvarande belopp.\r\nDärmed öppnar man vägen för ungdomen att\r\nferiearbeta.</pre><pre>Det andra som vi motsätter oss, herr talman, är\r\nutskottets förslag när det gäller trav- och\r\ngaloppsporten. Vi har talat mycket om att man skall\r\nutöka avdragsrätten till fem år. Det är i och för sig\r\nbra, det är bättre än förut, men det är inte på långa\r\nvägar tillfredsställande.</pre><pre>Hästägarna i Sverige har en kostnad på 1,8\r\nmiljarder. Man kan leka med tanken att dessa 1,8\r\nmiljarder är insatser. Om jag spelar Lotto satsar jag\r\nen insats. På den insatsen dras 50 % för skatt och\r\nadministrativa kostnader. Lottospelaren får alltså\r\nbehålla 50 % av vinsten. Hästägarna har kostnader,\r\ninsatser, motsvarande 1,8 miljarder kronor, och de\r\ntävlar om 550 miljoner. Ändå finns det mellan\r\n20 000 och 30 000 hästägare i Sverige.</pre><pre>Jag är här i riksdagen för att representera\r\nskattebetalarna, dvs. ägarna av Aktiebolaget\r\nSverige. Beskattningen av dessa hästar rör sig om\r\nintäkter på högst 10 miljoner kronor. Man går alltså\r\nhär in och beskattar sju--tio människor i Sverige för\r\natt få in 10 miljoner kronor, och kanske riskerar\r\nman därmed att sätta en hel näringsgren i gungning.</pre><pre>Det är nämligen 60 000 människor som direkt och\r\nindirekt jobbar inom trav- och galoppsporten. Hör\r\noch häpna: Jag har i min reservation skrivit att den\r\nhär näringen omsätter 14 miljarder, men det är lågt\r\nräknat. Det rör sig om mellan 18 och 20 miljarder.\r\nIntäkterna genom skatter till oss som äger staten är\r\nenbart på spelet 650 miljoner. Det vore rena\r\nvansinnet, absolut rena vansinnet, att förstöra en\r\nsådan näringsgren. Vi kan förlora alltifrån 500\r\nmiljoner och upp till 1 miljard, kanske upp till 2\r\nmiljarder, om vi nu förstör denna näringsgren.</pre><pre>Herr talman! I och med detta vill jag yrka bifall till\r\nreservationerna 4 och 5.</pre><pre>Anf. 108  LARS BÄCKSTRÖM (v):</pre><pre>Herr talman! I skatteutskottets betänkande nr 14\r\nbehandlas en hel rad olika frågor, som tidigare\r\ntalare har påpekat. Egentligen tycker vi att en av de\r\nfrågorna är så viktig att den kunde ha förtjänat ett\r\neget betänkande och en egen proposition. Det\r\ngäller förslaget att avskaffa den s.k.\r\ngeneralklausulen mot skatteundandragande,\r\nskatteflykt. Jag skall huvudsakligen kommentera\r\nden frågan, men jag vill på vägen dit ge ett par\r\nandra kommentarer.</pre><pre>Från Vänsterpartiet delar vi de uppfattningar som\r\nhar framförts av socialdemokrater angående\r\nbeskattningen av måltider och angående stipender.</pre><pre>I fråga om beskattningen av måltidssubventioner\r\ngäller det framför allt att skynda på beredningen\r\noch översynen av hur skattereglerna fungerar och\r\nvilka konsekvenser som har uppstått. Det finns\r\nindikationer på att beskattningen av\r\nmåltidssubventioner har fått ej önskade effekter,\r\nett sämre kosthåll i arbetslivet. Det kan därför\r\nfinnas skäl att ompröva bestämmelserna, och det är\r\nnödvändigt att vi från riksdagen försöker driva på\r\nför att få till stånd en genomsyn så fort som möjligt.\r\nDet har redan tagit alltför lång tid.</pre><pre>Om det har tagit för lång tid vad gäller\r\nbeskattningen av måltidssubventioner, har det gått\r\nför fort fram när det gäller skatteskärpningen av\r\nstipendierna. Detta har kommit mycket abrupt. De\r\nfackliga organisationerna, som förslaget\r\nhuvudsakligen riktade sig till, har inte haft tid att\r\nförbereda sig. Det är av den anledningen som\r\nutskottet tvingas senarelägga genomförandet. Över\r\nhuvud taget är frågan ej fullständigt beredd. Det\r\nsägs att uppdrag i den fackliga organisationen skall\r\nvara skattepliktiga men att man kan tänka sig att\r\nandra uppdrag icke skall vara skattepliktiga.</pre><pre>Jag kan i och för sig förstå ingången. Det har förts\r\nen diskussion om att mer eller mindre fackligt\r\nanställda har fått lön i form av stipendier. Något\r\nsådant är naturligtvis inte bra, och sådant skall\r\nåtgärdas. Men vad är ''ett uppdrag''? Vid\r\nskatteutskottets beredning av frågan har vi\r\ndiskuterat om en revisorssuppleant i en\r\ngruppstyrelse i en verkstadsklubb är att betrakta\r\nsom en facklig funktionär med uppdrag. Med vissa\r\ntolkningar är svaret ja, och då kan tillämpningen av\r\nden här lagstiftningen få helt absurda\r\nkonsekvenser. Ett honoräruppdrag eller\r\ntituläruppdrag kan då innebära skattskyldighet,\r\nmedan grannen får skattefrihet för samma\r\nstipendium.</pre><pre>Sådana här ej utredda konsekvenser visar att\r\npropositionen bör avslås på denna punkt.</pre><pre>Jag vill också ta upp en annan sak, herr talman,\r\nnämligen det som har tillförts vad gäller avdragen.\r\nUtskottets ordförande sade i gårdagens debatter att\r\nfinansieringen av dessa 500 miljoner kommer att\r\nredovisas i samband med budgetpropositionen i\r\njanuari. Där tror jag att utskottets ordförande i en\r\nmening har fel. Jag tror att regeringen inte för egen\r\ndel tänker finansiera detta, utan jag tror att man\r\ntänker finansiera det genom att skicka räkningen\r\ntill grannen, kommunsektorn. Det blir helt enkelt\r\nfinansieringen. Kommunerna får finansiera det\r\nhela.</pre><pre>Vi hade i går en debatt i kammaren om det lämpliga\r\ni att dra in 7,5 miljarder från kommunsektorn.\r\nVissa har angripit Socialdemokraterna och sagt att\r\ndessa både är emot det och accepterar det. Men här\r\nkommer nu ytterligare 500 miljoner, som\r\nkommunerna inte kände till när de antog sina\r\nbudgetar och som kommer att lägga ytterligare sten\r\npå börda. Är det inte så, Knut Wachtmeister, att\r\nfinansieringen helt enkelt går ut på att\r\nkommunerna får betala? Det är den enkla\r\nsanningen.</pre><pre>Det är inte rimligt att fortsätta politiken att vältra\r\növer kostnader på kommunsektorn. Jag tror att\r\nstarka krafter t.ex. inom Centerpartiet inser det.\r\nJag vet att det finns folkpartister, i vart fall\r\nfolkpartistiska kommunalpolitiker, som inser det.\r\nJag tror att det är dags även för moderata politiker\r\natt inse det.</pre><pre>Den viktigaste frågan är ändå generalklausulen. Vi\r\när nu i december 1992. Jag vill erinra kammaren om\r\natt den borgerliga majoriteten i december 1991, för\r\njämnt ett år sedan, drev igenom ett slags\r\ngeneralklausul mot skattemyndigheter, för\r\nskattskyldiga. Det var skatteutskottets betänkande\r\n1991/92:SkU7, om skattetillägg.</pre><pre>Vi från Vänsterpartiets sida sade då att det kan\r\nfinnas behov av ett slags reservutgång för\r\nskattskyldiga, ett slags nödbroms som de kan dra i\r\nnär de blir utsatta för effekter som ej är\r\nlagstiftarens mening. Vi skrev den gången i vår\r\nmeningsyttring att Vänsterpartiet kunde överväga\r\natt tillstyrka propositionens förslag att\r\neftertaxering, efterbeskattning och efterprövning\r\ninte får ske om ett sådant beslut skulle framstå som\r\nuppenbart oskäligt. Vi kan tänka oss sådana\r\ngeneralklausuler för att stärka den skattskyldiges\r\nrättssäkerhet. Vi hade emellertid synpunkter på att\r\npropositionen var för vid och svårtolkad och därför\r\nborde beredas ytterligare.</pre><pre>Om man kan tänka sig det, varför kan man då inte\r\ntänka sig att behålla generalklausulen mot\r\nskatteundandragande, skatteflyktsklausulen? Man\r\nsäger att det är av rättssäkerhetsskäl. Men\r\nklausulen är ju prövad. Vi hade våra synpunkter\r\noch misstankar om de bestämmelser som de\r\nborgerliga partierna införde i december förra året,\r\nmen i den här frågan har vi facit i hand.</pre><pre>Vi vet att klausulen har tillämpats med stor\r\nrestriktivitet och försiktighet. Justitiekanslern har\r\nundersökt den vid två tillfällen och funnit att det\r\ninte finns någon anledning att kritisera klausulen ur\r\nrättssäkerhetssynpunkt. Vi har haft en\r\nskatteflyktsutredning, som har konstaterat samma\r\nsak. Likadan lagstiftning finns i Storbritannien,\r\nFinland, Canada och Tyskland. Där har man\r\nsamma rättssystem som vi har i Sverige men som de\r\nborgerliga partierna vill avskaffa.</pre><pre>Detta är allvarligt. Vad beror det på? Beror det på\r\natt man från borgarsidan struntar i skattebrott?\r\nNej, det tror jag inte. Men man har ett slags\r\ntunnelseende.</pre><pre>Moderaterna har den grundprincipen att\r\nskattebrott bäst bekämpas genom att sänka\r\nskatten. Det är ungefär som att bekämpa\r\nhastighetsöverträdelser genom att höja\r\nfartgränserna undan för undan. Då minskar\r\nförvisso hastighetsöverträdelserna, men det är\r\ningen bra metod.</pre><pre>Tunnelseendet i fråga om rättssäkerhet har lett till\r\natt Moderaterna vill ta bort det här. Men det är en\r\ndålig signal i en tid när skattebrottsligheten och\r\nskatteundandragandet blir allt mer problematiskt.</pre><pre>När man diskuterade frågan som mest på 1970-\r\ntalet, då skedde debatten i tidningar som man\r\nbetraktade som vänstersinnade. I dag kritiseras\r\nskatteundandragandet mycket hårt i tidskrifter som\r\när näringslivet närstående. Jag har pärmar på mitt\r\nrum, herr talman, där jag brukar lägga upp olika\r\nartiklar och dokument som handlar om\r\nskattebrottslighet och skatteundandragande. De\r\nblir mer och mer välfyllda, fler och fler. Det\r\nmärkliga är att mer och mer av rapporterna\r\nkommer från näringslivets organisationer och\r\ntidskrifter. Från det hållet ser man detta som ett\r\nväsentligt problem.</pre><pre>Problemet är gigantiskt. Vi har 800 konkurser med\r\nmisstanke om brott som väntar på utredning av\r\npolisen här i Stockholm. Vi har löpsedlar i Svenska\r\nArbetsgivareförenings tidskrift som är oerhört\r\nhårda. I SAF-tidningen i november skrev man\r\n''Leveratörerna blir blåsta vid konkurser''. Detta är\r\nett stort problem -- inte bara att samhället går miste\r\nom skatteinkomster, utan också att det används\r\nsom ett aktivt konkurrensmedel på marknaden.</pre><pre>Jag vet att en del moderater har uppmärksammat\r\nproblemet. Jag läste häromkvällen något från\r\nRiksdagens revisorer, där Karl-Gösta Svenson i\r\nskatteutskottet tillsammans med\r\nSocialdemokraterna har arbetat med och sett\r\nproblemen. Så man börjar vakna till. Men\r\nsamtidigt vidtar man totalt fel åtgärd när man tar\r\nbort generalklausulen.</pre><pre>Man skickar fel signal vid fel tidpunkt till de\r\nskattskyldiga, till marknaden. Det är därför\r\nriksdagens majoritet borde avslå propositionen och\r\nbehålla denna klausul. Det vore att stärka\r\nrättssäkerheten och konkurrensneutraliteten och\r\nskydda samhällets skatteintäkter, så att vi slipper\r\ntillgripa onödiga skattehöjningar för att\r\nkompensera ett aktivt, medvetet\r\nskatteundandragande och skattefusk.</pre><pre>På den punkten är klausulen effektiv, om än inte\r\nalltid. Den behövs. Lagar är viktiga för att sända\r\nsignaler.</pre><pre>Därför, herr talman, yrkar också jag bifall till de\r\nsocialdemokratiska reservationer som den\r\nsocialdemokratiske representanten tidigare yrkat\r\nbifall till.</pre><pre>Anf. 109  KNUT WACHTMEISTER (m):</pre><pre>Herr talman! I dag kan det i motsats till i går vara\r\nmotiverat att mera ingående diskutera den s.k.\r\ngeneralklausulen mot skatteflykt. Det är den mest\r\nkontroversiella frågan i proposition 127, som vi nu\r\nbehandlar. Därför är det naturligt att jag först tar\r\nupp denna fråga.</pre><pre>Lagen infördes som bekant -- och som också Anita\r\nJohansson sade -- 1980 av en borgerlig regering. Att\r\ntveksamheten var stor när det gäller\r\nintegritetsproblemen visas bl.a. av att lagen\r\ntidsbegränsades till fem år.</pre><pre>En ordentlig utvärdering av rättssäkerhetsläget\r\nskulle göras innan man tog ställning till om\r\ngeneralklausulen skulle förlängas. Så var det tänkt.\r\nMen när femårsperioden var till ända hade\r\nSocialdemokraterna redan kommit tillbaka till\r\nmakten. Två år tidigare, 1983, hade de för övrigt\r\ndrivit igenom en skärpning, eller kanske rättare en\r\nutvidgning av lagstiftningen.</pre><pre>Den har hela tiden sedan förlängts trots att ett\r\nbetänkande 1989 med syfte att utvidga\r\nlagstiftningen blev mycket negativt behandlat av\r\nremissinstanserna.</pre><pre>Enligt min uppfattning är det naturligt att\r\nregeringen nu föreslår ett avskaffande av\r\nklausulen, vilket är ett mycket viktigt led i\r\nförverkligandet av målet att stärka rättssäkerheten\r\ni enlighet med förra årets regeringsdeklaration.</pre><pre>Rättstryggheten är inte tillfredsställande om den\r\nskattskyldige inte vet om de skattelagar han eller\r\nhon har att rätta sig efter är kombinerade med en\r\nviss grad av godtycke.</pre><pre>Anita Johansson ansåg inledningsvis att vi\r\nmoderater speciellt efterlyste fasta spelregler. Ja,\r\ndet är helt riktigt, men sådana fasta spelregler\r\nuppnår man inte om generalklausulen finns kvar.\r\nDen medför icke fasta spelregler, utan osäkerhet\r\nom rättsläget.</pre><pre>Anita Johansson åberopade vidare JK:s\r\nredovisning, men hon undvek att säga att det\r\ndåvarande socialdemokratiska ansvariga statsrådet\r\n1990 inte vågade föreslå en permanent lagstiftning,\r\nutan blott en något förlängd giltighetstid.</pre><pre>Det här sagda må också vara svar till Lars\r\nBäckström. Han ondgjorde sig över -- och det\r\nhåller jag helt med om -- att många ekonomiska\r\nbrott ligger ouppklarade. Jag skulle vilja fråga\r\nhonom, liksom Anita Johansson, om inte de anser\r\natt bristen på poliser, som rått under hela den\r\nsocialdemokratiska regeringstiden, är en\r\nbidragande orsak till att vi har så pass många icke\r\nuppklarade brott.</pre><pre>Jag går nu över till att kommentera de övriga\r\nförslagen i propositionen. En del är inte\r\nkontroversiella, så till vida att inga reservationer\r\navgetts. Som exempel härpå kan nämnas\r\nförenklingar och förbättringar för allmänheten när\r\ndet gäller vissa flyg- och tågresor samt också för\r\nreseförsäkringar. Villkoren för förmånliga lån blir\r\nytterligare litet förmånligare.</pre><pre>Samma sak gäller förläggningen av den s.k.\r\nsexmånadersregeln för sjömän. Information har\r\nlämnats till skatteutskottet av berörda\r\norganisationer, varvid påpekats en del\r\noformligheter i regelverket. Vi förutsätter att\r\nregeringen snarast ser över lagstiftningen, så att\r\nberörda delproblem löses.</pre><pre>Inom regeringskansliet pågår för övrigt en översyn\r\nav sjöfartspolitiken, så förutsättningarna för en\r\nsnar lösning tycks vara goda.</pre><pre>Det har förts en ingående diskussion om att slopa\r\nden skattefrihet som sedan 1983 rått för vissa\r\nstipendier i fackliga kurser. Enligt propositionen\r\nskulle denna skattefrihet, som många upplever som\r\nfelaktig och orättvis, upphöra vid kommande\r\nårsskifte. Efter att information har lämnats om att\r\nkursprogrammen för första halvåret 1993 i många\r\nfall redan spikats, har utskottet tagit hänsyn härtill\r\noch föreslår nu att ikraftträdandet förskjuts till den\r\n1 juli 1993. Jag noterar att Anita Johansson gav en\r\nliten komplimang för detta.</pre><pre>I en reservation motsätter sig Socialdemokraterna\r\nslopandet, vilket naturligtvis inte är direkt\r\nförvånande, eftersom de införde avdragsrätten för\r\nknappt tio år sedan. Om stipendiegivaren har ett\r\nintresse av att mottagaren deltar i en utbildning bör\r\nstipendiet betraktas som ersättning för utebliven\r\nlön och därmed beskattas.</pre><pre>Jag förstår inte riktigt varför Anita Johansson är så\r\nkritisk. Vi återställer ju nu läget till vad det var före\r\n1983.</pre><pre>Den tidigare genomförda skattereformen har visat\r\nsig behäftad med en hel del byråkratiskt krångel av\r\nadministrativ karaktär. I propositionen föreslås nu\r\nen del förbättringar. Hit hör beskattningen av\r\nsmåbelopp i samband med måltider vid tjänsteresor\r\nm.m. Regeringen har aviserat en\r\nkonsekvensutredning i dessa frågor. I väntan härpå\r\nhar föreslagits lättnader i dessa frågor samt lagfäst\r\nskattefrihet för fria måltider vid representation.</pre><pre>Just denna sistnämnda reform går\r\nSocialdemokraterna emot, medan man accepterar\r\növriga kostförmåner. Det tycker jag är litet\r\negendomligt. Det var ju Riksskatteverket som i stor\r\nenighet föreslog regeringen att sådana regler skulle\r\nlagfästas. Åtminstone förr i tiden sade Kjell-Olof\r\nFeldt alltid att om Riksskatteverket kommer med\r\nnågra propåer så brukar regeringen följa dem. Det\r\nverkar som om Riksskatteverket var enigt i denna\r\nfråga. Även om det är en annan finansminister så\r\nfordrar väl logiken att man från socialdemokratiskt\r\nhåll också följer vad Riksskatteverket\r\nrekommenderar.</pre><pre>Socialdemokraterna har ytteligare en reservation,\r\nnämligen en som går emot förslaget om vissa\r\nbegränsade skattelättnader för hobbyverksamhet. I\r\ndenna fråga tycker Ny demokrati precis tvärtom\r\noch anser att regeringen inte har gått tillräckligt\r\nlångt, åtminstone inte när det gäller\r\nhobbyhästägandet, som enligt Ny demokratis\r\nuppfattning bör omfatta skattefrihet för två hästar\r\nper person.</pre><pre>Enligt min uppfattning är emellertid de föreslagna\r\nskattelättnaderna väl avvägda. Ny demokrati har\r\nblivit delvis tillgodosett.</pre><pre>Detsamma gäller den föreslagna förändringen när\r\ndet gäller barnpension, som är ytterligare en fråga\r\ndär Ny demokrati har reserverat sig. Även där\r\ntycker jag alltså att de förbättringar som har skett\r\när logiska och att Ny demokrati borde nöja sig med\r\ndet.</pre><pre>Så till den fråga jag fick beträffande det höjda\r\nbilreseavdraget, från 12 till 13 kronor, som jag\r\nkonstaterar att det råder enighet om.</pre><pre>Jag blev tillfrågad om hur kostnaden, 500 miljoner\r\nkronor, skall finansieras. Till både Anita Johansson\r\noch Lars Bäckström vill jag säga att det kommer att\r\nske i den kommande budgetpropositionen.</pre><pre>Detta godtog inte Lars Bäckström. Han ville påstå\r\natt dessa kostnader kommer att belasta\r\nkommunerna, som alltså skulle få betala fiolerna.\r\nHan ville avkräva mig ett besked.</pre><pre>Det är ett hypotetiskt resonemang, eftersom\r\nbudgetarbetet pågår. Men jag måste reagera mot\r\nLars Bäckströms påstående att de 500 miljonerna\r\ninte finansieras i och med att de belastar\r\nkommunerna. Alla kostnader måste finansieras på\r\nett eller annat sätt, antingen de belastar\r\nkommunerna eller några andra organisationer eller\r\nkategorier i samhället. Så det påståendet från Lars\r\nBäckström kan jag inte godta.</pre><pre>Med det sagda, herr talman, yrkar jag bifall till\r\npropositionen och avslag på reservationerna.</pre><pre>Anf. 110  ANITA JOHANSSON (s) replik:</pre><pre>Herr talman! För det första kan man konstatera att\r\nModeraterna aldrig varit särskilt intresserade av att\r\nfå stopp på skattefusket. Vad jag är besviken på är\r\natt Centern och Folkpartiet inte har hållit emot i\r\nden här frågan.</pre><pre>Vi kan konstatera att ställningen nu är 42--1 mellan\r\noss socialdemokrater och Moderaterna när det\r\ngäller att bekämpa skattefusk. Den lilla ettan som\r\nni moderater står för, kom faktiskt fram efter stora\r\npåtryckningar från skatteförvaltning och\r\nSocialdemokraterna, och det är förslaget vi skall\r\nbehandla i morgon, som berör handelsbolag. Men\r\njag hade faktiskt hoppats att Centern och\r\nFolkpartiet skulle stå emot litet mer när det gäller\r\njust de här frågorna</pre><pre>Vi kan konstatera att den ekonomiska\r\nbrottsligheten -- som jag sade i mitt\r\nhuvudanförande -- rör sig om 100 miljarder kronor.\r\nDet handlar om att varje svensk blir bestulen på\r\nomkring 20 000 kr om året. Nu, när budgeten är så\r\neländig, borde det väl vara i Knut Wachtmeisters\r\nintresse att se till att vi kommer åt skattefusk och\r\nekonomisk brottslighet.</pre><pre>Skatteflyktsklausulen har varit ett bra instrument\r\nnär det gäller skattefusk och skatteflykt. Litar inte\r\nKnut Wachtmeister på JK:s utvärderingar när det\r\ngäller rättssäkerheten? Man kan konstatera att det\r\när flera höga domare och jurister som har skrivit till\r\noss för att tala om att vi nu tar bort ett av de bästa\r\ninstrumenten. Det är alltså helt fel signal -- precis\r\nsom Lars Bäckström sade -- nu när vi gemensamt\r\nborde ta krafttag när det gäller skatteflykt och\r\nskattefusk.</pre><pre></pre><pre>Herr talman! Jag vidhåller att det är stötande att\r\nenbart ge sig på de fackliga stipendierna. Men jag\r\när inte förvånad. Förslaget kommer ju från en\r\nmoderat skatteminister, och det är alltså\r\nModeraternas syn på svensk fackföreningsrörelse\r\nsom kommer till uttryck här.</pre><pre>Anf. 111  KNUT WACHTMEISTER (m)\r\nreplik:</pre><pre>Herr talman! Jag godtar självfallet inte att Anita\r\nJohansson påstår att vi Moderater inte vill bekämpa\r\nden ekonomiska brottsligheten. Hon försöker nu\r\natt så split inom regeringspartierna genom att\r\nuttrycka sin förvåning över att de andra partierna\r\naccepterar detta. I morgon skall vi anta en lag som\r\nskall stoppa fusket med handelsbolag, men det\r\ntycker Anita Johansson inte är tillräckligt.</pre><pre>Anita Johansson ställde några frågor till mig. En av\r\nfrågorna var om jag inte litade på JK:s granskning\r\nnär det gäller generalklausulen. Då vill jag först\r\nhänvisa till det som jag inledningsvis sade,\r\nnämligen att det dåvarande socialdemokratiska\r\nstatsrådet inte heller litade på JK, eftersom han inte\r\ninte ville permanenta lagstiftningen. Sedan vill jag\r\nanföra det som står i propositionen beträffande\r\nförslaget att utvidga generalklausulen:\r\n''Remissopinionen var i det övervägande antalet\r\nfall avvaktande eller helt avvisande till\r\nutredningens förslag''. Det var med anledning av\r\ndetta som statsrådet inte ville och inte vågade\r\npermanenta utredningen.</pre><pre>Jag ställde en fråga till Anita Johansson. Jag\r\nundrade om hon inte ansåg att bristen på poliser har\r\nmedverkat till den låga uppklarningen av också\r\nekonomiska brott.</pre><pre>Beträffande stipendier återställer vi ordningen som\r\nden var innan 1983. Det tycker åtminstone jag är\r\nfullt tillfredsställande. Men den bakomliggande\r\norsaken är ju att Regeringsrätten den gången avgav\r\nett för Socialdemokraterna och\r\nfackföreningsrörelsen ofördelaktigt yttrande. Det\r\nvar därför som den här lagstiftningen infördes 1983.</pre><pre>Anf. 112  ANITA JOHANSSON (s) replik:</pre><pre>Herr talman! Jag delar inte Knut Wachtmeisters\r\nuppfattning att det är naturligt att nu ta bort\r\ngeneralklausulen. Det var faktiskt så som Knut\r\nWachtmeister uttryckte det hela.</pre><pre>För någon vecka sedan när regeringen skulle lägga\r\nfram förslag om kampen mot ekobrottsligheten,\r\ntrodde jag att man menade allvar med förslaget. Jag\r\ntrodde också att regeringen i och med detta skulle\r\ndra tillbaka det eländiga förslaget om att ta bort\r\ngeneralklausulen.</pre><pre>Till skillnad från Knut Wachtmeister litar jag på JK\r\noch hans bedömningar när det gäller\r\nrättssäkerheten. Det finns många exempel på\r\nskatteflyktsförfarande som visar att\r\ngeneralklausulen har behövts. Men nu lämnas\r\ndörren för skatteflykt vidöppen igen. Det finns\r\nkanske en annan tanke bakom, att en massa\r\nskattekonsulter skall få jobb igen. Skattebortfallen\r\nkommer dock att bli stora för den här moderatledda\r\nregeringen.</pre><pre>Anf. 113  KNUT WACHTMEISTER (m)\r\nreplik:</pre><pre>Herr talman! Jag vill återkomma till\r\ngeneralklausulen. Anita Johansson begriper nog att\r\nvi moderater bekämpar den ekonomiska\r\nbrottsligheten med alla de medel som står oss till\r\nbuds. Samtidigt får man icke blunda för att svåra\r\nintegritetsproblem när det gäller den enskilde kan\r\nuppstå och har uppstått genom generalklausulen.\r\nDet gäller att göra en avvägning så, att\r\nrättstryggheten inte hotas. Det är därför som vi vill\r\navskaffa generalklausulen.</pre><pre>Vidare konstaterar jag att inte fick svar på min\r\nfråga om huruvida Anita Johansson ansåg att den\r\nstora polisbristen är orsak till att man inte klarar\r\nupp den omfattande brottslighet som finns, när det\r\ngäller såväl ekonomiska som andra brott.</pre><pre>Förste vice talmannen anmälde att Anita\r\nJohansson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 114  LARS BÄCKSTRÖM (v) replik:</pre><pre>Herr talman! Knut Wachtmeister sade att det inte\r\när korrekt att säga att moderater inte bryr sig om\r\nekonomisk brottslighet. När det gäller\r\nModeraterna som parti betraktat tycker jag att\r\nkritiken är rättvis. Men det finns också undantag.\r\nKarl-Gösta Svenson, ledamot av skatteutskottet,\r\narbetar som riksdagsrevisor mot ekonomisk\r\nbrottslighet.</pre><pre>Jag har läst en PM från Anita Johansson och Karl-\r\nGösta Svenson, där de på ett förtjänstfullt sätt\r\nredogör för problematiken. Denna PM innehåller\r\nockså svar på Knut Wachtmeisters fråga om\r\nhuruvida polisen har tillräckliga resurser. Svaret är\r\nett uttalat nej. I rapporten skriver Karl-Gösta\r\nSvenson: ''I budgetpropositionen 1992 uttalade\r\njustitieministern att kampen mot våldsbrott och\r\nnarkotikabrott skulle prioriteras. Den ekonomiska\r\nbrottsligheten nämndes inte som i tidigare\r\npropositioner som ett prioriterat\r\nverksamhetsområde för polisen''. Detta är ju en\r\nsignal från regeringen. Det är riktigt av Karl-Gösta\r\nSvenson att påpeka detta.</pre><pre>Vad har hänt inom polisen? Jo, antalet brott\r\nrapporteras ha ökat med 28 %, medan antalet\r\närenden som har överlämnats till åklagare har\r\nminskat från 51 % 1986 till 35 % 1990 i förhållande\r\ntill antalet inkomna ärenden.</pre><pre>I rapporten från riksdagens revisorer skriver man\r\natt riksdagen har gjort uttalanden och att det har\r\navgivits motioner till riksdagen, men riksdagen ville\r\navvakta initiativ, eftersom regeringen skulle\r\nåterkomma. Nu har regeringen återkommit, men\r\nvad återkom man med? Jo, man ville slopa\r\ngeneralklausulen mot skatteflykt. Och det var ju\r\nockså en signal.</pre><pre>Vidare står det i samma rapport: ''Enligt uppgift i\r\nregeringens krispaket kommer anslagen till polisen\r\natt minska''. Och det var en alldeles riktig\r\nförmodan, för så blev det. Socialdemokrater och\r\nmoderater kom överens om att dra in anslagen med\r\n400--500 miljoner från Justitiedepartementets egen\r\ntitel. Detta kommer naturligtvis att leda till ännu\r\nstörre ärendebalanser.</pre><pre>Jag läser ordagrannt ur rapporten: ''De politiska\r\nsignalerna är enligt berörda myndigheter inte\r\ntillräckligt tydliga när det gäller samhällets syn på\r\nekonomisk brottslighet''. Jag instämmer i den här\r\nrapporten från riksdagens revisorer och med både\r\nKarl-Gösta Svensons och Anita Johanssons\r\nvärderingar. Regeringen har alltså sänt en signal\r\nom att avskaffa generalklausulen, men det är en\r\nsignal i rakt motsatt riktning mot vad som efterlyses\r\nav myndigheter och av denna rapport. Det är det\r\nsom är det allvarliga.</pre><pre>Slutligen: Det är klart att dessa 500 miljoner\r\nkommmer att finansieras, men inte genom något\r\nriksdagsbeslut utan genom\r\nkommunfullmäktigebeslut och\r\nlandstingsfullmäktigebeslut. Det är kommuner och\r\nlandsting som man övervältrar kostnaderna på, och\r\nde får städa upp efter den här åtgärden. Men det är\r\ninte rimligt att belasta kommunerna ännu mer. Det\r\när det som jag kritiserar.</pre><pre>Anf. 115  KNUT WACHTMEISTER (m)\r\nreplik:</pre><pre>Herr talman! Man kan fråga sig vad Vänsterpartiet\r\ngjorde för att avhjälpa polisbristen, när man hela\r\ntiden röstade med Socialdemokraterna.</pre><pre>Beträffande den ekonomiska brottsligheten vet ju\r\nLars Bäckström att justitieministern och\r\nskatteministern har lagt fram en rapport om hur de\r\nanser att denna bekämpning skall gå till. Våra\r\npolitiska motståndare har tidigare försökt att så\r\nsplit mellan de fyra regeringspartierna. Lars\r\nBäckström går nu ett steg längre och försöker så\r\nsplit i den moderata gruppen i skatteutskottet. Han\r\nsäger att Karl-Gösta Svenson är emot den\r\nekonomiska brottsligheten medan jag --\r\nunderförstått -- inte är det. Det är naturligtvis\r\nfelaktigt, och det förstår nog både Lars Bäckström\r\noch övriga som lyssnar till den här debatten.</pre><pre>Anf. 116  LARS BÄCKSTRÖM (v) replik:</pre><pre>Herr talman! Min avsikt är inte att så split, men det\r\nfinns ju en debatt i alla politiska partier, även i\r\nModerata samlingspartiet. Ni moderater gör väl\r\ninte bara som Carl Bildt säger, utan ni diskuterar\r\nväl sinsemellan och det är en normal demokratisk\r\nprocess i ett parti. Det är väl inget märkvärdigt med\r\ndet. Man har olika infallsvinklar när det gäller olika\r\nfrågor. Jag debatterar här i kammaren för att\r\npåverka, och detsamma gör ni väl på era\r\nmoderatmöten. Är det att så split? Nej, det är ju\r\ndemokrati, och det skall vi ha.</pre><pre>Det grundläggande är att det har sänts ut fel signal\r\nvid fel tidpunkt, när man nu vill ta bort\r\ngeneralklausulen. Det är det som jag kritisererar er\r\nmoderater och övriga som står bakom det här\r\nförslaget för. Vi från Vänsterpartiet har vid en rad\r\ntillfällen motionerat om att man skall öka anslagen\r\ntill polisens ekorotlar. Vi har lagt fram konkreta\r\nmotionsförslag i det här sammanhanget.\r\nRiksdagsmajoriteten enades ju nyligen om att\r\ninrätta en finanspolis. Om jag inte missminner mig\r\ngick moderaterna emot det förslaget. Men det var\r\nNy demokrati som stödde oss, så att vi kunde få\r\nmajoritet för att inrätta en finanspolis. Vi har\r\nföreslagit konkreta åtgärder och även anvisat\r\nmedel för inrättandet av en finanspolis.</pre><pre>Den signal ni sände ut innebar att eko-brotten inte\r\nskulle prioriteras inom polisens verksamhet. Det\r\nvar också en signal. Ni sände fel signaler vid absolut\r\nsämsta tidpunkt, och det är allvarligt.</pre><pre>Det pågår upppenbarligen debatt hos er, och det\r\nfinns tid att ändra sig. Ni har ju ändrat er om\r\nskattesänkningen -- nu höjer ni skatter. Ni kanske\r\nkan ändra er om SAF och jag får utöva påtryckning\r\nnog mycket, så att ni börjar göra något åt eko-\r\nbrotten. Ni kanske inte ändrar er därför att ni vill få\r\nin så mycket skatteintäkter, utan därför att ni inser\r\natt den ekonomiska brottsligheten slår sönder\r\nmarknaden om man låter den grassera.</pre><pre>Anf. 117  KNUT WACHTMEISTER (m)\r\nreplik:</pre><pre>Herr talman! Jag vill bara för att få slut på debatten\r\nom splittring erinra Lars Bäckström om att de fyra\r\nregeringspartierna stod bakom\r\nregeringsdeklarationen när det gällde att stärka\r\nintegriteten, och att de fyra regeringspartierna\r\nockså står bakom de förslag som nu gäller för att\r\nbekämpa den ekonomiska brottsligheten.</pre><pre>Anf. 118  PETER KLING (nyd) replik:</pre><pre>Herr talman! Knut Wachtmeister nämnde i sitt\r\nanförande att kraven i Ny demokratis motion var\r\ntillgodosedda genom att avdragsrätten utökades till\r\natt omfatta fem år. Det handlar ju inte om det.</pre><pre>Visst är det ett steg i rätt riktning, men moroten i\r\nnäringen är ju att folk skall kunna ha möjlighet att\r\nvinna några miljoner på en travhäst. Utan den\r\nmoroten riskerar man att förstöra näringen. Denna\r\nnäring ger skattebetalarna, dvs. aktiebolagsägarna\r\nsom äger svenska staten, så mycket pengar. Det är\r\nen näring som omsätter ca 1,8 miljarder kronor.\r\nDet är stora inkomster som staten riskerar att\r\nförlora för att få in på sin höjd 10 miljoner kronor.</pre><pre>Jag skulle vilja se den Lottospelare som hämtar ut\r\nsin miljonvinst betala arbetsgivaravgifter och\r\nlöneskatter på vinsten. Efter ett 50-procentigt\r\nbortfall på insatserna skall man betala också sociala\r\navgifter. Lottoverksamheten skall betraktas som ett\r\nbolag när man hämtar ut vinsten. Det håller inte.\r\nDet kommer inte att finnas någon som spelar på\r\nt.ex. Lotto och Tipset.</pre><pre>Det är sådana förhållanden som gäller för\r\nhästägarna. De satsar sammanlagt 1,8 miljarder\r\nkronor, och de tävlar om en prissumma på totalt 550\r\nmiljoner. Det vore rena vansinnet att förstöra\r\ndenna näring, som ger staten så mycket intäkter.\r\nDet måste finnas en morot för folk att köpa en häst,\r\nså att staten får in så mycket intäkter som möjligt.\r\nDet är nämligen idiotiskt att satsa på en travhäst i\r\ndag, för det ger så litet pengar.</pre><pre>Anf. 119  KNUT WACHTMEISTER (m)\r\nreplik:</pre><pre>Herr talman! Jag förstår inte att Peter Kling\r\nunderkänner de förbättringar som gjorts\r\nbeträffande hobbyverksamheten. Man utsträcker\r\nutnyttjandet av underskotten till en femårsperiod.\r\nDet var en så kraftig förbättring att\r\nSocialdemokraterna gått emot den. Det borde vara\r\nbetyg nog och tyda på att det är en bra reform, även\r\nfrån Peter Klings synpunkt sett.</pre><pre>Jag har förståelse för det stora intresse som Peter\r\nKling och hans medmotionär har i detta ärende för\r\nde kära hästarna. Jag har själv varit hästägare\r\nunder en lång följd av år, och jag har gjort min\r\nvärnplikt i kavalleriet. Jag har förståelse för detta\r\nintresse, men jag tycker samtidigt inte att man kan\r\nha särlagstiftningar för olika grupper och\r\nintressenter i vårt samhälle. Det skulle föra alldeles\r\nför långt.</pre><pre>Anf. 120  PETER KLING (nyd) replik:</pre><pre>Herr talman! Mitt särintresse i detta fall, Knut\r\nWachtmeister, gäller att få så stora intäkter som\r\nmöjligt till statskassan. Det är mitt särintresse i\r\ndetta ämne.</pre><pre>Om man nu inte går in och stimulerar denna\r\nverksamhet kommer man att få ett skattebortfall.\r\nJag är hundratioprocentigt säker på att näringen\r\nkommer att minska i omfattning så kraftigt, att\r\nmånga av de 60 000 människor som jobbar direkt\r\noch indirekt i näringen kommer att bli arbetslösa.\r\nVi kommer att få sämre veterinärinrättningar. Allt\r\nsom är förknippat med näringen kommer att\r\npåverkas om man förstör den. Det kommer kanske\r\natt födas 2 000 hästar varje år i stället för 5 000--\r\n6 000.</pre><pre>Om en hästägare har en kostnad på 100 000--\r\n150 000 kr för sin häst, kan man räkna ut vad det\r\nbetyder för statsintäkterna om det föds 2 000 eller\r\n6 000 hästar per år. Det är befängt att man inte\r\nfrämjar denna verksamhet utan i stället stjälper den\r\nför att få in 10 miljoner och kanske förlora 1 miljard\r\ni den andra änden.</pre><pre>Jag kan inte se mina kunder, dvs. väljarna, i ögonen\r\nsedan och säga att jag har gjort en mycket dålig\r\naffär. Det är detta som det handlar om. Om jag\r\nsedan är hästägare eller inte har så otroligt litet med\r\ndenna fråga att göra att det inte är väsentligt. Jag\r\nrepresenterar skattebetalarna i denna fråga.</pre><pre>Anf. 121  KNUT WACHTMEISTER (m)\r\nreplik:</pre><pre>Herr talman! Jag skall trösta Peter Kling med att\r\nsäga att om och när det blir bättre tider har\r\nutskottet en liten brasklapp i betänkandet. Jag skall\r\nbe att få citera den.</pre><pre>''Enligt utskottets uppfattning bör propositionen\r\ntills vidare kunna anses innefatta en lämplig\r\navvägning för att begränsa de problem som den\r\nnuvarande utformningen medför i vissa\r\nsituationer.''</pre><pre>Anf. 122  STEN ANDERSSON i Malmö\r\n(m):</pre><pre>Herr talman! Jag vill börja med att säga att jag\r\ntycker att de förändringar som trots allt har\r\ngenomförts är bra. Det är också bra, precis som\r\nKnut Wachtmeister sade, att man kommer att\r\nbevaka detta från departementets sida. Men det är\r\nmin bestämda övertygelse att det måste komma\r\nnågot ännu bättre.</pre><pre>Beträffande det som herr Wachtmeister sade om\r\nsärintressen, vill jag säga att jag äger bakbenet och\r\nmanen på en travhäst. Den enda gången han\r\nspringer är när han ser höpåsen. Då springer han\r\nfort. Men några pengar kommer inte in, utan denna\r\nhäst kostar mig dryga slantar varje månad. Jag gör\r\ndetta fullt medvetet. Det är en av de sämsta affärer\r\nsom man kan göra. Men vi kan vara tacksamma för\r\natt det fortfarande är så pass många människor i det\r\nhär landet som väl medvetna om det går in i sitt livs\r\nsämsta affär.</pre><pre>Bo Forslund har lämnat lokalen. Det är litet synd,\r\ndärför att han är en av de få i kammaren som kan\r\nnågot om travhästägande. Jag ser för resten att han\r\när i kammaren. Står Bo Forslund verkligen bakom\r\ndet som står i Socialdemokraternas reservation om\r\natt det skulle innebära risk för skatteplanering och\r\nskattefusk om man skulle förlänga rätten till avdrag\r\nfrån nuvarande ett till fem år? Om nu vitsen med\r\ndessa fem år är att man kan få dra av hästens\r\ninköpspris, när den är unghäst, så kan man ju inte\r\nfuska med födelseattester på hästar. Det är helt och\r\nkomplett omöjligt. Jag ser detta, och jag tror att\r\nhela Travsverige gör det, som en mycket stor\r\nförbättring. Även om man skulle önska något ännu\r\nbättre är detta ändå en förbättring. Det är\r\nförvånansvärt att Bo Forslund inte har kunnat få sin\r\ngrupp att förstå att detta är något positivt, för det\r\när faktiskt något positivt.</pre><pre>I dag är det problem för travsporten. Det är\r\nproblem för många branscher i Sverige. Det står i\r\ndag fler boxar tomma än tidigare på våra travbanor.\r\nDet finns alldeles för få hästägare. Det beror på det\r\nfaktum att förutsättningarna är dåliga. Peter Kling\r\nhar talat om kostnader på 1,8 miljarder, och man\r\nkör om 550 miljoner. Till detta skall läggas\r\ninköpspriset på hästarna. Och det är i ett fåtal fall\r\nsom det handlar om miljonvinster. Det kanske är i\r\nett fall av tusen som man kan tjäna dessa stora\r\npengar.</pre><pre>Att då införa ett skattesystem som innebär en\r\noändlig byråkrati för tiotusentals hästägare i\r\nSverige och som innebär att man kan få in ett fåtal\r\nmiljoner, är knappast försvarbart.</pre><pre>Jag hoppas, herr talman, att den bevakning som\r\nman nu kommer att göra från departementets sida,\r\nkommer att utmynna i något mindre byråkratiskt\r\noch något mer inkomstbringande system för staten\r\nän det som man har i dag.</pre><pre>Jag skall ge ett exempel. Denna person som är en\r\npå tusen som äger en travhäst som under ett år\r\nkanske springer in 1 miljon kronor har kostnader\r\npå 500 000 kr under det året. På de övriga 500 000\r\nskall han betala skatt och avgifter. Han hamnar i\r\nslutänden på en vinst på 175 000 kr. Det är svårt för\r\ndem som inte är intresserade av detta att förstå att\r\nmänniskor kan syssla med en sådan verksamhet.</pre><pre>Herr talman! Detta är ingen liten fråga. Vi ställer\r\nofta frågor och väcker motioner i riksdagen om\r\nlokala aktiviteter. Men detta är faktiskt något\r\nmycket stort. Staten får in miljarder, alltså betydligt\r\nmer än de 650 000 kr som man får in på spelskatten,\r\ni och med de skatter som kommer in på grund av att\r\nså många människor arbetar med detta. Det är\r\nalltså fråga om miljarder kronor som kommer in till\r\nstaten och som vi inte har råd att vara utan.</pre><pre>Det är också ett känt faktum att detta speltokiga\r\nsvenska folk varje vecka får mer eller mindre fnatt.\r\nUngefär 500 000 människor deltar varje vecka i\r\nV65-spel. Det är ett stort antal människor. De är\r\nintresserade av att denna verksamhet och att deras\r\nintressen någorlunda kan tillgodoses. Detta\r\nhandlar alltså om en verklig folkrörelse.</pre><pre>Som en jämförelse kan jag upplysa kammaren om\r\natt svenska sporthästar konsumerar mer av vår\r\nsamlade jordbruksproduktion än vad alla fjäderfän\r\ni Sverige gör, och vi har faktiskt rätt så många\r\nkycklingar runt om i landet.</pre><pre>Herr talman! Jag är ändå ganska nöjd med denna,\r\ntrots allt, positiva förändring. Men jag hoppas att\r\ndet kommer att bli bättre framöver. Denna\r\nproposition grundar sig säkert på den svenska\r\navundsjukan. Låt oss slippa få regler och\r\nbegränsningar införda i fortsättningen på grund av\r\natt kanske 1 % av dem som sysslar med en\r\nverksamhet vinner något på den, medan övriga\r\n99 % bara får ett stort elände.</pre><pre>Innan min taletid är slut skulle jag vilja be Bo\r\nForslund att svara på min fråga till honom.</pre><pre>Anf. 123  PETER KLING (nyd:</pre><pre>Herr talman! Jag har fått litet nya uppgifter när det\r\ngäller barnpension. Jag vill därför ta tillbaka mitt\r\nyrkande om bifall till reservation 5 i\r\nskatteutskottets betänkande 14.</pre><pre>Anf. 124  BO FORSLUND (s):</pre><pre>Herr talman! Sten Andersson i Malmö uppfordrade\r\nmig att avge synpunkter med anledning av\r\ntravsporten och dess beskattning. Jag vill inte påstå\r\natt jag är någon speciell expert, även om jag i likhet\r\nmed Sten Andersson har ett intresse och är\r\ndelägare i en häst.</pre><pre>Denna fråga, som har blivit utomordentligt\r\ninfekterad, har givetvis sin grund i den\r\nskatteöverenskommelse som den\r\nsocialdemokratiska regeringen och Folkpartiet\r\ngjorde för en tid sedan. Det är ingen hemlighet att\r\ndet var en av de frågor som låg och skvalpade i\r\ndiskussionerna in i det sista. Det är i och för sig en\r\nmycket liten fråga, men det är för många en\r\nutomordentligt stor fråga.</pre><pre>Jag skall ärligt deklarera att min inställning var klar\r\noch entydig, nämligen att man i detta fall skulle\r\nförlänga rätten till avdrag till tre år i stället för ett\r\når, som det till slut blev.</pre><pre>Jag kan tala om att det vid de överenskommelser\r\noch diskussioner som då förekom, var ett parti, som\r\nnumera är regeringsparti, som hade ett inte alltför\r\nlitet inflytande och som också med bestämdhet\r\nhävdade att det i detta fall inte skulle utgå några\r\nseparata regler just för ägande av hobbyhäst eller\r\nför andra hobbyverksamheter.</pre><pre>Tanken bakom skatteomläggningen var att alla\r\nskulle beskattas lika. Det var ju grunden för\r\nskattereformen, som i sig var utomordentligt bra\r\noch väl genomtänkt.</pre><pre>Orsaken till att jag inte kan gå med på\r\nNydemokraternas yrkande beträffande\r\nfemårsperioden är att en utvärderingsgrupp är\r\ntillsatt som har att jobba med dessa frågor. Det\r\nfinns all anledning att invänta resultatet av det\r\narbetet. Då kan en helhetsbedömning göras.\r\nEventuellt kan man därefter återkomma med ett\r\nförslag till riksdagen. Det är alltså mitt motiv när\r\njag säger att jag inte kan acceptera\r\nNydemokraternas krav i skatteutskottet.</pre><pre>Anf. 125  STEN ANDERSSON i Malmö (m)\r\nreplik:</pre><pre>Herr talman! Att jag utnämnde Bo Forslund till\r\nexpert grundas på det faktum att de hästar som han\r\nköpt har varit mycket bättre än dem jag kunnat\r\nköpa.</pre><pre>Jag trodde att Bo Forslund, som är så pass verbal\r\nsom han är, skulle kunna övertyga de sina i\r\nutskottet om att det här är fråga om ett stort\r\nproblem.</pre><pre>Man vill ju köpa en häst som unghäst. Sedan dröjer\r\ndet 3--5 år innan hästen kommer till start. Ett\r\nförsäljningsargument från uppfödarna är då att\r\nman skall satsa på ett bra material. Man säger: Den\r\nhär hästen har en bra stamtavla. Du får betala rätt\r\nbra för den. Men om den springer in pengar, har du\r\nupp till fem år på dig att göra avdrag.</pre><pre>Jag tycker inte att det är nödvändigt med en\r\nutredning för att få reda på hur det förhåller sig, för\r\nhär finns klara fakta.</pre><pre>Bo Forslund har dock förståelse för framförda\r\nsynpunkter, och det tackar jag för.</pre><pre>Anf. 126  BO FORSLUND (s) replik:</pre><pre>Herr talman! Till sist, Sten Andersson i Malmö, vill\r\njag säga att jag är medveten om de problem som\r\nfinns inom hästsporten. Därom råder inget tvivel.</pre><pre>Men hästsporten är inte det enda området eller den\r\nenda verksamheten där problem i dag upplevs. Det\r\när ju lågkonjunktur i allra högsta grad. Vidare finns\r\ndet en osäkerhet i samhället, och människorna\r\nkänner väldigt starkt av den. Det gäller oron för att\r\nman skall mista sitt jobb osv. Häri finner vi\r\nnaturligtvis grunden till en rad av de problem som\r\nhästsporten i dag drabbas av. Människor känner\r\nosäkerhet inför morgondagen. Därför vill de inte\r\ninvestera i hästmaterialet på det sätt som vi under\r\nen lång tid har varit vana vid.</pre><pre>Anf. 127  STEN ANDERSSON i Malmö (m)\r\nreplik:</pre><pre>Herr talman! Jag är lika medveten som Bo Forslund\r\nom att vi i Sverige i dag har problem. Orsaken till\r\natt jag tar upp frågan nu är att vi behandlar\r\nskatteutskottets betänkande nr 14, där det talas om\r\nbl.a. hobbyhästar. Således är det läge att ta upp\r\nfrågan i den här debatten.</pre><pre>Men jag förstår samtidigt att saker och ting är på\r\ngång. Vidare är jag nöjd med skrivningen i\r\nbetänkandet, dvs. att man mycket aktivt och noga\r\nkommer att bevaka framtiden för travsporten. Om\r\nytterligare förbättringar inte sker, är risken\r\nbetydande att en stor folkrörelse sakta men säkert\r\nsjunker mycket djupt.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>13 §  Vissa företagsskattefrågor</pre><pre>Föredrogs</pre><pre>skatteutskottets betänkande</pre><pre>1992/93:SkU15 Vissa företagsskattefrågor (prop.\r\n1992/93:131).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 14 §.)</pre><pre>14 §  Fastighetstaxering m.m.</pre><pre>Föredrogs</pre><pre>skatteutskottets betänkande</pre><pre>1992/93:SkU16 Fastighetstaxering m.m. (prop.\r\n1992/93:122).</pre><pre>Anf. 128  GUNNAR NILSSON (s):</pre><pre>Herr talman! I det här betänkandet om\r\nfastighetstaxeringsfrågor behandlas också frågan\r\nom beskattning av Stiftelsen\r\nBostadskooperationens garantifond.\r\nGarantifonden, som har byggts upp sedan 1973, har\r\ntill uppgift att skydda bostadsrättsföreningarna mot\r\nkostnader för osålda lägenheter och uteblivna\r\nhyresintäkter. Fonden utgör därmed ett viktigt\r\nskydd när det gäller såväl obestånd i\r\nbostadsrättsföreningarna som kommunala\r\nborgensåtaganden och andra samhällsekonomiska\r\nkonsekvenser.</pre><pre>Vi delar uppfattningen att Garantifonden, i\r\nenlighet med principerna i skattereformen, skall\r\nbeskattas. Utskottet har också, efter vissa\r\nklarlägganden om beskattningsförhållanden,\r\nkunnat enas om att beskattning skall ske fr.o.m.\r\n1994.</pre><pre>Det har dock framgått att det råder stor oklarhet\r\nom regler och former för beskattningen av\r\nGarantifonden och andra liknande skatteobjekt. I\r\npropositionen sägs inte något om vilken skattesats,\r\nskattebas, eller andra skattefrågor som skall gälla\r\nvid en beskattning av den här fonden.</pre><pre>Statsrådet skriver att såväl civilrättsliga som\r\nskattemässiga regler för stiftelser är under\r\nutredning.</pre><pre>Men statsrådet anger inte vare sig inriktningen för\r\ndetta arbete eller någon tidpunkt för när nya regler\r\när att vänta.</pre><pre>Vi anser att det är klart otillfredsställande att man\r\nvid införandet av skattskyldighet för den\r\nskatteskyldige inte kan presentera de regler och\r\nförhållanden som gäller för den skattskyldighet\r\nsom beslutats.</pre><pre>Vi föreslår därför att regeringen snarast\r\nåterkommer till riksdagen med ett klarläggande\r\nförslag omfattande regler för hur Stiftelsen\r\nBostadskooperationens garantifond och liknande\r\nskall beskattas i framtiden.</pre><pre>Herr talman! Vad jag här anfört bör riksdagen ge\r\nregeringen till känna. Jag yrkar därför bifall till\r\nreservation nr 2.</pre><pre>Anf. 129  FILIP FRIDOLFSSON (m):</pre><pre>Herr talman! Eftersom Dan Eriksson i Stockholm\r\ninte är här, har jag i onödan förberett mig på att\r\nattackera Ny demokrati. Således lägger jag det\r\npapperet åt sidan och talar i stället om reservation\r\nnr 2 från Socialdemokraterna som är fogad till\r\nbetänkandet.</pre><pre>HSB och Riksbyggen har ju varit ensamma om att\r\nha tillstånd att ha en skattefri fond -- de har åkt\r\nförsta klass. Men nu är vi alla överens om att den\r\nhär skattebefrielsen skall upphävas. Ibland är det\r\nbra med ett regimskifte. På det sättet kan vi få bort\r\norättvisor.</pre><pre>I reservationen tar man upp frågan om den framtida\r\nbeskattningen av Garantifonden. Som framgick av\r\nGunnar Nilssons inlägg ser man, skulle jag vilja\r\nsäga, problem bakom hörnet. I varje fall rör det sig\r\nom oklarheter. Men jag har spårat litet grand i den\r\nhär frågan. Varken HSB eller Riksbyggen har\r\naktualiserat några problemställningar på detta\r\nområde. Skulle det uppkomma problem eller\r\ntolkningsfrågor, får Garantifonden vända sig till\r\nRiksskatteverket i första hand. I andra hand kan\r\nman vända sig till Finansdepartementet. Så enkelt\r\när det, Gunnar Nilsson!</pre><pre>Nu vill man att riksdagen gör ett tillkännagivande\r\ntill regeringen. Men ett sådant behövs sannerligen\r\ninte.</pre><pre>Ivar Franzén har betygsatt en reservation i\r\nskatteutskottets betänkande nr 13. Han säger att\r\ndet var det mest onödiga han sett. Här har vi en\r\nreservation till som är helt onödig. Det är en\r\nokynnesreservation.</pre><pre>Herr talman! Jag yrkar avslag på denna\r\nreservation. Utan närmare argumentation får jag\r\nväl också yrka avslag på Ny demokratis reservation\r\nnr 1. Vidare yrkar jag bifall till utskottets\r\nhemställan i betänkandet.</pre><pre>Anf. 130  GUNNAR NILSSON (s) replik:</pre><pre>Herr talman! Jag förstår att Moderaterna anser att\r\nflertalet reservationer är onödiga. Men när det\r\ngäller att efterlysa fasta spelregler brukar det vara\r\nFilip Fridolfsson och hans kamrater som ropar efter\r\nsådana här i kammaren.</pre><pre>Behovet av fasta spelregler gäller faktiskt också\r\nBostadskooperationens garantifond.</pre><pre>När det gäller detta med orättvisa eller rättvisa i\r\nfråga om den här fonden vill jag säga att det handlar\r\nom en stiftelse. Denna stiftelse har varit\r\nskattebefriad på grund av den allmännytta som den\r\nhar haft och som jag bedömer har varit betydligt\r\nstörre än vad som gäller för många andra\r\nskattebefriade stiftelser.</pre><pre>Just nu har Garantifonden mycket stora åtaganden\r\ngentemot bostadsrättsföreningarna. 6 000--7 000\r\nosålda lägenheter skulle betyda att många nya\r\nföreningar tvingades till konkurser, med svåra\r\nsamhällsekonomiska konsekvenser, om inte\r\nStiftelsen hade kunnat ge sitt stöd.</pre><pre>Att i detta läge inte kunna beräkna effekterna av en\r\nbeskattning är naturligtvis en stor brist. Därför är\r\ndet minst sagt rimligt att nu begära att regeringen\r\nkommer med förslag om hur reglerna för\r\nbeskattningen skall se ut. Detta borde faktiskt även\r\nFilip Fridolfsson kunna stödja.</pre><pre>Anf. 131  FILIP FRIDOLFSSON (m) replik:</pre><pre>Herr talman! Gunnar Nilsson talade om fasta\r\nspelregler. När det gäller den framtida\r\nbeskattningen av Garantifonden skall jag upplysa\r\nGunnar Nilsson och andra här som lyssnar på mig\r\nom att det i propositionen står att läsa följande: För\r\nstiftelse är förslag till nya regler att vänta både\r\nsåvitt avser den civilrättsliga som skattemässiga\r\nregleringen.</pre><pre>Jag kan inte begripa att rutinerade politiker -- varav\r\nflera i skatteutskottet -- inte kan förstå en så enkel\r\nmening. Det här är min replik på Gunnar Nilssons\r\ninlägg.</pre><pre>Anf. 132  GUNNAR NILSSON (s) replik:</pre><pre>Herr talman! Jag har noterat vad statsrådet säger i\r\npropositionen om att regler skall komma från\r\nutredningen. Men han säger inte något om dessa\r\nreglers innehåll och inte heller om när de kommer.</pre><pre>Det är bara att konstatera att Filip Fridolfsson inte\r\när konsekvent när det gäller att efterlysa fasta\r\nspelregler.</pre><pre>Anf. 133  FILIP FRIDOLFSSON (m) replik:</pre><pre>Herr talman! Gunnar Nilsson säger att utredningen\r\nkommer att presentera regler. Ja, men herr Gunnar\r\nNilsson, vänta tills reglerna kommer. Inte förrän då\r\nkan ni ju se om det över huvud taget finns några\r\noklarheter. Så enkelt är det!</pre><pre>Anf. 134  PETER KLING (nyd):</pre><pre>Herr talman! Eftersom Dan Eriksson i Stockholm\r\nplötsligt uteblev, yrkar jag bifall till reservation nr 1\r\ni betänkandet.</pre><pre>Anf. 135  FILIP FRIDOLFSSON (m):</pre><pre>Herr talman! Så bra att Peter Kling begärde ordet,\r\ndå får jag tillfälle att yrka avslag på reservationen\r\nfrån Ny demokrati. I denna reservation förespråkar\r\nman ett tak för taxeringsvärdet på marken för en\r\nnormal villafastighet. Man föreslår också att fem\r\nskattefria år skall gälla för tillbyggnad i\r\nflerfamiljsbostadshus.</pre><pre>Frågan om ett tak för taxeringsvärdet på tomtmark\r\nhar Ny demokrati knyckt av oss moderater. Det här\r\när en fråga som vi har drivit och driver. Det är en\r\nstor och viktig fråga för oss.</pre><pre>Ibland brukar man i den politiska debatten höra\r\ntalas om att man stjäl andras kläder. Det har jag\r\naldrig begripit, för det finns ingen som har politisk\r\nensamrätt på vissa frågor. Så det är inget fel att Ny\r\ndemokrati driver den här frågan. Tvärtom är det\r\nbra, för det är samma linje som vi driver.</pre><pre>Men jag har en känsla av att man för någon slags\r\nkampanj om att man har kommit på det här själv.\r\nMen det här förslaget har ni ju plankat av Moderata\r\nsamlingspartiet. Ute i Bromma pågår någon slags\r\nkampanj, för många människor ringer till mig. Där\r\när jag mer eller mindre politisk kändis, så jag\r\nförsöker ju förklara att detta är en fråga som vi har\r\ndrivit. Då blir de lugnade.</pre><pre>Jag hoppas att Ny demokrati står fast vid sitt\r\npositiva ställningstagande till just det här taket när\r\nfrågan kommer upp på riksdagens bord. För man\r\nbehandlar den här frågan i kanslihuset. Regeringen\r\när att lita på, och jag hoppas att vi kan lita på Ny\r\ndemokrati.</pre><pre>Jag yrkar avslag på reservationen och bifall till\r\nutskottets hemställan.</pre><pre>Anf. 136  PETER KLING (nyd):</pre><pre>Herr talman! Det var riktigt kul att höra Filip\r\nFridolfsson säga att vi har knyckt det här förslaget.\r\nDet är märkligt att han i samma andetag yrkar\r\navslag på det. Jag förutsätter faktiskt att vi om en\r\nliten stund får se omkring 100 röster på den här\r\nreservationen. Jag tackar på förhand, Filip\r\nFridolfsson.</pre><pre>Anf. 137  FILIP FRIDOLFSSON (m):</pre><pre>Herr talman! När jag yrkar avslag på reservationen\r\ngör jag det av den anledningen att jag tror mycket\r\nmer på den regering som sitter på andra sidan\r\nvattnet än på Ny demokrati. Regeringen arbetar\r\nmed de här frågorna. Ny demokratis politiska\r\n''fångeri'' tror jag mindre på. Därför har jag stött\r\nmig på propositionen och det arbete som pågår i\r\nkanslihuset.</pre><pre>Anf. 138  PETER KLING (nyd):</pre><pre>Herr talman! Då får jag hoppas, Filip Fridolfsson,\r\natt ni inte dröjer med det här i flera år. Människor\r\nfår nämligen flytta ifrån sina bostäder för att de har\r\nså höga taxeringsvärden. Jag ser fram emot en snar\r\nförbättring på det här området, förhoppningsvis till\r\nvåren, men inte våren 1997, förstås.</pre><pre>Anf. 139  FILIP FRIDOLFSSON (m):</pre><pre>Herr talman! På den punkten är vi överens.</pre><pre>Överläggningen var härmed avslutad.</pre><pre>Skatteutskottets betänkande SKU11</pre><pre>Mom. 1 (ytterligare förenklingar i\r\ndeklarationsförfarandet)</pre><pre>Utskottets hemställan bifölls med 287 röster mot 19\r\nför reservation 1 av Peter Kling. 1 ledamot avstod\r\nfrån att rösta.</pre><pre>Mom. 2 (inriktningen av fortsatt reformarbete)</pre><pre>Utskottets hemställan bifölls med 181 röster mot\r\n128 för reservation 2 av Bo Forslund m.fl. 1\r\nledamot avstod från att rösta.</pre><pre>Mom. 3 (skattebrottslagen)</pre><pre>Utskottets hemställan bifölls med 292 röster mot 19\r\nför reservation 3 av Peter Kling.</pre><pre>Mom. 4</pre><pre>Utskottets hemställan bifölls.</pre><pre>Skatteutskottes betänkande SKU13</pre><pre>Mom. 1 (slopad kilometerskatt och ny skatt på\r\ndieselolja)</pre><pre>Först biträddes meningsyttringen av Lars\r\nBäckström i motsvarande del med 30 röster mot 22\r\nför reservation 2 av Peter Kling i motsvarande del.\r\n259 ledamöter avstod från att rösta.</pre><pre>Härefter biträddes utskottets hesmtällan med\r\ngodkännande av motiveringen i reservation 1 av Bo\r\nForslund m.fl. med 129 röster mot 16 för\r\nmeningsyttringen av Lars Bäckström i motsvarande\r\ndel. 168 ledamöter avstod från att rösta.</pre><pre>Slutligen bifölls utskottets hesmtällan med\r\ngodkännande av utskottets motivering med 155\r\nröster mot 128 för utskottets hemställan med\r\ngodkännande av motiveringen i reservation 1 av Bo\r\nForslund m.fl. 30 ledamöter avstod från att rösta.</pre><pre>Mom. 3 (ett skattesystem för vägtrafik som bygger\r\npå territorialitetsprincipen)</pre><pre>Utskottets hemställan bifölls med 300 röster mot 13\r\nför meningsyttringen av Lars Bäckström i\r\nmotsvarande del.</pre><pre></pre><pre>Mom. 9 (försäljningsskatten på tunga fordon)</pre><pre>Först biträddes reservation 3 av Bo Forslund m.fl.\r\nmed 134 röster mot 21 för reservation 4 av Peter\r\nKling i motsvarande del. 158 ledamöter avstod från\r\natt rösta.</pre><pre>Härefter bifölls utskottets hemställan med 166\r\nröster mot 127 för reservation 3 av Bo Forslund\r\nm.fl. 21 ledamöter avstod från att rösta.</pre><pre>Mom. 11 (fordonsskatten för bensindrivna\r\npersonbilar)</pre><pre>Utskottets hemställan bifölls med 291 röster mot 20\r\nför reservation 5 av Peter Kling i motsvarande del.\r\n1 ledamot avstod från att rösta.</pre><pre>Övriga moment</pre><pre>Utskottets hemställan bifölls</pre><pre>Skatteutkottets betänkande Sku14</pre><pre>Mom. 1 (kostförmåner)</pre><pre>Utskottets hemställan bifölls med 173 röster mot\r\n139 för reservation 1 av Bo Forslund i motsvarande\r\ndel.</pre><pre>Mom. 3 (stipendier)</pre><pre>Utskottets hemställan bifölls med 173 röster mot\r\n140 för reservation 2 av Bo Forslund m.fl. i\r\nmotsvarande del.</pre><pre>Mom. 4 b (skattefritt hobbyhästägande)</pre><pre>Utskottets hemställan bifölls med 278 röster mot 22\r\nför reservation 4 av Peter Kling. 10 ledamöter\r\navstod från att rösta.</pre><pre>Mom. 7 (skatteflyktsklausulen)</pre><pre>Utskottets hemställan bifölls med 172 röster mot\r\n140 för reservation 6 av Bo Forslund m.fl. i\r\nmotsvarande del. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls</pre><pre>Skatteutskottets betänkande SkU15</pre><pre>Utskottets hemställan bifölls.</pre><pre>Skatteutskottets betänkande SkU16</pre><pre>Mom. 2 b (framtida fastighetsbeskattning)</pre><pre>Utskottets hemställan bifölls med 293 röster mot 20\r\nför reservation 1 av Peter Kling.</pre><pre>Mom. 3 b (framtida beskattning av\r\nBostadskooperationens garantifond)</pre><pre>Utskottets hemställan bifölls med 172 röster mot\r\n140 för reservation 2 av Lars Hedfors m.fl.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av förste vice talmannen medgav\r\nkammaren att de på föredragningslistan\r\nåterstående ärendena, kulturutskottets betänkande\r\nKrU8, trafikutskottets betänkanden TU11 och\r\nTU12 samt bostadsutskottets betänkande BoU6,\r\nfick avgöras i ett sammanhang sedan debatten i\r\ndessa ärenden avslutats.</pre><pre>15 §  Ägande av den avgiftsfinansierade radio-\r\noch TV-verksamheten m.m.</pre><pre>Föredrogs</pre><pre>kulturutskottets betänkande</pre><pre>1992/93:KrU8 Ägande av den avgiftsfinansierade\r\nradiooch TV-verksamheten m.m. (skr.\r\n1992/93:147):</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 140  ÅKE GUSTAVSSON (s):</pre><pre>Fru talman! Det tillhör väl knappast vanligheten att\r\nriksdagen fattar särskilda beslut angående eller\r\nreagerar på en skrivelse från regeringen. Så är dock\r\nnu fallet. Utskottet föreslår riksdagen att fatta ett\r\nantal beslut i anledning av denna skrivelse.\r\nBakgrunden är att regeringen talar om att det\r\nbeslut riksdagen tidigare fattat beträffande ägandet\r\nav Sveriges Radio inte kan fullföljas. I övrigt säger\r\nregeringen att beslutet skall gälla.</pre><pre>Låt mig på förekommen anledningen på en punkt\r\nunderstryka att det faktiskt är riksdagsbeslutet som\r\ngäller. Det gäller frågan om sponsring. Där sade\r\nkulturutskottet när frågan behandlades: Samtidigt\r\när det enligt utskottets mening av stor betydelse att\r\neventuella förändringar som görs står i samklang\r\nmed den utveckling inom sponsringsområdet som\r\nsker i övriga Europa. Denna utveckling avser\r\nfrågor om användning av bl.a. logotyper.</pre><pre>Jag utgår från att regeringen när det gäller avtalet\r\nmed programbolaget, i detta fallet SVT, kommer\r\natt fullfölja riksdagens beslut. Om det inte sker får\r\nman naturligtvis överväga att komplettera den KU-\r\nanmälan som redan är inlämnad mot\r\nkulturministern när det gäller Sveriges Radio eller\r\nockså agera i ett annat sammanhang.</pre><pre>En annan anmärkningsvärd punkt är att denna\r\nskrivelse präglas av senfärdighet. Den 22 oktober\r\nfick regeringen klart för sig att beslutet inte kunde\r\nverkställas. Först den 19 november fattades ett\r\nregeringsbeslut i ärendet, och inte förrän den 24\r\nnovember lämnades regeringens skrivelse till\r\nriksdagen. Det innebar att motionstiden löpte ut\r\nden 9 december. Kulturutskottet tvingades påbörja\r\nbehandlingen av ärendet innan motionstiden hade\r\ngått ut. Detta gällde formaliasidan.</pre><pre>När det gäller innehållet i utskottets betänkande i\r\nsak är det några saker som jag vill understryka. Det\r\nena är att när regeringen anmäler att den har utsett\r\nen särskild utredningsman beträffande ägandet, är\r\ndet viktigt att säkerställa att programverksamheten\r\nkan bedrivas med självständighet i förhållande till\r\nstat, intresseorganisationer och andra maktgrupper\r\nnär det gäller nya ägandeformer. Detta handlar\r\nytterst om Sveriges Radios, Sveriges Televisions\r\noch Utbildningsradions trovärdighet gentemot\r\nlyssnare och tittare. Det vill jag alldeles särskilt\r\nunderstryka.</pre><pre>Den andra punkten handlar om att vi måste\r\nuppmärksamma risken ur nuvarande ägares\r\nsynpunkt för negativa skattetekniska\r\nkonsekvenser. Ägarna har ställt både skriftliga och\r\nmuntliga frågor till Kulturdepartementet om detta,\r\nmen de anser inte att de har fått något svar. Det har\r\ni alla fall inte inkommit något skriftligt svar till dem.</pre><pre>Den tredje punkten är speciellt angelägen. Den\r\nhandlar om att vi måste eftersträva att få en bred\r\npolitisk enighet kring formerna för ägandet. Det\r\ngagnar inte något av public service-företagen att\r\ndetta är föremål för partipolitisk träta. Det är\r\ntvärtom negativt.</pre><pre>Därför är det som kulturutskottet enhälligt säger,\r\natt denna enighet skall eftersträvas, riktigt och\r\nnödvändigt. Mot den bakgrunden är det också\r\nangeläget att den enmansutredning som regeringen\r\nnu har tillsatt snabbt skall följas upp av en\r\nparlamentarisk beredningsgrupp. Det innebär att\r\ndenna beredningsgrupp bör tillsättas omgående.\r\nOch när utskottet säger omgående, förutsätter jag\r\natt det också sker omgående. När departementet\r\ntolkar ordet ''omgående'' brukar det dröja ett antal\r\nmånader.</pre><pre>Jag vill erinra om beslutet om Moderna Museet som\r\nfattades i juni. Det skulle läggas ut ett uppdrag till\r\nByggnadsstyrelsen att omgående påbörja\r\nprojekteringen. Regeringen verkställde det\r\nbeslutet först i november månad. Jag tycker att de\r\nberörda skall slå upp Svenska Akademiens ordlista\r\noch närmare kontrollera vad ordet omgående\r\nbetyder. Inom parentes sagt är inte den\r\nkulturpolitiska utredningen tillsatt än. Den fattade\r\nockså vårriksdagen beslut om.</pre><pre>För att understryka detta säger utskottet att\r\nberedningsgruppen skall arbeta skyndsamt, så att\r\nregeringen kan lägga fram en proposition om\r\nägandet av public service-företagen senast den sista\r\nmars 1993. Det skall självfallet ske i kontakt med\r\nde nuvarande ägargrupperna.</pre><pre>Med detta har jag velat markera att det är en\r\nmycket viktig fråga. Jag hoppas, och jag anser mig\r\nockså ha anledning att tro det, att\r\nutredningsmannen har förutsättningar att kunna\r\narbeta fram ett bra underlag för den\r\nparlamentariska beredningsgruppens arbete. Jag\r\nhoppas därmed att en grund äntligen kan läggas för\r\nen bred politisk enighet i dessa frågor.</pre><pre>Fru talman! Med detta ber att få yrka bifall till\r\nhemställan i kulturutskottets betänkande i detta\r\navseende.</pre><pre>Anf. 141  CHARLOTTE BRANTING (fp):</pre><pre>Fru talman! Även jag utgår naturligtvis ifrån att\r\nregeringen kommer att följa kulturutskottets\r\nenhälligt föreslagna betänkande. Det hade\r\nsjälvfallet varit en fördel om vi hade kunnat avvakta\r\nden enmansutredning som regeringen har tillsatt.\r\nDet hade varit bra om regeringen på grundval av\r\nden hade kunnat lägga sin proposition.</pre><pre>Men i detta läge, när samtliga oppositionspartier\r\nhar begärt en parlamentarisk utredning, har\r\nregeringssidans företrädare ansett det vara bättre\r\natt tillsätta en parlamentarisk beredning. Denna\r\nskall alltså sätta i gång sitt arbete omedelbart efter\r\ndet att Claes Beijers utredning lägger fram sitt\r\nförslag.</pre><pre>Jag vill understryka att vi självfallet menar allvar\r\nmed vår enhälliga skrivelse. Vi förutsätter att\r\nregeringen kommer att följa det beslut som\r\nkommer att fattas av riksdagen.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>16 §  Vissa frågor inom\r\nKommunikationsdepartementets område</pre><pre>Föredrogs</pre><pre>trafikutskottets betänkande</pre><pre>1992/93:TU11 Vissa frågor inom\r\nKommunikationsdepartementets område (prop.\r\n1992/93:132).</pre><pre>Anf. 142  INES UUSMANN (s):</pre><pre>Fru talman! Jag tycker att man skall vara varsam\r\nmed orden, särskilt när det gäller allvarliga saker i\r\nlivet och i politiken. Men i det ärende som vi nu\r\nskall behandla i kammaren är det svårt att vara\r\nlågmäld. Maken till oseriöst och slarvigt\r\nframskriven proposition får man leta efter.</pre><pre>Det är ännu mer beklagligt att utskottsmajoriteten,\r\nsom trots allt brukar vara ganska grundlig i sitt\r\narbete och gärna tar in olika intressenters\r\nsynpunkter som kompletterande information, just i\r\ndet här ärendet över huvud taget inte velat låtsas\r\nom de mycket stora problem som det här beslutet\r\nfaktiskt kan förväntas medföra. Man har återigen\r\nlåtit sakfrågan stå tillbaka för att hålla en\r\nkommunikationsminister under armarna. Det\r\nhandlar om en kommunikationsminister vars\r\ninsatser kan sägas symbolisera den nuvarande\r\nregeringens enda väg, nämligen den som leder till\r\nkaos och grus i maskineriet.</pre><pre>Propositionen innehåller förslag på inte mindre än\r\nsju olika sakområden, järnväg, luftfart, tele m.m.\r\nJag skall uppehålla mig vid det som är mest\r\nanmärkningsvärt, nämligen förslaget att postens\r\nmonopol på brevbefordran skall tas bort från\r\nårsskiftet.</pre><pre>Postens brevmonopol har inte kommit till för att\r\nskydda Posten som företag mot taskiga eller smarta\r\nkonkurrenter. Det innebär en skyldighet för Posten\r\natt dela ut brev, paket och sköta betalningar på ett\r\nlikvärdigt sätt över hela landet till ett enhetligt\r\nporto.</pre><pre>När detta monopol skall tas bort för det med sig ett\r\nantal konsekvenser som behöver klaras ut. I\r\nbetänkandet har detta redovisats som sju olika\r\nvillkor som skall vara uppfyllda för att Postens\r\nrikstäckande åtagande skall kunna fullgöras när\r\nmonopolet tas bort. Det är sju villkor som bara\r\nräknas upp i betänkandet utan analys av vilka\r\nmöjligheter det finns att uppfylla dessa villkor och\r\nvilka konsekvenser det blir på andra\r\nsamhällsområden om de sju villkoren inte skulle\r\nuppfyllas.</pre><pre>Det är ganska fantastiskt att trafikutskottets\r\nmajoritet kan ta så lätt på svenska folkets framtida\r\nmöjligheter till en bra postservice att man inte ens\r\nförsöker göra denna analys. Hur kan Elving\r\nAndersson, som i andra sammanhang talar så varmt\r\nför landsorten, vara så aningslös, eller är det bara\r\ncynism?</pre><pre>Jag skall bara beröra några av de sju villkor som\r\nPosten menar måste uppfyllas för att Posten skall\r\nklara sitt regionala och sociala ansvar.</pre><pre>Det första handlar om momsen. För att skapa\r\nkonkurrensneutralitet för ett avmonopoliserat\r\npostverk måste brev- och tidningsbefordran\r\nmomsbeläggas. Vad betyder detta? Jo,\r\nprivatpersoner, föreningar, tidningar och\r\nfinansinstitut får sina porton höjda med 25 %.</pre><pre>Bara ett exempel: En tidning som ges ut av en ideell\r\norganisation har en utgåva på 33 000 exemplar. Den\r\nkommer ut med åtta nummer om året. Tidningen\r\nhar en och en halv redaktörstjänst och i dag en\r\ntryckkostnad på ca 62 000 kr per nummer och en\r\nportokostnad på 53 000 kr. Med moms blir det\r\n14 000 kr extra per nummer, dvs. portokostnaden\r\nkommer att öka med 109 000 kr per år för denna\r\norganisation. För en ideell organisation betyder det\r\natt man antingen måste minska antalet nummer,\r\neller också får man ta bort annan verksamhet för\r\nmotsvarande belopp.</pre><pre>Så här är det för hundratals organisationer i vårt\r\nland. Det innebär att det uppstår en omöjlig\r\nsituation för föreningar och ideella organisationer.\r\nFolkrörelserna lever redan i dag med en mycket\r\nansträngd ekonomi. Effekterna kommer att bli\r\noerhörda, inte minst från demokratisk synpunkt,\r\nnär de många rösterna tystnar i förenings- och\r\nfackpressen.</pre><pre>Jag vill fråga Elving Andersson hur han menar att\r\ndet här problemet skall lösas. Har\r\nutskottsmajoriteten över huvud taget funderat över\r\nproblemet? Om inte, tycker jag att ni skall vara så\r\närliga att ni säger att ni struntar i hur det går för\r\nföreningslivet, nu när det gäller att rädda skinnet på\r\nett privat postdistributionsföretag i Stockholms\r\ncity.</pre><pre>Även om mycket i samhället har förändrats sedan\r\nmitten av 1800-talet ser Sveriges geografi likadan\r\nut. Vi har en stor och glest befolkad landsbygd och\r\nett relativt litet antal stora städer. Det ställer höga\r\nkrav på infrastrukturen. Det gäller också\r\npostverksamheten. Utanför de största tätorterna\r\nfinns det ingen marknad för flera konkurrerande\r\npostföretag. Postverkets brevbefordran har därför\r\nkaraktären av naturligt monopol utanför de stora\r\nstäderna. Posten säger att ett av de sju villkoren för\r\navmonopolisering är att man skall få\r\nmarknadsanpassa sin prissättning.</pre><pre>På vanlig svenska betyder det portohöjningar för\r\nnågra och kanske sänkningar för andra -- höjningar\r\nför dem som bor långt borta och sänkningar för de\r\nstora flödena i de stora orterna.</pre><pre>Sedan Postverket fick enhetsporto 1855 har\r\nkorssubventionering mellan kort- och långväga och\r\ndärmed billiga och dyra brev medverkat till att\r\npostservicen fungerar också i Sveriges glesbygder.\r\nMenar vi något med att hela Sverige skall leva,\r\nmåste hela Sverige också ha tillgång till en jämlik\r\npostservice. Det trodde jag att Elving Andersson\r\nockså ställde upp på.</pre><pre>Postverkets brevmonopol har varit en viss garanti\r\nför att det nationellt sammanhållna nätet skall\r\nfungera. Om nu denna förutsättning tas bort\r\nuppstår prissättningsproblem. Hur har ni tänkt lösa\r\nde problemen, Elving Andersson? Har ni över\r\nhuvud taget funderat över detta i den borgerliga\r\nutskottsmajoriteten?</pre><pre>Posten sätter också upp som villkor att de sociala\r\nåtaganden som Posten har skall ersättas. Jaha. I dag\r\nfår Posten via statsbudgeten, som ersättning för de\r\n500 miljoner som man beräknar att det kostar för\r\ninnevarande år, ett belopp på 300 miljoner. Det lär\r\nbli så att beloppet minskas med ytterligare 50\r\nmiljoner. Det blir 250 miljoner, som ersättning för\r\ndet som Posten tidigare kunde dra in genom att man\r\nhade hand om de statliga betalningarna i Postgirot.\r\nNu ifrågasätts Postgirot också som en del av Posten,\r\nvilket tydligen har fått utskottsmajoriteten att dra\r\nöronen åt sig.</pre><pre>Jag vill fråga Elving Andersson om han kan\r\ngarantera att regeringen -- och då menar jag att han\r\nfår tala som representant för samtliga\r\nregeringspartier -- inte kommer med några\r\nutförsäljningsförslag vad gäller Postgirot. Det\r\nskulle vara ett rejält besked.</pre><pre>Vi använder inte bara Posten nationellt. Också\r\ninternationell posttrafik är viktig för landet. Inom\r\nEG pågår ett arbete för att harmonisera regler och\r\nbestämmelser inom postväsendet. Syftet är att man\r\nskall få en likformig kvalitet och omfattning på\r\nposttjänster över hela Europa. När det gäller\r\nmonopolet säger man att det kan vara tillämpligt\r\nför brev och för paket upp till 20 kg. Man menar\r\natt dessa delar av postverksamheten är så viktiga att\r\nmedlemsländerna skall ha skyldighet att ansvara\r\nför service, kvalitet och vissa prisramar. Inte bara\r\nrätten att tillämpa brevmonopol utan också\r\nkorssubventionering pekas ut som medel för att\r\ntillgodose kraven.</pre><pre>Regeringen låtsas inte ett dugg om det här, utan går\r\npå tvärs med resten av Europa och i stort sett resten\r\nav världen. Visserligen har vi oerhört kvalificerade\r\nanställda i Posten i Sverige. Det har inte minst\r\ndagens besked om Ånge visat. Men att tro att de är\r\nså kvalificerade att de lyckas med något som man i\r\ndet betydligt mer tättbefolkade EG-området inte\r\ntror sig klara av för att få en rättvis postservice, det\r\ntycker jag är att ställa för stora krav på de anställda.</pre><pre>Fru talman! Det förslag som framförs, att\r\nbrevmonopolet skall tas bort utan att riksdagen kan\r\nange de villkor som skall gälla för\r\npostverksamheten i övrigt, betyder att det är\r\nmycket osäkert om Postens verksamhet kan\r\nbedrivas utan statliga bidrag i framtiden.</pre><pre>Den aviserade Postlagsutredningen -- när den nu\r\nkommer, den är ju försenad som det mesta som har\r\nmed Kommunikationsdepartementet att göra --\r\nborde förhoppningsvis kunna räta ut en del av\r\nfrågetecknen. Det är närmast skandal att\r\nregeringen och utskottsmajoriteten inte tar någon\r\nhänsyn till vad man också själv tidigare sagt om\r\nvikten av att reda ut dessa förutsebara problem.</pre><pre>Förslaget innebär att regeringen, och nu snart\r\nförmodligen också riksdagen, inte bara går emot\r\ndet beslut som riksdagen fattade så sent som den 20\r\nmaj i år, då man uttryckligen sade ''att Postverkets\r\nensamrätt inte bör avskaffas innan det finns\r\ninstrument i form av lagstiftning varigenom staten\r\nkan försäkra sig om att den regionala och sociala\r\nservicen fungerar''. Så stod det i betänkandet.\r\nFörslaget innebär också att man lämnar helt utan\r\navseende den utredning om en ny postlag som skall\r\npresentera sina förslag i januari. Riksdagen tar inte\r\nchansen att få ett samlat beslutsunderlag.</pre><pre>Det enda motiv som ges i propositionen och i\r\nbetänkandet är ''marknadsförändringar i\r\nkombination med otydliga signaler om\r\nkonkurrensförutsättningar för brevverksamhet''.\r\nVidare säger man att förslaget skall ''ge en\r\nklarläggande signal till de olika aktörerna på\r\npostmarknaden''. Just nu finns det två aktörer på\r\npostmarknaden utöver Postverket självt, nämligen\r\nriksåklagaren, som utreder City Mails misstänkta\r\nbrott mot postmonopolet, samt City Mails\r\nkonkursförvaltare.</pre><pre>Jag vill slutligen fråga Elving Andersson: Hur kan\r\nhan, som centerpartist och folkrörelsemänniska,\r\nacceptera att ett privat poståkeriföretags väl och ve\r\nskall få gå före hela svenska folkets rätt till en bra\r\npostservice?</pre><pre>Fru talman! Jag yrkar bifall till den\r\nsocialdemokratiska reservationen.</pre><pre>(Applåder)</pre><pre>Anf. 143  ELVING ANDERSSON (c):</pre><pre>Fru talman! Det var många frågor som Ines\r\nUusmann ställde i sitt anförande. Jag hoppas att jag\r\nhann notera allihop, och jag skall försöka svara på\r\nså många som möjligt av dem. Har jag missat\r\nnågon, får väl Ines Uusmann återkomma.</pre><pre>Låt mig börja med att konstatera att bakom\r\nbetänkandets ganska intetsägande rubrik, ''Vissa\r\nfrågor inom kommunikationsdepartementets\r\nområde'', döljs många stora och viktiga frågor. Det\r\ninnehåller bl.a. förslag om att LKAB skall få överta\r\ntrafikeringsrätten för malmprodukter på\r\nMalmbanan, ett bemyndigande till regeringen att\r\nbesluta om försäljning av högst 50 % av aktierna\r\noch rösterna i Swedcarrier-koncernens dotterbolag\r\nRail Combi AB och i det blivande\r\nKontinentbolaget.</pre><pre>Betänkandet innehåller också förslag om att ställa\r\ngarantier på högst 600 000 kronor till förfogande för\r\nbyggande av trafikleder i Stockholmsregionen med\r\nanledning av det s.k. Dennispaketet. Slutligen\r\ninnehåller det vissa frågor om Posten, det som Ines\r\nUusmann ägnade sitt anförande åt.</pre><pre>Låt mig först, fru talman, slå fast att ett väl\r\nfungerande postverk och en bra postservice är en\r\noerhört viktig del av infrastrukturen i Sverige. För\r\nenskilda och företag över hela landet är tillgången\r\ntill en bra postservice en nödvändighet. Posten skall\r\nfungera över hela landet. Oavsett var man bor -- i\r\nstorstad eller landsbygd -- skall man ha postservice\r\nminst fem dagar i veckan.</pre><pre>Vi har från riksdagens sida tidigare ställt upp ett\r\nantal krav på Postens verksamhet. Det handlar om\r\nservicenivåer och vissa regionala och sociala mål.\r\nDessa mål är viktiga och får inte och skall inte\r\ntummas på. Om talet om att ''hela Sverige skall\r\nleva'', som också Ines Uusmann berörde i sitt\r\nanförande, skall ges ett reellt innehåll, måste de\r\nregionalpolitiska kraven på Postverket även\r\nfortsättningsvis vara väldigt långtgående.</pre><pre>Jag kan passa på att försäkra Inez Uusmann att jag\r\nhade för min del aldrig ställt upp bakom ett förslag\r\nom att avveckla det s.k. brevmonopolet, om jag\r\nhade hyst den minsta oro för att det skulle leda till\r\natt Posten inte kan klara de regionalpolitiska mål\r\nsom vi från riksdagens sida har lagt fast.</pre><pre>De krav som vi har ställt på Posten lever Posten upp\r\ntill på ett väldigt bra sätt. Det råder också glädjande\r\nnog bred politisk enighet om servicemålen och de\r\nregionala målen.</pre><pre>Även om Posten fungerar bra, vill jag med\r\nbestämdhet hävda att det är med Posten som med\r\nalla andra organisationer och företag: Inget är så\r\nbra att det inte kan bli bättre. Särskilt i en så\r\nvåldsamt stor organisation som Posten är finns det\r\nnaturligtvis goda möjligheter till ytterligare\r\neffektivisering utan att för den skull försämra\r\nservicen till enskilda och företag.</pre><pre>Ett mycket bra sätt att pressa fram den\r\neffektiviseringen är att utsätta verksamheten för\r\nkonkurrens. Det har vi märkt på många andra\r\nområden, och jag är övertygad om att det gäller\r\nockså på Postens område. Men när Posten skall\r\nutsättas för konkurrens, måste man också få\r\nförutsättningar att konkurrera på lika villkor med\r\nde organisationer eller företag som man skall\r\nkonkurrera med. Bl.a. därför skall Posten\r\nbolagiseras.</pre><pre>Dagens beslut skall ses som ett första steg på vägen,\r\nnämligen avskaffande av det s.k. brevmonopolet.\r\nVi har redan i Sverige en väldigt öppen marknad\r\ninom postområdet. Det enda avsnitt där det\r\nfortfarande finns ett monopol är just för s.k.\r\nnormalbrev. På alla andra områden --\r\ntidningsdistribution, direktreklam, osv. -- har\r\nmonopolet redan avskaffats.</pre><pre>Den stora konkurrensen som Posten upplever är\r\ninte från eventuella andra postdistributionsföretag,\r\nutan det är från den nya tekniken. Mer och mer av\r\nmeddelandena går via nya medier som telefax och\r\nelektronisk post. Det är där Postens stora\r\nutmaningar finns, och man möter den\r\nkonkurrensen på ett såvitt jag kan förstå effektivt\r\noch framgångsrikt sätt.</pre><pre>Om nu den lilla resten av monopolet avskaffas, det\r\nsom gäller de s.k. normalbreven, kommer det inte\r\natt leda till försämrad regional eller social service.\r\nFöreträdare för Posten har själva förklarat att man\r\nkan klara av att leva upp till de krav vi ställer, även\r\nom brevmonopolet tas bort. Det är i den\r\nförvissningen som utskottsmajoriteten föreslår\r\nriksdagen besluta att ta bort den sista resten av det\r\ngamla monopoltänkandet på postområdet.</pre><pre>Ines Uusmann frågade bl.a. om det var av cynism\r\neller om det var av aningslöshet som jag ställde upp\r\nbakom det här förslaget. Om Ines Uusmann har\r\nlyssnat på mitt inlägg, tror jag att hon inser att det\r\när varken det ena eller det andra, utan det är en\r\növertygelse om att det är rätt väg som vi nu slår in\r\npå.</pre><pre>Jag kan också försäkra Ines Uusmann att den\r\nsituation som för närvarande råder beträffande\r\nCity Mail inte på något vis har påverkat i alla fall\r\nmig till mitt ställningstagande. Jag tycker inte synd\r\nom City Mail eller hyser någon form av medkänsla\r\nmed dem. De har gett sig in i branschen under givna\r\nförutsättningar, med den lagstiftning som fanns,\r\nmed den monopolsituation som rådde. Man visste\r\nprecis vad som gällde när man gav sig in i det här.\r\nDet finns då ingen anledning för oss att i det här\r\nläget ändra regelverket så att säga av omtanke om\r\nCity Mail.</pre><pre>Sedan tror jag att det är viktigt -- det kan finnas\r\nandra aktörer också -- att ge signalen till\r\nmarknaden att vi öppnar för konkurrens.</pre><pre>Jag är ledsen att jag drar över den anmälda tiden,\r\nfru talman, men jag fick så många frågor. Det är\r\nlika bra att klara av så många som möjligt med en\r\ngång, så kanske det blir färre repliker i stället.</pre><pre>På frågan om vad som händer med föreningslivet,\r\nideella organisationer osv. när det blir moms på\r\ntidningsdistribution vill jag säga att det är\r\nnaturligtvis en påkänning på föreningslivet och\r\nfolkrörelserna, men vi skall komma ihåg att den\r\nstora smällen i skattehänseende som föreningslivet\r\noch folkrörelserna i Sverige har råkat ut för på\r\nsenare år var Socialdemokraternas och Folkpartiets\r\nuppgörelse om skatteomläggningen. Då åkte\r\nfolkrörelserna på rejäla smällar.</pre><pre>Det här är milda västanfläktar jämfört med vad som\r\nskedde då. Men det är självklart att detta får det tas\r\nhänsyn till när samhället bestämmer vilken nivå\r\nstödet till folkrörelser och organisationer skall ligga\r\npå.</pre><pre>Ines Uusmann nämnde som exempel en tidning\r\nsom går ut i 33 000 exemplar med ett antal nummer\r\nper år. Jag utgår ifrån att det är en medlemstidning,\r\noch i så fall har man väl också 33 000 medlemmar.\r\nOm det blir 14 000 kronor dyrare att skicka ut\r\ntidningen, så är det en knapp 50-öring per medlem.\r\nVisst är det kännbart, men det kan ändå inte vara\r\nbelopp av den storleksordningen som avgör om\r\nföreningslivet står eller faller.</pre><pre>Självfallet skall enhetsportot vara kvar. Varken\r\nutskottsbetänkandet eller något som sagts i andra\r\nsammanhang pekar på att vi inte skulle kunna\r\nbibehålla enhetsportot.</pre><pre>Det är ju intressant att Socialdemokraterna nu\r\näntligen har blivit så intresserade av regionalpolitik\r\noch regional rättvisa. Välkomna in i gänget,\r\nsocialdemokrater! Var fanns ni under alla era\r\nregeringsår? Vi fick framför allt från Centerns sida\r\nkämpa mycket ensamma för regionalpolitiken. Det\r\nblir litet annorlunda när man hamnar i opposition,\r\nmen det känns bra att fler nu kämpar för den\r\nregionala balansen och den regionala utvecklingen.</pre><pre>För ett år sedan diskuterade vi teletaxor. Då fanns\r\ndet ett förslag om att utjämna taxorna på\r\nteleområdet. Det drabbade dock framför allt 08-\r\nområdet, medan man skulle ha kunnat behålla\r\nrelativt låga taxor ute på landsbygden. Då sträckte\r\nsig inte Socialdemokraternas regionalpolitiska\r\nintresse särskilt långt, utan de gick emot förslaget.\r\nDet drabbade ju i första hand 08-området, och vi\r\nvet att det är ett område som Socialdemokraterna\r\nav tradition mycket starkt värnar om.</pre><pre>Ines Uusmann frågade också om jag kan garantera\r\natt det inte kommer något förslag om ändrad\r\norganisationstillhörighet för Postgirot. Nej, det kan\r\njag inte, lika litet som jag tror att Ines Uusmann\r\ntidigare har kunnat garantera exakt vilka förslag\r\nsom skulle komma från den dåvarande\r\nkommunikationsministern. Min uppfattning och\r\nuppfattningen inom majoriteten i trafikutskottet är\r\nmycket klar, och den ger vi uttryck för i\r\nutskottsbetänkandet, där vi säger att Postgirot är en\r\nviktig del av Posten. Det är en signal som jag utgår\r\nfrån att man uppfattar i regeringskansliet. Jag utgår\r\ndärför också från att Postgirot kommer att få ligga\r\nkvar inom Posten.</pre><pre>Fru talman! Jag ber om ursäkt för tidsöverdraget,\r\nmen jag har begagnat tillfället att svara på en del\r\nfrågor. Jag vill avslutningsvis yrka bifall till\r\nutskottets hemställan och avslag på reservationen.</pre><pre>Anf. 144  INES UUSMANN (s) replik:</pre><pre>Fru talman! Jag funderar fortfarande på om Elving\r\nAndersson är aningslös eller cynisk. Det kanske är\r\nen kombination av bådadera.</pre><pre>Att Elving Andersson inte skulle ha tagit hänsyn till\r\nCity Mails situation får stå för honom själv, men\r\nCity Mail har i pressen i november månad sagt att\r\ndet förslag som nu kommer ifrån\r\nKommunikationsdepartementet är en klar signal\r\nför att ge företaget ytterligare en chans. Att det\r\nfinns en del som uppfattar signalerna är alltså helt\r\nuppenbart, även om inte Elving Andersson gör det.</pre><pre>Vidare talar Elving Andersson sig varm för\r\nregionalpolitiken, och det är förstås lätt att göra när\r\nman är centerpartist. Man skulle kunna säga att om\r\nni nu har lyckats övertyga oss socialdemokrater om\r\ndet förträffliga med en aktiv regionalpolitik, varför\r\nskall då ni överge den? Vi står upp för den när vi\r\nvill bevara monopolet, på samma sätt som vi\r\ntidigare gjort.</pre><pre>När det gäller de regionalpolitiska målen vill jag,\r\nElving Andersson, utan att raljera säga att Posten\r\nfaktiskt själv ställer upp sju villkor för att klara\r\ndem. Den fråga som jag ställde och som Elving\r\nAndersson inte svarade på var: Varför har man inte\r\ngjort någon analys i betänkandet av de här\r\nvillkoren? Det handlar ju om att Posten själv säger\r\natt man gärna vill jobba utifrån de mål som\r\nriksdagen har satt upp, men att vissa\r\nförutsättningar då måste vara utklarade, och de är\r\nicke utklarade utan bara uppräknade i\r\nbetänkandet.</pre><pre>Ett av de villkor som man vill ha uppfyllda är\r\nbolagiseringen. Elving Andersson säger att det är\r\nbra för effektiviteten att bolagisera och att\r\navmonopoliseringen är steg nr 1. Men varför i all\r\nsin dagar då inte se detta som en helhet? Den nya\r\nassociationsformen, avmonopoliseringen,\r\npensionsskulden och en mängd andra saker hör\r\nfaktiskt ihop, och det är det som det handlar om när\r\nvi skall diskutera Postens nya förutsättningar. Jag\r\nvill återigen fråga: Hur kan man var så aningslös att\r\nman låter bli att göra denna analys?</pre><pre>Anf. 145  ELVING ANDERSSON (c)\r\nreplik:</pre><pre>Fru talman! Jag vet inte vad jag skall göra för att\r\növertyga Ines Uusmann om min uppriktiga\r\nuppfattning i dessa frågor, men jag kan bara\r\nförsäkra att det när jag talar om vad som har väglett\r\nmig är precis så som jag har sagt. Jag har t.ex. inte\r\nutgått från någon form av omtanke om City Mail.\r\nDet får faktiskt Ines Uusmann lita på. Visst\r\nuppfattar City Mail och andra företag som kan vara\r\nintresserade av denna marknad signalen, men det\r\när inte det som är det bakomliggande skälet.</pre><pre>Jag tar fasta på Ines Uusmanns hänvisning till\r\nPostens eget uttalande att man kan klara att leva\r\nupp till de regionala mål som riksdag och regering\r\nhar ålagt verket. Man gör det dock under vissa\r\nförutsättningar, och det är min absoluta övertygelse\r\natt vi i det fortsatta arbetet med postlagen och med\r\nförberedelserna inför bolagiseringen skall\r\ntillsammans mellan staten och Posten kunna skapa\r\nsådana villkor att Posten kan leva upp till detta.</pre><pre>Men jag vill också fråga Ines Uusmann och\r\nSocialdemokraterna: Säger man nej till att upphäva\r\nbrevmonopolet av formellt skäl, därför att\r\npostlagen ännu inte har tagits fram, eller är det en\r\nprincipiell uppfattning att man inte under några\r\nförhållanden kan tänka sig att avveckla monopolet\r\noch t.ex. bolagisera Posten? Det skulle vara\r\nintressant att få svar på den frågan. Det är viktigt\r\nför det fortsatta arbetet.</pre><pre>Det är väl efter detta korta replikskifte bara att\r\nkonstatera att Socialdemokraterna fortfarande\r\nlever kvar i den förlegade tankevärld där man tror\r\natt storskalighet, monopolsituation,\r\nkonkurrensbegränsningar osv. är det som mest är\r\ntill gagn för svenska företag. Det är ett förlegat\r\nsynsätt, Ines Uusmann, och jag vill med\r\nbestämdhet hävda att den väg som vi nu slår in på\r\när den som kommer att leda till väsentliga fördelar,\r\ntill gagn för Postens kunder och för hela Sverige.</pre><pre>Anf. 146  INES UUSMANN (s) replik:</pre><pre>Fru talman! Den enda vägen har ju, som jag sade\r\ntidigare, lett till både grus i maskineriet och kaos i\r\nandra sammanhang. Jag tycker därför att Elving\r\nAndersson borde tala litet tyst om den enda vägen.</pre><pre>Elving Andersson kan inte garantera att\r\nkommunikationsministern inte kommer att lägga\r\nfram något förslag om att sälja ut Postgirot.\r\nSjälvfallet kan inte kommunikationsministern göra\r\ndet, eftersom det skulle vara en uppgift för\r\nfinansministern. Det var skälet till att jag frågade\r\nefter regeringens uppfattning. Det är ju inte en\r\nfråga som rör bara trafikutskottet och\r\nKommunikationsdepartementet, utan det är i hög\r\ngrad också en finansiell fråga. Det är en del av den\r\nviktiga helhet som vi tycker att det är så sorgligt att\r\nni inte vill se när det gäller Postens framtid i\r\nSverige.</pre><pre>Elving Andersson frågar vidare: Varför säger\r\nSocialdemokraterna nej? Om han hade läst vår\r\nmotion hade han där kunnat se att vi framhåller att\r\nvi tycker att man i stället för att lägga fram denna\r\nslarviga proposition skall utreda förutsättningarna\r\nför att införa en modern monopollagstiftning för\r\nbrevbefordran i enlighet med de regler som\r\nförbereds i EG, alternativt en\r\nkoncessionslagstiftning som ställer sådana krav på\r\npostdistributionen att en solidarisk finansiering av\r\nregionala och sociala kostnader inom sektorn\r\nbehålls.</pre><pre>Det är svaret på frågan, och det kan man läsa om i\r\nden socialdemokratiska motionen.</pre><pre>Jag vill återkomma till föreningslivet och momsen\r\npå tidskrifter. Det är ganska cyniskt av Elving\r\nAndersson att säga att det är milda västanfläktar för\r\nSveriges föreningsliv att det får portoökningar om\r\n25 %. Det skulle inte betyda någonting för\r\nföreningslivet. Det är ju märkligt med tanke på den\r\ndiskussion som fördes i utskottet om avveckling av\r\nprisregleringen förra året, när det handlade om\r\nprisökningar om 6 %. Men det är väl ett uttryck för\r\nden syn som den borgerliga regeringen har på\r\nSveriges folkrörelser.</pre><pre>Elving Andersson återkommer till den regionala\r\nservicen. Jag vill återigen säga att det vore klädsamt\r\nom han åtminstone erkände att brådskan har gjort\r\natt det finns en mängd oklarheter kvar i Postens\r\nframtida associationsform och i frågan om hur\r\nPosten i framtiden skall vara uppbyggd för att klara\r\nde mål som riksdagen har satt upp.</pre><pre>För dem som är beroende av postservice utanför\r\ntätorterna -- och det handlar då inte bara om\r\nglesbygd utan om hela Sverige utanför de stora\r\nstäderna -- är det besked som vi har fått i dag från\r\ncenterpartisten Elving Andersson mycket\r\noroväckande, och jag beklagar det.</pre><pre>Anf. 147  ELVING ANDERSSON (c)\r\nreplik:</pre><pre>Fru talman! Det är inte lätt att föra en debatt med\r\nInes Uusmann i dessa frågor, eftersom hon\r\nuppenbarligen konsekvent vägrar att lyssna på ett\r\nenda ord som jag har sagt. Jag vet inte om det är så\r\natt Ines Uusmann har i förväg färdigskrivna\r\nrepliker, som gör att hon har svårt att lyssna på vad\r\njag säger och diskutera det, utan i stället upprepar\r\npåståenden som jag redan har tillbakavisat flera\r\ngånger.</pre><pre>Vad gäller konsekvenserna för föreningslivet av en\r\nmomspålaga på portot har jag inte alls sagt att det\r\ninte betyder något. Jag sade tvärtom att det här\r\nvisst blir kännbart, men att det jämfört med de\r\nskattesmällar som föreningslivet och svenska\r\nfolkrörelser fick i Socialdemokraternas och\r\nFolkpartiets skatteomläggning är en mild\r\nvästanfläkt. Jag tror inte att Ines Uusmann kan\r\nhävda något annat.</pre><pre>När det gäller EG:s regelverk ligger vi faktiskt på\r\nmånga områden just inom den sektor som vi\r\nhandlägger inom trafikutskottet långt före EG. Det\r\ngäller t.ex. för avregleringen på hela\r\ntelemarknaden, och jag tror att vi är ganska stolta\r\növer och nöjda med detta. Varför skall vi inte\r\nkunna vara föregångare också på postområdet? Jag\r\ntror att vi kan och bör vara det.</pre><pre>Låt mig avslutningsvis bara återigen konstatera att\r\ndet är jätteroligt med det nyvaknade intresset för\r\nregionalpolitik, landsbygdsutveckling och annat\r\nsom Socialdemokraterna nu visar. Det hade varit\r\nännu bättre om detta intresse hade funnits också\r\nunder åren i regeringsställning, men sent skall\r\nsyndaren vakna. Som jag tidigare sade: Välkomna\r\nin i gänget bland oss som kämpar för\r\nregionalpolitiken!</pre><pre>Talmannen anmälde att Ines Uusmann anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 148  KENNETH ATTEFORS (nyd):</pre><pre>Fru talman! Jag skall bli mycket kortfattad i detta\r\närende. Jag vill bara på det här sättet för sista\r\ngången innan beslut fattas tala om varför vi\r\nnydemokrater kommer att hjälpa till med att\r\nbrevmonopolet avskaffas.</pre><pre>En av de största anledningarna till det är att vi\r\nnydemokrater faktiskt inte tycker om monopol.\r\nBara detta skulle faktiskt vara tillräckligt för att vi\r\nskall hjälpa till med dess avskaffande. Men när det\r\ngäller post- och brevbefordran finns det också\r\nnågot som kallas historisk service och historiskt\r\nvärde. Vi vill därför inte utan vidare lämna\r\nbrevbäringen vind för våg.</pre><pre>Emellertid har trafikutskottet fått sig delgivet av\r\ngeneraldirektören för Posten Ulf Dahlsten -- jag\r\ntror att också Ines Uusmann var med på resan till\r\nÖrebro -- att någon som helst risk för försämrad\r\nservice i hela landet inte kommer att uppstå. Det\r\nblir alltså ingen försämring av servicen. Det\r\nframhålls även i betänkandet och har uttalats ett\r\nflertal gånger från\r\nKommunikationsdepartementet, åtminstone på\r\nfrågor som jag har ställt.</pre><pre>Läser man betänkandet finner man också att det är\r\nklart att statsmakterna trots allt har\r\ngeneralansvaret för postutdelning och för brev\r\nunder lång tid framöver.</pre><pre></pre><pre>Det är ju faktiskt vi riksdagsledamöter som på\r\nskattebetalarnas uppdrag äger Posten, även om\r\nPosten blir bolagiserad. Om det i en framtid blir\r\nakuellt med andra ägare av Posten, måste vi på\r\nnågot sätt garantera brevutbärningen till de platser\r\nsom inte är lönsamma. Det är också jag helt på det\r\nklara med. Men den dagen, den sorgen.</pre><pre>Fru talman! Med anledning av att vi nydemokrater\r\nkänner oss helt lugna för att regeringen noggrannt\r\nbevakar utvecklingen och skyndsamt ingriper om\r\nnågot går snett -- vi vet hur det gick med\r\ntaxinäringen -- yrkar jag bifall till hemställan i dess\r\nhelhet i trafikutskottets betänkande T11 och avslag\r\npå reservationen.</pre><pre>Fru talman! Till sist vill jag säga till reservanterna,\r\nsocialdemokraterna, att jag med stor respekt har\r\ntagit del av era åsikter. Men eftersom man på\r\nKommunikationsdepartementet på sistone har\r\nskärpt sig, gör man säkert inte bort sig en gång till,\r\nspeciellt inte i den här frågan.</pre><pre>Anf. 149  OLLE LINDSTRÖM (m):</pre><pre>Fru talman! I detta betänkande behandlas bl.a.\r\nförsäljning av aktier i Statens järnvägars\r\ndotterbolag. Förvaltningsbolaget Swedcarrier skall\r\ngenom dotterbolaget Rail Combi AB bedriva\r\nkombitrafik och kontinenttrafik.</pre><pre>I propositionen, vars förslag också utskottet har\r\nställt sig bakom, sägs det att för att säkerställa en\r\nlångsiktig satsning på kombi- och kontinenttrafik\r\nskall SJ behålla aktiemajoriteten i bolaget.</pre><pre>Enligt min uppfattning är detta en felaktig slutsats.\r\nJag har i min motion T25 framfört mina synpunkter,\r\nvilka jag nu mycket kort skall redovisa här i\r\nkammaren.</pre><pre>Om kombitrafiken skall fungera bra och också\r\nkunna konkurrera med vägtrafiken i övrigt, måste\r\ntransportföretagen både på väg och järnväg\r\nsamarbeta. Det är därför viktigt att skapa\r\nförutsättningar och incitament för en utveckling på\r\ndetta område.</pre><pre>Om detta skall vara möjligt, bör inte riksdagen låsa\r\naktiemajoriteten till SJ-koncernen -- man kan ju\r\nockså äga en mindre andel aktier. Jag tror nämligen\r\ninte att det finns något intresse hos privata\r\ntransportföretag att gå in som minoritetsägare i\r\nRail Combi AB. Förtroendet för SJ, Swedcarrier\r\noch dotterbolaget Rail Combi AB är inte så stort\r\nnär det gäller just den här typen av transporter,\r\nsärskilt inte i fråga om terminalhanteringen.</pre><pre>Trots att ett enigt utskott har avstyrkt min motion\r\nser jag ändå en viss öppning i utskottets skrivning.\r\nUtskottet hävisar till en utvärdering av SJ-\r\nkoncernens verksamhet, som tidigare har beslutats\r\nav riksdagen. Dessutom finns det en annan\r\nutredning som skall se till att fler operatörer på\r\nlikvärdiga konkurrensmässiga villkor skall kunna\r\nutnyttja bannätet. En ökad konkurrens inom\r\njärnvägssektorn är nödvändig och också\r\nbrådskande. När nu LKAB får trafikeringsrätten\r\npå Malmbanan, kan kostnaderna för LKAB:s\r\nmalmtransporter minskas med 30--40 %, vilket\r\nockså är väsentligt.</pre><pre>Fru talman! Trots mina anförda synpunkter på den\r\ndel i betänkandet som berör försäljning av aktier i\r\nSJ:s dotterbolag, avstår jag ifrån att yrka bifall till\r\nmin motion T25. Jag har anledning att återkomma\r\ntill denna fråga när resultatet av den utredning som\r\nbeslutades 1992 redovisats och när utvärderingen är\r\nklar.</pre><pre>Överläggningen var härmed avslutad. (Beslut\r\nfattades efter 18 §.)</pre><pre>17 §  Vissa sjöfartspolitiska frågor</pre><pre>Föredrogs</pre><pre>trafikutskottets betänkande</pre><pre>1992/93:TU12 Vissa sjöfartspolitiska frågor (prop.\r\n1992/93:128).</pre><pre>Anf. 150  HÅKAN STRÖMBERG (s):</pre><pre>Fru talman! Det har sagts många gånger under det\r\nhär året, som snart är till ända, att regeringens sätt\r\natt styra landet präglas av kortsiktighet och brist på\r\nfast handlande. Det är detta som -- det märks\r\nutanför det här huset -- till stor del är orsaken till\r\nden djupa oro som många människor känner i vårt\r\nsamhälle. Frågan är om inte regeringens insatser\r\ninom sjöfartspolitiken slår alla rekord när det gäller\r\nkortsiktighet och brist på klara signaler om vad som\r\nkommer att hända i framtiden. Då skall vi komma\r\nihåg att sjöfartsnäringen kanske är den mest\r\nkapitalintensiva näringen, räknat per anställd.</pre><pre>Jag noterar i dag att regeringen är mycket\r\nointresserad av att följa med vad som händer i\r\nriksdagen. Jag hade önskat att\r\nkommunikationsministern åtminstone hade varit\r\nhär i kväll. Vi hade i uppdrag att ifrån den\r\nsocialdemokratiska gruppen i trafikutskottet önska\r\nhonom en god helg. Jag vill ha det noterat till\r\nprotokollet att vi önskar kommunikationsministern\r\nen trivsam helg.</pre><pre>Till sakfrågan, dvs. det betänkande som vi nu\r\nbehandlar med anledning av proposition 128 om\r\nvissa sjöfartspolitiska frågor. Riksdagen beslutade i\r\napril på den borgerliga majoritetens förslag att\r\nrederistödet skulle avskaffas den 1 juli i år. Nu\r\nbehandlar vi en proposition där det sägs att man\r\nåter skall införa rederistödet för innevarande\r\nbudgetår, dvs. fram till den 1 juli nästa år. Tala om\r\nkortsiktighet! Vi har således inte haft någon\r\nsjöfartspolitik under det senaste halvåret.</pre><pre>Det kommer ett förslag om sjöfartspolitiken som\r\ntill stora delar endast kommer att gälla ett halvår.\r\nTala då om en fast och konsekvent politik inför\r\nframtiden!</pre><pre>Det är angeläget att lägga fast en sjöfartspolitik som\r\ninnebär att svensk sjöfartsnäring kan utvecklas och\r\nverka på någorlunda lika villkor jämfört med andra\r\nländer. Det gäller att få rättvisa och lika villkor för\r\nde ombordanställda, oavsett vilken nationalitet de\r\nanställda har.</pre><pre>För att ge svensk sjöfartsnäring en rättvis chans i\r\nden internationella konkurrensen beslutade vi i\r\nriksdagen 1988 att fr.o.m. den 1 januari 1989 ge\r\nsvensk rederinäring ett stöd i sådan form att man\r\nåterbetalade bemanningskostnader motsvarande\r\nerlagda socialavgifter. Det gällde framför allt fartyg\r\nsom gick i s.k. fjärrsjöfart.</pre><pre>Man gjorde detta därför att det pågick en\r\nutflaggning av de svenska fartygen. Man flaggade\r\nut under s.k. bekvämlighetsflagg och anställde\r\npersonal ofta från låglöneländer, med löner och\r\nanställningsvillkor som gällde i de\r\nombordanställdas hemland. Bemanningskostnader\r\nblev därigenom för de svenskflaggade fartygen\r\nbetydligt högre, eftersom man fackligt hade lyckats\r\nförhandla fram betydligt bättre villkor. För att\r\nminska skillnaderna infördes rederistöd.</pre><pre>I den reservation som vi socialdemokrater har i\r\nbetänkandet pekar vi på bristerna i propositionen\r\noch framhåller att sjöfartspolitiken måste få en mer\r\nlångsiktig inriktning. Det går inte att hålla på med\r\nen sexmånaderspolitik, som regeringen, i första\r\nhand kommunikationsministern, nu gör inom\r\nsjöfartspolitiken. Det kan knappast finnas någon\r\nredare i det här landet som vill planera en\r\nfartygsflotta för framtiden, eftersom man inte ens\r\nvet vad som kommer att gälla fr.o.m. den 1 juli 1993\r\neller vill satsa på fartygsutbildning för de anställda,\r\ndå man inte vet om det kommer att finnas kvar\r\nnågon svensk sjöfartsnäring ens efter nästa\r\nhalvårsskifte.</pre><pre>Det är viktigt att slå vakt om den svenska\r\nsjöfartsnäringen, som ger både nationalinkomster\r\noch också arbeten för framtiden.</pre><pre>Fru talman! Kommunikationsministern säger i\r\npropositionen att han avser att återkomma före\r\nhalvårsskiftet 1993 med förslag om en mer\r\nlångtidsinriktad sjöfartspolitik. Han säger också att\r\nhan vill utvärdera det avtal som träffades emellan\r\nSveriges redarförening och Sjöfartsförbundet,\r\nFartygsbefälsförening och Maskinbefälsförbundet\r\nden 8 oktober. Överenskommelsen gäller hur man\r\nskall hitta vägar för att göra kostnadsbesparingar,\r\nrationalisera och vilka anställnings- och lönevillkor\r\nsom skall gälla för anställda utländska medborgare\r\nombord på de svenskflaggade fartygen.</pre><pre>Vi tror inte att kommunikationsministern, som\r\nhittills inte visat sådan handlingskraft, kan klara att\r\nunder en så kort tid göra en utvärdering och komma\r\nmed ett förslag till en långsiktig inriktning.</pre><pre>Jag befarar att förhållandena kommer att bli precis\r\ndesamma nästa år som de varit under detta. Vi\r\nkommer inte att ha någon sjöfartspolitik över\r\nhuvud taget. Risken är då att utflaggningen av de\r\nsvenska fartygen sätter fart igen, och att svensk\r\nsjöfartsnäring kommer att utarmas på både fartyg\r\noch yrkeskunnig personal.</pre><pre>Vi har i vår reservation föreslagit att riksdagen nu\r\nskall ge regeringen till känna att den skyndsamt\r\nskall återkomma till riksdagen med förslag till den\r\nsvenska sjöfartens långsiktiga inriktning. Vi talar i\r\nreservationen också om vilken denna inriktning bör\r\nvara. Så länge det förekommer olika stödformer till\r\nsjönäringen i Västeuropa behöver inte heller den\r\nsvenska sjöfartslejden utgöra något undantag.</pre><pre>Med detta vill jag, fru talman, yrka bifall till den\r\nsocialdemokratiska reservationen till betänkandet.</pre><pre>Anf. 151  KENNETH ATTEFORS (nyd):</pre><pre>Fru talman! Efter en fiaskoliknande hantering av\r\nden svenska sjöfartsnäringen lägger nu den\r\nborgerliga regeringen fram ett förslag till riksdagen\r\nom en fortsatt destruktiv sjöfartspolitik.\r\nUtflaggningen kommer att fortsätta, svenska\r\narbetsplatser kommer att gå förlorade och med\r\ndetta svenska skatteintäkter.</pre><pre>Regeringen har tydligen inte haft modet att föra en\r\nframsynt sjöfartspolitik. Jag vet att regeringen har\r\nupptäckt att murar har fallit ute i Europa och att vi\r\nnumera lever i en värld med konkurrens av alla\r\nvärldens handelsflottor. Man har dock inte ens\r\nnärmat sig början av en bra världsomspännande\r\nsjöfartspolitik.</pre><pre>Jag kan konstatera att de flesta borgerliga\r\nledamöter kommer att rösta emot sin övertygelse,\r\ndvs. övertygelsen att Sverige måste ha ett\r\ninternationellt register precis som andra länder.\r\nOm regeringen hade insett att man inte alltid kan\r\nvara alla till lags och på ett tidigare stadium av\r\nvalperioden infört ett särskilt register, hade vi\r\nförmodligen sluppit att genomlida det trauma vi nu\r\nmåste uppleva en gång till nästa sommar.</pre><pre>Det kommer förmodligen att visa sig att de\r\nglädjekalkyler avseende rationaliseringen ombord\r\npå fartyg som vissa organisationer påstår sig kunna\r\ngöra inte kommer att hålla.</pre><pre>Motståndare till register har kallat anhängare till\r\ndetsamma för apartheidanhängare, fru talman.\r\nDetta är ett enligt vårt tycke djupt kränkande\r\ntillmäle. Som bekant för de flesta i denna\r\nkammaren finns det i Norge, Danmark, Finland\r\noch många andra länder denna typ av register. Om\r\nnu socialdemokraterna och vänsterpartisterna\r\nskulle kalla mig som svensk för\r\napartheidanhängare, borde man i rättvisans namn\r\näven kalla våra grannländers regeringar för\r\napartheidanhängare.</pre><pre>Det gör man naturligtvis inte. Socialdemokrater\r\noch vänsterpartister kan av artighetsskäl inte ge\r\nvåra grannar tillmälen som vi här i Sverige bara ger\r\nregimer i södra Afrika. Detta trots att våra grannar\r\nhar de register som vi vill införa också i Sverige. Vi\r\nlever som sagt i en gemensam värld.</pre><pre>Eftersom vi nydemokrater inser att registret\r\nkommer nu eller senare finns det ingen anledning\r\natt lida sig igenom en meningslös, fruktlös period\r\nav ingenting. Vi föreslår att riksdagen redan nu\r\ninrättar ett särskilt register enligt\r\nKommunikationsdepartementets promemoria Ds\r\n1992:21 med de förändringar som vi redogjort för i\r\nvår motion.</pre><pre>Fru talman! Jag yrkar avslag på hemställan i\r\nbetänkandet och bifall till vår reservation. Det gör\r\njag för att ge en klar signal till shippingbranschen\r\nom att vi tror på den och att vi gör vad vi kan för\r\ndess överlevnad under svensk flagg i Sverige. Jag\r\nhoppas också att de riksdagsledamöter som vill den\r\nsvenska handelsflottan väl röstar för reservationen.</pre><pre>Anf. 152  HÅKAN STRÖMBERG (s)\r\nreplik:</pre><pre>Fru talman! Jag undvek att i mitt anförande nämna\r\nden reservation Ny demokrati fogat till\r\nbetänkandet därför att jag inte förstod den. Jag\r\ntänkte att sjökaptenen Kenneth Attefors kanske\r\nskulle klargöra det hela i sitt inlägg. Där fick jag\r\nheller inte något svar.</pre><pre>\r\nJag skulle vilja ställa en direkt fråga till Kenneth\r\nAttefors.</pre><pre>Avser Kenneth Attefors att man på de\r\nsvenskflaggade fartygen i framtiden skall kunna ha\r\nmöjligheter att ha besättningsmän med olika\r\nlönevillkor, dvs. att man skall kunna anställa\r\npersonal från låglöneländer och att deras\r\nhemländers lönevillkor skall gälla, samtidigt som\r\nman har svensk personal med svenska avtalsvillkor\r\npå dessa fartyg? Jag vill ha ett klart svar på denna\r\nfråga. Skall vi ha det på detta sätt eller inte i\r\nframtiden, Kenneth Attefors?</pre><pre>Anf. 153  KENNETH ATTEFORS (nyd)\r\nreplik:</pre><pre>Fru talman! Det är precis på det sättet jag menar att\r\nvi skall ha det. Det innebär nämligen lika lön för\r\nlika levnadsstandard. Det är så man resonerar i\r\nvåra grannländer, och där fungerar det alldeles\r\nutmärkt bra. När våra grannländer har detta, måste\r\nockså vi ha det.</pre><pre>I går när vi talade om båtregistret, hänvisade ni till\r\natt andra länder håller på att införa register för\r\nsmåbåtar och att vi därför skulle behålla detta\r\nregister. Nu har andra länder internationella\r\nsjöfartsregister. Alltså måste också vi införa det.</pre><pre>Anf. 154  HÅKAN STRÖMBERG (s)\r\nreplik:</pre><pre>Fru talman! Kenneth Attefors kan således i\r\nframtiden arbeta tillsammans med en annan\r\nkollega som är sjökapten och som har betydligt\r\nlägre lön än han själv har.</pre><pre>Jag vill beträffande EG notera att det pågår en\r\nharmonisering, dvs, att man skall försöka hitta lika\r\nregler för hur man skall arbeta när det gäller\r\nsjöfarten i framtiden.</pre><pre>Anf. 155  KENNETH ATTEFORS (nyd)\r\nreplik:</pre><pre>Fru talman! Jag hoppas att detta arbete i så fall går\r\nsnabbt, så vida jag inte nu får med mig den\r\nborgerliga gruppen på att vi skall införa detta\r\nregister som vi faktiskt har talat om under ett helt\r\når. När EG är klar med sitt förslag är jag rädd för\r\natt det inte finns någon svensk handelsflotta under\r\nsvensk flagg kvar.</pre><pre>Anf. 156  TOM HEYMAN (m):</pre><pre>Fru talman! För några dagar sedan kunde vi på\r\nTV:s nyhetssändningar se hur den danska Sea Pearl\r\nlöpte in i Mogadishus hamn med den första\r\nhjälpsändningen sedan oktober. Det var ingen\r\nhändelse att det var ett danskt skepp som svarade\r\nför den premiären.</pre><pre>Det är ingen händelse att danska redare nu är\r\nverksamma runt om i hela världen och besöker\r\nhamnar som deras svenska kollegor sedan länge har\r\növergivit.</pre><pre>Sedan Danmark för några år sedan införde sitt\r\ninternationella register har den danska\r\nhandelsflottan haft en utomordentligt stor\r\nframgång. Detta har självfallet inneburit en kraftig\r\nökning av de danska rederiernas tonnage, ett bra\r\norderläge för danska varv och underleverantörer\r\noch också -- och det kanske är särskilt viktigt -- fler\r\njobb för danska sjömän.</pre><pre>Fram till oktober i år har antalet danska\r\nmedborgare som seglar i danska skepp ökat med\r\n60 % när det gäller befäl och med 23 % när det\r\ngäller manskap.</pre><pre>Den svenska regeringens planer på att införa ett\r\nliknande internationellt register fick överges i\r\nsamband med höstens krisförhandlingar. Med\r\ntanke på utvecklingen i Danmark, kan man inte\r\nannat än beklaga detta.</pre><pre>Därför har också Ny demokrati reserverat sig till\r\nförmån för sin motion, som i stort sett\r\növerensstämmer med tidigare moderata motioner,\r\nmen som jag här tyvärr nödgas yrka avslag på.</pre><pre>Den svenska sjöfartspolitiken har genom denna\r\nutveckling hamnat i en återvändsgränd. Den\r\nsocialdemokratiska lösningen är här, som så ofta\r\nannars, ett riktat branschstöd.</pre><pre>För en kostnad om nästan en halv miljard om året\r\nkan vi ytterligare ett antal år bevara den\r\nhandelsflotta som i dag seglar under svensk flagg.\r\nMen den är redan gammal och delvis föråldrad.\r\nOch investeringarna som görs har under många år\r\nfrämst skett i utlandet. Så kommer det i än högre\r\ngrad att bli i framtiden.</pre><pre>Den halva miljard som det i dag kostar att behålla\r\nden svenska flottan har inte regeringen.\r\nFinansministern gjorde i går detta mycket klart här\r\ni kammaren. Inte heller Socialdemokraterna har\r\ndessa pengar. I sin motion säger de sig dessutom\r\ndela regeringens syn på att den nuvarande\r\nstödkonstruktionen är olycklig.</pre><pre>Men dagens situation är ett resultat av den tidigare\r\nsocialdemokratiska regeringens åtgärder. Man\r\nhade möjligheten att tillsammans med våra\r\nnärmaste grannar arbeta fram en gemensam\r\nnordisk lösning. I stället valde man att helt på egen\r\nhand gå fram med den nuvarande\r\nkontantstödsmetoden.</pre><pre>Såväl Norge som Danmark, och senare även\r\nFinland, har valt andra lösningar. Som en direkt\r\nföljd av detta öppnades svensk kustfart helt\r\nplötsligt för tonnage registrerat i det norska\r\nregistret NIS. Att så skulle ske hade dåvarande\r\nkommunikationsministern inte klart för sig, men\r\ndet skedde. Det försämrade ytterligare\r\nkonkurrensmöjligheterna för de svenska\r\nnärsjöfartsredarna.</pre><pre>Det är en ödets ironi att den första båt som under\r\nNIS-flagg kom i svensk kustfart var Okturus,\r\nbefraktad av Oljekonsumenternas riksförbund.</pre><pre>Tilltron till svensk sjöfartspolitik är nu inte särskilt\r\nstor. De rederier som opererar på världshaven är\r\nväl etablerade under andra flaggor och kommer att\r\nså förbli. De rederier som seglar i vårt närområde\r\ntrodde mycket på den danska lösningen. Deras\r\nförhoppningar har nu grusats, och\r\ninvesteringsviljan är svag. Vi kommer troligen i\r\nstället att få se en omfattande avveckling av svenskt\r\ntonnage.</pre><pre>Konkurrensförhållandena för dessa\r\nnärsjöfartsredare har dessutom ytterligare\r\nförsämrats. Den tidigare sovjetiska handelsflottan\r\nseglar nu i dessa farvatten praktiskt taget utan\r\nbemanningskostnad, och de olika baltiska\r\nrederierna börjar också uppträda och fungera som\r\nbekvämlighetsflagg för andra länders redare. Detta\r\när självfallet ett mycket svårt problem, eftersom vi\r\nsamtidigt har en moralisk förpliktelse att hjälpa\r\ndessa länder att få en fungerande ekonomi.</pre><pre>Socialdemokraterna efterlyser i sin motion en\r\nlångsiktig lösning på svensk sjöfartspolitik som\r\nockså skall anpassas till EG-staternas. Vi vet i dag\r\ninte riktigt hur EG:s sjöfartspolitik kommer att bli.\r\nDe flesta EG-länder har någon form av\r\ndubbelregister, och EG:s övergripande mål är att\r\nslopa alla branschstöd enligt den svenska modellen,\r\näven om takten i det arbetet inte alltid är så snabb.\r\nDen senaste tidens osäkerhet har dessutom ökat\r\ninom EG, dels genom den egna utvecklingen, dels\r\nför vår egen del genom det uteblivna EES-avtalet.</pre><pre>Den svenska sjöfarten kunde ha fått en mycket\r\npositiv utveckling enligt dansk förebild. Den\r\nlösningen har man från socialdemokratiskt håll\r\nblockerat. Därmed återstår den passiva\r\nstödpolitiken, en åtgärd som endast kan lindra\r\navvecklingstakten och som vi i längden inte har\r\npengar till.</pre><pre>Socialdemokraterna har i sitt ställningstagande\r\nstyrts mycket av en skickligt framförd men dess\r\nvärre inte särskilt konstruktiv, kampanj från\r\nSjöfolksförbundet. Som ett inslag i den kampanjen\r\nhar framförts den felaktiga uppfattningen att\r\njungmannen på Nordanvind, som går i sandfart på\r\nMälaren, skulle kunna ersättas av en filippin.</pre><pre>Med dagens förslag är den risken undanröjd.\r\nJungmannen på Nordanvind kommer även i\r\nfortsättningen att vara svensk. Men Nordanvind,\r\nbyggd 1894, är knappast något bra exempel på en\r\nframåtsyftande och offensiv svensk sjöfartspolitik.</pre><pre>Med det anförda, fru talman, yrkar jag bifall till\r\nutskottets hemställan med anledning av\r\npropositionen och avslag på reservationerna.</pre><pre>Eftersom jag är den siste officielle talaren, vill jag\r\ntillägga ett tack från oss ledamöter till presidiet och\r\ntill kammarens personal för en väl genomförd\r\nsession.</pre><pre>Anf. 157  HÅKAN STRÖMBERG (s)\r\nreplik:</pre><pre>Herr talman! Det var synd att Tom Heyman\r\navslutade sitt anförande med att tala om\r\nvulgärargument när det gäller jungmannen på\r\nMälarsjöfarten. Men det är inte det vi har\r\ndiskuterat. Vi var faktiskt överens i många frågor.</pre><pre>Det finns ju en överenskommelse om att försöka\r\nminska bemanningskostnaden med 15 %. Men\r\nman måste få litet längre tid på sig än sex månader.\r\nUnder den tiden, menar vi, måste någon form av\r\nstöd utgå till den svenska rederinäringen -- precis\r\nsom i andra länder. Det är ju vad vi har diskuterat.\r\nNu vet vi inte vad som kommer att hända efter den\r\n1 juli 1993 på grund av att det inte finns en\r\nlångsiktig sjöfartspolitik. Det är detta och ingenting\r\nannat som vi pekar på i vår reservation.</pre><pre>Anf. 158  KENNETH ATTEFORS (nyd):</pre><pre>Herr talman! Jag måste säga att jag faktiskt\r\ninstämmer i det som Tom Heyman sade i sitt\r\nföredrag här -- utom på en punkt, nämligen där han\r\nuppmanar övriga i kammaren att yrka avslag på min\r\nreservation.</pre><pre>Om riksdagen antar betänkandet och således går\r\nemot vår reservation, hoppas jag att Tom Heyman\r\ni alla fall arbetar för att regeringen lägger fram en\r\nlångsiktig sjöfartspolitik enligt de riktlinjer som vi\r\nunder ett helt år har talat om. Det handlar alltså om\r\nett internationellt register liknande det i Danmark.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>18 §  En byggproduktlag</pre><pre>Föredrogs</pre><pre>bostadsutskottets betänkande</pre><pre>1992/93:BoU6 En byggproduktlag (prop.\r\n1992/93:55).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 18 §.)</pre><pre>Beslut</pre><pre>Företogs till avgörande kulturutskottets\r\nbetänkande 1992/93:KrU8, trafikutskottets\r\nbetänkanden 1992/93:TU11 och TU12 samt\r\nbostadsutskottets betänkande 1992/93:BoU6.</pre><pre>Kulturutskottets betänkande KrU8</pre><pre>Utskottets hemställan bifölls.</pre><pre>Trafikutskottets betänkande TU11</pre><pre>Mom. 10 (avskaffande av Postverkets ensamrätt till\r\nbrevbefordran)</pre><pre>Utskottets hemställan bifölls med 169 röster mot\r\n140 för reservationen av Sven-Gösta Signell m.fl.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU12</pre><pre>Mom. 1 och 2 (avslag på propositionen och ett\r\nsvenskt internationellt fartygsregister)</pre><pre>Utskottets hemställan bifölls med 285 röster mot 20\r\nför reservation 1 av Kenneth Attefors.</pre><pre>Mom. 3 och 4</pre><pre>Utskottets hemställan bifölls.</pre><pre>Mom. 5 (den framtida inriktningen av\r\nsjöfartspolitiken)</pre><pre>Utskottets hemställan bifölls med 171 röster mot\r\n136 för reservation 2 av Sven-Gösta Signell m.fl.</pre><pre>Bostadsutskottets betänkande BoU6</pre><pre>Utskottets hemställan bifölls.</pre><pre>19 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:142 Åtgärder mot bruk av narkotika samt\r\nringa narkotikabrott</pre><pre>1992/93:154 Ändring i lagen (1991:341) om förbud\r\nmot utförsel av vissa produkter som kan användas i\r\nmassförstörelsesyfte, m.m.</pre><pre>Motionerna</pre><pre>med anledning av prop. 1992/93:139 Olovligt\r\nbortförande och andra övergrepp mot barn</pre><pre>1992/93:L14 av Sten Söderberg (-)</pre><pre>1992/93:L15 av Elisabeth Fleetwood (m)</pre><pre>1992/93:L16 av Lena Öhrsvik och Margareta\r\nIsraelsson (s)</pre><pre>Utbildningsutskottets betänkande</pre><pre>1992/93:UbU5 Förstärkning av den grundläggande\r\nhögskoleutbildningen m.m.</pre><pre>20 § Anmälan om frågor</pre><pre>Anmäldes av följande frågor framställts</pre><pre>den 16 december</pre><pre>1992/93:303 av Karl-Erik Svartberg (s) till\r\nstatsministern om åtgärder mot rasism och\r\nfrämlingsfientlighet:</pre><pre>Vecka för vecka har vi under mer än ett år upplevt\r\nolika yttringar av invandrarfientlighet, öppen\r\nrasism och våld mot flyktingar. På senare tid har\r\njudiska gravar i Stockholm skändats och den\r\nnazistiska Horst Wessel-sången har sjungits på\r\nStockholms gator.</pre><pre>Om denna rasism och främlingsfientlighet\r\nfortsätter att växa kan den bli ett allvarligt hot mot\r\nvårt demokratiska samhällsskick. Vi har därför alla\r\nett personligt ansvar att göra vad vi kan för att\r\nförhindra att dessa tendenser tilltar och för att\r\nåterupprätta ett samhälle präglat av öppenhet och\r\ntolerans. Men också regeringen har ett ansvar. Det\r\ngäller upplysning och information men också\r\nforskning om varför problemen uppstår. Det gäller\r\neventuellt skärpta straff för brottslig verksamhet\r\nmed rasistisk och främlingsfientlig innebörd. Det\r\ngäller polisens övervakning av grupper med rasism\r\noch främlingsfientlighet på programmet.</pre><pre>Eftersom frågan berör flera departement vill jag\r\nfråga statsministern:</pre><pre>Är statsministern beredd att ta initiativ till en\r\nkommission med uppgift att snabbt utarbeta ett\r\nhandlingsprogram mot rasim och\r\nfrämlingsfientlighet?</pre><pre>1992/93:304 av Ulrica Messing (s) till civilministern\r\nom barn och ungdomars situation i\r\nlågkonjunkturen:</pre><pre>Flera rapporter under de senaste månaderna visar\r\natt barn och ungdomar är de stora förlorarna i\r\nlågkonjunkturen.</pre><pre>Vid besparingar inom barnomsorg, skola, fritid och\r\nförebyggande arbete mot drogmissbruk är det\r\ndessa grupper som drabbas. Det är allvarliga\r\nrapporter man fått läsa om.</pre><pre>Hur avser ungdomsministern Inger Davidson\r\nbemöta dessa trender och problem?</pre><pre>21 §  Kammaren åtskildes kl. 18.38.</pre><pre>Förhandlingarna leddes</pre><pre>av talmannen från sammanträdets början t.o.m. 8 §\r\nanf. 31 (delvis),</pre><pre>av förste vice talmannen därefter t.o.m. 9 § anf. 66\r\n(delvis),</pre><pre>av talmannen därefter t.o.m. 11 § anf. 92 (delvis),</pre><pre>av förste vice talmannen därefter t.o.m. beslutet\r\nom samlad votering före 15 § och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}