{"dokumentstatus":{"dokument":{"hangar_id":"2438999","dok_id":"GE09113","rm":"1990/91","beteckning":"113","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"113","slutnummer":"0","datum":"1991-05-16 00:00:00","systemdatum":"2010-02-17 00:00:00","publicerad":"1991-05-16 00:00:00","titel":"Riksdagens snabbprotokoll 1990/91:113 Torsdagen den 16 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{BDD73FD5-7B9A-4142-97DF-2A422B38A57D}","dokument_url_text":"http://data.riksdagen.se/dokument/GE09113/text","dokument_url_html":"http://data.riksdagen.se/dokument/GE09113","dokumentstatus_url_xml":"http://data.riksdagen.se/dokumentstatus/GE09113","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:113</div>\r\n<div class=\"sidhuvud_datum\">Torsdagen den 16 maj</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Val av riksdagens ombudsmän\r\n(justitieombudsmän)</pre><pre>Företogs val av chefsjustitieombudsman och av två\r\njustitieombudsmän.</pre><pre>Anf. 1 OLLE SVENSSON (s):</pre><pre>Herr talman! Valperioden för\r\nchefsjustitieombudsmannen Claes Eklundh samt\r\njustitieombudsmännen Gunnel Norell Söderblom\r\noch Hans Ragnemalm utgår under innevarande\r\nkalenderår.</pre><pre>Med anledning härav har JO-delegationen berett\r\nfrågan om val av tre riksdagens ombudsmän.\r\nSamråd har därvid ägt rum med de av\r\npartigrupperna utsedda ledamöterna i\r\ntalmanskonferensen.</pre><pre>JO-delegationen föreslår enhälligt att riksdagen för\r\ntiden från valet till dess nytt val har genomförts\r\nunder fjärde året därefter omväljer Claes Eklundh\r\ntill chefsjustitieombudsman samt Gunnel Norell\r\nSöderblom och Hans Ragnemalm till\r\njustitieombudsmän.</pre><pre>Kammaren biföll JO-delegationens förslag och\r\nutsåg därmed -- för tiden från valet till dess nytt val\r\ngenomförts under fjärde året därefter -- till</pre><pre>chefsjustitieombudsman</pre><pre>chefsjustitieombudsman Claes Eklundh</pre><pre>Kammaren biföll JO-delegationens förslag och\r\nutsåg därmed -- för tiden från valet till dess nytt val\r\ngenomförts under fjärde året därefter -- till</pre><pre>justitieombudsman</pre><pre>justitieombudsman Gunnel Norell Söderblom</pre><pre>Kammaren biföll JO-delegationens förslag och\r\nutsåg därmed -- för tiden från valet till dess nytt val\r\ngenomförts under fjärde året därefter -- till</pre><pre>justitieombudsman</pre><pre>justitieombudsman Hans Ragnemalm</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:Fi67 och Fi68 till finansutskottet</pre><pre>1990/91:Sf56 och Sf57 till socialförsäkringsutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Försvarsutskottets betänkande 1990/91:FöU8</pre><pre>4 § Beslut rörande utskottsbetänkanden som\r\nslutdebatterats den 15 maj</pre><pre>Företogs till avgörande finansutskottets\r\nbetänkanden 1990/91:FiU23, FiU25, FiU27 och\r\nFiU28, skatteutskottets betänkande\r\n1990/91:SkU35 och utrikesutskottets betänkande\r\n1990/91:UU7 (beträffande debatten i dessa\r\närenden, se prot. 112).</pre><pre>Finansutskottets betänkande FiU23</pre><pre>Utskottets hemställan bifölls.</pre><pre>Finansutskottets betänkande FiU25</pre><pre>Först biträddes reservation 1 av Gunnar Björk\r\nm.fl. med 132 röster mot 19 för reservation 2 av\r\nCarl Frick. 147 ledamöter avstod från att rösta.</pre><pre>Härefter bifölls utskottets hemställan med 159\r\nröster mot 126 för reservation 1 av Gunnar Björk\r\nm.fl. 15 ledamöter avstod från att rösta.</pre><pre>Finansutskottets betänkande FiU27</pre><pre>Utskottets hemställan bifölls.</pre><pre>Finansutskottets betänkande FiU28</pre><pre>Mom. 1 (översyn av gällande\r\nupphandlingsförordning)</pre><pre>Utskottets hemställan bifölls med 206 röster mot\r\n93 för reservation 1 av Rune Rydén m.fl.</pre><pre>Mom. 5 (miljöpolitiska hänsyn vid upphandling)</pre><pre>Först bifölls reservation 6 av Lars-Ove Hagberg\r\noch Carl Frick med 38 röster mot 37 för reservation\r\n5 av Gunnar Björk och Ivar Franzén. 221 ledamöter\r\navstod från att rösta.</pre><pre>Härefter bifölls utskottets hemställan med 229\r\nröster mot 37 för reservation 6 av Lars-Ove\r\nHagberg och Carl Frick. 34 ledamöter avstod från\r\natt rösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU35</pre><pre>Utskottets hemställan bifölls.</pre><pre>Utrikesutskottets betänkande UU7</pre><pre>Utskottets hemställan bifölls.</pre><pre>5 § Regionalpolitiken</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU13 Regionalpolitiken (prop.\r\n1990/91:100 delvis, 1990/91:87 delvis och\r\n1990/91:125 delvis.</pre><pre>Anf. 2 ANDERS G HÖGMARK (m):</pre><pre>Herr talman! För ungefär ett år sedan debatterade\r\nkammaren riktlinjer för regionalpolitiken under\r\n1990-talet. Då lade riksdagen fast ett antal\r\nprinciper för 1990-talets regionalpolitik.</pre><pre>Det är klart att den debatt vi kommer att ha här i\r\nkammaren i dag kommer att präglas litet av att den\r\ntidigare debatten och det som då lades fast också\r\nframgent kommer att vara riktlinjer.</pre><pre>Då fördes en debatt i hägnet av en högkonjunktur.\r\nUnder flera år hade vi fått uppleva en osedvanligt\r\nlång sådan. Då fördes en diskussion från några om\r\nhögkonjunktur var till men för den regionala\r\nbalansen, om högkonjunkturen i själva verket hade\r\nökat de regionala obalanserna och lett till en ökning\r\noch förstärkning av koncentrationstendenserna.</pre><pre>Omvänt skulle tydligen gälla att det egentligen vore\r\nönskvärt med en lågkonjunktur. Då skulle\r\nkoncentrationstendenserna minska.</pre><pre>För dem som drev den linjen måste dagens debatt\r\nvara något av en höjdpunkt att få uppleva. I dag har\r\nman sett hur den hemmagjorda lågkonjunkturen\r\nsprider sig. Det är nu rörligheten minskar och\r\nkoncentrationstendenserna minskar om man skall\r\nfölja den argumentering som förra årets debattörer\r\nhade.</pre><pre>Den långa raden talare som kommer att följa\r\nkommer säkert att vittna om de problem som finns\r\nute i olika landsändar och som är ett resultat av den\r\nhemmagjorda kostnads- och skattekris som\r\nsocialdemokraterna har lagat till. Jag tror de\r\nmänniskorna kommer att vittna om vilka problem\r\nolika regioner får känna av just om man har\r\nlågkonjunktur, framför allt en lågkonjunktur av\r\nden typ som socialdemokratisk politik lett fram till.</pre><pre>Med detta vill jag ha sagt, herr talman, att\r\nutgångspunkten ändå måste vara att om man skall\r\nfå en bättre regional balans i detta land måste man\r\nha något att fördela, och man måste ha regioner\r\nsom kan leva på sina egna meriter. Det behövs\r\ntillväxt. Allt resonemang om att en minskad eller\r\nobefintlig tillväxt skulle vara till gagn för perifera\r\ndelar av landet är och förblir en myt.</pre><pre>Det är därför vi moderater så intensivt arbetar för\r\natt driva en politik som syftar till ökad tillväxt. Det\r\när då vi har förutsättningar för att utveckla olika\r\ndelar av detta land.</pre><pre>Det är också därför vi lägger fram det dokument vi\r\nkallar Ny start för Sverige, Europavägens politik,\r\ndär vi redovisar ett antal saker som vi menar är\r\nnödvändiga att genomföra snabbt för att generellt\r\nsett få bättre betingelser för tillväxt i detta land.\r\nDet är klara signaler om medlemskap i EG. Det är\r\nomedelbart sänkta arbetsgivaravgifter -- 4,5\r\nprocentenheter -- för att reducera\r\nproduktionskostnadsnivån i svensk industri. Vi vill\r\nta bort skatten på arbetande kapital, som vi menar\r\när förödande för de mindre och medelstora\r\nföretagen och som har en klar regionalpolitisk\r\nprofil. Skatten på arbetande kapital är ett hot mot\r\nde välkonsoliderade familjeföretagen.</pre><pre>Jag ser att industriministern har kommit till\r\nkammaren. Det kan vara intressant att vid ett\r\nsenare tillfälle, då industriministern eventuellt går\r\nin i debatten, få höra hans uppfattning om skatten\r\npå arbetande kapital, mot bakgrund av att många\r\nsmåföretag under åren har tvingats sälja sig till\r\nstörre företag. På detta sätt har vitala funktioner\r\nkoncentrerats till ett fåtal större regioner. Enskilda,\r\nsmå företag har utarmats, och därmed har också\r\nbredden i arbetsmarknaden på den lilla orten\r\nminskat.</pre><pre>Vi moderater menar att det finns många goda\r\nmotiv -- inte minst regionalpolitiska -- för att ta bort\r\nbeskattningen på arbetande kapital när det gäller\r\nsmåföretagen, och då inkluderas också arvs- och\r\ngåvobeskattningen. Det är ett direkt hot mot den\r\nregionala utvecklingen att ha den skatten kvar. Det\r\nkunde vara intressant att få höra industriministerns\r\nkommentar till detta.</pre><pre>Om man skall kunna utveckla olika delar av\r\nlandet -- för vilket småföretagandet och\r\nnystartandet av företag har en helt avgörande\r\nbetydelse -- är det också nödvändigt att se till att få\r\nbättre former för riskkapitalförsörjningen. Vi\r\nmenar att denna riskkapitalförsörjning inte bara\r\nskall ske i offentlig regi utan också via privat\r\nkapital. Det gäller att via möjlighet till avdrag i\r\ndeklarationen göra det attraktivt för människor\r\nmed enskilt kapital att gå in i riskfyllda projekt.\r\nÖver huvud taget måste man se till att kedjan\r\nmellan idé, patent, produkter och riskvilligt kapital\r\nsom kan finansiera en första produktion fungerar\r\nbättre än vad den gör i dag. Vi moderater är helt\r\növertygade om att en kraftfull satsning på\r\nriskkapitalförsörjningen i enskild regi är nödvändig\r\nframöver.</pre><pre>Vi har över huvud taget den uppfattningen att en\r\nsänkning av skattetrycket är nödvändig, och vi har\r\nlagt fram ett förslag om en sänkning av\r\nskattetrycket under en period av fyra--fem år -- från\r\ndagens 56 eller 57 % till ca 50 %, en nivå som ju,\r\nherr talman, Ingvar Carlsson för något år sedan var\r\nalldeles övertygad om var nödvändig att gå ner till\r\nför att svensk industri skulle ha en chans att klara\r\nsig i framtiden. Det skulle vara intressant att höra\r\nom regeringen fortfarande bedömer att en\r\nsänkning av skattetrycket till den nivån är\r\nnödvändig.</pre><pre>Herr talman! Det är naturligt att man kan föra ett\r\nresonemang om regionalpolitik på olika nivåer. Vi\r\nkan föra ett resonemang om obalanser inom län,\r\ninom mindre regioner, men vi kan också vidga\r\nperspektivet och se på regionalpolitiken i ett\r\nEuropaperspektiv.</pre><pre>Man talar ganska mycket om regionernas Europa,\r\noch jag tror att det är något som vi mer och mer\r\nkommer att få höra talas om, diskutera och även ta\r\nhänsyn till när vi formar politiken för framtiden.\r\nDet är då viktigt att det är möjligt att kombinera\r\nEuropaperspektivet både med det kanske något\r\nmindre geografiska perspektivet och med läns- och\r\nregionperspektivet inom Sverige.</pre><pre>Jag är alldeles övertygad om att vi framöver\r\nkommer att få se en tyngdpunktsförskjutning i\r\nSverige och även i det framtida EG. Om de\r\nnordiska länderna kan komma med i EG tror jag att\r\ndet blir ganska naturligt att se en utveckling mot en\r\nförskjutning norrut i Europa. Om vi dessutom får\r\nen rimlig utveckling i de baltiska staterna och i\r\nöststaterna, så kommer det att bli en mer markerad\r\nförskjutning upp mot Östersjön och norra Europa.</pre><pre>Herr talman! Det kan hända att de 77 städerna, den\r\ngamla Hansan, i någon form återigen ser dagens\r\nljus någon gång efter sekelskiftet. Jag tror att detta\r\ndessutom skulle ha ett stort symbolvärde. Européer\r\nsom kan sin historia tycker om att anknyta till\r\nfrågor som har ett symbolvärde. Vi svenskar\r\nkanske är litet dåliga på det, men som sanna\r\neuropéer bör vi enligt min mening anknyta till en\r\nsådan europeisk tradition.</pre><pre>Jag är ganska övertygad om att en sådan\r\ntyngdpunktsförskjutning också innebär att\r\nStockholm och Storstockholmsregionen efter\r\nsekelskiftet troligtvis relativt sett kommer att\r\nminska i betydelse. Jag är ganska övertygad om att\r\nMalmö-Lundregionen kommer att spela en\r\nviktigare roll på samma sätt som Västsverige, och\r\njag är också ganska övertygad om att även\r\nSydostsverige, med mer normaliserade\r\nförbindelser över Östersjön, i framtiden kommer\r\natt inta en annan position.</pre><pre>Över huvud taget tror jag att vi får se betydligt mer\r\nav detta samarbete mellan regionerna i Europa. Vi\r\när i Sverige så väldigt fångna av\r\nnationalstatsbegreppet. I europeisk historia är\r\ndetta emellertid något som tillhör föregående\r\nårhundrade -- bortsett från de nordiska länderna,\r\nsom länge har varit nationalstater.</pre><pre>Jag tror alltså att regionerna i Europa och även\r\nregionerna i Sverige framöver i större utsträckning\r\nkommer att kunna utvecklas på sina egna meriter,\r\noch det är därför viktigt att man också ger\r\nregionerna denna möjlighet. Det finns ett antal\r\nfaktorer som klart indikerar vad som gör en region\r\nframgångsrik och vad som gör att en region\r\nframöver kan utvecklas på ett positivt sätt. För oss\r\nsom lagstiftare är det viktigt att vi, så långt det nu\r\när möjligt genom politiskt beslutsfattande, ger\r\nregionerna denna möjlighet till utveckling.</pre><pre>Genomgående är goda kommunikationer helt\r\navgörande. Med en framtida avreglering av olika\r\ntyper av kommunikationer i Europa kommer vi\r\nkanske att se ett annat kommunikationsmönster,\r\ndär man inom Sverige kanske inte alltid\r\nkommunicerar via Arlanda utan där man kan tänka\r\nsig olika former av flygförbindelser, exempelvis\r\nmed direktlinjer. Det är alldeles nödvändigt att\r\nman bygger upp och bygger ut den\r\nkommunikationsstrukturen.</pre><pre>Det är också viktigt med en god kompetensnivå,\r\noch i det ligger för det första att man har\r\nbeslutskompetens, att man ute i regionerna får vara\r\nmed och fatta beslut som rör den egna regionen.\r\nDetta stärker regionens identitet, och det skapar en\r\nsjälvtillit som enligt min uppfattning är mycket\r\nväsentlig. Eftersom det är fråga om en\r\nbeslutskompetens har vi moderater konsekvent\r\nhävdat tanken att beslutskapaciteten skall flyttas ut\r\nfrån centrala ämbetsverk till läns- och regionnivå.\r\nDet kan diskuteras om länen i framtiden skall se ut\r\nsom de gör i dag. De nuvarande länsgränserna har\r\nju varit ganska seglivade -- Axel Oxenstierna hade\r\ntydligen en vidunderlig förmåga att inse mycket om\r\nframtidens problem och även dess möjligheter --,\r\nmen jag tror att vi i framtiden kan få se andra\r\nlänsgränser och andra regionindelningar.</pre><pre>Det är viktigt att det också blir möjligt att bygga\r\nupp kompetensutvecklingen i form av den högre\r\nutbildningen, både gymnasieutbildningen och\r\nhögskoleutbildningen. Det är i detta sammanhang\r\nangeläget att även socialdemokraterna ser till att ta\r\nfasta på att det här landet håller på att halka efter\r\nalltmer i fråga om andelen högskoleutbildade.\r\nSocialdemokraterna gör nu små försök att lappa\r\nihop det här eländet, men vi moderater har lagt\r\nfram ett betydligt mer ambitiöst förslag om en\r\nutökning av antalet högskoleplatser. Inte minst mot\r\nbakgrund av det arbetsmarknadsläge vi befinner\r\noss i tror jag, herr talman, att det vore ödesdigert\r\nom tusen och åter tusen ungdomar skulle mötas av\r\nbudskapet att det inte finns några arbeten på\r\nmarknaden och sedan, när de söker utbildning,\r\nskulle få höra att det inte finns några\r\nutbildningsplatser för dem vid högskolorna -- och\r\ndetta trots att de har intresse, fallenhet och\r\nönskemål om att få studera.</pre><pre>Det skulle vara intressant att även få höra vad\r\nsocialdemokraterna ger för besked till de\r\nungdomar ute i regionerna som med all sannolikhet\r\nmed socialdemokraternas utbildnings- och\r\ndimensioneringspolitik får beskedet att de icke\r\nkommer att beredas plats på högskolan. Det är\r\nockså ett hot mot den regionala utvecklingen och\r\nmot ungdomarnas möjligheter att tillsammans vara\r\nmed och lyfta upp sin region. Om industriministern\r\neller Monica Öhman, som företräder\r\nutskottsmajoriteten, skall svara på min fråga, det\r\nmå ni göra upp sinsemellan.</pre><pre>Herr talman! Det är också viktigt att det goda\r\nkonkurrens- och kostnadsläget inte bara\r\nbibehålles -- det vore fult och felaktigt att säga att\r\nkostnadsläget i dag är gott -- utan att det relativa\r\nkonkurrensläget ute i regionerna även förbättras.\r\nHar man ett attraktivt kostnadsläge i form av lägre\r\nskatter, kommunalskatter, avgifter, etc. har man\r\nockså bättre möjligheter att utvecklas. Det finns\r\nmånga exempel på detta.</pre><pre>Det är också viktigt med ett kreativt klimat och\r\nmed en öppenhet. Bra kulturinstitutioner och en\r\nbra och utvecklande högskoleutbildning bidrar\r\nmycket aktivt till detta. På samma sätt skapar ett\r\nlivaktigt företagar- och småföretagarklimat en\r\ndynamik som är enastående. Det finns platser i\r\nSmåland som kan nämnas, men speciellt\r\nAnderstorp och Gnosjö brukar fungera som någon\r\nform av god förebild för vad man kan uppnå med\r\nett kreativt småföretagarklimat. Det finns en\r\notrolig dynamik och utvecklingsvilja, som kan lyfta\r\nde orterna i Sverige ur krisen om de bara ges rimliga\r\nförutsättningar.</pre><pre>Herr talman! Sammantaget är det alltså en viktig\r\nuppgift för lagstiftarna och politikerna att så långt\r\ndet ankommer på oss ge förutsättningar för dessa\r\nregioner att utvecklas på ett positivt sätt.</pre><pre>Som framgått är det många politikområden som här\r\ngriper in, långt vid sidan av det som traditionellt\r\nkallas för regionalpolitik.</pre><pre>Moderaterna talar mycket om Europaperspektivet,\r\nom regioner och om kraftcentra, säger många och\r\nfrågar: Glömmer de då bort det som kanske ligger\r\nlitet vid sidan av de många kraftfälten, dvs.\r\nglömmer de bort landsbygden? Nej, det gör vi inte.\r\nVi tror att landsbygden både i norr och i söder lider\r\nutomordentligt allvarligt av den\r\nsocialdemokratiska politiken med dess förkärlek\r\nför uniforma lösningar, storskaliga lösningar och\r\nlösningar med en kraftigt centralistisk inriktning.\r\nLandsbygden och de många små orterna runt om i\r\nlandet får icke möjlighet att utvecklas på sina egna\r\nmeriter och dra nytta av sina speciella tillgångar. Vi\r\ntror att man måste radikalt tänka om på den\r\npunkten.</pre><pre>Det finns många oroande tecken när\r\nsocialdemokraterna nu vill åsidosätta det\r\nlivsmedelspolitiska beslut som riksdagen fattade för\r\nett år sedan. Genom ett sänkt gränsskydd äventyrar\r\nman utvecklingen på landsbygden. Många upplever\r\ndetta som ett utomordentligt allvarligt hot. Vi anser\r\natt man med ett antal åtgärder, bl.a. på\r\nskattepolitikens område, skulle skapa betydligt\r\nbättre förutsättningar för landsbygden.</pre><pre>Vi moderater anser att en ny regering omedelbart\r\navskaffar skogsvårdsavgiften. Vi anser att det är\r\nangeläget att kvittningsrätten återinförs. Vi kan\r\ninte gå ut och argumentera och via länsstyrelserna\r\nge projektpengar, herr industriminister, för\r\nkombinationssysselsättning och samtidigt låta\r\nrådgivarna från länsstyrelsen säga: Ni vet väl att\r\nkvittningsrätten har försvunnit, varför ni inte på ett\r\nnaturligt sätt kan kvitta överskott mot underskott i\r\nolika inkomstslag.</pre><pre>Kvittningsrättens borttagande är ett direkt hot mot\r\nen kombinationssysselsättning på landsbygden.\r\nKvittningsrätten måste återinföras.</pre><pre>Vi anser också att reparationsavdragen för\r\nmangårdsbyggnader på landsbygden skall\r\nåterinföras.</pre><pre>Vi vill slopa förmögenhetsskatten, och vi vill ha en\r\nenergibeskattning som gör det möjligt för varje\r\nenergislag att leva på sina meriter. Vi vill t.ex.\r\ninföra en koldioxidbeskattning, där biobränslena\r\nundantas. Moderaterna samlingspartiets förslag till\r\nen energibeskattning är -- och det har vidsordats\r\nexpertis -- det i särklass mest effektiva för att\r\nintroducera biobränslena, något som är\r\nutomordentligt angeläget för landsbygden. På det\r\nsättet får vi ytterligare en satsning på landsbygden,\r\noch människorna där får en klar signal om att det\r\nhär finns möjligheter att inte bara pinas av en\r\ncentralistisk politik utan också att stimuleras till att\r\nutveckla någonting.</pre><pre>Detta är tillsammans med en lång rad\r\nskattesänkningsförslag moderat politik för\r\nlandsbygdens utveckling.</pre><pre>Vi vill satsa mer på de små vägarna. Moderata\r\nsamlingspartiet har lagt fram förslag om ökade\r\nanslag till enskilda vägar, just för att säkerställa\r\nrealkapitalet.</pre><pre>Vi har ställt frågan: Hur gagnar nuvarande plan-\r\noch bygglagstiftning landsbygden? Det\r\nförekommer på flera håll en diskussion där\r\nsmåkommuner säger: Vi har mängder med\r\nförnämlig natur, vi har möjligheter att erbjuda\r\nattraktiva tomter nära sjöar, och det finns mängder\r\nav människor som vill bosätta sig där, men det går\r\ninte. På en avdelning på länsstyrelsen sitter man\r\noch planerar för landsbygdens utveckling och ser\r\ndär alla problemen, medan PBL-lagstiftning och\r\nstrandskyddslagen lägger hinder i vägen. Det finns\r\ninget samband mellan olika politikområden. Vi\r\nmoderater anser att man här borde kunna tänka sig\r\nen betydligt bättre tingens ordning.</pre><pre>Oaktat att man för en god allmänpolitik, som kan\r\nha ett större internationellt perspektiv och ett något\r\nmindre perspektiv geografiskt sett, är det viktigt att\r\nuppmärksamma att det finns ett antal områden i det\r\nhär landet som har speciella problem, t.ex. inlandet\r\ni Norrland, fjällkommunerna och andra områden.\r\nDet är klart att man på dessa områden måste kunna\r\nsätta in speciella stödåtgärder.</pre><pre>För ett år sedan fattade vi beslut om de olika\r\nstödåtgärderna. Mot en del av dessa beslut\r\nreserverade sig moderata samlingspartiet. Vi\r\nföreslog bl.a. en annan konstruktion av\r\nlokaliseringsbidraget och förordade i stället ett\r\nriskgarantilån. Tillsammans med de båda andra\r\nborgerliga partierna hade vi synpunkter på\r\nkonstruktionen av de sänkta sociala\r\negenavgifterna. Vi ansåg att alla branscher, all icke-\r\noffentlig verksamhet, skulle omfattas. Vi ansåg att\r\ndetta var ett mer slagkraftigt instrument. Dessa\r\ninvändningar står kvar i årets betänkande i ett antal\r\nmoderata reservationer. Jag tänker inte gå in på\r\ndessa reservationer i detalj.</pre><pre>Vår huvudansats är att man med en generell politik\r\npå olika sektorsområden skapar de bästa\r\nförutsättningarna för en dynamik och på det sättet\r\nger landsbygden, regionerna, en möjlighet att\r\nutvecklas på sina egna meriter. Vi tror att det är den\r\npolitiken som är den riktiga för framtiden. Det är\r\nframför allt en politik som människorna i de olika\r\ndelarna av landet skulle uppskatta. De har sett\r\ntillräckligt av centralstyrd uniform politik. De vill\r\nha mer av lösningar, och de vill att vi politiker\r\nskapar goda förutsättningar för kreativiteten.</pre><pre>Herr talman! Det har till betänkandet fogats ett\r\nantal moderata reservationer. Jag yrkar i dag bifall\r\ntill reservationerna nr 1 och 7.</pre><pre></pre><pre>Anf. 3 ELVER JONSSON (fp):</pre><pre>Herr talman! Det faktum att regionalpolitiska\r\nproblem nu är mer sammansatta understryker\r\nbehovet av att politiken mer måste handla om\r\n''mobilisering'' än traditionell lokaliseringspolitik.\r\nRegionalpolitiken måste leda till att miljöer skapas,\r\nsom kan stimulera kreativitet, enskilda initiativ och\r\nlokal mobilisering av resurser. Den tid då\r\nhuvudinriktningen på regionalpolitiken var att från\r\ncentralt håll dirigera enheter och företag till\r\nområden som drabbats av arbetsmarknadspolitiska\r\nproblem måste nu i allt väsentligt ligga bakom oss.</pre><pre>En förbättrad infrastruktur, framför allt ett bättre\r\nvägnät, måste få del av nya och kraftiga\r\ninvesteringar. Men även spårnätet måste upprustas\r\noch förbättras. Ett led i detta är att stora\r\nansträngningar görs för att bibehålla inlandsbanan.</pre><pre>Det kan väl vara rimligt att just nu här i kammaren\r\nmeddela att inlandsbanan utifrån regionalpolitiska\r\nsynpunkter har diskuterats i dagens\r\nutskottssammanträde. Arbetsmarknadsutskottet är\r\nberett att ta initiativ till att det ges ett\r\npenningtillskott som säkrar trafiken över\r\nsommaren. Härmed har man vunnit flera fördelar.\r\nFörutom att man ger den reguljära trafiken en\r\nmöjlighet har turistsäsongen ur den här synpunkten\r\nräddats. Dessutom har regionalpolitiska motiv\r\nkunnat tillgodoses. På det sättet får man ett rimligt\r\nrådrum. Hur det skall bli för framtiden måste\r\nnaturligtvis prövas i särskild ordning. I folkpartiet\r\nliberalerna ser vi infrastruktursatsningen som en\r\nväldigt viktig sak. Därför har vi lagt fram förslag för\r\nriksdagen om en stor satsning över hela 1990-talet.\r\nVi ser satsningen på kommunikationerna som en av\r\nregionalpolitikens allra mest strategiska insatser.</pre><pre>Ett mångsidigt näringsliv medför minskad\r\nkänslighet för konjunktursvängningar. De mindre\r\nföretagens roll måste därför i högre grad beaktas\r\nom vi skall kunna föra en framgångsrik\r\nregionalpolitik. Vi vet av erfarenhet att viktiga\r\ninitiativ kommer just från den mindre och\r\nmedelstora företagsamheten. Nedsättningen av\r\nsocialavgifter bör enligt vår mening omfatta all\r\nicke-offentlig verksamhet. Länsstyrelsernas rätt att\r\nprioritera insatser bör ytterligare öka, såsom vi\r\nframhåller i en av våra reservationer. En stark\r\ndecentralisering av besluten till regional nivå med\r\nförenklingar av de regionalpolitiska stödformerna\r\nger en hög garanti för en effektiv regionalpolitik.</pre><pre>Regionalpolitiken är komplex, och därför vill det\r\ntill en mycket bred mix, där också andra\r\nverksamheter kan ingå.</pre><pre>Ett väl fungerande jordbruk är också en\r\nförutsättning för en framgångsrik regionalpolitik.\r\nJordbruket har i dag i glesbygden en nyckelroll som\r\nbas för kombinationsverksamheten.</pre><pre>Om vi kan stärka kombinationsjordbrukens\r\nställning, kan befolkningen få möjligheter att bo\r\nkvar. Gårdagens jordbrukspolitiska beslut om\r\nsatsningen på Norrland är en viktig pusselbit i den\r\nlevande landsbygd som vi alla eftersträvar. Att\r\nockså bedriva annan verksamhet vid sidan av\r\njordbruksdriften har varit en klassisk liberal tanke,\r\nsom bl.a. utmynnat i krav om förbättrade regler för\r\nförvärvstillstånd. Norrlandsstödet inom jordbruket\r\när både en jordbrukspolitisk viktig insats och ett led\r\ni att bevara vår natur och det öppna landskapet.</pre><pre>Skogsnäringen har också stor regionalpolitisk\r\nbetydelse. Den ger inte bara sysselsättning utan\r\nockså möjlighet att försörja sig och bo i bygder som\r\nför övrigt brottas med svåra avfolkningsproblem.\r\nFolkpartiet föreslår att områden där\r\nnaturskyddsbesluten är särskilt omfattande skall få\r\nett särskilt stöd, även detta för att stimulera\r\nkombinationsverksamheter. I svaga regioner har\r\nunder senare år turismen fått en relativt sett allt\r\nstörre betydelse för sysselsättningen.\r\nNäringsexpansionen i glesbygden ger ofta\r\nförutsättning för bevarande och utveckling av\r\nsamhällets infrastruktur.</pre><pre>Många små orter har genom kulturaktiviteter fått\r\nen plats på kartan. Kulturturism har ett växande\r\nintresse. Ur regionalpolitisk synpunkt är ju den\r\nomväxlande naturen med bl.a. några av Europas\r\nsista vildmarker en stor tillgång. En god miljö är\r\nockså ett stort kulturvärde. En viktig utgångspunkt\r\när att ta till vara och utnyttja våra möjligheter som\r\nturistland till glädje både för turisterna och för\r\nregionalt utsatta områden.</pre><pre>Herr talman! Jag inledde med att säga att\r\nregionalpolitiska problem numera är mer\r\nsammansatta. Enbart en god konjunktur räcker\r\ninte till för att utjämna de skillnader som leder fram\r\ntill de regionalpolitiska insatser som behövs. Till\r\ndetta kommer att regeringen har misslyckats med\r\nden s.k. tredje vägens politik. Den negativa trend\r\nsom vår hemmalagade inflation och svaga tillväxt\r\nåstadkommit slår särskilt hårt mot de utsatta\r\nregionerna i vårt land. Socialdemokraternas envisa\r\nfasthållande vid monopol och koncentration har\r\ngett brister också ur jämställdhetssynpunkt. I yrken\r\ndär kvinnor traditionellt är dominerande sätter en\r\nsocialistisk monopolsituation stopp för kvinnor i\r\nyrkeskarriären. Att bekämpa monopol är att\r\nfrämja jämställdhet.</pre><pre>Närhet till kunskapscentra är nödvändig för att\r\nföretagen skall kunna få personal, vidareutbilda\r\nden och följa den tekniska utvecklingen. Detta\r\ninnebär att särskilt de regionala högskolorna spelar\r\nen viktig roll. Att ha ett kunskapscentrum på\r\nhögskolenivå i sin närhet innebär att fler ungdomar\r\nkan stanna i hemlänet för att där få sin utbildning.\r\nDet betyder också att möjligheten att få dem att\r\nstanna i området när de går in i arbetslivet är klart\r\nstörre än om den regionala högskolan saknades.</pre><pre>Sociala avgifter är tyngande för många\r\nverksamheter i glesbygd. Vi vill få en\r\nbranschmässig avgränsning av nedsättningen av\r\nsocialavgifterna som innebär att den omfattar all\r\nprivat verksamhet. I samband med fjolårets beslut\r\nom en ny stödområdesindelning var vi från\r\nfolkpartiet liberalernas sida starkt kritiska. Vi\r\nunderkände det förarbete -- eller skall vi säga brist\r\npå förarbete -- som ledde fram till regeringens\r\nförslag. Även om utskottet korrigerade förslaget\r\nom vilka kommuner som skulle ingå i det nya\r\nstödområdet är våra krav på en genomlysning av\r\ngrunden för stödområdesindelningen fortfarande\r\naktuella. Därför har vi ånyo krävt en översyn av\r\nstödområdesindelningen.</pre><pre>När det gäller Folkrörelserådets verksamhet anser\r\nvi att man bör se över och pröva i vilka former och\r\npå vilket sätt det fortsatta arbetet i rådet skall\r\nfinansieras. Bygdekommittéer och andra lokalt\r\nverksamma utvecklingsgrupper, dess arbetsformer\r\noch hur stöd skall kunna ges bör övervägas av\r\nregeringen, som därför bör återkomma till\r\nriksdagen med förslag i ämnet. Folkrörelserådets\r\nhittills goda insatser får inte slarvas bort. Det är\r\nviktigt att det arbete som har engagerat så många\r\nfrivilliga krafter i landet kan fullföljas och\r\nutvecklas.</pre><pre>Från folkpartiets sida har vi bifogat ett särskilt\r\nyttrande till betänkandet, där vi har pekat på att\r\nregeringen har envisats med att fortsätta att kalla\r\nden nya myndigheten för glesbygdsutveckling som\r\när lokaliserad till Östersund för\r\nglesbygdsdelegationen. Vi tror nämligen att det är\r\nviktigt att man får en namnbeteckning som\r\nmarkerar att det rör sig om en verksamhet med en\r\ndelvis ny inriktning. Det bör också klart framgå av\r\nnamnet att det gäller en statlig styrelse med uppgift\r\natt verka för glesbygdsutveckling i hela riket.\r\nPrincipiellt är det inte fel att detta handläggs av\r\nregeringen, men den valhänthet som detta har\r\nhandlagts med i kanslihuset är värt ett kritiskt\r\npåpekande både i betänkandet och här i dagens\r\ndebatt.</pre><pre>Herr talman! Regionalpolitik är svårt. Det är\r\nmånga komponenter som innebär att många bygder\r\ni utgångsläget befinner sig i ett klart underläge.\r\nDärför måste regionalpolitiken medföra att\r\nskillnader och ojämlika förhållanden utjämnas.\r\nDet finns inget globalt facit för en god\r\nregionalpolitik. Länder med förhållandevis små\r\navstånd har inte heller lyckats särskilt väl. Skall det\r\nbli möjligt att ha likvärdiga förhållanden för arbete,\r\nbosättning och tillgång till god miljö kommer det\r\nockså framgent att behövas rejäla regionalpolitiska\r\ninsatser. Det krävs såväl pengar som beslut från\r\nstatsmakten om att ge ramar och förutsättningar.</pre><pre>Vi har från folkpartiet liberalerna ofta talat om\r\nbärande axlar i ett framgångsrikt regionalpolitiskt\r\narbete. Det är det som ibland har kallats K-\r\nsamhället: kommunikation, kunskap, kultur samt\r\nkvinnors möjlighet till arbete. Det krävs en rejäl\r\nsatsning på infrastrukturen, de regionala\r\nhögskolorna, kulturen och på att kvinnor skall få en\r\nmed männen likvärdig möjlighet till arbete och\r\nyrkeskarriär -- också i glesbygd.</pre><pre>Herr talman! Jag vill med detta ställa mig bakom de\r\nreservationer där folkpartiet liberalerna har\r\nmedverkat och yrka bifall till reservationerna\r\nnr 15, 25 och 28 samt i övrigt till utskottets\r\nhemställan.</pre><pre></pre><pre>Anf. 4 BÖRJE HÖRNLUND (c):</pre><pre>Herr talman! Herr regionalpolitiskt ansvarige\r\nminister Molin! Innevarande riksdagsår är det\r\nmörkaste i modern tid för frågor som har med\r\nregional rättvisa och regional utveckling att göra.\r\nMånga gånger har det i denna kammare betonats\r\natt alla departement måste beakta och arbeta för att\r\nutveckla hela landet i sina förslag till riksdagen,\r\ndvs. grunden för en riktig riksutveckling har den\r\nsamlade regeringen. De små regionalpolitiska\r\nanslagen har liten betydelse om resten av förslagen\r\ngår i fel riktning.</pre><pre>Vi har i denna kammare hört föregångare till Molin\r\ntala om den samordnande statssekreterargruppen.\r\nNu skulle det bli slut på att olika departement\r\nlägger fram förslag som går åt fel håll. Vi fick\r\ndärefter höra att man skulle förstärka den\r\nsamordnande statssekreterargruppen. Nu skulle\r\nsaker och ting uträttas.</pre><pre>Herr talman! Har denna kammare fått uppleva ett\r\nenda steg i riktning mot att vi har haft en\r\nstatssekreterargrupp som har samordnat till en\r\nbättre regional utveckling? Jag har inte sett ett enda\r\nförslag tvärtom. Om denna grupp nu har arbetat,\r\nså har den i så fall arbetat åt andra hållet. Men jag\r\nförutsätter att gruppen inte har arbetat utan att ett\r\nantal ministrar i den här regeringen totalt saknar\r\nkänsla för regional rättvisa. Jag vill fråga\r\nindustriministern om den här gruppen\r\nsammanträder och på vems order den\r\nsammanträder. Har den av industriministern fått i\r\nuppdrag att koncentrera i stället för att försöka\r\nutveckla hela landet? Det är en viktig frågeställning\r\nnär man ser de praktiska förslagen.</pre><pre>Vi har fått många förslag till riksdagen under det\r\nhär riksdagsåret som går i koncentrerande riktning.\r\nJag skall naturligtvis inte räkna upp alla utan nöja\r\nmig med ett par. Jag vill börja med skattereformens\r\nfinansiering. Vari ligger det kloka i att\r\nmomsbelägga en turism som gör att vår bytesbalans\r\nförsämras med 10--12 miljarder kronor och som gör\r\natt tusentals servicejobb försvinner? De försvinner\r\ni första hand i de regionalt utsatta orterna. Vari\r\nligger det kloka i att lägga på de långa\r\nreseavstånden en kostnad på 25 % som gör att det\r\nblir dyrare att flyga tur och retur Skellefteå--\r\nStockholm än Stockholm--New York? Utvecklar\r\ndet ett rundare Sverige, som socialdemokratin\r\ntidigare talade så mycket om? Jag förstår att man\r\nnu aldrig nämner ordet när man har den här typen\r\nav förslag. Jag har under de senaste åren inte hört\r\nnågon socialdemokrat prata om ett rundare\r\nSverige. Men det var inne förut. Jag förstår att man\r\ninte lägger fram de förslagen.</pre><pre>Fick statssekreterargruppen vara med i det\r\nsamordnande arbetet och komma med\r\nregionalpolitiska synpunkter eller fick den inte det?\r\nHade industriministern själv, såsom ansvarig för\r\nregionalpolitiken, någon mening om detta som så\r\nhårt drabbar de längst bort liggande områdena?</pre><pre>I de stora landsbygdsområdena har man låga\r\ninkomster. Torsås medelinkomst är bara en\r\ntredjedel av medelinkomsten i Danderyd. Där blir\r\ndet egentligen inga skattesänkningar, och i flertalet\r\nsmå kommuner ser situationen ut som i Torsås. De\r\nfår tvärtom bära en ovanligt stor del av\r\nfinansieringen, eftersom det är långt mellan bostad\r\noch arbete. Invånarna i dessa kommuner förlorar i\r\nköpkraft, medan man har släppt loss mycket ny\r\nköpkraft i de områden där köpkraften redan är stor.\r\nDetta motverkar naturligtvis flera år av idogt\r\narbete på regionalpolitikens område i ett enda huj.</pre><pre>Sedan till Molins egen samordning, nämligen den\r\ns.k. tillväxtpropositionen,\r\ninfrastruktursatsningarna. Den samordningen\r\nborde väl Molin ha klarat när han själv var\r\nansvarig. Det syns dock ingenting av att man skulle\r\nha tänkt i regionalpolitisk riktning i den\r\npropositionen. Nio tiondelar av landets areal\r\nkammar noll. I de områdena finns mycket svaga\r\nvägar och broar som behöver EG-anpassas osv. Nu\r\nblev det inte riktigt så illa som den regionalpolitiskt\r\nansvarige ministern ville ha det.\r\nSocialdemokraterna i trafikutskottet tar upp en del\r\nförslag från centerpartiet och rättar till den\r\nregionalpolitiskt ansvarige ministerns förslag. Det\r\när väl tur det, men det förslag som riksdagen\r\nkommer att få ta ställning till är långt ifrån ett\r\nförslag som utvecklar hela Sverige. Nej,\r\ntillväxtpropositionen bäddar för missväxt i nio\r\ntiondelar av riket om den skulle genomföras.</pre><pre>Herr talman! Infrastrukturen -- vägar, järnvägar,\r\ntele- och datakommunikationer, högre utbildning\r\noch forskning, och då inte minst vid de små\r\nhögskolorna, som talare före mig har berört -- är\r\noerhört viktig när man vill att hela landet skall leva.\r\nJag vill här kort redovisa centerns syn på de\r\ninfrastrukturfrågor som skall behandlas i olika\r\nutskott, framför allt finansutskottet, under\r\nkommande budgetår. Men jag vill börja med en\r\nannan fråga.</pre><pre>Hur ser det i dag ut på arbetslöshetssidan? Jo, vi har\r\n40 kommuner som redan har passerat 5 % öppen\r\narbetslöshet. Dessutom finns det där en hel del\r\nmänniskor i arbetsmarknadsåtgärder. Men\r\nsamtidigt har vi tjugotalet kommuner som ligger på\r\nbara ca halv procent arbetslöshet och där vi inte har\r\nmänniskor i arbetsmarknadsåtgärder. Det är alltså\r\nen väldig obalans när det gäller rätten till arbete\r\nrunt om i landet.</pre><pre>Vi menar för vår del att det är farligt att bedöma allt\r\nmed utgångspunkt i rikssiffror. Egentligen är det de\r\ninomregionala siffrorna som är de riktiga: Hur ser\r\ndet ut i olika regioner? Efter dem bör man arbeta,\r\nsåväl i hög- som i lågkonjunktur.</pre><pre>Vi föreslår nu att 10 miljarder satsas på utbyggd\r\ninfrastruktur -- 1 miljard för att ge kapitalresurser,\r\nför att bygga ut små högskolor och till\r\nforskningsresurser. Det är saker och ting som vi\r\nkommer att ha stor nytta av framöver -- det är att\r\ngrundlägga ett framtida välstånd.</pre><pre>Vi föreslår att 2 1/2 miljard utöver regeringens\r\nförslag satsas på järnvägar. Banverket har objekt\r\nför 4 miljarder, som man klarar under den här\r\nlågkonjunkturtiden, i områden där det i dag finns\r\nordentligt med ledig kapacitet.</pre><pre>Det finns ungefär 500 mil grusvägar som icke håller\r\nEG-bärighet. Det finns en massa små broar som\r\ninte håller EG-bärighet. Vi föreslår att 6 1/2 miljard\r\nsatsas på vägar. Det kommer att skapa framtidstro\r\ni berörda bygder. Det gör att 20 000 människor kan\r\nha kvar sina ordinarie arbeten, och det är ganska\r\nviktigt i dessa tider.</pre><pre>I dag har vi mycket ledig entreprenörskapacitet.\r\nJag kan ta mitt eget län som exempel. Där står i dag\r\n600 fordon -- lastbilar och schaktmaskiner -- utan\r\njobb. Det är nästan 50 % av den totala kapaciteten\r\ni länet som nu står stilla, utan arbete. Till dessa\r\nentreprenörer betalas det i dag ut 200 000 kr. per\r\ndag i arbetslöshetsersättning. Själva betalar de 4--6\r\nmilj.kr. i ränta på fordon som de inte kan hålla i\r\ngång. Många av dem är på väg mot konkurs.</pre><pre>Visst måste det vara riktigt att nu sätta i gång en del\r\nav den kapaciteten för att se till att vi får EG-\r\nbärighet också där. Dessa investeringar är\r\nsamhällsekonomiskt riktiga, även om man inte\r\nräknar med att vi nu befinner oss mitt i en\r\narbetslöshetsperiod och en period med ledig\r\nkapacitet. Räknar man med det är de\r\nutomordentligt lönsamma för samhället. Jag\r\nhoppas att det skall gå att få gehör för detta så\r\nsmåningom.</pre><pre>Det jag nu berättat gäller Västerbotten. Många län\r\nhar det på samma sätt. I de flesta län finns det\r\nlänsdelar som har den här situationen.</pre><pre>Herr talman! Vi har lagt fram ett förslag som ger\r\nmånga ordinarie jobb och jobb där de bäst behövs.\r\nDet innebär en nödvändig upprustning av\r\ninfrastruktur till EG-standard, det ger god\r\nlönsamhet för samhället och det ger framför allt\r\nframtidstro och en god grund framöver. Det är dags\r\nför den regionalpolitiskt ansvarige ministern att\r\nbörja samordna, så att vi får i gång den typen av\r\nverksamhet i riket.</pre><pre>Den tredje fråga jag vill beröra är den\r\njordbruksomställning som nu skall ske och som\r\nbåde Elver Jonsson och Anders Högmark var inne\r\npå. I den ligger också att jordförvärvslagen skall\r\nändras och gränsskyddet sänkas.</pre><pre>Ändringen av jordförvärvslagen kommer att\r\ninnebära att en massa kapitalstarkt folk, som inte\r\nhar intresse av landsbygdsutveckling, köper upp\r\nmarken för att jaga där någon vecka per år. Det\r\nstrider till hundra procent mot vad samtliga partier\r\npratade om när det gällde Landsbygd 90, Hela\r\nlandet skall leva.</pre><pre>Jag läste en artikel av den kände\r\nsocialdemokratiske debattören och\r\nmiljömänniskan Stefan Edman om gränsskyddet.\r\nHan sade där: Just nu sviker regeringen bönderna\r\npå ett sätt som borde uppröra varenda människa i\r\nlandet. Det här är inget särintresse, säger han\r\nvidare, det här är en fråga som angår oss alla. Sedan\r\nciterar han Mats Hellström, som har sagt att\r\nsänkningen av gränsskyddet inte sänker bondens\r\npris. Denne fromme man, Stefan Edman, säger:\r\nDet är en förljugen provokation, ett svek.</pre><pre>Han beskriver sedan vad som händer när Sverige\r\nensamt sänker sitt gränsskydd för att vi i stället skall\r\nfå in mat som produceras med metoder som är\r\nförbjudna här, med hormoner, med massor av\r\nbekämpningsmedel, med mycket svagt djurskydd\r\noch med svagt miljöskydd. Han säger att det syftar\r\ntill att lägga igen mödosamt uppodlad, frisk, bördig\r\nåkerjord.</pre><pre>Jag anser mig ha många goda vänner, och en är\r\nElver Jonsson. Jag vet att han har stark känsla för\r\nlandsbygd och mindre gårdar i Dalsland och att han\r\növer huvud taget har en mycket stark\r\nrättvisekänsla. Från regionalpolitiska\r\nutgångspunkter -- på samma sätt som vi i dag har\r\nklarat inlandsbanans sommartrafik -- ber jag\r\nfolkpartiets främste regionalpolitiske talesman:\r\nTala med de ekonomer ni har centralt, så att de\r\nförstår att det här är en katastrof för landsbygden\r\noch för redan hårt pressade bönder. Det rör sig om\r\natt rasera tusentals gårdar i en situation när det inte\r\nbör ske och när de har det tillräckligt svårt ändå.\r\nTänk rätt, tänk regionalpolitiskt, tala med dem som\r\nhar uttalat sig! Moderaterna var på väg, men de har\r\nändrat sig, och det var klokt.</pre><pre>Herr talman! Listan över aktuella regionalpolitiska\r\nfrågor kan göras väldigt lång -- jag tänker på\r\nÖresundsbron, inlandsbanan, osv. Jag vill bara\r\nsammanfatta att regeringens förslag från olika\r\ndepartement sammantagna har lett till att vi just nu\r\nupplever det mörkaste året i modern tid när det\r\ngäller regional utveckling.</pre><pre>Jag skall beröra några reservationer, först om\r\nlänsanslaget.</pre><pre>Till mina borgerliga halvbröder och halvsystrar vill\r\njag säga: I fjol var vi här i kammaren eniga om ett\r\nregionalpolitiskt anslag på 1 050 miljoner. Jag har\r\nläst vad ni sade i fjol. Ni var välgörande offensiva.\r\nNivån 978 milj. kr. var i fjol alldeles för låg. Sedan\r\ndess har vi haft en prisutveckling innebärande en\r\nhöjning med 10 %. Industriministern har lagt fram\r\nförslag om att man i länsstyrelserna skall få fatta\r\nbeslut om större projekt. Det är ett riktigt förslag,\r\nmen pengarna till de stora projekten skall då\r\nframöver tas från länsanslagen. Det urholkar\r\nlänsanslagen med ytterligare 10 procentenheter. I\r\nfjol och i år har pengarna tagits från centrala anslag.</pre><pre>Med den här minskningen till 978 milj. kr. innebär\r\ndet tyvärr att moderaterna och folkpartiet hjälper\r\nsocialdemokratin med att i en situation av\r\nlågkonjunktur, minska länsanslaget med cirka en\r\ntredjedel. Det är vad de tre sakerna sammantaget\r\ninnebär. Självklart är det här inte bra.</pre><pre>Jag har naturligtvis, i sedvanlig ordning, försökt att\r\nförhandla litet grand, Lars Ulander. Jag upptäckte\r\nemellertid att jag mötte den nya m-fp-alliansen.\r\nDet var så att säga beslutat uppifrån och\r\nförhandlingsmöjligheterna fanns inte. Jag vill varna\r\nför att använda alliansen till att bekämpa\r\ncenterpartiet i vår kamp för regional rättvisa. När\r\ndet nu är sagt kanske vi kan se fram emot ett bättre\r\nsamarbete efter valet.</pre><pre>Jag vill också beröra vårt förslag om att avskriva\r\nstudielånen när det gäller personer som bor i de\r\nvärst utsatta bygderna. Det kommer att betyda\r\nmycket för att man skall kunna få tag i bra\r\narbetskraft. Den temporära avskrivningen skulle\r\ngälla under den tid vederbörande arbetar där, inte\r\nsedan man flyttat därifrån.</pre><pre>Jag vill också ta upp frågan om resursområden.\r\nDessa områden, som råkar ut för stämpeln\r\nstödområde, tillhör de delar av landet som har de\r\nmesta resurserna. Från dessa områden tillförs vårt\r\nland enorma resurser till det gemensamma\r\nfolkhushållet, i form av vattenkraft, av skogar och\r\nskogsindustri, av duktig arbetskraft, osv. Därför\r\ntycker vi att man skall kalla områdena\r\nresursområden.</pre><pre>Jag tog upp den här frågan om vattenkraften. När\r\nRune Molin debuterade i den här kammaren hade\r\njag nöjet att ställa en fråga, som gällde ett förslag\r\nfrån den regionalpolitiska utredningen, där\r\ncentern, folkpartiet, hela socialdemokratin och\r\nvänsterpartiet var eniga om att det var dags att, till\r\nde områden som upplåtit stora naturresurser för\r\nvattenkraftsutbyggnad och som alstrat sådana\r\nenorma vinster, nu återföra en så liten summa som\r\nett öre per kilowatt. Det här förslaget bemöttes\r\nenormt positivt i remissinstanserna. Herr\r\nindustriministern satt ordförande för en\r\nutredningsgrupp i LO. Klok och förståndig som han\r\nvar, uttalade han för LOs räkning att det var ganska\r\nsjälvklart att vi skulle ha återbäring på\r\nvattenkraften på det sätt som den regionalpolitiska\r\nutredningen hade föreslagit. Nu har det gått så pass\r\nlång tid med Molin som industriminister att jag\r\nmåste konstatera att denne kloke karl i LO tyvärr\r\ninte kan anses lika duktig som industriminister som\r\nhan var i LO -- åtminstone inte i den här frågan.</pre><pre>Jag vill fråga industriministern: Är det inte dags nu\r\natt till dessa utsatta områden ge denna återbäring?\r\nÄr det inte dags att följa upp den gamla linje som\r\nRune Molin stod för? Det finns ju ett brett stöd för\r\ndet i denna kammare. Såvitt jag vet är varenda en\r\nsom sitter i denna kammare beredd att ställa upp,\r\nför de har ställt upp förut. Vad som fattas är att\r\nMolin griper pennan och skriver under ett litet\r\nförslag. Det behöver inte vara många sidor för att\r\nvi skall kunna acceptera det. Sådana här förslag\r\nleder ju till att man får mindre av bidrag. Jag\r\nförespråkar en politik med generella åtgärder,\r\nmindre detaljstyrning, mindre bidrag. En rätt\r\nfördelad statsbudget gör i princip regionalpolitiken\r\növerflödig. Det är dit vi från centerpartiet vill nå.\r\nTack så mycket!</pre><pre>Anf. 5 ELVER JONSSON (fp) replik:</pre><pre>Herr talman! Här var det inte bara regeringen som\r\nblev uppmärksammad utan här utlystes också en\r\nsyskondebatt. Jag får väl ändå ge en liten\r\nkommentar. De som gått riktigt fria här är väl\r\nkommunisterna. Jag vet inte om det är\r\nsymptomatiskt för Börje Hörnlunds nya\r\ninfallsvinklar. Han började med att tala om sin egen\r\nförhandlingsförmåga. Den han självfallet varit\r\nframgångsrik, men för den skull har vi liberaler inte\r\nvarit med. Vi tycker att varken tvångssparandet\r\neller Dagmarreformen var någonting som skulle\r\ngynna regionalpolitiska insatser. Därför var vi\r\nutanför.</pre><pre>Börje Hörnlund är bekymrad över att den ändrade\r\njordförvärvslagen skulle bli negativ. Jag är inte så\r\nsäker. Men vad jag däremot vet är att nuvarande\r\njordförvärvslagen historiskt icke har kunnat lösa\r\nglesbygdsproblemen, vi har inte fått levande\r\nbygder.</pre><pre>Sedan till de förbjudna bekämpningsmedlen. Det\r\när möjligen litet utanför betänkandet, men\r\neftersom talmannen tillät Börje Hörnlund att tala\r\nom livsmedelspolitik får jag väl ändå bemöta\r\nhonom. Jag tror inte att man med prispolitik skall\r\nstyra användningen av bekämpningsmedel. Det bör\r\ninföras bestämmelser i livsmedelslagen eller\r\nmöjligen i arbetsmiljölagen. Men det har vi inte att\r\nta ställning till nu.</pre><pre>Jag kan ge den deklarationen att jag, precis som\r\nBörje Hörnlund, står bakom det jordbrukspolitiska\r\nbeslutet från i fjol. Jag förutsätter att det skall ligga\r\nfast framdeles.</pre><pre>Slutligen litet om länsanslagen: Vi har varit med om\r\natt driva på frågan, ökat och på en kort tid\r\nfördubblat länsanslagen och gjort dem så bra att\r\nockså regeringen numera berömmer sig av den nivå\r\nsom länsanslagen har. Det har oppositionen\r\nåstadkommit med Börje Hörnlunds och andra goda\r\nkrafters medverkan. Där har jag ingen anledning\r\natt polemisera. Det intressanta är att när Börje\r\nHörnlund säger att länsanslaget är för lågt så bjuder\r\nt.o.m. Börje Hörnlund under vad han själv föreslog\r\ni fjol. Det kan vara ett litet stillsamt påpekande.</pre><pre>När det gäller deltidsjordbrukets möjligheter\r\ntycker jag att vi behöver främja\r\nkombinationssysselsättningen, gamla klassiska\r\nliberala tankar från Waldemar Svenssons dagar. Jag\r\nvar med i början av 70-talet då vi fick slåss mot\r\nBörje Hörnlunds partikamrater här då de enbart\r\nhävdade jordbrukets stordriftsfördelar.</pre><pre></pre><pre>Anf. 6 BÖRJE HÖRNLUND (c) replik:</pre><pre>Herr talman! Det finns ju förfärligt många\r\nreservationer fogade till detta betänkande, Elver\r\nJonsson. Jag berörde en som vi gemensamt brukar\r\nstå bakom, nämligen den som handlar om\r\nläsanslaget. Det är för att det inte gick att hålla ihop\r\noch för att man möttes av att det hela bestämdes\r\nuppifrån som jag är litet besviken. Vi hade anpassat\r\nvåra förslag -- 1 300 milj.kr. till länsanslaget och 350\r\nmilj.kr. till landsbygdsutvecklingen, något som\r\nKersti Johansson kommer att ta upp -- till en nivå\r\nsom vi ansåg vara möjlig för en bred uppgörelse.</pre><pre>Jag vet ju att Elver Jonsson inte kan så mycket om\r\nhälso- och sjukvård. Älvsborgs läns landsting har\r\nen förfärligt dålig ekonomi. Om det inte hade skett\r\nen omfördelning enligt Dagmarreformen, hade\r\nÄlvsborgs läns landsting haft 500 milj.kr. mindre i\r\nkassan varje år. Dagmarreformen har faktiskt haft\r\nstor regionalpolitisk och hälso- och\r\nsjukvårdspolitisk betydelse, Elver Jonsson.</pre><pre>Nu har Dagmarreformen spelat ut sin roll. Målet att\r\njämna ut mellan regionerna har uppnåtts. Såvitt jag\r\nförstår är alla här i kammaren ganska glada i dag för\r\natt det har blivit större rättvisa.</pre><pre>Jag tar mig friheten att anföra vad Charlotte\r\nBranting sade i fjol. Hon var inte nöjd med 1 050\r\nmilj.kr., utan hon sade att från folkpartiets sida såg\r\nman detta som en alltför blygsam ökning. Men det\r\ngick inte att få med moderaterna på en ytterligare\r\nökning.</pre><pre>Om Elver Jonsson är så ärlig och rättfram som han\r\nbrukar, förstår han nog att jag känner en viss\r\nbesvikelse. Personligen behöver jag inte känna så\r\nstor besvikelse, utan det är ju regionerna som får\r\nminskat anslag -- ett anslag som innebär att\r\nköpkraften minskar med en tredjedel. Det är\r\nnaturligtvis regionerna som har anledning att känna\r\nden största besvikelsen.</pre><pre>Anf. 7 ELVER JONSSON (fp) replik:</pre><pre>Herr talman! Som den mittenpolitiske talesman jag\r\nofta är skall jag inte sätta i gång någon träta, utan\r\njag vill avsluta diskussionen stillsamt med att säga\r\natt också jag, precis som Börje Hörnlund, känner\r\nbesvikelse. Jag är t.ex. besviken över att Börje\r\nHörnlund inte vill ställa sig bakom vår reservation\r\ntill mom. 47, där vi säger att det är viktigt med\r\nspeciella regionalpolitiska insatser inom ramen för\r\ninfrastruktursatsningarna och att dessa satsningar\r\nbör göras i områden där naturskyddsbesluten är\r\nsärskilt omfattande. Detta gäller t.ex. Börje\r\nHörnlunds eget hemlän, men det kommer Ulla\r\nOrring senare att tala om.</pre><pre>Herr talman! Jag är tacksam för att en av\r\nDagmarreformens konstruktörer, Börje Hörnlund,\r\nanser att Dagmarreformen har spelat ut sin roll.\r\nHan trodde t.o.m. att vi alla är glada för det. Jag\r\ninstämmer och konstaterar att Dagmarreformen\r\ngav inget tillskott av läkare till Dalsland.</pre><pre>Anf. 8 BÖRJE HÖRNLUND (c) replik:</pre><pre>Herr talman! Det var ju illa att vi skulle komma in\r\ni en hälso- och sjukvårdsdebatt, men det är också\r\nen viktig del i regionalpolitiken.</pre><pre>För sådana fattiga län som bl.a. Älvsborg,\r\nNorrbotten och Dalarna har Dagmarreformen\r\nmedfört en omfördelning i storleksordningen 3--4\r\nmiljarder kronor. Det är en förfärligt stor summa.\r\nOm inte Dagmarreformen hade genomförts, skulle\r\nÄlvsborgs läns landsting inte haft råd med de läkare\r\noch sjuksköterskor som man i dag har. Landstingets\r\nbudget hade varit mycket mindre. Det var det som\r\nvar finessen med Dagmarreformen. Att det sedan\r\när svårt att lösa läkarfördelningsfrågan är jag\r\nmedveten om.</pre><pre>Andre vice talmannen anmälde att Elver Jonsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 9 KARL-ERIK PERSSON (v):</pre><pre>Herr talman! Det var ju intressant att få lyssna till\r\nen sjukvårdspolitisk debatt under den\r\nregionalpolitiska debatten. Alla nya grepp är\r\nintressanta. Jag skall inte blanda mig i denna\r\nsjukvårdsdebatt av den enkla anledningen att jag\r\ninte är så kunnig.</pre><pre>Herr talman! Näringslivets och ekonomins\r\nutveckling har ställt även regionalpolitiken i en ny\r\nsituation. Internationaliseringen av kapitalet har\r\nkrafigt skärpt också geografisk koncentration.</pre><pre>Norra Sverige, liksom Bergslagen och sydöstra\r\nSverige, har klart fått ett försämrat utgångsläge.\r\nDen ekonomiska och mänskliga\r\nutvecklingspotential som finns i dessa omården har\r\npå så sätt minskats.</pre><pre>Regionalpolitiken måste därför föras upp på en\r\nkvalitativ ny nivå. De styrande inslagen måste\r\nförstärkas. Större samhällsinvesteringar måste\r\ngöras. Fondsystem och statliga företag måste spela\r\nen offensiv och ledande roll.</pre><pre>Mer av helhetssyn och systemtänkande måste\r\nprägla regionalpolitiken.</pre><pre>Det handlar här inte bara -- eller ens\r\nhuvudsakligen -- om att locka företag eller\r\nstimulera näringsliv. Det handlar om att göra\r\nregionerna till sinsemellan likvärdiga, allsidiga\r\nfungerande enheter och om den samlande\r\nlevnadsmiljön för människor.</pre><pre>Regionala kriser och regional eftersatthet har blivit\r\nallt vanligare, vilket alltid innebär en samhällelig\r\nförlust i form av outnyttjad ekonomisk och\r\nmänsklig kapacitet.</pre><pre>Eftersom tendensen till regionala klyftor och\r\nhämmande av vissa regioners möjliga utveckling är\r\nett genomgående förhärskande drag i det\r\nekonomiska systemet, kan detta system\r\nneutraliseras bara med ett motsvarande mått av\r\nriktade och styrande åtgärder.</pre><pre>Här måste en förändring ske. Det regionalpolitiska\r\nmålet -- likställdhet och likvärdighet -- måste vara\r\nriktgivande inom alla samhällssektorer.</pre><pre>Det innebär en brytning med den kortsiktiga\r\nmarknads- och anpassningsprincipen inom de\r\nstatliga verken och andra offentliga verksamheter.</pre><pre>Investeringar och drift inom järnvägs-, väg- och\r\ntelesektorerna kan inte längre passivt följa ett\r\nframskrivet mönster, där förutsättningen är en\r\nfortlöpande koncentration till södra Sverige och\r\nredan överhettade områden.</pre><pre>Den långsiktiga inriktningen måste i stället vara att\r\nbygga ut infrastrukturen i de eftersatta regionerna\r\nmed utgångspunkt från deras framtida likvärdighet\r\nmed andra delar av landet. Det innebär en\r\nförskjutning i förhållande till nuvarande\r\ninvesteringsmönster.</pre><pre>Det betyder också ett övergivande av det\r\nsektorstänkande och den fragmentisering som i dag\r\npräglar den offentliga sektorn. Om varje särskild\r\ndel av infrastrukturen och de offentliga\r\ninvesteringarna skall motivera sin existens med en\r\nintern, s.k. affärsmässig, lönsamhet blir hela\r\nstrukturen sned.</pre><pre>Nytta och lönsamhet för denna typ av investeringar\r\navgörs främst av deras externa effekter, dvs. deras\r\nförmåga att ge bidrag till en helhetsutveckling.</pre><pre>Detta bör vara en grundläggande utgångspunkt när\r\ndet gäller resurser och den bör återspeglas i en\r\nsamordnad strävan att skapa en infrastruktur på\r\njämställd nivå i alla regioner.</pre><pre>Ett av de allvarligaste problemen är att det är\r\nkvinnor och ungdomar som flyttar först. Den hittills\r\nförda regionalpolitiken har inte skapat\r\nförutsättningar för kvinnor att stanna kvar i deras\r\nhembygder.</pre><pre>De statliga företagen måste få en större plats i\r\nregionalpolitiken. En översikt av de största\r\nprivatföretagens lokaliseringar i landet visar med\r\nskärpa hur centrerade de är till landets södra delar.</pre><pre>Detta är ingen ny företeelse, men det accentueras\r\nnumera alltmer genom förväntningarna om EG-\r\nanslutning och genom internationalisering av\r\ninvesteringarna.</pre><pre>En allt större transnationalisering medför större\r\nregional obalans.</pre><pre>Den ekonomiska tillväxt som har skett och som haft\r\nsin tyngdpunkt till redan heta områden i vårt land\r\nhar naturligtvis också berört mer utsatta regioner.</pre><pre>Denna tillväxt kan dock inte lösa den regionala\r\nobalansen på sikt, lika litet som näringslivets ökade\r\nintresse för utlandsinvesteringar innebär någon\r\nsom helst lösning vad gäller den bristande\r\ninvesteringsviljan inom landet.</pre><pre>Omedelbara insatser skulle få stor regionalpolitisk\r\nbetydelse och ha en energi- och resursbevarande\r\ninriktning. Exempel på sådana satsningar är\r\nprogram för utveckling av förnybara energislag.\r\nMen då kan man inte göra som regeringen,\r\nnämligen att momsbelägga inhemska energislag.</pre><pre>En ökad förädling av landets råvaror, t.ex. inom\r\nsågverksindustrin, som är geografiskt spridd över\r\nhela landet, är också av största betydelse.</pre><pre>Sverige är ett land med stora regionala skillnader.\r\nDe internationella och infrastrukturella\r\nskillnaderna kan inte utjämnas eller minskas bara\r\ngenom en koncentration av regionalpolitiken till\r\nföretagsstimulanser eller glesbygdshjälp.</pre><pre>Vi anser att det nu är dags att på allvar ta itu med de\r\nregionalpolitiska frågorna. För att lyckas med det\r\nkrävs bl.a. omfattande satsningar på\r\ninfrastrukturen, dvs. kommunikationer,\r\ntransporter, tele, post, skola, vård och omsorg,\r\nstyrning av investeringar, decentraliserade och\r\nsamhällsfinansierade högskolor, forskning och\r\nutveckling, satsningar på jobb för kvinnor och\r\nungdomar, satsningar på kultur och\r\nvuxenutbildning. Allt detta bygger på temat att\r\nman skall flytta kapital, kunskap, information och\r\narbetsplatser i stället för att flytta människor.</pre><pre>Även statlia företag skulle genom ett ökat\r\nansvarstagande för samhällsekonomin kunna få\r\nbetydelse för utsatta regioner. Samhällsföretag,\r\nlöntagarfonder, etc. bör ges möjligheter att på ett\r\nmera långsiktigt och samhällsekonomiskt riktigt\r\nsätt medverka i den regionalpolitiska utvecklingen.</pre><pre>Län och kommuner som har haft problem under 80-\r\ntalet har fortfarande problem med\r\nundersysselsatta, och de har en ålderspyramid med\r\nallt fler äldre, som på sikt kommer att kräva både\r\nvård och omsorg, och detta med all rätt. För att\r\nklara detta måste de få hjälp om inte dessa\r\nkommuners möjligheter till överlevnad skall slås\r\nsönder. Bland det viktigaste för dessa kommuner är\r\natt de får sådan hjälp att de kan bromsa upp\r\nutflyttningen av ungdomar och skapa nya\r\narbetstillfällen så att möjligheter ges till\r\nåterinflyttning.</pre><pre>Den allmänna politik som regeringen har fört har\r\nvarit en eftergiftspolitik gentemot storkapitalets\r\nstrukturplaner. Alternativa perspektiv för industrin\r\nhar saknats.</pre><pre>Följaktligen har regionalpolitiken under lång tid\r\nvarit verkningslös. Någon övergripande strategi för\r\nutvecklingen har nämligen inte funnits. Man har\r\nhoppats på den allmänna tillväxten. Statliga\r\netableringar lyser fortfarande med sin frånvaro.</pre><pre>Sammanfattningsvis kan jag säga att passiviteten på\r\nstatlig nivå har varit påfallande. Det mest positiva\r\när kommunernas egna försök till samarbete och\r\nutveckling, men även där har egenintresset kunnat\r\nskönjas, vilket naturligtvis försvårar ett gemensamt\r\noch enhetligt uppträdande.</pre><pre>Nu när den ekonomiska tvångströjan har dragits\r\növer kommunerna och landstingen kommer det att\r\ninnebära att samhällsservicen kommer att svikta.\r\nTrots en oerhörd vinstutveckling inom landets\r\nnäringsliv under de gångna åren har medel saknats\r\nför en rejäl utbyggnad av barnomsorg,\r\nkollektivtrafik och annan samhällsservice som kan\r\nfrämja utvecklingen.</pre><pre>Den offentliga sektorns relativa stagnation innebär\r\nockså att arbetsmarknaden för många kvinnor\r\nsviktar. Man kan tala varmt om förändringar av\r\nkvinno- och mansdominerade yrken, men hittills är\r\ndet ett faktum att kvinnor finns i den offentliga\r\nsektorn.</pre><pre>En pressad och minskad offentlig sektor kommer\r\natt slå hårt mot kvinnorna.</pre><pre>Det krävs av ovan redovisade skäl mer än enbart\r\ntilltro till självuppfyllande förväntningar. Framtida\r\nstrukturkriser måste mötas i förtid genom åtgärder.</pre><pre>Ägarnas oinskränkta rätt att placera sina\r\ninvesteringar utomlands eller i ''heta'' områden\r\nmåste inskränkas. Samhällsekonomiska,\r\nekologiska och humanistiska skäl talar mot fortsatt\r\nkoncentration av produktion och ägande. Den\r\ninhemska produktionen och den inhemska\r\nmarknaden måste få större tyngd i den ekonomiska\r\npolitiken. EG-fixeringen måste brytas.</pre><pre>Infrastrukturen och en allsidig utbildning fri från\r\nföretagsstyrning måste främjas.</pre><pre>Utredandet, som vi är specialister på i det här\r\nlandet, måste också leda till igångsättande av\r\nplaner för exempelvis infrastruktursatsningar.</pre><pre>Man kan göra en jämförelse mellan detta\r\nutredande och en sjuk person som kommer till\r\nlasarettet och blir röntgad tio gånger utan att bli\r\nopererad. Så får det inte vara. Nödvändiga\r\nsamhällssatsningar måste på ett effektivare sätt\r\nkomma i gång.</pre><pre>Herr talman! När det gäller länsanslagens storlek\r\ndelar jag Börje Hörnlunds uppfattning. Jag tycker\r\natt den prutning som föreslås i betänkandet är\r\nolycklig, och jag beklagar att enighet inte har\r\nkunnat uppnås.</pre><pre>Herr talman! Med det anförda yrkar jag bifall till\r\nreservationerna 3, 12 och 53.</pre><pre>Anf. 10 ANNA HORN AF RANTZIEN\r\n(mp):</pre><pre>Herr talman! Jag tänker ge en bakgrund till\r\nmiljöpartiets allmänna regionalpolitiska inriktning.\r\nSenare kommer en kollega till mig att komplettera\r\ndetta.</pre><pre>Är det någon skillnad mellan regionalpolitik och\r\nglesbygdspolitik? En bekant till mig tyckte att det\r\nverkade så. Regionalpolitik handlar om\r\nstödområden och ett flyttande av pjäser i form av\r\nstatliga verk och industrier eller hopslående av\r\nsmågårdar till större, medan glesbygdspolitik är att\r\nse till att glesbygden får sin rättmätiga del av kakan\r\nför sin och landets överlevnad.</pre><pre>Det borde inte vara någon skillnad mellan de båda\r\nformerna. Det är självklart att ett land är beroende\r\nav alla sina delar och att alla delar där människor\r\nvalt att bo och kunnat få sin utkomst skall kunna\r\nfortleva. Visst förändras samhället -- på gott och\r\nont -- men det ligger i myndigheternas händer att se\r\ntill att ingen del utsätts för dödande övergrepp så\r\nlänge det finns människor som vill bo kvar där,\r\nkanske under mycket enkla men självvalda\r\nförhållanden.</pre><pre>Vår största resurs är ju människorna, även de små.\r\nYvonne Hirdman har skrivit en bok med titeln Att\r\nligga livet till rätta. Den handlar inte om\r\nförhållandet mellan stad och land men om vad som\r\nhände med människorna i det lilla livet, i hemmet,\r\nnär Sverige blev en experimentverkstad för de\r\nsociala ingenjörerna. Men visst går det att tillämpa\r\nden här lånade texten också på de små människorna\r\ni de glesast befolkade delarna av vårt land.</pre><pre>Yvonne Hirdman skriver följande: ''När människor\r\nskall ordnas in under normer och föreställningar\r\nom 'hur det skall vara' kan det förnedra. När\r\npolitiken breds ut över tidigare mörka områden --\r\növer privatlivet, i relationerna mellan kvinnor och\r\nmän, mellan föräldrar och barn, finns det risk för\r\növergrepp. När innehållet i vardagen förvandlas\r\nfinns det risk för övergrepp. Och det gäller också de\r\nhelt oavsedda konsekvenserna av det goda\r\nsamhällets 'gåvor', som förvandlar medborgare till\r\nbarn, klienter, 'brukare'. Det handlar med andra\r\nord om synen på människor -- ovanifrån och neråt.\r\nDet handlar om tillrättaläggandets ganska tydliga\r\nbudskap till människor. Att inget folk gjorde var\r\nbra och de borde göra allt annorlunda.''</pre><pre>Hård kuling blåser över världen. Slutna system\r\nöppnas, rigida regeringar ramlar. Feodala och\r\nkoloniala välden tynar bort när människorna själva\r\nkan läsa och skaffa sig kunskap. Med de snabba och\r\nmoderna kommunikationerna omöjliggörs slutna\r\nsystem, och rigida regeringar störtas. Människor\r\nvill ta eget ansvar. Det är positivt för samhället och\r\nför människorna, men inte för envåldshärskarna.\r\nGräsrötter är svåra att styra.</pre><pre>Den hårda kulingen har vi inte behövt känna av här\r\ni Sverige, men nog blåser det i alla fall. Och\r\ngräsrötterna gör sig hörda. De kräver att hela\r\nSverige skall leva, de vill ta sitt liv och sin\r\nförsörjning i egna händer. De vill inte vara\r\nberoende av underhåll, de är inte ''människor som\r\nblivit över'' i ett ''stödområde''.</pre><pre>Vad är ett stödområde om inte staden, som i dag\r\nkräver underhåll i form av energi och råvaror och\r\nmänniskor från landsbygden. Vårt språkbruk är\r\nförledande och förblindande.</pre><pre>En ny utflyttningsvåg från storstäderna rullar fram.\r\nNu kan vi ju ofta -- tack vare bl.a. datorerna --\r\narbeta på distans och välja att bo där den friskaste\r\nluften och det minst nedsmutsade vattnet finns. Vi\r\nkan starta försök med grannskap, småsamhällen\r\nmed arbetsplatser, bostäder och\r\ncentrumfunktioner, både gamla sådana och nya,\r\nsom hyrbils- och samåkningssystem och samköp --\r\nför att minska sårbarhet och främlingskap och\r\nfrämja ekologiskt tänkande och handlande.</pre><pre>Allt detta kräver naturligtvis en ny regionalpolitik,\r\nsom försöker skapa balans mellan stad och land och\r\navskaffar fuskbegrepp som ''stödområde''. Centern\r\nföreslår ju bl.a. att man skall kalla stödområdena\r\nför resursområden, men jag tycker att vi skall ha\r\ndet som en utmaning och ett mål att kunna kalla\r\nområdena för resursområden, ge dem deras\r\nresurser tillbaka.</pre><pre>Nu tänker jag gå tillbaka till ett gammalt ärende för\r\natt ytterligare poängtera vår riktning i det nya\r\nsamhället. Det fanns våren 1990 en proposition om\r\nregionalpolitiska insatser i Blekinge län. Det är ett\r\nvackert län, som av Selma Lagerlöf beskrevs som\r\nde tre trappstegen. I söder kust och skärgård, norr\r\ndärom den vackra och rika trädgården och längst i\r\nnorr, mot Smålandsgränsen, trollskog och morän,\r\nväldiga mossiga stenar, en omväxlande och\r\nspännande vildmark. Vackert är det fortfarande,\r\nomväxlande och rikt är det fortfarande, men tyvärr\r\nsönderskuret av breda vägar och en förfallen\r\njärnväg. En av länets största sevärdheter är\r\nfågellokalen vid Torhamns udde, där den\r\nbefjädrade luftfarten är fullt jämförbar med den vid\r\nÖlands södra udde. Där har nu militären ensamrätt\r\ni form av ett skjutfält. Men miljöpartiet i Blekinge\r\nslåss på de yttersta barrikaderna för fåglarnas och\r\nnaturvännernas miljö.</pre><pre>I propositionen föreslås att GM-Saab-Scania skall\r\nfå 112,5 milj.kr. för att utvidga sin verksamhet i\r\nKarlskrona. Verksamheten gäller montering av\r\nbensinmotorer. Som jag ser det kräver det\r\ntransport av färdiga delar till företaget och\r\ntransport därifrån av de färdiga bilarna, detta i en\r\ntid när vi vet att vi bör minska transporterna och\r\nsatsa på alternativ till bensindrift, och när vi vet att\r\ndet finns alternativ. Sedan blev det så, att man\r\naldrig började med monteringen av bensinmotorer.\r\nMan skulle i stället börja montera flygplansvingar.\r\nJag vet inte om det är bättre. Nu finns det också\r\nandra planer där nere, eftersom det fortfarande\r\nfinns pengar som är fria. Alternativ produktion\r\npågår.</pre><pre>Samtidigt sägs det uttryckligen i propositionen att\r\nen av orsakerna till att utvecklingen i Blekinge län\r\nhar varit så ogynnsam är att den olyckliga\r\n''industristrukturen i länet, med ett fåtal stora och\r\nför sysselsättningen dominerande företag, har gjort\r\narbetsmarknaden sårbar både för konjunktur- och\r\nstrukturförändringar''. Förslaget om stöd till GM-\r\nSaab-Scania är verkligen att gå på i ullstrumporna\r\noch göra ont värre.</pre><pre>Vi föreslår i stället satsning på företag inom\r\nenergisektorn för projekt som gäller\r\nenergihushållning och förnybar energi.</pre><pre>Ja, den här Blekingepropositionen är ju ett\r\nexempel på hur vi försöker styra in i det nya\r\nsamhället, där det svenska u-landet -- glesbygd och\r\nstödområden -- har fått tillbaka sin självständighet\r\noch styrka och där stad och landsbygd balanserar\r\nvarandra.</pre><pre>Folkrörelserådet Hela Sverige skall leva gav uttryck\r\nåt den opinion som vuxit sig stark under\r\nlandsbygdskampanjen. Så här står det i kallelsen:</pre><pre>''Kampanjens resultat kan ses som inkörsporten till\r\nen ny regionalpolitik, där landsbygden måste bli en\r\nviktig del. Landsbygdens utveckling kräver en\r\nsamlad strategi och ett samlat politiskt ansvar. Den\r\nkräver samverkan, samordning, decentralisering\r\noch en ny helhetssyn. Om vår demokratiska process\r\ninte förmår kanalisera landsbygdens människors\r\nengagemang och idéer och hjälpa till att omsätta\r\ndessa i praktisk handling, kan förtroendet för\r\ndemokratin urholkas och utvecklingsarbetet\r\nbromsas.''</pre><pre>I våra motioner har detta varit grunden, och vi har\r\nförsökt påverka de små stegen i den riktningen.</pre><pre>Det finns ett koncentrationsfenomen, som vi kan\r\nobservera i all samhällstillväxt. Det var väl det som\r\nBörje Hörnlund berörde när han sade att det runda\r\nSverige inte längre var inne. Sverige har dragits ned\r\nmot Europa. Tillväxten sker inte jämnt utspridd\r\nutan genom sammandragningsspasmer, som intill\r\nen viss gräns är av godo. Många mänskliga och\r\nvärdefulla aktiviteter kräver ett visst\r\nbefolkningsunderlag för att kunna leva en längre tid\r\noch kanske utvecklas vidare. Men tillväxten har sitt\r\npris och sina gränser. Både pris och gränser kan\r\ndiskuteras i det oändliga, eftersom diskussionen\r\nförs utifrån helt skilda värderingar, olika\r\nkunskapsfond och från den eller de\r\nsamhällssektorer som vi känner till och vill -- eller\r\ninte vill -- dra in i diskussionen. Vi bestämmer oss\r\nju gärna en gång för alla för en linje, som passar de\r\negna intressena och försvarar dem med alla medel.\r\nPositionerna låses till förfång för helhetssynen.</pre><pre>Regionalpolitiken är just en sektor som skulle\r\nbehöva talesmän från många grannsektorer, t.ex.\r\nfrån jordbruks-, social-, miljö-, energi-, finans-,\r\nskatte-, bidrags-, kommunikations- och\r\narbetsmarknadsområdet samt från det juridiska\r\nområdet. Detta har ju också märkts av de inlägg\r\nsom hållits före mitt. Man kan då undra om t.ex.\r\narbetsmarknadsutskottet har tagit någon som helst\r\nhänsyn till andra sektorer än den egna för att uttala\r\nsig om övergripande frågor när det så tvärsäkert i\r\nsitt yttrande till utrikesutskottets betänkande nr 19\r\nskriver: ''Utskottet vill understryka att Sverige inte\r\nens med ett mycket nära sammarbete med EG\r\nkommer att behöva uppge centrala värderingar.''\r\nJag undrar om inte de centrala värderingarna betytt\r\nnågot beträffande t.ex. jordbruksutskottet eller\r\ntilläggspropositionen, utformningen av\r\njordbrukspolitiken och dess påverkan på bl.a.\r\nregionalpolitik och arbetslöshet. Har inte de\r\ncentrala värderingarna alls vägts in, när den nya\r\njordbrukspolitiken utformades? Den betyder\r\nmycket för regionalpolitiken, för arbetsmiljön och\r\nför arbetstillfällena. Jag är ledsen att jag själv inte\r\nhittade Stefan Edmans uttalande som Börje\r\nHörnlund citerade. Det passar precis.</pre><pre>Med utgångssynpunkt i jordbrukspolitik och\r\ntillväxtproposition vill jag sluta med att peka på den\r\nfantastiska möjlighet som vi har låtit gå förlorad i\r\ndag genom de beslut som har fattats.</pre><pre>Vi kunde ju ha haft gratis kulturlandskapsvård, vi\r\nhade inte behövt betala något, om vi hade behållit\r\nlitet av den gamla jordbrukspolitiken och förenat\r\nden med nytänkande. Vi hade sluppit\r\nimportavgifter för biocider och handelsgödsel. Vi\r\nhade sluppit så mycket besvärligt avfall, särskilt\r\nkemiavfallet. Vi hade fått flera arbetstillfällen, en\r\nbättre fördelning av Sveriges befolkning. Vi hade\r\nhaft en bättre arbetsmiljö med en bättre\r\njordbrukspolitik och en bättre regionalpolitik.\r\nVidare hade vi haft en högklassig jord i stället för\r\ndagens jord av tvivelaktig kvalitet, som är ett\r\nresultat av de odlingsmetoder som vi använder. Vi\r\nhade haft bättre luft och vatten. Bönderna hade\r\nhaft en bättre hälsa. Framtiden hade inte varit så\r\noviss. Människornas självtillit hade minskat\r\nsårbarheten. Vi hade kunna visat global solidaritet.</pre><pre>Tycker någon av mina åhörare att han eller hon har\r\nhört större delen av vad jag nu har sagt har\r\nvederbörande i stort sett rätt. Jag har plockat\r\nmycket ur gamla texter. Men varför skulle jag inte\r\nupprepa vårt budskap i tidigare anföranden, när\r\nmycket ändå inte har förändrats till det bättre?</pre><pre>Därmed slutar jag med att stödja samtliga\r\nmiljöpartireservationer. Jag yrkar bifall till\r\nreservation 4, 23 och 24.</pre><pre></pre><pre>Anf. 11 ANDERS G HÖGMARK (m)\r\nreplik:</pre><pre>Herr talman! På det anförande som vi nyss hört kan\r\nman reagera på två olika sätt. Antingen säger man\r\ningenting eller också går man kanske upp och säger\r\nnågra ord. Om Anna Horn af Rantzien för 30--40\r\når sedan hade hållit detta anförande och sagt, att\r\nhade vi bara inte fattat några nya beslut, skulle\r\nlantbruket ha varit så mycket bättre, människorna\r\nskulle ha haft så mycket bättre levnadsstandard,\r\nosv., ja då kan man fråga sig på vilken nivå Sverige\r\nskulle ha befunnit sig i dag?</pre><pre>Gå ut, Anna Horn, och lyssna och fråga ute i länen:\r\nTycker ni att det är oroväckande med nuvarande\r\nhöga tillväxt? Skulle ni hellre velat se en\r\ntillbakagående BNP? Tror ni att ni kan lösa\r\nproblemen då?</pre><pre>Jag tror att det är väldigt få människor ute i landet\r\nsom eftersträvar den sänkta\r\nbruttonationalprodukten, den sänkta tillväxten. I\r\nkontakten med människor i dag är det oron för\r\njobben, för industrier som slås ut etc. som man\r\nmöter. Det finns en viss nostalgi och det kan ligga\r\nett vackert skimmer kring den, men den har mycket\r\nlitet att göra med hur människorna upplever sin\r\nvardag i den industri som håller på att slås ut.\r\nMånga branscher får kanske uppleva den\r\nmångomtalade och efterlängtade negativa\r\ntillväxten, som miljöpartiet talar om. Det är\r\ningenting som skapar ett välstånd för framtiden.</pre><pre>I och för sig kan man ha olika uppfattningar om\r\nolika dimensioner i tillväxten. Men jag tror att det\r\när nyttigt och nödvändigt med en ekonomisk\r\ntillväxt. Jag tror att det är det som behövs om\r\nSverige skall kunna hävda sig framgent.</pre><pre>Jag ser inte en fara i att vi utvecklar samarbetet med\r\nEuropa i övrigt. Det är ingen fara i att Sverige mer\r\noch mer söker kontakt med övriga europeiska\r\nstater. Vi är en del av Europa och det är bra att vi\r\nutvecklar de kontakterna. Det gagnar både vårt\r\nkulturarv och det miljöarv vi har.</pre><pre>Anf. 12 ANNA HORN AF RANTZIEN (mp)\r\nreplik:</pre><pre>Herr talman! Jag brukar ofta kallas för\r\nvärdekonservativ. Vi försöker i vår politik att\r\nbevara det från äldre tider som verkligen är\r\nvärdefullt. Vi kombinerar det med ett nytänkande\r\nsom har vuxit fram ur de faror som hotar på grund\r\nav den storkemiska industrin och åsidosättandet\r\növer huvud taget av det mesta för ekonomiska\r\nintressen.</pre><pre>Arbetsmarknaden kommer att må gott med vår\r\npolitik. Det kommer att bli många arbetstillfällen,\r\njust inom sådana områden som är nyttiga för landet\r\noch för framtiden. Ett tecken på att människor\r\nbörjar godta våra idéer om denna omvärdering är\r\njust att vårt förslag om en grön BNP nu bearbetas i\r\nfinansdepartementet under förkortningen MNP.\r\nDen visar precis att människor börjar upptäcka att\r\ndet vi håller på med inte kan fortsätta. Vi måste\r\nberäkna andra värden. Vi är icke emot tillväxt, men\r\nden skall vara av ett helt annat slag än enbart\r\nmateriell tillväxt för konsumtion. Vi måste få en\r\ntillväxt som också ser till vår överlevnad, ser till att\r\nminska vår sårbarhet.</pre><pre>Detta kunde man tala om evigt, men jag vet att vi\r\nalltid blir anklagade för att vara tillbakasträvande.\r\nDet är vi inte. Vi är ett steg framför.</pre><pre>Anf. 13 ANDERS G HÖGMARK (m)\r\nreplik:</pre><pre>Herr talman! Just av det skälet att jag också brukar\r\nbenämnas värdekonservativ tycker jag att det är så\r\nvärdefullt att vi söker kontakter och samarbete med\r\nde övriga staterna i Europa och anknyter till ett idé-\r\noch kulturhistoriskt arv som vi gemensamt har att\r\nförvalta och utveckla. Det är därför moderata\r\nsamlingspartiet ser med sådan öppenhet och sådan\r\nglädje på möjligheten att inte bara få anpassa sig,\r\nsom det heter, till Europa, utan att få vara med och\r\nforma det framtida fredliga Europa för kommande\r\ngenerationer. Då förvaltar vi en fin tradition.</pre><pre>Anf. 14 ANNA HORN AF RANTZIEN (mp)\r\nreplik:</pre><pre>Herr talman! Detta är också ett av de anfallsmål\r\nsom vi alltid får utgöra. Vi har inte angripit Europa,\r\nutan vi har angripit den form som EG utgör. Vi\r\nsöker också samarbete. Det har vi alltid gjort. Men\r\nvi vill inte se ett Europa som stänger sig med en ny\r\nmur, bl.a. gentemot u-länderna. Vi måste vara ett\r\nEuropa i en fri värld. Vi ser det mer som ett\r\nfederalistiskt system som vi skall utveckla, inte som\r\nett sista krampaktigt försök att få nya marknader\r\nför tillväxten. Det är inte det rätta greppet. Vi\r\nmåste söka andra vägar.</pre><pre>Andre vice talmannen anmälde att Anders G\r\nHögmark anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 15 MONICA ÖHMAN (s):</pre><pre>Herr talman! Jag trodde ett tag att jag var på en\r\ninterpellationsdebatt med industriministern som\r\nsvarande. Vilken roll jag skulle ha i den här\r\ndebatten förstod jag inte alls, för de flesta frågorna\r\nriktades till ministern. Men sedan började jag\r\nupptäcka att det inte bara var hans område som\r\ndiskuterades. Man diskuterade skatter, jordbruk,\r\ntrafik, utbildning, forskning, EG, hälso- och\r\nsjukvård, ja, snart sagt alla politikområden.\r\nOnekligen har de här frågorna och de\r\npolitikområden som man har tagit upp mycket stor\r\nbetydelse för regionalpolitiken. Men nog skulle jag\r\nvilja att vi lät de fackdepartement och de utskott\r\nsom har att handlägga de här frågorna ta ansvar för\r\ndem och samtidigt ta ett regionalpolitiskt ansvar.\r\nDet säger vi faktiskt i andra sammanhang.</pre><pre>Vårt uppdrag i dag är att diskutera\r\narbetsmarknadsutskottets betänkande nr 13. I\r\ndetta betänkande behandlas budgetpropositionens\r\nbil. 14, som handlar om regionalpolitik. Här\r\nbehandlas också regeringens proposition\r\n1990/91:87 med titeln Näringspolitik för tillväxt,\r\ndet avsnitt som handlar om Åtgärder för tillväxt och\r\nregional balans samt Regionala utvecklingsinsatser.\r\nDessutom finns ett litet avsnitt inbakat från\r\ntilläggsbudget II för detta budgetår och det avser\r\nlokaliseringsbidrag. I detta betänkande behandlas\r\nockså 105 motioner som är väckta under allmänna\r\nmotionstiden i år samt 6 motioner väckta med\r\nanledning av proposition 87.</pre><pre>Herr talman! För mindre än ett år sedan\r\nbehandlade utskottet en särskild proposition om\r\nregionalpolitik för 90-talet och ett mycket stort\r\nantal motioner. Utskottet gjorde då en ordentlig\r\ngenomgång av regionalpolitiken och förelade\r\nriksdagen ett betänkande för beslut.</pre><pre>Alla borde förstå att det är för tidigt att kunna se\r\neffekterna av de besluten i dag och att det är\r\nomöjligt att säga vilka förändringar som skulle\r\nbehöva göras. Det är helt enkelt olämpligt och\r\nansvarslöst att redan efter mindre än ett år\r\ngenomdriva förändringar, som ingen säkert kan\r\nsäga är riktiga. Detta betyder att\r\nutskottsmajoriteten står fast vid de bedömningar\r\noch överväganden som vi gjorde vid fjolårets\r\nbehandling.</pre><pre>Trots att det i sak inte finns några förslag till\r\nförändringar och därmed inte något som avviker\r\nfrån utskottets slutsatser i fjol, har 66 reservationer\r\nfogats till detta betänkande. Det skulle ta alldeles\r\nför lång tid att kommentera alla. Därför tänker jag\r\nbara ta upp en del av avsnitten i betänkandet och\r\nsamtidigt göra några små kommentarer till ett fåtal\r\nav reservationerna.</pre><pre>De allmänna målen för regionalpolitiken, som det\r\nfaktiskt har rått politisk enighet om ända sedan\r\nmitten av 1960-talet, måste ligga fast. Målen är att\r\nalla människor, oavsett var de bor i landet, skall ha\r\ntillgång till arbete, service och en god miljö.</pre><pre>Dessa mål måste fyllas med konkret innehåll.\r\nPolitiken skall främja en rättvis fördelning av\r\nvälfärden mellan olika delar av landet. Politiken\r\nskall främja en balanserad befolkningsutveckling,\r\nså att en betydande valfrihet i boendet åstadkoms.\r\nPolitiken skall främja en god ekonomisk tillväxt i\r\nlandet.</pre><pre>Det är otillfredsställande med de regionala\r\nbalansproblemen. Det krävs målmedvetna insatser\r\nför att lösa dessa. Det tål att påtalas att man inte\r\nkan lösa dessa problem enbart med hjälp av\r\nregionalpolitiken. Mycket grundläggande är\r\nfaktiskt den ekonomiska politiken.\r\nFörutsättningarna för en framgångsrik\r\nregionalpolitik är en framgångsrik ekonomisk\r\npolitik. Dessutom måste man, som jag sade\r\ntidigare, även inom andra politikområden ta sitt\r\nansvar vad gäller regional utveckling.</pre><pre>Exempelvis har arbetsmarknads-, närings-, trafik-,\r\nutbildnings- och forskningspolitik en mycket stor\r\nbetydelse när det gäller att skapa regional balans.</pre><pre>Förra årets beslut om regionalpolitiken innebar att\r\ndet blev färre stödformer och lägre\r\nsubventionsnivåer när det gällde\r\nlokaliseringsbidrag till byggnader och\r\nmaskininvesteringar -- som hade varit vanligast\r\nförekommande. En ny stödform tillkom i stället --\r\nutvecklingsbidrag -- avsedd för immateriella\r\ninvesteringar, s.k. mjuka investeringar. Den här\r\nstödformen var faktiskt mycket efterfrågad bland\r\nmånga småföretagare.</pre><pre>Nu föreslår regeringen att begreppet stödberättigad\r\nverksamhet skall vidgas till att även om fatta ideella\r\norganisationer och intresseorganisationer i de fall\r\ndessa utlokaliseras från Stockholm. Förslaget om\r\ndenna förändring ställer sig även utskottet bakom.</pre><pre>En del av företagsstöden har det varit mycken\r\ndiskussion om i flera år. Det gäller då nedsättningen\r\nav sociala avgifter. Det här har förekommit som en\r\nförsöksverksamhet i Norrbotten under ett antal år\r\noch gäller numera i hela stödområde 1.\r\nNedsättningen gäller privat verksamhet samt den\r\nstatliga affärsverksamheten. Undantagna är de\r\ntunga basnäringarna samt jord- och skogsbruk,\r\nfiske, rennäring och sådan privat verksamhet som\r\nkan sammanfattas som lokal service.</pre><pre>Vid fjolårets ärendebehandling uttalade sig\r\nmoderaterna och folkpartiet i en reservation och\r\ncentern i en annan för att avgiftsnedsättningen\r\nskulle omfatta all privat verksamhet. Skillnaden i år\r\när den att man nu har enat sig i en reservation, som\r\nalltså är gemensam för alla de tre borgerliga\r\npartierna. Det är för övrigt den enda gemensamma\r\nborgerliga reservationen av alla de 66 reservationer\r\nsom är fogade till det här betänkandet.</pre><pre>När de borgerliga diskuterar sociala avgifter får\r\nman ett intryck av att det handlar om pengar som\r\narbetsgivarna, tyngda under skatteoket, måste\r\ninleverera till statskassan. Men sanningen är\r\nfaktiskt den, och det vet var och en som någon gång\r\nvarit med vid löneförhandlingar, att det här är\r\npengar som avräknas innan man börjar diskutera\r\nfördelning i form av löneförhöjningar. Det är våra\r\ngemensamma slantar som avsätts för att ge oss\r\ntrygghet vid sjukdom, arbetslöshet, pensionering\r\nosv. Därför bör vi handskas litet varsamt med dessa\r\nnedsättningar. Varje krona som inte inlevereras till\r\nsystemet innebär att det krävs en finansiering på\r\nnågot annat sätt om vi skall kunna garantera\r\ntryggheten. Eller kan det vara på det sättet att de\r\nborgerliga vill urholka systemet för att förbereda\r\nför ett systemskifte -- för en övergång från en\r\ngemensam trygghet, lika för alla, till individuella\r\nförsäkringar för vilka vars och ens plånbok blir\r\navgörande? Om det är på det sättet, säg det då rakt\r\nut! De borgerligas förslag vad gäller nedsättningen\r\nhar inte tidigare fått riksdagens stöd, och jag\r\nförutsätter att så blir fallet även i dag.</pre><pre>Stödärenden kan avgöras på tre olika nivåer: av\r\nregeringen, av statens industriverk eller av\r\nlänsstyrelserna. Den 1 juli 1990 höjdes\r\nbeloppsgränsen för länsstyrelsernas beslutanderätt.\r\nDet blev en höjning från 12 till 15 milj.kr.\r\nRegeringen har med verkan från den 1 februari\r\n1991 höjt beloppet till 20 milj.kr. och hemställer nu\r\nom att riksdagen godkänner denna åtgärd. Det\r\nligger helt i linje med många motionsyrkanden om\r\nen delegering och ett större ansvarstagande ute i\r\nlänen. Utskottsmajoriteten anser att\r\nbeloppsgränsen är väl avvägd och tillstyrker således\r\nnär det gäller denna åtgärd. Folkpartiet yrkar i sin\r\npartimotion på en gräns vid 25 milj.kr., och centern\r\nföreslår i en kommittémotion att gränsen skall sättas\r\nvid 30 milj.kr. Dessa två partier har senare i en\r\ngemensam reservation enats om en beloppsgräns\r\nvid 30 milj.kr. Jag anser inte att det har\r\nframkommit några skäl som motiverar en\r\nytterligare höjning. Vi måste betänka att det under\r\nen kortare tid än ett år har skett en höjning från 12\r\ntill 20 milj.kr.</pre><pre>Herr talman! För att fördela det regionalpolitiska\r\nstödet och för att i övrigt styra samhällets\r\nregionalpolitiska insatser har vissa delar av landet\r\nklassats som stödområde. Denna metod har\r\nanvänts alltsedan det regionalpolitiska stödet\r\ninfördes. Riksdagen beslöt om en ny permanent\r\nstödområdesindelning i juni i fjol. Beslutet\r\nhandlade om en begränsning från tre permanenta\r\nområden till två områden. Vid sidan av\r\ninplaceringen i permanenta stödområden har\r\nregeringen möjlighet att inplacera en kommun med\r\nstrukturomvandlingsproblem i tillfälligt\r\nstödområde.</pre><pre>Trots att vi nu ser en avmattning när det gäller den\r\ngoda konjunktur som har rått på arbetsmarknaden\r\nfår vi inte rusa i väg och rycka sönder den indelning\r\ni stödområden som gjordes i fjol. Principen att\r\nstöden skall koncentreras till de områden som mest\r\nbehöver stöd gäller i allra högsta grad i år.</pre><pre>Det finns i år, liksom det har funnits tidigare år, en\r\nlång rad motioner med krav på inplacering av nya\r\norter och kommuner i stödområde. Men en\r\ntillstyrkan beträffande alla dessa krav skulle bara\r\ninnebära att det inte skulle bli någon effekt\r\nnågonstans. Den summa pengar som vi har att\r\nfördela blir ju inte större. I stället är det så, att det\r\nblir fler som skall dela på den summan.</pre><pre>Beträffande partierna är det som vanligt centern\r\nsom vill utöka stödområdet mest. Varje gång jag\r\nlyssnar på Börje Hörnlund förundras jag över att\r\nhan inte är beredd att ställa upp på att de som har\r\nde största problemen faktiskt skall ha det största\r\nstödet.</pre><pre>När vi i fjol behandlade den här frågan gjorde\r\nutskottet ett speciellt uttalande. Det gällde Bräcke,\r\nRamsele, Junsele och Älvsby kommuner. Vi ansåg\r\natt regeringen välvilligt skulle bedöma ansökningar\r\nfrån de här kommunerna om företagsstöd. Vi ansåg\r\nockså att en högre stödprocent skulle kunna\r\nbeviljas än vad som normalt utgår i stödområde 2.\r\nSom läget är i dag tycker vi inte att situationen har\r\nförändrats på dessa orter på ett sådant sätt att ett\r\nändrat ställningstagande från vår sida skulle vara\r\nmotiverat.</pre><pre>Folkpartiet och centern begär i en gemensam\r\nreservation att regeringen initierar en översyn av\r\nstödområdesindelningen. Man anser att den nya\r\nindelningen har tillkommit utan närmare\r\növerväganden. Det har varit svårt att förutse och\r\nförebygga alla problem som skulle uppkomma,\r\nskriver man.</pre><pre>Men utskottsmajoriteten har den bestämda\r\nuppfattningen att en stödområdesindelning måste\r\nligga fast under en längre tid för att det skall vara\r\nmöjligt att se om de effekter som man hade tänkt\r\nsig verkligen har uppnåtts.</pre><pre>Låt mig innan jag lämnar detta avsnitt om\r\nstödområdesindelningen göra ett litet påpekande\r\nom ett fel som jag har upptäckt i betänkandet. Mitt\r\npå s. 34 under rubriken Norrbottens län, där\r\nuppräkningen av de kommuner som tillhör\r\nstödområde 2 startar, har även kommuner i\r\nVästerbotten följt med. Nog för att Norrbotten är\r\nstort, en fjärdedel av Sveriges yta, men vi skall väl\r\nändå inte lägga under oss Västerbotten. Bjurholm,\r\nLycksele, Norsjö, delar av Skellefteå och Vindelns\r\nkommuner, som finns med i denna uppräkning,\r\ntillhör Västerbottens län.</pre><pre>Herr talman! En mycket stor del av de motioner\r\nsom behandlas i detta betänkande avser insatser i\r\nregioner och län. Jag har tidigare sagt att\r\nregionalpolitiken inte ensam kan klara av att lösa\r\nalla problem, utan alla politikområden måste\r\nkänna sitt ansvar för regional utveckling. Många\r\nmotionskrav handlar om infrastrukturella\r\nsatsningar och arbetsmarknadspolitiska satsningar,\r\nvilka är exempel på att andra politikområden måste\r\nvara med och ta ett regionalt ansvar.</pre><pre>Vad gäller arbetsmarknadspolitiken, som nu på\r\ngrund av konjunkturavmattningen är så angelägen,\r\nfår riksdagen i samband med behandlingen av\r\nkompletteringspropositionen ta ställning till\r\nkraftfulla åtgärder för att möta en stigande\r\narbetslöshet.</pre><pre>En del av kraven om åtgärder i länen och\r\nsamverkan mellan län är sådant som länsstyrelserna\r\ni dag med sin friare användning av resurserna själva\r\nkan ta tag i.</pre><pre>Sammanfattningsvis kan man säga att\r\nutskottsmajoriteten står fast vid sin uppfattning om\r\nhur den regionala problembilden ser ut och även\r\nhur resurser skall styras utifrån den grundliga\r\ngenomgång som gjordes i fjol. Oppositionen har\r\ninte heller så mycket nytt att komma med. Deras\r\nmotioner, som sedan har fullföljts med\r\nreservationer till betänkandet, innehåller många\r\ngamla krav som upprepats år efter år.</pre><pre>Herr talman! Jag yrkar bifall till\r\narbetsmarknadsutskottets betänkande nr 13 och\r\navslag på de reservationer som här har yrkats bifall\r\ntill.</pre><pre>Låt mig avsluta med att påstå att något alternativ\r\ntill socialdemokratisk regionalpolitik inte finns.\r\nBörje Hörnlund har gjort ett försök till en\r\nredovisning av centerns alternativ. Men, Hörnlund\r\nlille, det handlar ju inte om centerns alternativ. Det\r\nhandlar om den borgerliga regering som är tänkt att\r\nkomma i höst och vilket alternativ den har. Såvitt\r\njag kan förstå är det numera fyra partier som skall\r\nsitta i den regeringen. Hur ser detta alternativ ut?\r\nDet är det alternativet som skall ställas mot det\r\nsocialdemokratiska.</pre><pre>Detta betänkande talar sitt tydliga språk. Det finns\r\nen enda gemensam borgerlig reservation, och den\r\nhandlar om nedsättning av sociala avgifter.</pre><pre>För regionalpolitikens skull och framför allt för de\r\nregioner och människor som är beroende av en\r\nfungerande regionalpolitik är det nog tryggast att\r\ndet är en socialdemokratisk regering som utformar\r\nden. Tro mig, som norrbottning vet jag vad jag talar\r\nom.</pre><pre></pre><pre>Anf. 16 ELVER JONSSON (fp) replik:</pre><pre>Herr talman! Utskottets företrädare hade smugit\r\nin en liten brasklapp från ett förstamajtal här mot\r\nslutet, hörde jag. Det må vi väl stå ut med, men det\r\nkänns litet patetiskt när hon talar om att vi har en\r\nregering som man kan förlita sig på.\r\nVerklighetsintrycket är annars att vi har en regering\r\nsom inte bara är trött, utan nästan slutat regera.\r\nDen reagerar enbart. Det är väl att den gör det och\r\nställer upp på ett och annat som man tidigare var\r\nmotståndare till. Men man driver självfallet inte\r\npolitiken, inte ens regionalpolitiken.</pre><pre>De beslut som vi fattade i fjol som Monica Öhman\r\ntalar om och de förbättringar som då genomfördes,\r\nvar inte ett resultat av regeringsförslag. Det var\r\noppositionen som förde fram de länsanslag som vi\r\nförstärkt över åren. Det var vi som såg till att några\r\nutslängda kommuner i Värmland och Dalsland\r\nkom med i stödområdet. När det gäller\r\nnedsättningen av de sociala avgifterna, har man nu\r\näntligen ändrat till en rimlig modell. Det är det inre\r\nområdet i Norrlands skogslän som får njuta av\r\ndenna nedsättning. Det är inte socialdemokratiska\r\nförslag som har förts fram, utan de kommer från\r\noppositionen.</pre><pre>Sedan sade Monica Öhman att vi är samstämda när\r\ndet gäller målen och målbeskrivningar. Det är\r\nriktigt, och det är bra när det gäller miljöfrågor,\r\narbetsmöjligheter och bostäder. Men det är inte\r\nbara målen som ligger fast, socialdemokraterna\r\nsitter fast i några saker. Det ena är\r\nmonopoltänkandet, som drabbar kvinnorna\r\nsärskilt hårt och där vi har ett praktiskt yrkesförbud\r\ngenom att de inte ges chansen i arbetslivet. Det\r\nfinns ett koncentrationsarv i den\r\nsocialdemokratiska politiken som gör sig påmint,\r\ninte minst de senaste åren socialdemokraterna var i\r\nopposition och här i kammaren krävde: Tillväxten\r\när nu för svag i storstadsområdena, den måste\r\nkraftigt förbättras. Detta blev ett regionalpolitiskt\r\nbeslut som vi då fattade. Här gäller nog att se upp\r\nså att det inte blir för mycket av s-politik.</pre><pre>Monica Öhman var förbluffande överraskad över\r\natt vi också tog upp andra områden. Men det är ju\r\nvad socialdemokraterna själva skriver i\r\nbetänkandet. Man räknar upp sex områden som är\r\nviktiga för regionalpolitiken:\r\narbetsmarknadspolitik, näringspolitik,\r\nforskningspolitik, livsmedelspolitik och poltiken på\r\nskatteområdet. Dessa områden har utomordentligt\r\nstor betydelse för strävandena att skapa regional\r\nbalans. Problemet är att ingen i regeringen har tagit\r\nfasta på detta och samordnat politiken. Det skall bli\r\nmycket intressant när statsrådet Molin här senare\r\nkommer att redovisa hur det har gått med denna\r\nsektors övergripande samordning. Superministern\r\nfår gärna berätta vad som egentligen är på gång i\r\ndessa frågor.</pre><pre>Anf. 17 BÖRJE HÖRNLUND (c) replik:</pre><pre>Herr talman! Monica Öhman, lilla. Ett\r\nhuvudnummer hos raden av regionalpolitiskt\r\nansvariga ministrar har varit den\r\nstatssekreterargrupp som skulle samordna de\r\npolitiska områden som Elver Jonsson nyligen\r\nredovisade till positiva resultat. När detta inte sker\r\nmåste man självfallet föra saken på tal. Annars blir\r\ndet som Gunnar Sträng sade 1964:\r\nRegionalpolitiken är den lilla rännil som går\r\ntillbaka. Det är mycket bättre att politiken i stort\r\nfungerar. Då kan dessa resursområden avstå den\r\nlilla rännil som går tillbaka.</pre><pre>Jag har lust att fråga Monica Öhman: Är Monica\r\nÖhman lika ointresserad av återbäring av\r\nvattenkraftsvinsterna som hennes regering är? När\r\nvi satt tillsammans i utredningen var vi lika\r\nintresserade.</pre><pre>Sedan säger Monica Öhman att vi har fler\r\nkommuner som vi vill skall komma under den\r\nregionalpolitiska kappan. Redan i fjol när vi fattade\r\ndetta beslut lämnades några kommuner utanför\r\nvilka har klart sämre förhållanden,\r\nregionalpolitiskt och befolkningsmässigt, med hög\r\narbetslöshet osv., än de kommuner som kom in i\r\nsystemet.</pre><pre>Jag tror att det är mycket viktigt att vårda\r\nregionalpolitiken som en rättvisefråga för att vi\r\nskall få bredd och en riksdag som sluter upp för\r\nrättvisa åt hela landet. Bodde jag i Norrbotten,\r\nMonica Öhman, skulle jag vara mycket noga med\r\natt slå vakt om principen att få hela riksdagen att\r\nsluta upp bakom dessa rättvisefrågor. Annars kan\r\ndet bli litet jobbigt i ett övergångsskede.</pre><pre>Anf. 18 KARL-ERIK PERSSON (v) replik:</pre><pre>Herr talman! Monica Öhman citerar ur\r\npropositionen, s. 25, där det står att det är\r\noroväckande med de balansproblem som\r\nfortfarande finns.</pre><pre>Läser man litet längre upp under samma avsnitt om\r\ninriktningen av regionalpolitiken står det att\r\n''politiken skall främja en rättvis fördelning av\r\nvälfärden mellan olika delar av landet, en\r\nbalanserad befolkningsutveckling''. Då är frågan:\r\nHar vi uppnått de mål som uttryckts så vackert?</pre><pre>Tittar man tillbaka på de regioner som under 1980-\r\ntalet har haft problem med en sviktande\r\nbefolkningsutveckling, där de boende blir allt äldre\r\noch där arbetstillfällena försvinner, så har det inte\r\nvarit en lyckad satsning. De målmedvetna\r\nsatsningarna har uteblivit. Vi anser att det har varit\r\nen viss ryckighet, bl.a. i de olika stödformer som\r\nMonica Öhman räknade upp. Det har varit en viss\r\nryckighet när det gäller stödområdesindelningen\r\noch länsanslagens storlek.</pre><pre>Något som vi diskuterade förut, men som har\r\nförsvunnit i den här delen är transportstödet som\r\nman också har begränsat eller ryckt undan\r\nmöjligheterna för.</pre><pre>En annan sak som tas upp i propositionen är\r\nkvinnornas situation i de utvalda delarna. Man talar\r\nom likvärdighet, möjligheterna för kvinnor att bo i\r\nglesbygd, möjligheterna att få en jämn och\r\nlikvärdig service m.m. Detta går inte ihop med den\r\npolitik som förs, framför allt från regeringens sida,\r\nmed inskränkningar, neddragningar av den\r\noffentliga sektorn. Vi vet att den offentliga sektorn\r\nhar tagit emot arbetskraft, framför allt kvinnor, när\r\ndet varit neddragningar och när industrin har haft\r\nproblem. Den delen minskar man nu genom\r\nindragningar och neddragningar av den offentliga\r\nsektorn, kommunernas skattestopp osv. Detta\r\ndrabbar framför allt kvinnor i glesbygd.</pre><pre>Tittar vi på den statistik som finns med i\r\nbetänkandet ser vi att befolkningsutvecklingen inte\r\när så gynnsam i de kommuner och regioner som\r\nhaft problem.</pre><pre>Anf. 19 ANDERS G HÖGMARK (m)\r\nreplik:</pre><pre>Herr talman! Monica Öhman slog fast att den\r\nekonomiska politiken spelar en central roll för hela\r\nden regionala utvecklingen. Jag tycker att det är ett\r\nriktigt synsätt.</pre><pre>Det måste vara utomordentligt bittert, Monica\r\nÖhman, att som företrädare för ett krympande\r\nregeringsparti notera hur varselstatistiken skjuter i\r\nhöjden. Antalet varsel för april 1991 är över 400 %\r\nhögre än för motsvarande månad förra året. Över\r\n12 000 personer är varslade. Antalet konkurser har\r\nökat under ett år med 88 %. Fler och fler människor\r\narbetar i företag där osäkerheten ökar. Finns det\r\nalternativ, frågar Monica Öhman. Ja, moderata\r\nsamlingspartiet och folkpartiet liberalerna har\r\npresenterat ett program -- Ny start för Sverige. Det\r\när en förträfflig utgångspunkt för framtidsinriktad\r\npolitik.</pre><pre>Monica Öhman var litet irriterad över att hon fick\r\nså få frågor. Jag skall försöka att göra henne på litet\r\nbättre humör. Jag skall ställa ett par frågor. Jag\r\nkommer att uppfatta det på det sättet att uteblivna\r\nsvar eller icke tillräckliga fördelas till\r\nindustriministern. Någon av er får chansen att\r\nsvara.</pre><pre>Herr talman! Monica Öhman sade i sitt inlägg att\r\nandra politikområden måste ta sitt ansvar för den\r\nregionala utvecklingen. Det tycker jag är en riktig\r\nutgångspunkt. Det råder en väldig samstämmig\r\nuppfattning om detta.</pre><pre>Jag har några frågor. Det innebär att Monica\r\nÖhman har möjligheter med benäget bistånd från\r\nindustriministern att svara. Skogsvårdsavgiften\r\nligger i dag på 0,8 %. Mellan 30 och 40 % av det\r\nslutgiltiga rotnettot går i skatt under en\r\ntillväxtgeneration. På vilket sätt gagnas\r\nskogsbruket och därmed landsbygden och de\r\nmänniskor som bor där av en skogsvårdsavgift?\r\nMin utgångspunkt är nämligen: Utan ett lönsamt\r\nskogsbruk -- ingen levande landsbygd på sikt. Den\r\nförsta frågan är alltså: På vilket sätt gagnar detta\r\nlandsbygdsutvecklingen?</pre><pre>Den andra frågan är: På vilket sätt gagnar en\r\nborttagen kvittningsrätt kombinationssysselsätt\r\nningsmöjligheterna? Elver Jonsson hyllade\r\nkombinationssysselsättningen. Jag har litet svårt att\r\nbegripa det när man har avskaffat kvittningsrätten.</pre><pre>Anf. 19 a TREDJE VICE TALMANNEN:</pre><pre>Jag får erinra om att Anders G Högmarks replik\r\ngäller Monica Öhmans anförande.</pre><pre>Anf. 19 b ANDERS G HÖGMARK (m):</pre><pre>Herr talman! Sedan vill jag fråga Monika Öhman\r\nom utbildningspolitiken: På vilket sätt gagnar det\r\nregionerna och landet i dess helhet att kanske\r\n10 000 unga människor inte får börja sin\r\nhögskoleutbildning på grund av\r\nsocialdemokraternas motstånd mot moderata\r\nsamlingspartiets förslag? Förslaget innebär att man\r\nökar antalet platser i de regionala högskolorna och\r\nuniversiteten.</pre><pre>Anf. 20 MONIKA ÖHMAN (s) replik:</pre><pre>Herr talman! Låt mig börja med Anders G\r\nHögmark. Jag är inte inte alls besviken på att jag\r\ninte fått många frågor av mina herrar\r\nmeddebattörer.</pre><pre>Däremot vill jag påpeka att det inte var det stora\r\npolitikområdet som var vår huvuduppgift i dag. Vår\r\nhuvuduppgift var att diskutera\r\narbetsmarknadsutskottets betänkande nr 13. Man\r\nställer alla frågor till industriministern, eftersom\r\nhan råkar vara här, utan att veta om han över huvud\r\ntaget tänker gå in i debatten. Jag har många gånger\r\ni denna kammare hört oppositionen klaga över att\r\nministrarna inte är här, och att de inte visar intresse.\r\nNu är industriministern här, och jag vet inte ens om\r\nhan tänker gå in i debatten. Det var därför jag\r\ngjorde detta påpekande.</pre><pre>Jag tillhör mitt parti med stolthet. Krympande eller\r\nicke krympande. Det hör inte till saken.</pre><pre>Det gör mig ännu mer bedrövad när jag tar del av\r\nprogrammet Ny start för Sverige och ser vad\r\nfolkpartiet och moderaterna tillsammans tänkt\r\nåstadkomma. Inte minst bedrövad blir jag när det\r\ngäller det som sägs om skatteområdet. Det vore\r\närligare att redovisa hur detta kommer att drabba\r\nenskilda människor och hur detta kommer att\r\ndrabba regionalpolitiken och de människor som\r\nbor ute i våra bygder.</pre><pre>Sedan vill jag ta upp de frågor som Anders G\r\nHögmark ställde. Jag anser att de frågor som\r\nställdes är frågor där jordbruksdepartementet och\r\nutskottet måste tas sitt regionala ansvar. Vi kan\r\ninte, bara för att vi har regionalpolitiken som en\r\növergripande fråga ta över alla dessa frågor. De\r\nmåste behandlas i resp. departement. Jag tänker\r\nfaktiskt inte svara på frågor om vare sig\r\nskogsvårdsavgifter, kvittningsrätt eller utbildning.\r\nJag tycker att departementen skall ta ansvar för\r\ndetta.</pre><pre>Elver Jonsson sade att vi skulle tacka oppositionen\r\nför det resultat som vi fick i fjol. Jag vill påstå att\r\ndet inte har spelat någon roll på vilken nivå\r\nlänsanslaget har lagts. Detta är en fråga där\r\noppositionen har förenat sig för att kunna ge\r\nregeringen en liten knäpp på näsan. Jag tycker att\r\nElver Jonsson inte skall ta till sig mycket av det som\r\nfanns i betänkandet i fjol. Det var jag, Börje\r\nHörnlund, Lars Ulander och Anders G Högmark\r\nsom var med i en regionalpolitisk utredning innan\r\nbetänkandet kom till, och det är vi som kan ta del\r\nav den äran.</pre><pre>Anf. 21 ANDERS G HÖGMARK (m)\r\nreplik:</pre><pre>Herr talman! Det är bra med klara enkla besked.\r\nUtskottets talesman är inte beredd att ta ansvaret\r\natt svara på frågor om sådant som påtagligt\r\npåverkar den regionala utvecklingen och\r\nframtidstron i landet. Det är en klar signal till\r\nindustriministern att vara beredd att besvara\r\nfrågorna efter den redovisning som skall ges här\r\nklockan 14.30. Man har tydligen gjort upp den\r\närendefördelningen.</pre><pre>Låt mig då bara erinra om vad frågan gällde. På\r\nvilket sätt anser då statsrådet Molin att\r\nkvarhållandet av skogsvårdsavgiften på 0,8 %\r\ngagnar svenskt skogsbruk och\r\nlandsbygdsutvecklingen? Och hur är det med de\r\n10 000 ungdomar som på grund av ert rigida\r\nmotstånd inte får möjlighet att börja på högskolan?\r\nHur gagnar det den regionala utvecklingen i vårt\r\nland?</pre><pre>En annan fråga som jag vill påminna om är: Hur\r\ngagnas generationsskiftet i småföretagen av den\r\nförmögenhetsskatt som i dag tas ut på arbetande\r\nkapital? Bedömer industriministern att denna skatt\r\növer huvud taget har någon betydelse för\r\nsmåföretagens möjligheter att föras över till en ny\r\ngeneration? Eller har alla dessa tusentals\r\nföretagare fel som anför att detta är väldigt stort\r\nproblem?</pre><pre>Jag skall åka hem till Småland och säga att\r\nindustriministern begriper inte detta. Han tycker\r\natt ni pratar strunt. Eller är det så att\r\nindustriministern delar deras uppfattning men inte\r\nhar kurage -- av fördelningspolitiska skäl och\r\nannat -- att genomföra en reform som\r\nindustriministern tycker är nödvändig?</pre><pre>Monica Öhman har valt att inte svara på ett antal\r\nfrågor som är vitala för regionalpolitiken och\r\nutvecklingen i landet. Nu har industriministern\r\nmöjlighet att lägga en del kort på bordet.</pre><pre>Anf. 22 ELVER JONSSON (fp) replik:</pre><pre>Herr talman! Jag får ändå notera en nyhet, för att\r\ninte säga innovation, i Monica Öhmans replik. Hon\r\ntar stor ära av att ha tillhört regionalpolitiska\r\nutredningen och anser att den skulle ha utfört ett\r\nsådant storverk.</pre><pre>Den utredningen var väl närmast ett ofullbordat\r\naktstycke, där det brast på väldigt många punkter.\r\nInte minst förslaget till stödområdesindelning hade\r\nju fjolårets riksdag anledning att korrigera, och det\r\nfinns nu krav på ytterligare översyn av den delen.</pre><pre>Monica Öhman och socialdemokraterna ges ingen\r\nro för att de har misskött frågan om länsanslagen\r\ngenom åren så mycket. Vi från oppositionen, som\r\nhar varit med om att driva fram en rimligare tingens\r\nordning för att ge bättre möjligheter lokalt och\r\nregionalt, kan ändå känna oss rätt tillfredsställda.\r\nJag har ännu inte träffat någon\r\nlänsstyrelseföreträdare som inte har varit glad och\r\ntacksam för att vi har givit regeringen nederlag på\r\ndessa punkter.</pre><pre>Sedan är Monika Öhman stolt över att vara\r\nsocialdemokrat. Den stoltheten skall naturligtvis\r\ningen förta henne.</pre><pre>Anf. 23 BÖRJE HÖRNLUND (c) replik:</pre><pre>Herr talman! Jag har stor förståelse för att Monica\r\nÖhman har litet svårt att hinna med alla oss karlar.\r\nDärför skall jag yttra mig väldigt kort.</pre><pre>Kan Monica Öhman tänka sig att liksom i den\r\nregionalpolitiska utredningen kraftfullt arbeta för\r\nen återbäring av vattenkraftsvinsterna? Är Monica\r\nÖhman i den frågan nöjd med regeringens\r\nagerande?</pre><pre>Anf. 24 KARL-ERIK PERSSON (v) replik:</pre><pre>Herr talman! Låt mig börja med att hålla med\r\nMonica Öhman om en sak. Jag delar uppfattningen\r\natt industriministern skall kunna sitta här i\r\nkammaren och lyssna på debatten utan att delta.\r\nDet är hans rättighet att göra det. Jag tycker att det\r\när bra, även om han inte deltar i debatten, att han\r\när med och lyssnar, så att han hör litet grand om hur\r\nett utskott arbetar och får en viss kännedom om\r\ndet.</pre><pre>För att Monica Öhman inte skulle ha så stora\r\nproblem med oss karlar ställde jag bara en fråga till\r\nhenne. Det är en gammal beprövad metod att man\r\ninte svarar på frågor förrän den som har ställt\r\nfrågan har slut på replikrätten, men jag skall inte\r\nvara elak och påstå att Monica Öhman gör på det\r\nviset.</pre><pre>Flera talare har berört frågan om vikten av att det\r\ngörs infrastruktursatsningar. Framför allt har de\r\ntalat om satsningar på vägar. Men vad är det man då\r\ntalar om? Jo, om EG-anpassning av vägnätet, vilket\r\ninnebär att totalvikten för vanliga lastbilar höjs till\r\n60 ton. Vilka konsekvenser kommer det att få för\r\nandra infrastruktursatsningar, framför allt satsning\r\npå järnvägar?</pre><pre>Det kommer att medföra oerhörda kostnader att\r\nförsöka höja vägstandarden från dagens nivå till\r\ns.k. B1-vägar. Mitt eget län kan man inte köra\r\nigenom på grund av att vägarna inte håller B1-\r\nstandard. Det vore bättre att satsa pengarna på att\r\nbygga bra vägar utan att göra anpassningen till 60\r\nton för lastbilar.</pre><pre>Pengarna skulle också göra mycket bättre nytta om\r\nde satsades på ett väl utbyggt järnvägsnät, så att\r\nman kunde köra de tunga transporterna där, i\r\nstället för att fortfarande ensidigt satsa på långa\r\ntransporter med tunga lastbilar och med EG-\r\nanpassningen.</pre><pre>Jag tycker att det är beklagligt att vi i utskottet inte\r\nhar kunnat diskutera den sortens satsningar när det\r\ngäller tung trafik, framför allt då i Sveriges inland.</pre><pre>Anf. 25 MONICA ÖHMAN (s) replik:</pre><pre>Herr talman! Jag beklagar mycket att jag inte hann\r\nmed Karl-Erik Perssons fråga i min förra replik. Jag\r\nsade i mitt inledningsanförande att jag tycker också\r\natt det är otillfredsställande med den regionala\r\nobalansen. Därom har vi inte olika uppfattning.</pre><pre>Men låt mig ta upp en del av det som fanns med i det\r\nförra inlägget, bl.a. vad som sades om kvinnorna.\r\nIbland får jag en känsla av att alla lyfter fram\r\nkvinnornas situation. Varför flyttar kvinnorna?\r\nVarför flyttar de unga tjejerna? Alla jobbar med\r\ndetta nu. Faktum är att glesbygdsdelegationen har\r\nfått speciella pengar för att undersöka den saken,\r\noch jag hoppas innerligt att det kommer något bra\r\nut av det.</pre><pre>Till Elver Jonsson bara kort: Om inte vi klarade\r\nstödområdesindelningen i utredningen, så var det\r\nju inte så konstigt. Utredningen tillsattes 1987, och\r\ndet hann hända mycket under resans gång. Men\r\nmycket av det vi kom fram till i utredningen var\r\nnyheter som sedan har fungerat bra. Vi lyfter också\r\nfram infrastrukturens betydelse för människorna\r\nute i de olika regionerna. Det kom sedan i\r\npropositionen som ett resultat av diskussionerna vi\r\nhade fört i utredningen.</pre><pre>Sedan måste jag säga att jag tycker att det var litet\r\ndåligt det som Elver Jonsson sade om att ingen\r\nlänsstyrelseföreträdare hade varit besviken över att\r\nha fått någon krona mer. Nej, jag skulle vilja se den\r\nsom är besviken över att ha fått mera pengar. Alla\r\nsom företräder länen vill naturligtvis ha varje\r\nkrona.</pre><pre>(forts. 7 §)</pre><pre></pre><pre>6 § Information från regeringen om EES-\r\nförhandlingarna</pre><pre>Anf. 26 Statsrådet ANITA GRADIN (s):</pre><pre>Herr talman! EES-förhandlingarna går nu in i sitt\r\nslutskede. Ministermötet mellan EFTA-länderna\r\noch EG i måndags innebär ytterligare ett stort steg\r\nframåt. Alla återstående förhandlingsfrågor av\r\nstörre vikt låg på ministrarnas bord. Resultatet blev\r\natt de flesta hindren på vägen mot en\r\növerenskommelse kunde undanröjas. Detta\r\ninnebär också att möjligheterna att hålla den\r\nuppgjorda tidplanen är goda. I slutkommunikén\r\nbekräftar ministrarna föresatsen att slutföra\r\nförhandlingarna till sommaren. Siktet är nu fortsatt\r\ninställt på att ha en avtalstext klar när EFTA och\r\nEG ånyo möts i Salzburg den 24 och 25 juni.</pre><pre>Huvudinnehållet i avtalet är sedan tidigare känt för\r\nriksdagens ledamöter. Det ger oss fullt tillträde till\r\nEGs inre marknad med fri rörlighet för varor,\r\ntjänster, personer och kapital. Vi förutserockså\r\nsamarbete på en rad andra områden som forskning\r\noch utveckling, utbildning, miljö, socialpolitik,\r\nkonsumentpolitik, små och medelstora företag\r\nsamt turism. Avtalet skall träda i kraft den 1 januari\r\n1993.</pre><pre>På en del punkter har EFTA-länderna begärt\r\növergångsperioder eller undantag. Detta har varit\r\nen besvärlig fråga i förhandlingarna, eftersom EG\r\nhar insisterat på att antalet särlösningar måste\r\nbegränsas till ett strikt minimum. Ett viktigt\r\nresultat av veckans ministermöte är att\r\növerenskommelsen i den delen nu har nåtts på\r\npraktiskt taget alla punkter.</pre><pre>För svenskt vidkommande kan vi med särskild\r\ntillfredsställelse konstatera att våra och andra\r\nEFTA-länders önskemål om särlösningar för att\r\nbibehålla högre normer för skydd av hälsa, miljö\r\noch säkerhet i allt väsentligt har tillgodosetts.\r\nVaruområden som berörs är bl.a. motorfordon,\r\nkemikalier, CFC och andra nedbrytande ämnen. Vi\r\nbehåller våra förbud och begränsningar beträffande\r\nasbest och kadmium.</pre><pre>Goda framsteg har också nåtts på andra\r\nvarurelaterade områden. Exempel härpå är\r\noffentlig upphandling, produktsäkerhet, provning\r\noch certifiering och bestämmelser om\r\nproduktmärkning. Vi har också enats om\r\nförenklade tullformaliteter och förbättrade\r\nursprungsregler. På tre förhandlingsmässigt nära\r\nrelaterade områden kunde endast begränsade\r\nframsteg nås vid ministermötet. Det gäller fiske,\r\njordbruk och frågan om en fond för de mindre\r\nutvecklade länderna och regionerna inom EG.</pre><pre>Besvärligast är utan tvivel frågan om fisket. EFTA-\r\nländerna kräver tillträde till EGs marknad. EG\r\nkräver i gengäld tillträde till fiskevatten. Detta\r\navvisas av EFTA-sidan. Positionerna är fortfarande\r\nlåsta.</pre><pre>På jordbruksområdet står parterna betydligt\r\nnärmare varandra. En viss begränsad liberalisering\r\nmed handel av jordbruksprodukter förutses redan i\r\nsamband med avtalets ikraftträdande. Parterna\r\nuttalar också sin föresats att gå vidare på den vägen\r\npå basis av ömsesidighet.</pre><pre>Fondfrågan är öppen. EG kräver finansiellt bistånd\r\ntill mindre utvecklade regioner. EFTA-länderna\r\nhar förklarat sig beredda att överväga ett sådant\r\narrangemang, men är beredda att ta ställning därtill\r\nförst i ljuset av en helhetslösning.</pre><pre>Vi kan också registrera en hel del framsteg från\r\nministermötet när det gäller avtalets materiella\r\ninnehåll. En större betydelse tillmäter jag dock\r\nresultaten på de legala och institutionella\r\nområdena. Här kan man tala om ett fullständigt\r\ngenombrott. Vi är överens om beslutsordningen.\r\nRedan tidigare var det klart att det skall inrättas ett\r\nhögsta styrande organ, ett EES-råd, som skall\r\nsammanträda på ministernivå med deltagande av\r\nalla EFTA- och EG-länder samt EG-\r\nkommissionen. Likaså att en gemensam kommitté\r\ntillskapas för att administrera avtalet. Nu kunde vi\r\nockså enas om att EFTA-länderna skall kunna delta\r\nmed experter i allt det viktiga kommittéarbetet som\r\när knutet till de berörda samarbetsområdena.\r\nDetta har mycket stor betydelse för att avtalet skall\r\nfungera väl och vi skall kunna göra oss hörda i\r\nbeslutsprocessen. Det innebär också att ett av våra\r\nviktigaste förhandlingsmål nu i allt väsentligt har\r\ntillgodosetts.</pre><pre>Ett annat betydelsefullt resultat av ministermötet\r\nvar den enighet som uppnåddes om att upprätta en\r\ngemensam EES-domstol samt om dess\r\nsammansättning och uppgifter. I domstolen, som\r\nskall vara oberoende, skall ingå domare från alla\r\nEFTA-länder liksom från EG. Den skall vara nära\r\nknuten till EG-domstolen i Luxenburg, och EGs\r\ndomare skall hämtas därifrån. Domstolen skall slita\r\ntvister mellan parterna och tolka EES-avtalet. Den\r\nskall också vara högsta instans i de ärenden som rör\r\nkonkurrensbegränsning och statsstöd och som\r\nEFTA-sidan skall övervaka.</pre><pre>Jag vill ytterligare peka på att enighet nu har\r\nkunnat nås om att avtalet skall innehålla en allmän\r\nskyddsklausul som ger avtalsslutande part rätt att\r\ntemporärt göra avsteg från avtalets regler i\r\nhändelse av allvarliga störningar. Här har alltså\r\nvarje deltagande land en säkerhetsventil, även om\r\nerfarenheten visar att skyddsklausuler av denna typ\r\nsällan kommer till användning. För den som\r\nnärmare vill sätta sig in i de olika frågor som\r\nbehandlades vid mötet vill jag hänvisa till den\r\ndeklaration som ministrarna antog och som nu\r\nkommer att tjäna som riktlinje i slutfasen av\r\nförhandlingarna. Alla de deltagande länderna står\r\nbakom deklarationen. Det bör dock betonas att det\r\när fråga om delöverenskommelser vars slutliga\r\naccept är beroende av en balanserad\r\nhelhetslösning. Detta har särskilt understrukits av\r\nSchweiz, som har problem på en del punkter. En\r\nliknande deklaration gjordes av Island, som av\r\nuppenbara skäl inte kan ta ställning till hela\r\ninnehållet i avtalen förrän den för islänningarna\r\nvitala fiskefrågan har lösts.</pre><pre>Herr talman! Med det resultat som nåddes vid\r\nmåndagens ministermöte har de främsta hindren\r\nför en EES-överenskommelse undanröjts. Ännu\r\nåterstår dock en del besvärliga frågor att lösa.\r\nFrämst gäller detta triangeln fiske--jordbruk--fond.\r\nEn annan viktig fråga rör transittrafiken genom\r\nSchweiz och Österrike. Det berör indirekt även\r\növriga EFTA-länder, eftersom den har kopplats till\r\nEES-avtalet. Till detta skall läggas en rad\r\ndetaljfrågor som återstår att klara ut, liksom det\r\ntidskrävande arbetet med en avtalstext. De\r\nproblemen skall naturligtvis inte underskattas.\r\nSammantaget måste ministermötet ändå betecknas\r\nsom en klar framgång. Jag tror mig kunna säga att\r\nvägen nu ligger öppen för en EES-\r\növerenskommelse. Det mesta talar för att tidplanen\r\nskall kunna hållas.</pre><pre>Anf. 27 GUDRUN NORBERG (fp):</pre><pre>Herr talman! Jag vill gärna tacka statsrådet för\r\ninformationen.</pre><pre>Det är mycket glädjande att EES-förhandlingarna\r\nhar kunnat fullföljas så här långt trots att det ett tag\r\nkom ganska alarmerande uppgifter om att de\r\nnästan hade kört fast. Vi tycker att det för svenskt\r\nvidkommande finns all anledning att göra\r\nbetydande ansträngningar för att nå fram till ett\r\navtal mellan EG och EFTA. Som vi i folkpartiet har\r\nuppfattat saken har regeringen gjort\r\nansträngningar och har lyckats uppnå resultat på ett\r\nhittills tillfredsställande sätt. Det ger vi gärna litet\r\nberöm för. Men av statsrådets redogörelse att döma\r\när förutsättningarna nu utomordentligt goda att nå\r\nända fram -- för att använda ett känt uttryck -- att\r\ntill sommaren kunna underteckna ett avtal på alla\r\npunkter som motsvarar förväntningarna.</pre><pre>Är samstämmigheten så god dels mellan länderna\r\ninom EFTA, dels mellan EFTA och EG? Finns det\r\ninte längre någon fara för en strandning i\r\nförhandlingarna, tidsförskjutning eller att avtalet\r\nblir tunnare och begränsat? Är avtalet så positivt\r\nsom jag har tolkat informationen? Har vi alltså\r\ninget att oroa oss för?</pre><pre>Anf. 28 JENS ERIKSSON (m):</pre><pre>Herr talman! Det går så mycket rykten om EGs\r\nkrav på fiskerättigheter i EFTAs vatten. Vad är det\r\nför krav som EG reser på tillgång till\r\nfiskerättigheter i EFTA -- i synnerhet i Sveriges\r\nfiskevatten? Hur ställer sig Sverige och\r\nutrikeshandelsministern till sådana krav?</pre><pre>Anf. 29 PER GAHRTON (mp):</pre><pre>Herr talman! Jag har två frågor. Den ena handlar\r\nom solidariteten inom EFTA. Det sägs här att det\r\när ett fantasiskt genombrott. Enligt den danska\r\ntidningen Information är EG och EFTA långt från\r\nenighet, och det finns en hel del problem. Frågan\r\när vilken solidaritet Sverige känner med de andra\r\nEFTA-länderna.</pre><pre>Det stod häromdagen att läsa i Neue Zürcher\r\nZeitung att man i Schweiz är mycket missnöjd med\r\nSveriges sätt att agera. Man säger att Sverige hela\r\ntiden har visat större intresse för marknadstillträdet\r\nän för de institutionella aspekterna. Man säger\r\nockså att Sveriges ansökan om medlemskap mitt\r\nunder de känsligaste förhandlingarna föranledde\r\nEG att skärpa sin hållning.</pre><pre>Också från Finland kommer sådana här tongångar.\r\nHufvudstadsbladet skriver att EFTA-länderna\r\nbjuder med Sverige i spetsen sina förhandlingskort\r\npå bricka åt EG.</pre><pre>Solidariteten med Island har vi inte sett så mycket\r\nav från svensk sida. Från österrikisk sida har man\r\nklart sagt att EGs behandling av Island är en\r\nförolämpning mot islänningarna.</pre><pre>Hur ställer sig Sverige här? Tänker Sverige, som\r\nSvenska Dagbladet rekommenderade\r\nhäromdagen, sköta sig självt, strunta i andra och\r\nköra på med det här? Finns det någon sorts\r\nsolidaritet mellan EFTA-länderna? Eller är det\r\nsant, som så många tror, att Sverige hela tiden\r\nkryper baklänges, servilt bugande mot EG, in i\r\nBryssel, både när det gäller de här förhandlingarna\r\noch i andra sammanhang?</pre><pre>Den andra frågan handlar om miljöaspekterna.\r\nNaturskyddsföreningen hade en artikel om detta i\r\nDagens Nyheter för ett tag sedan. Nu säger\r\nstatsrådet här att vi får behålla asbestförbud och\r\nkadmiumförbud. Kan man lita på det, så är det ju\r\nfantastiskt bra.</pre><pre>Har Sverige fått tillfredsställande besked när det\r\ngäller samtliga de 48 problem som man ställde upp\r\ni den hemligstämplade probleminventeringen i\r\nhöstas? Finns det ingenting som Sverige har fått\r\nbacka från när det gäller dessa 48 viktiga men\r\nhemligstämplade punkter?</pre><pre>Anf. 30 BENGT HURTIG (v):</pre><pre>Herr talman! Vi diskuterar här i dag\r\nregionalpolitiken, och den berördes ju också helt\r\nkort i deklarationen. Det sades att frågan om den\r\nfond som man vill att vi skall stödja när det gäller\r\nregionalpolitiken inom EG är en öppen fråga, och\r\natt den fortfarande övervägs inom EFTA. Jag\r\nskulle gärna vilja veta vilka belopp som skall\r\ntillskjutas från såväl EFTA som Sverige.</pre><pre>Den nordiska regionalpolitiken har ju haft ganska\r\nannorlunda mål än man har haft inom EG, där man\r\nhar lagt tonvikten vid hög arbetslöshet och låg BNP\r\nper capita. Vi har fört en regionalpolitik på grund\r\nav att vi har haft stora avstånd till marknaden, att\r\nvi har en låg befolkningstäthet i vissa regioner och\r\natt vi har ett hårt klimat. Har EG godtagit att vi får\r\nha dessa problem som utgångspunkt för vår\r\nregionalpolitik?</pre><pre>Min tredje fråga gäller EES-domstolens\r\nsammansättning, vilka majoritetsförhållanden som\r\nkommer att råda mellan de olika domarna i den här\r\ndomstolen, och hur röstningsförfarandet skall gå\r\ntill.</pre><pre>Anf. 31 GRETHE LUNDBLAD (s):</pre><pre>Herr talman! Jag vill gärna gratulera statsrådet till\r\nframgången i förhandlingarna. I motsats till Per\r\nGahrton tror jag att Sverige har varit en mycket\r\naktiv och pådrivande förhandlingspart -- och därför\r\nfinns det anledning att gratulera.</pre><pre>Det var mycket glädjande att höra att man när det\r\ngäller områdena hälsa, miljö och säkerhet har\r\nkommit fram till att vi i Sverige får ha de kvalitativt\r\nmycket viktiga bestämmelser som vi redan har.\r\nMycken oro kan därmed skingras.</pre><pre>Jag har ett par frågor. Från Nordiska rådets sida har\r\nman flera gånger frågat statsministrarna om man\r\nförsökt att i detta avtal också få in en bestämmelse\r\nom att det nordiska samarbetet skall fortsätta i\r\nsamma bana som tidigare, inom Helsingforsavtalets\r\nramar. Vi har ännu inte fått något svar, och därför\r\nskulle jag vilja fråga statsrådet: Kommer det att\r\nfinnas någon paragraf i samarbetsavtalet som\r\nsäkerställer att det nordiska samarbetet kan\r\nfortsätta på samma sätt som tidigare?</pre><pre>Den andra frågan gäller regionalstödet. Som det\r\nsades här nyligen bygger ju en del av EGs\r\nregionalstöd på att länderna inte får ha en BNP\r\növer en viss nivå. Men jag har en känsla av att\r\njordbruksstödet inte är så fast bundet till BNP.\r\nDärför vill jag fråga statsrådet: Är det möjligt att\r\nt.ex. det norrländska jordbruket kommer med i ett\r\nstödsystem också inom ett EES-avtal?</pre><pre>Anf. 32 MARGARETHA AF UGGLAS\r\n(m):</pre><pre>Herr talman! Jag delar handelsministerns\r\ntillfredsställelse över att ett EES-avtal nu är i sikte.\r\nEtt EES-avtal är mycket viktigt för Sverige som\r\növergångslösning. Samtidigt är det alldeles klart att\r\ndet aldrig kan bli mer än just en brygga till ett\r\nfullvärdigt medlemskap i EG. Jag tycker att vi skall\r\nnotera den debatt som i går ägde rum i\r\nEuropaparlamentet, där ju fortfarande frågor kom\r\nfrån flera parlamentariker om EES-\r\nförhandlingarna. Samtidigt kom en mycket positiv\r\ninställning till ett fullvärdigt svenskt medlemskap\r\ntill klart uttryck. Det tycker jag är kanske lika\r\nviktigt som den framgång som nu kan noteras i\r\nEES-förhandlingarna.</pre><pre>Min korta fråga är: När beräknar statsrådet att en\r\nslutlig avtalstext kan komma att föreligga?\r\nTidsplanen är ju ganska begränsad -- fram till slutet\r\nav juni, såvitt jag förstår.</pre><pre>Anf. 33 KRISTER SKÅNBERG (mp):</pre><pre>Herr talman! Min första fråga till statsrådet är: På\r\nvilka områden skulle riksdagens, regeringens,\r\nkommunernas och landstingens nuvarande frihet\r\noch rätt att fatta egna beslut begränsas av ett EES-\r\navtal enligt de principer och regler som EG- och\r\nEFTA-länderna hittills har kommit överens om?</pre><pre>Den andra frågan är: Vilka EFTA-länder --\r\nSchweiz, Finland, Norge osv. -- kommer att ordna\r\nfolkomröstningar för att kunna säga ja eller nej till\r\nett EES-avtal?</pre><pre>Anf. 34 PER-OLA ERIKSSON (c):</pre><pre>Herr talman! Jag kan instämma i att det är\r\ntillfredsställande att vi har kommit så här långt.\r\nMan får gratulera utrikeshandelsministern till den\r\nunderbara natten och förhandlingarna i Bryssel\r\nförra veckan.</pre><pre>Detta innebär att vi får ett, vill jag påstå, 75-\r\nprocentigt medlemskap i EG.</pre><pre>En fråga: På vilket sätt kommer regeringen att se\r\ntill att riksdagen får ett inflytande över det arbete\r\nsom skall bedrivas i EGs olika kommittéer -- att vi\r\npå ett tidigt stadium kan vara med och ha\r\nsynpunkter på uppläggningen av det arbetet?</pre><pre>Sedan hoppas jag att regeringen så långt möjligt\r\nkan hålla tillbaka ambitionerna från EG att inrätta\r\nen EFTA-fond för EG; det vore djupt\r\notillfredsställande om en sådan fond skulle bli ett\r\nresultat av förhandlingarna.</pre><pre>Ännu en fråga: På vilket sätt kommer man i de\r\nfortsatta förhandlingarna när det gäller jordbruket\r\natt klara bodelningen mellan de frågor som\r\negentligen hör till GATT och de som hör till\r\nEFTA--EG-förhandlingarna?</pre><pre>Anf. 35 Statsrådet ANITA GRADIN (s):</pre><pre>Herr talman! Jag skall försöka gå igenom de olika\r\nfrågorna.</pre><pre>Hur är det med samstämmigheten inom både EG\r\noch EFTA? Ja, skall man döma av turbulensen\r\nunder söndagen, söndagsnatten och måndagen,\r\nkan man naturligtvis fråga sig hur det står till i både\r\nEFTA och EG. Men när det är tolv självständiga\r\nländer på EG-sidan och sex -- kanske skall vi också\r\nräkna in Liechtenstein som snart blir självständig\r\nmedlem -- i EFTA, så är det klart att det tar tid och\r\nkan vara ganska stökigt mellan varven. Men vi\r\nlyckades ändå klara ut problematiken och få fram\r\nen kommuniké. Där säger Island: ''Vi tar ställning\r\ntill det hela när vi ser att också den fråga som är\r\nviktig för oss, nämligen fisket, finns inkluderad i\r\navtalet.'' Det förstår jag mycket väl. För\r\nbefolkningen på Island är fisket helt avgörande för\r\nderas överlevnad. Jag blev mycket förvånad när Per\r\nGahrton säger att vi skulle strunta i Island. Det är\r\ntvärtom så att Sverige, liksom de övriga EFTA-\r\nländerna, helt står bakom Islands position när det\r\ngäller fiskeproblemen.</pre><pre>Schweiz har självfallet en speciell situation med den\r\nkonstitution de har. De måste hela tiden ta hänsyn\r\ntill den.</pre><pre>Det förekommer många rykten om fisket, Jens\r\nEriksson. Problemet för oss alla är väl att det\r\nkommer olika bud dels från EG, dels från de\r\neventuella diskussioner som Island och Norge har.\r\nDet har hittills i förhandlingarna inte ställts några\r\nkrav på Sverige och fisket. Det som diskuterats\r\ngenerellt är det som EFTA-sidan har avvisat,\r\nnämligen att när man i EFTA säger att man vill ha\r\nfritt marknadstillträde har motbudet blivit: ''Då vill\r\nvi ha del av fiskeresurser.'' Det är detta som framför\r\nallt Island avvisar med hänsyn till sitt stora\r\nberoende av fisket. Det pågår också en diskussion\r\ndär man säger att man skall lämna fisket helt åt\r\nsidan och enbart göra en bilateral\r\növerenskommelse med Island. Vi får se vilka\r\nrykten som kommer att klädas i mer substans så\r\nsmåningom.</pre><pre>Jag har i viss mån redan svarat Per Gahrton att\r\nSverige, tillsammans med de andra EFTA-\r\nländerna, står bakom Islands speciella situation och\r\nfisket i det här läget. Jag tycker att solidariteten\r\ninom EFTA fungerar. Jag tycker att vi har blivit ett\r\nbra team som jobbar tillsammans, även om vi\r\nnaturligtvis också har olika åsikter mellan varven.</pre><pre>Jag tycker också att de svenska förhandlarna är\r\nmycket skickliga och har skött sig alldeles utmärkt.\r\nDet finns ingen anledning att säga att de skulle ha\r\nlevt upp till de svenska åtagandena sämre än vad\r\nandra länders förhandlare har gjort.</pre><pre>När det gäller miljön tycker jag att vi har hittat en\r\ntillfredsställande lösning.</pre><pre>När det sedan gäller regionalpolitiken finns det ett\r\nkrav från EG, framför allt från de länder som anser\r\nsig ha en långsammare utveckling. Det finns också\r\nett missnöje med marknadstillträdet för fisk från de\r\nolika EFTA-länderna. Man inser att detta kanske\r\nkommer att bli mycket marginellt när det gäller\r\nfisket. Motbudet är då att man vill göra någon slags\r\nregionalpolitisk fond. Det finns också flera av\r\nEFTA-länderna som kanske hellre deltar i en sådan\r\nfond och betalar, än att de går med på ytterligare\r\nansträngningar när det gäller jordbruk och fiske.\r\nDär sitter vi i dag. Några belopp och några\r\nkonkreta diskussioner finns inte. Även här är det\r\nmer diskussioner som pågår.</pre><pre>När det gäller vår egen regionalpolitik finns det ju\r\nklart redovisat i den proposition som riksdagen nu\r\ndiskuterar att vår regionalpolitik går att förena med\r\nden som finns i EG. I de fortsatta diskussionerna,\r\nnär vi kommer till medlemskap, blir det naturligtvis\r\nintressant att också diskutera kriterierna, t.ex. att\r\ngles befolkning och liknande också kan få vara ett\r\ninslag i kriterierna.</pre><pre>När det gäller domstolen skall det vid varje tillfälle\r\nvara fem EG-domare och tre EFTA-domare. Det\r\nskall alltså vara en oberoende domstol.</pre><pre>När det gäller det nordiska samarbetet, Grethe\r\nLundblad, är detta önskemål framfört. Man har\r\ninte protesterat mot det och då förutsätter jag att\r\ndet kommer att finnas i avtalet.</pre><pre>När det gäller jordbruket är ju jordbrukspolitiken\r\nsom sådan inte med i de här förhandlingarna. Den\r\nkommer ju på bordet först den dag när vi skall börja\r\natt diskutera med EG om att Sverige skall delta\r\näven i den jordbrukspolitik som man har fastlagt\r\ninom EG.</pre><pre>Det glädjer mig att höra att man har en positiv\r\ninställning i Europaparlamentet, Margaretha af\r\nUgglas. Vi är inte bara beroende av EG-länders och\r\nEG-kommissionens stöd, utan vi är också mycket\r\nberoende av att vi får en positiv genklang från\r\nparlamentet. Där har ju många av oss lagt ned ett\r\narbete för att hitta relationer mellan oss på EFTA-\r\nsidan och EG-sidan.</pre><pre>Hur den slutliga avtalstexten kommer att se ut kan\r\njag inte svara på. Det blir väl som i alla andra\r\nsammanhang så, att den blir färdig i sista minuten.\r\nDet är mina erfarenheter av sådana här\r\navtalstexter.</pre><pre>Krister Skånberg undrar vilka egna beslut vi har\r\ntagit. Vi skall komma ihåg att i det här EES-avtalet\r\nhandlar det inte om några överstatliga beslut.\r\nDäremot påverkas naturligtvis sådana\r\növerenskommelser som jag berättade om,\r\nnämligen överenskommelser om offentlig\r\nupphandling. Har vi bestämt och kommit överens\r\nom att vi skall öppna marknaderna för offentlig\r\nupphandling måste vi också leva upp till de\r\nspelreglerna. Då kan vi inte bara lämna dem åt\r\nsidan.</pre><pre>Jag vet inte om några, och i så fall vilka, länder\r\neventuellt skall göra en folkomröstning om EES-\r\navtalet. Det har jag inte undersökt. Jag har inte\r\nheller hört om man tänker göra det.</pre><pre>När det gäller Per-Ola Erikssons frågor om EGs\r\nolika kommittéer och på vilket sätt detta\r\nmedinflytande skall ske, skulle jag vilja ställa en\r\nmotfråga. Vi skall nu gå vidare i EES-arbetet.\r\nSverige och de andra EFTA-länderna kommer att\r\nfå möjligheter att ha experter här. Då är det en\r\nfråga om vilken organisation Sveriges riksdag\r\nkommer att ha. Jag vet att det diskuteras här i\r\nriksdagen att man skall ha ett system som liknar det\r\ndanska. Då är det utskottet som genom de svenska\r\nexperterna får möjlighet att påverka det svenska\r\nagerandet.</pre><pre>Jag vet att Per-Ola Eriksson har tyckt att en fond är\r\nen otillfredsställande lösning. Jag har, tillsammans\r\nmed Finland, hållit emot mycket hårt, men jag ser\r\nnu att Sverige kan sitta här med ''Svarte Petter''.\r\nDet tror jag inte vi skall göra, utan jag tror att vi\r\nskall överväga den här frågan seriöst för att inte\r\nställa oss och avtalet i en bekymmersam situation.</pre><pre>Det vi gör på jordbrukssidan skall självfallet också\r\nvara GATT-konformt. Det finns också inskrivet i\r\nden här kommunikén som publicerades i samband\r\nmed ministermötet.</pre><pre></pre><pre>Anf. 36 PER GAHRTON (mp):</pre><pre>Herr talman! Island -- fantastiskt, stålande! Jag\r\nutgår alltså ifrån att Sverige inte skriver under ett\r\navtal som inte tillgodoser Islands legitima intressen.\r\nDet var ett utmärkt besked. Jag noterar det.</pre><pre>När det gäller miljöaspekterna sade statsrådet bara\r\natt hon tycker att man fått en tillfredsställande\r\nlösning. Jag frågade om alla de 48 punkter som\r\nfanns i det hemligstämplade Probleminvestering\r\nEES fått en tillfredsställande lösning. Finns det\r\nnågon som inte fått en tillfredsställande lösning? I\r\nså fall vilken?</pre><pre>Naturskyddsföreningen krävde i sin\r\nuppmärksammade artikel i Dagens Nyheter den 12\r\napril bl.a. rätt till undantag utan tidsbegränsning\r\nnär enskilda EFTA-länder har mer långtgående\r\nbestämmelser än EG och rätt att fortsätta arbetet\r\nmed att begränsa användningen av hälso- och\r\nmiljöfarliga kemikalier.</pre><pre>Kan man nu säga till Naturskyddsföreningen att\r\nkraven är till fullo uppfyllda, utan minsta\r\nundantag? Eller är det så att förbuden mot asbest\r\noch kadmium har tidsgräns? Det är en ganska\r\nväsentlig sak.</pre><pre>Jag vill också fråga: Om det är rätt som statsrådet\r\nsäger här, innebär det att det inte blir någon fri\r\nrörlighet för varor? Då måste vi kunna upprätthålla\r\ngränsformaliteter. Ni gav själva 1989 ut en bok som\r\nräknade upp gränsformaliteter för varor. Det var en\r\nsvensk studie som räknade upp 215 olika lagar och\r\nförordningar som innehåller just gränsformaliteter\r\nför varor. Nu kommer dessa, såvitt jag förstår, att\r\nvara kvar. Om det inte är så, vilka kommer att\r\navskaffas?</pre><pre>Skall det vara en poäng med det ni nu säger att ni\r\nuppnått -- att vi skall kunna ha högre normer än\r\nandra länder -- då måste vi också kunna se till att\r\ndet inte kommer in varor som inte uppfyller våra\r\nhögre normer. Annars är beskedet inte värt\r\nnågonting alls.</pre><pre>Kommer alltså dessa 215 gränsformaliteter för\r\nvaror att vara kvar?</pre><pre>När det gäller människor hoppas jag ni uppnått att\r\nde får röra sig helt fritt.</pre><pre>Anf. 37 JENS ERIKSSON (m):</pre><pre>Herr talman! Självklart är jag bekymrad för\r\nsvenskt fiske och för vad som kan hända i ett EES-\r\navtal. Det lättar något när statsrådet säger att man\r\nhittills inte rest några krav på tillgång till svenska\r\nfiskevatten. Men jag fick inte svar på min andra\r\nfråga och vill upprepa den: Om sådana krav\r\nkommer, hur ställer sig Sverige och\r\nutrikeshandelsministern till sådana krav?</pre><pre>Jag vill lägga till att det är inte lättare för en svensk\r\nfiskare än för en isländsk om man rycker undan\r\nhans möjligheter att försörja sig och tar ifrån\r\nhonom det han skall fiska.</pre><pre>Anf. 38 KRISTER SKÅNBERG (mp):</pre><pre>Herr talman! En del av de frågor jag hade tänkt\r\nställa i andra omgången har ställts av Per Gahrton.\r\nJag vill bara förtydliga och kanske utvidga litet.</pre><pre>När det gäller den offentliga upphandlingen vill jag\r\nfråga statsrådet om vad dessa regler som Sverige\r\nskulle acceptera enligt de överenskommelser man\r\nhittills gjort innebär för den offentliga\r\nupphandlingen i Sverige, i grova drag.</pre><pre>Den andra frågan gäller den svenska\r\nhandelspolitiken. På vilket sätt kommer Sveriges\r\nhandelspolitik och friheten för Sverige att driva en\r\nsjälvständig handelspolitik att påverkas av det\r\nförväntade EES-avtalet?</pre><pre>När det gäller regler och normer för varor och\r\ntjänster: Vilka viktiga ändringar kommer EES-\r\navtalet att gälla? Jag vill specificera på ett särskilt\r\nområde som vi haft anledning att diskutera förut\r\nhär i kammaren. Det gäller reglerna för asbest. Vad\r\nhar man kommit överens om när det gäller asbest\r\nenligt dessa preliminära överenskommelser?</pre><pre>Anf. 39 Statsrådet ANITA GRADIN (s):</pre><pre>Herr talman! Först vill jag säga att det inte finns\r\nnågra tidsgränser för asbest och kamium. Jag tycker\r\nfortfarande att vi fått en tillfredsställande lösning\r\npå miljöområdet.</pre><pre>Gränsformaliteter blir kvar eftersom det inte blir\r\nnågon tullunion mellan EFTA- och EG-länderna i\r\ndenna omgång. Det är också så, vilket jag tror Per\r\nGahrton vet, att vi inte heller löst frågan om\r\npassfrihet mellan EFTA och EG. Vid sidan om EG-\r\nkonventionen pågår speciella överläggningar där vi\r\nhoppas bl.a. att kunna gifta ihop den nordiska\r\npassöverenskommelsen med de regler man håller\r\npå att diskutera också inom EG.</pre><pre>När det gäller fisket vill jag än en gång säga att vi\r\nhar en gemensam EFTA-position. Vi har sagt EG\r\natt vi inte anser att man kan byta tillträde mot\r\nresurser. Det är den position som vi intar.</pre><pre>När det gäller offentlig upphandling är det faktiskt\r\nSverige som har stått modell. Det är i stort sett de\r\nregler som vi redan har, även om de inte är lagfästa\r\ni kommunerna, alltså de offentlighetsregler som vi\r\nhar är de som kommer att gälla.</pre><pre>Det blir inte heller en samordnad handelspolitik.\r\nDen frågan är däremot aktuell den dag vi diskuterar\r\nmedlemskap.</pre><pre>När det gäller standarder, normer och liknande så\r\när Sverige redan med i standardiseringsorgan som\r\nutformar mängder av standarder och där vi har\r\nrösträtt och deltar som andra medlemmar. Vi rättar\r\noss naturligtvis efter vad vi eventuellt gått med på\r\nnär det gäller olika produkter, produktsäkerhet och\r\nliknande.</pre><pre>Informationsstunden var härmed avslutad.</pre><pre>\r\nBeslut om uppskjuten votering</pre><pre>På förslag av tredje vide talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre>7 § (forts. från 5 §) Regionalpolitiken (forts.\r\nAU13)</pre><pre>Anf. 40 ERIK HOLMKVIST (m):</pre><pre>Herr talman! Industriministern har lämnat\r\nkammaren. Vi kan väl alla ha förståelse för att han\r\nkan ha ont om tid. Jag beklagar dock att vi\r\ndärigenom inte kommer att få svar på bl.a. de\r\nfrågor som ställts av Anders G Högmark om hur\r\nskogsvårdsavgift, avsaknad av kvittningsrätt och\r\navsaknaden av ca 10 000 utbildningsplatser i\r\nutbildningsväsendet för ungdom -- som kanske\r\nockså kommer att gå arbetslös i höst -- och hur skatt\r\npå arbetande kapital positivt skulle kunna påverka\r\nden regionala balansen. Jag beklagar att utskottets\r\nsocialdemokratiska företrädare inte fullvärdigt vill\r\ndelta i denna debatt.</pre><pre>Det är oroväckande med de regionala\r\nbalansproblem som fortfarande finns, och det krävs\r\nmålmedvetna insatser, säger utskottet. Det är i sig\r\nganska allvarligt. Jag vill, herr talman, i ett kort\r\ninlägg beskriva det län i vårt land som plågats och\r\nfortfarande plågas mest under den nuvarande\r\nregeringspolitiken, Norrbotten.</pre><pre>Sedan 1982 har regeringens nederlag staplats på\r\nvarandra när det gäller detta län. Jag tänker inte\r\nförsöka göra någon svartmålning, som svaret ofta\r\nbrukar bli, utan jag följer i stort sett den skrivning\r\nutskottet gjort.</pre><pre>Arbetslösheten, som under hela 1980-talet legat i\r\ntopp i Norrbotten vid en jämförelse med övriga län,\r\nligger även nu i topp. Om hänsyn tas till den\r\nförtidspensionering som skett och fortfarande sker\r\nav arbetsmarknadsskäl har Norrbotten i dag en\r\narbetslöshet, utanför ordinarie arbetsmarknad\r\nenligt AMS egen statistik, på ca 15 %. Då är inte\r\nden dolda arbetslösheten inräknad. Den är\r\nbetydande, i synnerhet i inlandskommunerna, som\r\nsällan kan erbjuda kvinnor och de unga arbete. I\r\ndessa kommuner är det ett betydande antal\r\nmänniskor som aldrig anmäler sig arbetslösa på\r\ngrund av att det inte finns arbeten att få. Detta vet\r\nman. Detta förhållande gäller i hög grad också\r\nandra Norrlandslän.</pre><pre>Till dessa mycket stora tal människor som är\r\narbetslösa och utanför den ordinarie\r\narbetsmarknaden skall läggas de nu accelererande\r\nvarslen, som är betydande i just Norrbotten. Dessa\r\nvarsel kommer att innebära en ytterligare ökning av\r\nantalet utanför den ordinarie arbetsmarknaden\r\nunder de närmaste månaderna.</pre><pre>Socialdemokraterna säger: Arbetslösheten kan bli\r\nden kanske största tillgången för oss i valrörelsen.\r\nTillåt mig fråga vad man egentligen menar med\r\ndetta.</pre><pre>Låt mig också få visa några andra faktorer av\r\nbetydelse, förutom dilemmat arbetslösheten.</pre><pre>Inlandet avfolkas allt snabbare. Befolkningen blir\r\nallt äldre. Detta sammanhänger framför allt med\r\natt jordbruket sviktar. I dag finns inget nytt\r\nföretagande i denna för landsbygden så viktiga\r\nsektorn. I dag är antalet jordbrukare nere i ca 600.</pre><pre>Denna utveckling är även ett hot mot den\r\nlivsmedelsindustri som är betydande inom vissa\r\nregioner. Detta gäller även i hög grad övriga\r\nNorrlands län.</pre><pre>Turismen sviktar. En hel näring är på grund av den\r\norimliga skatteomläggningen på väg att gå under.\r\nFjällturismen, som är den egentliga turismen i\r\nlänet, är med de korta säsongerna inte stark nog att\r\nutvecklas och överleva.</pre><pre>I dag har inte Svensson råd med vare sig fjällturism\r\neller resa dit. Familjeturismen försvinner. Vart skall\r\nden ta vägen? Har vi inte ansvar för att även\r\nbarnfamiljer skall ha råd med rekreation?</pre><pre>Samma förhållande lever restaurangnäringen\r\nunder. Hela branscher i vårt län sviktar under den\r\nskatteomläggning som blev så fel och destruktiv.</pre><pre>Men det kanske allra mest tragiska är att ännu en\r\ngång ökar flyttlassen i antal. Ungdomarna flyttar.\r\nFlickorna först, därefter flyr pojkarna. Det finns\r\negentligen inget alternativ för dem, tyvärr. Än en\r\ngång slås fast att med en socialdemokratisk regering\r\nfinns inte livsrum i Norrbotten för Norrbottens\r\negna barn. Detta gäller också i mycket hög grad\r\növriga Norrlandslän och framför allt inlandet.</pre><pre>Det är således en allt annat än ljus bild som\r\nföreligger i Norrbotten och som för övrigt\r\nföreligger i övriga län i Norrland.</pre><pre>Är då allt mörkt? Nej, delar av basindustrin går\r\nfortfarande bra. Den mindre industrin och de små\r\nföretagen går i stort sett bra. Det som stör den\r\nbilden är att intresset för nyetablering är svagt. Här\r\när det framför allt nej till att kvitta förluster mot\r\nandra inkomster i ett startskede som hindrar\r\nnyföretagandet att öka.</pre><pre>Att de mindre företagen gått bättre än väntat i\r\nNorrbotten är framför allt de sänkta\r\narbetsgivaravgifternas förtjänst. Detta har stärkt\r\ndessa företag under många år. Detta har skett\r\nunder hårt motstånd från socialdemokraterna, som\r\ntill sist tvingades ge med sig. Också i dag säger\r\nMonica Öhman nej till våra förslag om ytterligare\r\nsänkningar av arbetsgivaravgifterna.</pre><pre>Man kan faktiskt säga att det var ett\r\nsocialdemokratiskt nederlag som räddade\r\nnäringslivet i Norrbotten när det gäller den fråga\r\nsom vi diskuterade och debatterade under så lång\r\ntid inte minst i riksdagen.</pre><pre>Vad vill då moderata samlingspartiet? Jo, vi anser\r\natt det behövs nya grepp och nya signaler från\r\nstatsmakterna för att nå förändringar. Moderata\r\nsamlingspartiet har under många år lämnat förslag\r\nom förändringar. Låt mig redovisa några av dem.</pre><pre>Vi vill att konkurrensförmågan förbättras, så att det\r\nnorrbottniska näringslivet blir lika starkt som\r\nnäringslivet i andra delar av vårt land.</pre><pre>Beslut bör fattas om åtgärder som syftar till att\r\nuppnå en stabil och säker tillgång på elenergi.</pre><pre>Kärnkraften bör behållas så länge den är\r\nmiljömässigt och ekonomiskt säker.</pre><pre>Vi har också lagt fram förslag om en förbättring av\r\nkommunikationerna så att Sverige så att säga blir\r\nrundare. Detta bör ske genom inrättandet av ett väl\r\nfungerande fraktstödssystem, som är neutralt och\r\nobyråkratiskt.</pre><pre>Vi har så sent som i dag sagt att vi bör låta\r\ninlandsbanan leva över sommaren. Det är ett sätt\r\nför riksdag och regering att visa på nya signaler som\r\ninnebär att man mer än hittills lyssnar på\r\nmänniskorna.</pre><pre>Vi föreslår också i betänkandet en sänkning av\r\narbetsgivaravgifterna i all privat verksamhet i\r\nstödområde 1. Men Monica Öhman, trogen sin\r\ntidigare inställning, säger nej till denna utveckling\r\noch utökning, vilken inte obetydligt skulle hjälpa\r\nlandsdelen.</pre><pre>Vi vill att skattesystemet ändras radikalt, så att det\r\nbefrämjar tillväxt och nyföretagande.</pre><pre>Avdrag bör medges för förluster i nystartade\r\nföretag mot inkomster av annan art.</pre><pre>Skatten på arbetande kapital bör avskaffas. Det är\r\nnödvändigt att komma till rätta med den\r\nhemmatillverkade kostnadskris som vi har.</pre><pre>Skogsvårdsavgiften bör avskaffas.</pre><pre>Detta är förslag som vi har haft under många år och\r\nsom vi också följer upp i år. Vi säger också i år att\r\nkonsultkompetensen i länen, i första hand inom\r\nutvecklingsfonderna, bör öka. Låt\r\nutvecklingsfonderna överge bankfunktionen.</pre><pre>Herr talman! Länsmyndigheterna bör få ett ökat\r\nansvar och inflytande över utvecklingen genom att\r\nde får en påse resurser att fördela.\r\nLänsmyndigheterna är bättre än riksdag och\r\nregering på att fördela resurserna inom de egna\r\nlänen -- detta på de centrala myndigheternas\r\nbekostnad.</pre><pre>Herr talman! Jag vill till sist yrka bifall till\r\nreservation nr 8 till det betänkande vi nu\r\ndebatterar.</pre><pre>Anf. 41 EIVOR HUSING (s):</pre><pre>Herr talman! Propositionen Regionalpolitik för 90-\r\ntalet, som antogs i fjol våras, inriktades ju mot en\r\nförbättring av infrastrukturen. Men dessutom\r\nbehövs en bra boendemiljö och ett bra fritids- och\r\nkulturutbud för att både företag och människor\r\nskall trivas och vilja stanna kvar.</pre><pre>Vi har ett högt ställt mål i vår regionalpolitik, vilket\r\nMonica Öhman påminde om i sitt anförande.\r\nRegionalpolitiken skall främja en rättvis fördelning\r\nav välfärden mellan människor i olika delar av\r\nlandet genom att se till att människor får arbete och\r\nservice oavsett var de bor. Naturligtvis innebär det\r\nsvårigheter att klara detta högt ställda mål i vårt\r\navlånga land, från Abisko till Ystad, med de olika\r\nförutsättningar som finns i olika delar av landet.\r\nIsarna ligger nu kvar uppe i Abisko, och potatisen\r\när redan satt i Ystad.</pre><pre>Detta är vad debatten i dag handlar om. I motsats\r\ntill många andra länder i Europa låter vi i Sverige\r\näven kvinnor och ungdomar omfattas av det högt\r\nställda målet arbete åt alla.</pre><pre>I de statistiska uppgifterna för 1990, sammanställda\r\nav riksdagens utredningstjänst, ligger\r\narbetslösheten för kvinnorna och ungdomarna i de\r\nsju skogslänen procentuellt högre än\r\narbetslösheten i riket i stort. Den ligger fortfarande\r\nhögre än landets genomsnittliga arbetslöshet, men\r\nden är låg i förhållande till arbetslösheten i andra\r\nländer. Helt har vi inte lyckats, det skall vi erkänna.\r\nVid en lågkonjunktur drabbas också glesbygden\r\nhårdare.</pre><pre>Samtidigt vet vi att man ute i regionerna gör väldigt\r\nmycket för att mildra arbetslösheten. Om vi hade\r\nalla projekt samlade i en idébank, skulle det bli svårt\r\natt famna allt detta. Dessutom har det gett resultat.\r\nNär man läser en del reservationer till dagens\r\nbetänkande, kan man tro att det råder en stor\r\nokunnighet om vad som sker ute i regionerna.</pre><pre>Det har skapats många nätverk av kvinnor och för\r\nkvinnor, och många har startat eget. T.o.m. något\r\nså otraditionellt som en hovslagarfirma har startats\r\nav en kvinna i södra Lappland. Regionala\r\nutvecklingscentra för kvinnor startas runt om i\r\nlandet. Utvecklingscentra kan numera skapas\r\ngenom samarbete mellan olika länsorgan utan\r\nnågot initiativ från riksdag eller regering.</pre><pre>Lantbruksnämnderna och lantbruksstyrelsen har\r\nett tjugotal kvinnoprojekt i gång i norra Sverige.\r\nUtvecklingsfonderna arbetar också i större\r\nutsträckning för att anpassa sin verksamhet till\r\nkvinnors behov.</pre><pre>Monopolet inom den offentliga sektorn har tagits\r\nupp i debatten i dag. Men jag måste säga att jag\r\naldrig träffar kvinnor som vill starta egen\r\nföretagsverksamhet inom den offentliga sektorn --\r\noch jag träffar många kvinnor.</pre><pre>På länsstyrelsen vid de regionalekonomiska\r\nenheterna finns ett nätverk av kvinnliga\r\nhandläggare som arbetar med att utveckla\r\nkvinnosynen på regionalpolitiken. Det är verkligen\r\nnödvändigt att se på detta ''med kvinnoögon''.</pre><pre>Vi är en god bit på väg nu, men vi behöver\r\nkompetenshöjande utbildningar. Glädjande nog\r\nhar en del kommuner redan startat kunskapscentra\r\nför både kortare och längre utbildningar och för\r\nbåde kvinnor och män. I\r\nkompletteringspropositionen utökas antalet\r\nhögskoleplatser med 5 000.</pre><pre>Barnomsorgen behövs i en väl fungerande\r\nregionalpolitik. Det är något som både företagare\r\noch arbetstagare efterfrågar vid nyetableringar. Jag\r\nhar svårt att förstå alla som pläderar för\r\nvårdnadsbidrag och tror att föräldrarna ute i\r\nglesbygden går och drömmer om det. Nej, dessa\r\nföräldrar vill ha den valfrihet som innebär att de\r\nkan välja en dagisplats, men det skall naturligtvis\r\nvara i anslutning till det egna boendet. Detta är en\r\nfråga om jämlikhet för barnen, och det är en del i\r\nsocialdemokraternas målsättning att främja en\r\nrättvis fördelning av välfärden mellan människor i\r\nolika delar av landet.</pre><pre>Dagmammorna finns snart inte att tillgå, inte ens i\r\nbyarna. I en motion föreslås ett initialstöd om\r\n25 000 kr. per plats med syfte att utveckla nya och\r\nflexibla daghemsformer i glesbygden. Det finns\r\nredan nu många kommuner som klarar\r\nbarnomsorgen just genom flexibla lösningar. Jag\r\nskulle kunna ge många exempel på detta, men jag\r\nskall nämna Eda kommun, en s-märkt kommun i\r\nVärmland med 9 000 invånare, där alla barn får\r\nbarnomsorg och där man dessutom har landets\r\nlägsta barnomsorgstaxa.</pre><pre>Det händer också något nytt ute i bygderna. Det\r\nhar uppstått något av en nykooperation ute i landet.\r\nPå många ställen bygger bygdens befolkning\r\nexempelvis föreningshus och servicehus för\r\näldreomsorgen.</pre><pre>Jag håller med många talare om att det är många\r\nflickor som, trots allt det positiva som sker, ändå\r\nflyttar ifrån oss. Här måste kommunerna ta ett\r\nstörre ansvar för flickornas livsmiljö, för att de skall\r\nfå utbildning men även en rik fritid. Även\r\nföreningarna måste gå in och ta sitt ansvar.</pre><pre>Genom civildepartementet och dess\r\nungdomsminister Margot Wallström har det givits\r\nmöjligheter till både kommuner och föreningar att\r\nsöka projektmedel för att skapa nya former av\r\nkultur- och fritidsutbud som tilltalar just de unga\r\nkvinnorna. Dessutom kan länsanslagen numera\r\nanvändas till nya kulturaktiviteter.</pre><pre>Data- och kommunikationstekniken är en viktig del\r\nav vår infrastruktur. Den byggs nu ut och ger\r\ndärmed möjligheter till nya arbetstillfällen även\r\nlångt inne i fjällvärlden, exempelvis i den lilla byn\r\nAmmarnäs, dit en kvinna valde att flytta hem från\r\nStockholm och starta en datastuga. Nu har hon tio\r\nkvinnor anställda genom att de fick jobbet med\r\nfolkbokföringen. Det är en stor arbetsplats räknat i\r\nprocent av befolkningen i byn. Jag kan tillägga att\r\ndet på denna ort har gått väldigt bra för turismen i\r\nvinter, lika bra som tidigare -- trots\r\nmomshöjningen.</pre><pre>Det finns både problem och möjligheter kring\r\nglesbygdens telenät, och därför har post- och\r\nteleutredningen haft i uppdrag att klarlägga hur\r\nteleverkets regionalpolitiska och sociala ansvar\r\nskall kunna tillgodoses. Det finns ett kostnadsgap\r\nmellan tätort och glesbygd, och där måste man hitta\r\nkommunikationssystem som ger glesbygden samma\r\nstandard och möjligheter till utveckling. Vi har här\r\nmycket att förvänta oss i framtiden. Glesbygden\r\nbehöver tjänstesektorn utöver våra naturtillgångar\r\nsåsom skog och malm med nya prospekteringar.\r\nDessutom har vi ju vattenkraften.</pre><pre>Kanske är det många som upplever det här inlägget\r\nsom en skönmålning. Jag tillhör\r\narbetsmarknadsutskottet och jag bor i en\r\nglesbygdskommun, och jag vet att det händer\r\nmycket bra i fråga om sysselsättningsåtgärder. Men\r\ndessa måste utvecklas ännu mer.</pre><pre>Anders G Högmark sade att människorna i\r\nglesbygden är pinade och lider. Så är det inte alls.\r\nVi har en väldigt god standard, och jag tycker att\r\nsocialdemokraterna här verkligen har visat vad de\r\nmenar med att fördela välfärden. Det kan man göra\r\ngenom en bra regionalpolitik. Men självfallet kan\r\nregionalpolitiken bli ännu bättre, och det är det vi\r\njobbar för efter det beslut vi fattade i fjol om\r\nregionalpolitik 90. Men det behövs ännu litet mer\r\ntid innan vi kan se alla resultaten av det beslutet.</pre><pre></pre><pre>Anf. 42 BENGT HURTIG (v):</pre><pre>Herr talman! Jag skall först beröra något av det\r\nsom tidigare i dag har sagts om EG och\r\nregionalpolitiken. I det här betänkandet förs ingen\r\ndiskussion i klartext, trots att samtliga partier i\r\nmotioner har tagit upp frågan om regionalpolitiken\r\noch EG-anpassningen. I en kommittémotion från\r\nsocialdemokraterna med Bo Holmberg i spetsen\r\nsägs t.ex.: ''Det är viktigt att regionalpolitikens\r\nhuvudmål -- regional balans -- lyfts fram under\r\n1990-talet. Europasamarbetet och närmandet till\r\nEG får inte innebära att Sverige släpper sina\r\nregionalpolitiska ambitioner.''</pre><pre>I budgetpropositionen sägs att man i\r\nförhandlingarna med EG från nordisk sida har fört\r\nfram Nordens argument för regionalpolitiska\r\nsatsningar, som utgår från problem med avstånd till\r\nmarknaden, befolkningstäthet, klimat m.m. Denna\r\ngrund för regionalpolitik finns inte, som jag tidigare\r\nframhållit, inom EG.</pre><pre>Jag tycker att det borde ha varit lätt för utskottet att\r\ngöra en kraftfull markering att EES-avtalet och ett\r\neventuellt medlemskap i EG inte får leda till krav\r\npå minskade regionalpolitiska ambitioner.</pre><pre>Vi kunde konstatera redan i fjol att såväl när det\r\ngällde stödområdets storlek, nivån på\r\nlokaliseringsbidragen, tidsbegränsningen av de\r\nnedsatta socialavgifterna m.m., så genomfördes\r\ndessa sänkningar av ambitionen just med\r\nhänvisning till EG. Samtidigt kan vi konstatera att\r\nde mest EG-vänliga partierna kräver att antalet\r\nföretag som får nedsättning av avgifterna skall bli\r\nstörre. Det är lätt att konstatera att den politiken\r\ninte går ihop.</pre><pre>För drygt en månad sedan diskuterade vi\r\ntransportstödet. Regeringen föreslog\r\nneddragningar just med hänvisning till förhållandet\r\ninom EG. De föreslagna neddragningarna har\r\ngodstransportstödet gick riksdagen inte med på,\r\nmen de andra försvagningarna släpptes igenom. Jag\r\när ganska övertygad om att vi nästa år kommer att\r\nfå nya förslag om neddragningar av detta slag i EG-\r\nanpassningens anda.</pre><pre>Småföretagen i avfolkningsbygden har hittills inte\r\nsett några påtagliga positiva resultat av den EG-\r\nanpassning som pågår. I propositionen sägs t.o.m.\r\npå s. 27 i bil. 14 att EG självt räknar med att\r\ntillväxten kommer att bli ojämnt fördelad mellan\r\nländerna och i första hand gynna centralt belägna\r\nregioner. Det är ju den officiella politiken inom\r\nEG. Här i kammaren låter det ibland tvärtom så att\r\nglesbygden kommer att gynnas av en EG-\r\nanslutning. Jag tror aldrig att det i längden är bra att\r\nhänge sig åt önsketänkande och att sticka huvudet i\r\nbusken.</pre><pre>I vissa avseenden sänks anslaget inom vissa\r\nområden till regionalpolitiken. De regionala\r\nutvecklingsinsatserna skärs ned med 78 miljoner\r\njämfört med tidigare budgetår, och anslaget till de\r\nsärskilda regionala infrastrukturåtgärderna sänks\r\nmed 144 milj.kr. Vi vidhåller i år vårt krav på att en\r\nsumma motsvarande 1 öre av priset på vattenkraft\r\nfrån äldre vattenkraft skall återföras till\r\nkraftproducerande länen. Det skulle innebära ett\r\ntillskott för infrastruktursatsningar på 600 milj.kr.,\r\nnågot som mycket väl skulle behövas.</pre><pre>Jag är för min del övertygad om att överbetoningen\r\nav marknadskrafternas välsignelser i alla avseenden\r\noch EG-anpassningen bidragit till den försvagning\r\nav de nordligaste länen som sammantaget pågått\r\nunder 80-talet. Vi kan konstatera att den regionala\r\nobalansen har ökat.</pre><pre>Norrbottens län har under detta decennium\r\nminskat med drygt 3 000 invånare. Vi betraktar det\r\nsom en ljuspunkt att kustbygden, förutom Kalix\r\nkommun, har ökat med ca 5 000 personer. Det har\r\nemellertid medfört att inlandet fått släppa ifrån sig\r\ndrygt 8 000 personer. Kiruna har förlorat 3 600 och\r\nGällivare 2 300 invånare. Detta är stora tal för dessa\r\nrelativt små kommuner.</pre><pre>Arbetslösheten ligger i såväl hög- som\r\nlågkonjunktur två tre gånger högre i Norrbottens\r\nlän än i riket som helhet. Det betyder att vi nu i\r\nNorrbotten går upp mot EG-nivåer. I april hade vi\r\n5,3 % eller nära 9 000 registrerade öppet\r\narbetslösa. Räknar vi in dem som är föremål för\r\narbetsmarknadspolitiska åtgärder blir siffrorna,\r\nsom Erik Holmkvist sade, betydligt högre. Av\r\nungdomarna är närmare 10 % öppet arbetslösa.</pre><pre>För drygt 20 år sedan hade vi i länet 50 000 personer\r\ni åldern mellan 15 och 24 år. Om några år är denna\r\nbefolkningsgrupp nere i 30 000. Det innebär att\r\nantalet människor som är under 25 år minskat med\r\nkanske 40 %.</pre><pre>Dessutom innebär utflyttningen av ungdomen en\r\nkraftigt könsmässig obalans. I vissa kommuner är\r\nantalet pojkar i giftasvuxen ålder dubbelt så stort\r\nsom antalet kvinnor. Detta leder till att\r\nservicenivån för dem som bor kvar i dessa\r\nkommuner kommer att bli svår att upprätthålla.</pre><pre>Herr talman! En stor mängd neddragningar och\r\nnedläggningar slår hårt mot Norrbottens län.\r\nAvvecklingen av gruvverksamheten i Arjeplog\r\nbetyder minst 300 arbetstillfällen mindre i en\r\nkommun med drygt 3 700 invånare.\r\nPersonalminskningar vid LKAB, ASSI,\r\ndomänverket, SCA osv. betyder att tusentals jobb\r\nförsvinner. Avrättningen av inlandsbanan ger också\r\nkonsekvenser för turismen.</pre><pre>Strukturpropositionen visade sig vara inriktad på\r\nkommunikationssatsningar främst i\r\nstorstadsområdena och i södra Sverige.\r\nTransportkostnadernas kraftiga ökning, främst på\r\ngrund av skatteomläggningen, har drabbat hårt i\r\nglesbygden. Vi anser att det borde gå att\r\ndifferentiera dessa kostnader. Vägar och järnvägars\r\nkvalitet har stor betydelse för\r\ntransportmöjligheterna, och underhållet har\r\neftersatts under de senaste åren. Nu borde Sverige\r\nta chansen att göra rejäla satsningar på den här\r\ndelen av infrastrukturen i de nordligaste länen.</pre><pre>Det kommer att finnas anledning att återkomma till\r\ndessa frågor i samband med behandlingen av\r\nbetänkandena om näringspolitiken, de statliga\r\nföretagen, trafikpolitiken och\r\ntilläggspropositionen. I det här betänkandet berörs\r\nbara en liten del av de beslut som har\r\nregionalpolitiska konsekvenser.</pre><pre>Jag hoppas att den nu startade arbetsgruppen\r\nkommer att utarbeta ett utvecklingsprogram för\r\nArjeplogs kommun. Jag tycker att man särskilt bör\r\ntitta på vilka möjligheter det finns att lokalisera\r\nlämpliga statliga verksamheter till denna kommun.\r\nJag har pekat på de resurser som arbetslivsfonden\r\ndisponerar över. En rehabiliteringsverksamhet för\r\nvissa typer av arbetsskadade skulle mycket väl\r\nkunna förläggas till Arjeplog. I dessa kommuner\r\nfinns både skogs- och gruvarbetare som har farit illa\r\nunder sin yrkesverksamhet. Jag står givetvis bakom\r\nreservationen om ett utvecklingsprogram för\r\nArjeplog.</pre><pre>Det finns flera motioner som berör klassificeringen\r\nav nödvändig stödnivå för Älvsby kommun. Så var\r\näven fallet i fjolårets betänkande om\r\nregionalpolitiska frågor. Älvsbyn har liknande drag\r\nnär det gäller arbetslöshet och utflyttning som t.ex.\r\nKalix kommun, som har tillförts stödområde 1.\r\nUnder 1989 hade Älvsbyn större arbetslöshet än\r\nbåde Jokkmokk och Arjeplog, som är typiska\r\ninlandskommuner. Jag yrkar därför bifall till\r\nreservation 18 i mom. 36.</pre><pre>Jag står givetvis bakom övriga reservationer där\r\nvårt parti finns med.</pre><pre>Anf. 43 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 44 ULLA ORRING (fp):</pre><pre>Herr talman! Det råder en ganska fridfull stämning\r\nhär i kammaren. Det är inte särskilt många\r\nledamöter närvarande, och tonen är lågmäld\r\nmellan debattörerna. Men det är mycket allvarliga\r\nproblem som vi har framför oss och som finns just\r\nnu.</pre><pre>Utslagningen från arbetsmarknaden drabbar\r\nglesbygden hårdast och snabbast. Kvinnorna är\r\nmest utsatta och utslagningshotade, mycket mer än\r\nmännen. Det här är fakta som nu börjar göra sig\r\nmer gällande när 80-talets högkonjunktur definitivt\r\när bruten. De regionalpolitiska problemen är nu\r\nockså mer sammansatta och omfattar såväl brist på\r\narbetstillfällen som i vissa delar av landet brist på\r\narbetskraft som t.ex. tekniker, läkare och lärare.\r\nDetta förhållande understryker ytterligare vad\r\nfolkpartiet liberalerna länge har framfört, nämligen\r\nbehovet av en mer aktiv regionalpolitik, en\r\nmobiliseringspolitik.</pre><pre>Målet för regionalpolitiken måste vara att man skall\r\nskapa miljöer som stimulerar kreativitet, enskilda\r\ninitiativ och lokal mobilisering av resurser. Tiden är\r\nute för centraldirigering -- murarna har fallit i\r\nÖsteuropa -- och den socialdemokratiska\r\nregeringens centraldirigenter borde också få lämna\r\nin så att beslutanderätten kan decentraliseras.</pre><pre>Herr talman! Hur många gånger har vi inte här från\r\nriksdagens talarstol fått höra de stolta\r\nhonnörsorden om målen för regionalpolitiken: alla\r\nmänniskors rätt -- oavsett var de bor -- till arbete,\r\nservice och god miljö. Det här upprepas också i\r\ndagens betänkande med tillägget att\r\nregionalpolitiken inte ensam kan lösa de regionala\r\nproblemen. Här krävs samverkan inom en rad\r\npolitikområden, konstaterar utskottet trosvisst.</pre><pre>Tyvärr måste jag konstatera att de vackra orden\r\nsaknar verklighetsförankring. Låt mig bara peka på\r\nett enda talande exempel -- inlandsbanan. För drygt\r\nen månad sedan röstade majoriteten här i\r\nkammaren, bestående av socialdemokrater och\r\nmoderater, ner förslaget om fortsatt drift av den\r\nspårbundna tågtrafiken på inlandsbanan och\r\nutfärdade därmed dödsdomen över banan. Inför\r\nsommarturistsäsongens start skulle tågtrafiken\r\nupphöra den 10 juni enligt riksdagsbeslutet.</pre><pre>Efter folkpartiets initiativ i länsstyrelsen i\r\nVästerbotten, ett kraftigt engagemang från\r\nlandshövding Sven Johansson i Umeå och ett\r\nutskottsinitiativ av Börje Hörnlund kan lyckligtvis\r\ntrafiken upprätthållas åtminstone i sommar. Jag\r\ntycker att det för Erik Holmkvist, som tyvärr inte\r\när närvarande här i dag, skulle kännas litet konstigt\r\natt stå och säga att moderaterna nu i alla fall har\r\nställt upp på fortsatt drift av inlandsbanan i\r\nsommar, när de inte kunde ta steget fullt ut för en\r\nmånad sedan.</pre><pre>De 18 berörda inlandskommunerna längs banan\r\nhar ställt upp med både engagemang och frivilliga\r\ninsatser för att rädda tågtrafiken. Kommunerna\r\nrustar och människorna mobiliserar för att ta\r\nansvar för och ta hand om de många turister som\r\nvill åka på inlandsbanan och därmed uppleva\r\nstorslagen natur och kultur, gemenskap och\r\nsamhörighet genom ett landskap som utgör\r\nSveriges sista orörda natur- och fjällområden. I ett\r\nsådant läge utfärdade majoriteten i riksdagen\r\ndödsdomen för inlandsbanan, och en\r\nsjälvuppfyllande profetia från\r\nkommunikationsminister Georg Andersson blev\r\nverklighet.</pre><pre>En annan fråga som har upprört sinnena, vilket\r\nockså Bengt Hurtig varit inne på, är det\r\ntransportstöd som Georg Andersson ville dra ned.\r\nDet är ett annat exempel på den\r\nsocialdemokratiska regeringens mycket defensiva\r\nregionalpolitik. Är det en sådan politik som kallas\r\nmålinriktad och anses ske i samverkan med andra\r\npolitikområden? Ja, i så fall lyckas man snart\r\nutplåna Norrlands inland. Nej, spåren efter den\r\nsocialdemokratiska regeringens politik\r\nförskräcker!</pre><pre>All erfarenhet av regionalpolitiska insatser visar att\r\ndet är de insatser som görs inom infrastrukturen\r\nsom är viktiga och som ger effekter. Där finns bl.a.\r\nkommunikationer med. Krisinsatser i form av\r\npaketslösningar lindrar för tillfället men botar inte.\r\nDet finns en rad utvärderingar som bekräftar detta\r\nförhållande.</pre><pre>Helt klart är att i dagens läge och med de regionala\r\nbalansproblem som råder efter ett nioårigt\r\nsocialdemokratiskt styre, framstår det än mer\r\ntydligt att det krävs särskilda, långsiktiga och\r\nframtidsinriktade satsningar av olika slag för att\r\nminska obalansen mellan olika regioner. Inte minst\r\ninfrastrukturen behöver rejält stöd och inte\r\nnålpengar. Det har vi från folkpartiets sida krävt i\r\nmotioner. Det behövs bättre vägar. Det satsas\r\nnästan inte en krona på E 4-an norr om Sundsvall.\r\nJärnvägen, tele- och datakommunikationer,\r\nutbildning och forskning behöver mera pengar.</pre><pre>Med det här inlägget vill jag särskilt peka på fyra\r\nområden som berör arbetsmarknadspolitiken. Det\r\ngäller ändring av stödområdesindelningen i landet,\r\nbehovet av regionalpolitiska insatser i vissa\r\nområden av glesbygd, särskilda insatser för kvinnor\r\noch möjligheter för länsstyrelserna att utanordna\r\nförhöjt lokaliseringsbidrag.</pre><pre>Arbetsmarknadsläget i Västerbotten -- det län som\r\njag känner bäst -- är prekärt. Företag går i konkurs,\r\noch möjlighet till fortsatt verksamhet kan inte\r\nåstadkommas. Det är en vanlig kommentar. Det\r\nhär kan gälla en liten by som Flarken, där man\r\nlägger ned fönstertillverkning och 15 personer\r\nmister jobbet. Det kan gälla Valmet Logging i\r\nSkellefteå som halverar sin arbetskraft från 340\r\nanställda i höstas till 190 nu. Det kan också gälla\r\nRottneros i Rundvik som varslar 24 personer.\r\nÖverallt ser läget på arbetsmarknaden ut på det här\r\nsättet.</pre><pre>Länsarbetsnämnden sammanfattar i sin prognos för\r\nförsta halvåret att Västerbotten sannolikt har att\r\nvänta en fortsatt kraftig ökning av arbetslösheten.\r\nVarslen under andra halvåret 1990 t.o.m. februari\r\n1991 berör drygt 1 900 personer. 620 berör anställda\r\ni verkstadsindustrier. Därtill skall läggas att 840\r\narbetstillfällen avvecklas inom gruvnäringen och\r\nvid smältverket i Rönnskär.</pre><pre>Nu när Georg Andersson som\r\nkommunikationsminister styr SJ och\r\nkommunikationerna på räls drabbas Norrland\r\nockså hårt då SJ måste rationalisera. Av de ca 760\r\nvarslade inom SJ finns inte mindre än 400 i\r\nNorrland. Sysselsättningen inom jordbruket\r\nminskar -- det har berörts tidigare i dag.\r\nSkogsbruket tarvar färre anställda, framför allt i\r\ninlandet, beroende på ny teknik och minskad\r\nefterfrågan från såväl massaindustri som sågverk\r\noch träindustri. Prognosen för Västerbottens del\r\nvisar också att arbetslösheten fram emot årsskiftet\r\n1991/92 kan ha ökat uppemot 4,4 %, och i\r\nfjällkommunerna kan arbetslösheten uppgå till\r\n8 %. I vissa kommuner är det så redan i dag.</pre><pre>Det här är således en mycket dyster rapport, herr\r\ntalman. Här behövs starka krafter för att vända\r\navveckling till utveckling. Från folkpartiet\r\nliberalernas utgångspunkt växer sig då kravet på en\r\nmobiliseringspolitik -- inte avveckling enligt\r\nsocialdemokratiskt recept -- än starkare. Det är\r\nockså en ynkedom att landets statsminister skyller\r\nden ökande arbetslösheten på oppositionen. Det är\r\ningen annan än den socialdemokratiska regeringen\r\nsom bär ansvaret för den arbetslöshet som i dag\r\nråder.</pre><pre>När vi nu för fram kravet på en översyn av\r\nstödområdesindelningen grundar sig vår\r\nframställan på kravet på en mobilisering av\r\nföretagens förmåga att utvecklas men på\r\nnågorlunda jämlika villkor.</pre><pre>Vid beslutet om en ny regionalpolitik ändrades\r\nstödområdesindelningen på ett mycket olyckligt\r\nsätt. Vi har redan nu upplevt dess konsekvenser i\r\nVästerbotten. Jag tänker då särskilt på Norsjö\r\nkommun, Fällfors, Jörn, Kalvträsk inom Skellefteå\r\nkommun och Kristineberg i Lycksele kommun,\r\nsom visserligen fått en tillfällig inplacering i\r\nstödområde 1 men som har en permanent gruvkris\r\natt leva med. Bjurholm och Vindeln är andra svaga\r\norter. Effekten av en placering i stödområde 2 i\r\nstället för i stödområde 1 kan för ett enda företag i\r\nJörn innebära en kostnadsökning på ca 1,5 milj.kr.\r\ni jämförelse med ett likartat företag som ligger i\r\nNorrbotten eller i Malå. Det är nu helt nödvändigt\r\natt regeringen snarast initierar en översyn av\r\nstödområdesindelningen för att framför allt stärka\r\narbetsmarknaden i dessa samhällen.</pre><pre>Det finns ett annat problem som skulle kunna\r\nåtgärdas och där inriktningen enligt folkpartiet\r\nliberalernas åsikt bör vara att besluten fattas så nära\r\nverksamheten som möjligt och av dem som bäst\r\nkänner till rådande förhållanden. Jag tänker på\r\nmöjligheterna som sedan länge funnits att bevilja\r\nföretag förhöjt lokaliseringsbidrag. Nu gäller att\r\nhögsta bidrag -- 35 % i stödområde 1 och 20 % i\r\nstödområde 2 -- undantagsvis kan höjas till 50 %\r\noch att regeringen skall fatta sådant beslut. Det är\r\nhär vårt ändringsförslag kommer in. Vi anser att\r\nlänsstyrelserna skall vara kapabla till detta. Men\r\nännu en gång visar regeringen att man tror sig vara\r\nalla goda gåvors givare och inte vill ge fullmakten\r\noch förtroendet till länsstyrelsen. Man misstror sin\r\negen myndighet.</pre><pre>Det finns också en annan regionalpolitisk insats\r\nsom skulle ha stor betydelse för områden där\r\nnaturskyddsbesluten är särskilt omfattande och\r\nsom vi från folkpartiet liberalernas sida önskar lyfta\r\nfram. Jag tänker då på vårt förslag att speciella\r\nregionalpolitiska insatser, t.ex. inom ramen för\r\ninfrastruktursatsningarna, skulle kunna göras just\r\ndär naturskyddsbesluten är särskilt omfattande.\r\nDet kan i vårt län gälla t.ex. Sorsele kommun, som\r\nhar fått avsätta en stor del av sin kommun till\r\nnaturskyddsområde. Där skulle man kunna göra en\r\nmycket större satsning på naturleder, särskilda\r\növernattningsstugor och annat för att stärka\r\nturismen. Jag tycker att centern och Stina Eliasson\r\nskulle ställa upp på det förslaget. Det gäller våra\r\nområden i norra Norrlands inland. Det skulle inte\r\nbehöva kosta så stora pengar, men det skulle göra\r\noändlig nytta för dessa människor, som lever under\r\nknapphetens kalla stjärna. Här handlar det också\r\nom mobilisering för turism.</pre><pre>Allra sist men inte minst till något som är nära nog\r\nen ödesfråga -- det har många talare redan varit\r\ninne på -- nämligen kvinnornas arbetsmarknad i\r\nNorrlands inland. Det krävs ökade insatser för att\r\nstärka kvinnornas möjlighet att leva och verka.\r\nFörsvinner kvinnorna, dör bygden ut. De snäva och\r\nensidiga arbetsmarknaderna och bristen på\r\nfritidssysselsättning leder annars till fortsatt\r\nutflyttning -- särskilt bland unga kvinnor -- som\r\nmåste hindras. Det handlar också om att satsa mer\r\npå utbildning, fritid och kultur i Norrlands inland.</pre><pre>Jag vill särskilt vända mig till Eivor Husing, som i\r\nsitt anförande tog upp att hon träffar många\r\nkvinnor men ingen som vill starta eget inom\r\noffentlig sektor. Det är möjligt att Eivor Husing\r\ninte träffar de kvinnorna, men jag gör det. Jag\r\nträffar många. Dessutom finns det\r\netableringsförbud för t.ex. sjukgymnaster -- de får\r\nju inte starta eget som de vill. De skulle också,\r\ntycker jag, uppmuntras att starta sjukhem och\r\nannan verksamhet men med offentligt satsade\r\npengar. Det förslaget har vi försökt att föra fram i\r\nlänsstyrelsen, men den tanken satte sig\r\nsocialdemokraterna bestämt emot. Nej, kvinnor\r\nskall inte få möjlighet att starta eget inom områden\r\ndär offentlig sektor har haft monopol!</pre><pre>I Västerbotten och även i andra län pågår olika\r\nprojekt med särskild inriktning på kvinnor och\r\narbetsmarknad. Det är viktigt att dessa projekt får\r\ntillräckligt med resurser, så att varaktiga\r\narbetstillfällen för kvinnor kan skapas, i första hand\r\ni Norrlands inland.</pre><pre>I detta sammanhang vill jag särskilt lyfta fram\r\nfolkpartiet liberalernas krav om en nedsättning av\r\nde sociala avgifterna för all icke-offentlig\r\nverksamhet inom den fastställda\r\nstödområdesindelningen. En sådan åtgärd skulle\r\nmärkbart medverka till ett bättre företagsklimat för\r\nde kvinnor som vill starta eget.</pre><pre>Herr talman! Jag vill endast tillägga -- det är mycket\r\nviktigt att påpeka, och det har också tidigare talare\r\nvarit inne på -- att Norrland inte är en tärande\r\nregion; tvärtom är vi närande, men vi vill arbeta\r\nunder villkor som är likvärdiga villkoren i landet i\r\növrigt. Fick vi de förutsättningarna genom en\r\nmålinriktad regionalpolitik skulle förhållandena\r\navsevärt förbättras. Vi norrlänningar vill göra rätt\r\nför oss! Vi vill inte leva på bidrag och stöd, men vi\r\nvill ha likvärdiga villkor att arbeta under. Jag ställer\r\nmig bakom de reservationer där folkpartiet finns\r\nmed men yrkar bifall endast till reservationerna 15,\r\n25 och 28, och det är för att spara tid här i\r\nkammaren.</pre><pre></pre><pre>Anf. 45 EIVOR HUSING (s) replik:</pre><pre>Herr talman! Till Ulla Orring vill jag säga att jag\r\nhar varit ute på många vårdinrättningar, och jag har\r\ninte träffat på några kvinnor där som vill starta\r\neget. Och jag kan förstå dem, om de inte går och\r\ndrömmer om att starta eget företag i form av ett\r\nsjukhem eller i exempelvis äldreomsorgen.\r\nAnsvaret för att ta hand om sjuka och gamla vilade\r\ntidigare på oss kvinnor i hemmen, men arbetet var\r\ndå oavlönat. Jag förstår att man inte drömmer om\r\natt gå tillbaka till att ta på sig det fulla ansvaret för\r\ngamla och sjuka.</pre><pre>Däremot träffar jag många kvinnor som vill ha\r\nkortare arbetstid och som skulle vilja kunna\r\npåverka mer på sina arbetsplatser. Det är därför vi\r\nsäger att vi behöver en förnyelse i den offentliga\r\nsektorn. Vi vill ge våra anställda en bättre möjlighet\r\natt vara med och påverka och därmed trivas bättre\r\npå sina arbetsplatser. Folkpartiet har tydligen fått\r\ndet här på hjärnan och tror att kvinnor går och\r\ndrömmer om att få starta en egen verksamhet i\r\nexempelvis äldreomsorgen. Man tror tydligen att\r\ndet skulle lösa alla problem.</pre><pre>Anf. 46 ULLA ORRING (fp) replik:</pre><pre>Herr talman! På nyheterna i morse kunde vi höra\r\nen rapport från Gävle om hur människor trivs på sin\r\narbetsplatser. Resultatet var egentligen ganska\r\nskrämmande -- man trivs inte på sin arbetsplats.\r\nMen de som hade egna företag trivdes med sitt\r\narbete.</pre><pre>Här i landet är vi vana vid att all service skall ske\r\ngenom offentlig sektor. Det är en felaktig\r\ngrundinställning. Det finns många kvinnor som har\r\ntradition på och är oerhört duktiga och skickliga i\r\natt ta hand om äldre, barn och andra och som\r\nmycket väl skulle kunna driva ett eget sjukhem om\r\nde fick möjligheter, om man gav deras verksamhet\r\nsamma möjligheter som den i offentlig regi drivna\r\nverksamheten. Men det är självfallet inget oavlönat\r\narbete de skall utföra. Meningen är ju att\r\nstatsbidrag skall utgå på samma sätt som till den\r\nverksamhet som bedrivs i offentlig regi. Jag tror,\r\nEivor Husing, att vi om tio år säkert skall ha\r\nupplevt att det har skett en stor förändring på\r\narbetsmarknaden även i Västerbottens län då det\r\ngäller kvinnors eget företagande just på de\r\ntraditionella områdena.</pre><pre>Anf. 47 EIVOR HUSING (s) replik:</pre><pre>Herr talman! Jag hörde också på radion i morse att\r\ndet är så många som otrivs på grund av att de har\r\nen dålig arbetsmiljö. Därför har vi arbetslivsfonden\r\nsom ger företagen möjligheter att försöka hitta en\r\nbättre organisation, inte minst när det gäller den\r\npsykosociala arbetsmiljön, för att människor skall\r\nkunna trivas bättre.</pre><pre>Sedan, Ulla Orring, är det ju ändå så att det är\r\nskillnad mellan olika företag. Att driva ett sjukhem\r\nmed äldre personer, att starta eget i\r\näldreomsorgen -- det är inte det kvinnorna\r\ndrömmer om. Det var ju det vi slapp genom att\r\nkvinnorna gavs möjligheter till utbildningsbidrag,\r\nkunde gå ut i arbetslivet och därigenom få en\r\ndräglig tillvaro.</pre><pre>Anf. 48 ULLA ORRING (fp) replik:</pre><pre>Herr talman! Det måste väl vara en stor fördel för\r\nde kvinnor som vill arbeta med vård att få göra det\r\ni egen regi så att säga, att själva få vara med och\r\npåverka direkt. Vi har ju nu prövat den offentliga\r\nsektorn. Där upplever många kvinnor att man inte\r\nfår komma fram med sina förslag. Sent skall\r\nsyndaren vakna. Det kanske nu finns ett gryende\r\nintresse att förändra ''orderstrukturen'' inom våra\r\nsjukhem, daghem och annan omsorg. Här finns det\r\nmånga möjligheter för kvinnor att få organisera\r\nsjukvård och omsorg på det sätt som man har\r\nupplevt ger effekter. Det finns också många\r\nsjukhem i andra delar av vårt land där det här\r\nfungerar alldeles perfekt -- i egen regi, med\r\nstatsbidrag. Socialdemokraterna måste förstå att\r\ndet går att driva verksamhet även inom sådana\r\nområden som tidigare har varit helt förbehållna\r\nstaten, eftersom statsbidrag inte har utgått på\r\nsamma sätt som för offentlig verksamhet.</pre><pre>Anf. 49 STINA ELIASSON (c):</pre><pre>Herr talman! Jag vill börja mitt anförande med att\r\nuttrycka min förvåning och häpnad över att Ulla\r\nOrring ger sig på centern av alla partier när det\r\ngäller regionalpolitik och miljöpolitik. Ta hellre\r\nnågot annat parti! Centern har varit det parti som\r\nivrigast, ihärdigast och först har arbetat för en\r\nrättvis regionalpolitik. Det är möjligt att jag\r\nåterkommer till detta under diskussionen.</pre><pre>Det står en hel del vackra och bra ord i det\r\nbetänkande som vi nu behandlar. Vi påminns om\r\natt målen för regionalpolitiken skall vara att alla\r\nmänniskor, oavsett var de bor i landet, skall ges\r\ntillgång till arbete, service och god miljö. Vi\r\npåminns också om att regionalpolitiken inte ensam\r\nkan lösa de regionala problemen, utan här behövs\r\nsamverkan inom en rad politikområden. Flera\r\ntalare har understrukit detta.</pre><pre>Vi får också veta att de uppställda målen för och\r\ninriktningen av regionalpolitiken alltjämt bör gälla.\r\nDet där låter ju bra, men stämmer det med\r\nverkligheten?</pre><pre>Med dessa uttalade mål i minnet vill jag särskilt\r\nlyfta fram Jämtlands län och tala om förhållandena\r\nför oss som bor där. Vi är visserligen inte så många\r\ntill antalet, men geografiskt är vi stora. Vi har en\r\nstor yta att ta ansvar för. Vi envisas med att bo\r\nutspridda i hela länet och tycker oss ändå ha rätt att\r\nräknas till de människor som oavsett var de bor\r\nskall ges rätt till arbete, service och en god miljö,\r\nför vi bor ju onekligen i Sverige vi också.</pre><pre>Jag vill nu särskilt peka på några områden där vi i\r\nJämtlands län anser oss felaktigt och orättvist\r\nbehandlade samt hur felaktigheterna kan rättas till\r\nför att vi skall få möjlighet att rätt utnyttja de stora\r\nbasresurser som vi själva har inom vårt län. Vi har\r\nnämligen stora egna resurser, och det är sorgligt att\r\ncentern är ensam om att vilja stämpla ut begreppet\r\n''stödområde'' och i stället införa begreppet\r\n''resursområde''. Vi vill slippa beteckningen\r\n''stödområde''. Vi är och har varit ''resursområde''\r\nför hela landet.</pre><pre>Herr talman! Centerns reservation 16 handlar just\r\nom detta. Jag undrar varför inte folkpartiet stöder\r\nden reservationen. Tycker Ulla Orring att det är bra\r\nmed den beteckning som vi nu har?</pre><pre>I fortsättningen av mitt anförande använder jag\r\nändå ordet stödområde, eftersom centerförslaget\r\nom ändrad beteckning ännu inte har fått majoritet\r\ni riksdagen.</pre><pre>Herr talman! Jag stöder centerreservation 17 under\r\nmom. 32. Den innebär bifall till motionerna om att\r\nBräcke kommun i Jämtlands län skall placeras i\r\nstödområde 1. Skälen till detta finns i mina egna\r\nmotioner 445 och 446 liksom i Nils-Olof\r\nGustafssons (s) motion 456 från den allmänna\r\nmotionstiden. Jag är glad över att jag har hela\r\ncentergruppen med på detta krav, som ju återfinns i\r\ncenterns kommittémotion 491 med Börje Hörnlund\r\nsom första namn.</pre><pre>En av Jämtlands läns stora egna resurser är\r\nvattenkraften. Vattenfall och andra stora\r\nkraftbolag äger kraftverken i Jämtlands län, men\r\nderas huvudkontor ligger inte i länet utan mest i\r\nStockholmstrakten. Det innebär att kraftbolagen\r\ninte betalar ett rött öre i skatt för den produktion\r\nsom sker i Jämtlands län och där alltså pengarna\r\ngenereras. Vi har från centerns sida under en\r\nmycket lång följd av år krävt att 1 öre per\r\nproducerad kilowattimme skall gå till de områden\r\ndär elkraften produceras. För övrigt stödde\r\nmajoriteten i den regionalpolitiska utredningen\r\nförslaget.</pre><pre>Regeringen gömde detta berättigade krav i en ny\r\nutredning, som är klar för länge sedan. Normalt\r\nbrukar ett betänkande följas av en remissrunda,\r\nmen någon sådan har ingen sett till än. Var sitter\r\nbromsklossarna? Antagligen i regeringen. Det är\r\ninget tvivel om att vi i Jämtlands län kommer att\r\nfortsätta att slåss för denna fråga. Vi lägger inte ner\r\nfrågan förrän pengarna betalas ut!</pre><pre>En annan av Jämtlands stora egna resurser är vår\r\nfina miljö, något som många turister också\r\nupptäckt, och turistnäringen är en av Jämtlands\r\nläns viktigaste näringar. Nu går turistnäringen\r\nkraftigt bakåt. Där spelar turistmomsen utan tvivel\r\nen avgörande negativ roll. Många turistföretag går\r\ni konkurs.</pre><pre>TCO-distriktet har genom sin distriktsordförande\r\nAnita Westergren i debattartiklar i både Österunds-\r\nPosten och Länstidningen uppmanat oss\r\nriksdagsledamöter att göra något åt turistmomsen\r\nnu och slutar med frågan: ''Hur många skall behöva\r\nbegära sig i konkurs innan ändring sker?''</pre><pre>Från centerns sida får TCO-distriktet och därmed\r\nturistnäringen i Jämtlands län medhåll.\r\nTuristmomsen måste sänkas.</pre><pre>Det här med turistmomsen är ett exempel på att\r\nden samverkan mellan olika politikområden som är\r\nnödvändig för att regionalpolitikens mål skall\r\nuppfyllas inte alls har fungerat.</pre><pre>Ett annat exempel på ''icke-samverkan'' gäller\r\ntrafikpolitiken. Inlandsbanan, en viktig pulsåder\r\ngenom hela Norrlands inland, behövs för godstrafik\r\nmen också i hög grad för persontrafiken. Ordet\r\n''skandal'' är rätta uttrycket för hur ärendet\r\ninlandsbanan har behandlats. Debatten om den\r\nåterkommer jag till när jag har fått svar på en\r\ninterpellation som jag har ställt till\r\nkommunikationsministern. Det är dock glädjande\r\natt arbetsmarknadsutskottet nu har kommit fram\r\ntill en lösning så att åtminstone sommartrafiken på\r\ninlandsbanan räddas -- detta på initiativ av Börje\r\nHörnlund.</pre><pre>Herr talman! En satsning på järnvägen Stockholm--\r\nÖstersund--Storlien måste till så att snabbtåg kan\r\nsättas in. Det vore god och lönande regionalpolitik.</pre><pre>Väganslagen till Jämtlands län är alldeles för små.\r\nPå stora delar av såväl huvudvägnätet som på det\r\nallmänna vägnätet råder tjälskaderestriktioner i\r\ngenomsnitt två månader årligen. Längsta\r\navstängningstid är tre och en halv månader. Hur\r\ntror ni att det inverkar på möjligheten att få fram\r\nvirke ur skogarna, köra skolskjutsar och annan\r\ntrafik? Ja, just det, åkarna får ställa sina bilar,\r\nföräldrar vägrar att skicka sina barn med\r\nskolskjutsar som tvingas att färdas på livsfarliga\r\nvägar. Folk i byar och samhällen som måste ha egen\r\nbil för att ta sig till arbetsplatser, serviceinrättningar\r\nosv. får sina bilar -- och sig själva -- sönderskakade!\r\nSe där följder av en ''icke-samverkan'' mellan olika\r\npolitikområden! Satsningar på en rejäl\r\ninfrastruktur i Jämtlands län måste börja med rejält\r\nhöjda väganslag. Det är god regionalpolitik.</pre><pre>Vi har i Jämtlands län många fina egna resurser. Jag\r\nhar nämnt vattenkraft och den underbara\r\nnaturmiljön. Skogen är en annan stor och viktig\r\nresurs, som ger arbete åt många och stora\r\nexportinkomster till hela vårt land.</pre><pre>I raden av egna utomordentligt bra resurser vill jag\r\nockså nämna alla de duktiga företagarna, som\r\nbetyder så mycket för utvecklingen i Jämtlands län.\r\nDet är bara det att också när det gäller\r\nföretagsamheten förekommer så mycken ''icke-\r\nsamverkan'' mellan olika politikområden. Så t.ex.\r\nbeskattas arbetande kapital i företagen. Vi i\r\ncentern anser att det inte bör vara så. Detsamma\r\ngäller den orättfärdiga skogsvårdsavgiften.</pre><pre>Vi i centern anser också att de sänkta sociala\r\navgifterna inom stödområde 1 bör omfatta all privat\r\nnäringsverksamhet, dvs. också jord- och\r\nskogsbruk, verkstäder, rennäring och lanthandel. I\r\nmin motion 446 finns detta krav och återfinns i\r\nreservation 8, som jag stöder liksom även\r\nföljdreservationen 44.</pre><pre>Ett annat färskt exempel på ''icke-samverkan''\r\nmellan politikområden är regeringsförslaget om\r\nsänkt gränsskydd. Det är dålig jordbrukspolitik och\r\ndålig regionalpolitik.</pre><pre>Det finns alldeles för mycket av brist på helhetssyn\r\ninom regionalpolitiken. Jag har gett exempel på\r\nvad detta innebär för Jämtlands län -- bara\r\nexempel. Jag vill lägga till ytterligare ett, nämligen\r\ndet som rör Högskolan i Östersund. Den skulle\r\nkunna bli ännu mera motor i länet om fasta\r\nforskningsresurser tillkom och om högskolan gavs\r\nchansen att utvecklas till fullständigt universitet,\r\ngärna tillsammans med Sundsvall/Härnösands\r\nhögskola. Om helhetssynen vore vägledande skulle\r\nJämtlands län utvecklas på ett helt annat sätt än nu.\r\nDet arbetar vi för i centern.</pre><pre>Herr talman! Jag stöder särskilt reservationerna 8,\r\n17, 39, 41 och 44. I övrigt står jag bakom alla\r\nreservationer där centern är med. Jag avstår dock\r\nfrån att yrka bifall till dessa med hänsyn till\r\nkammarens ansträngda tid.</pre><pre>Anf. 50 ULLA ORRING (fp) replik:</pre><pre>Herr talman! Det var tydligen en öm tå jag\r\ntrampade på, eftersom Stina Eliasson reagerade så\r\nkraftigt. Men det var ett felaktigt omdöme av Stina\r\nEliasson att jag först skulle ge mig på centern. Jag\r\nhade ett långt anförande där jag på en rad punkter\r\nkritiserade socialdemokraterna.</pre><pre>Då Stina Eliasson talade om samverkan och brist på\r\nhelhetssyn, vill jag med mitt enda inlägg nu säga att\r\ndet är väldigt viktigt att vi samverkar inom olika\r\npolitikområden och att vi även samverkar mellan\r\npartierna. Jag trodde att den här frågan skulle ligga\r\nså nära centern att jag nästan utgick från att vi\r\nskulle ha en gemensam reservation på denna punkt.\r\nJag talar för att speciella regionalpolitiska insatser\r\ninom ramen för infrastruktursatsningarna skall\r\ngöras just där naturskyddsbesluten är särskilt\r\nomfattande. Då tänker jag på mer satsningar på\r\nnaturleder, på övernattningsstugor och annat. Det\r\nskulle inte behöva kosta så mycket pengar.\r\nMärkvärdigare än så var inte mina synpunkter, men\r\nnog så viktiga för de människor som berörs och som\r\nbor i dessa områden.</pre><pre>Anf. 51 STINA ELIASSON (c) replik:</pre><pre>Herr talman! Det var ingen öm tå, utan bara ett\r\nuttryck för den oerhörda häpnad som jag kände när\r\nUlla Orring på det sätt som hon gjorde gav sig på\r\ncentern. Min häpnad beror på att jag tycker att Ulla\r\nOrring borde ha bättre kunskap om hur centern\r\narbetar i dessa frågor. De ömma tårna får alltså Ulla\r\nOrring själv ha kvar.</pre><pre>Precis som Ulla Orring tycker jag att detta med\r\nsamverkan är väldigt viktigt, vilket jag också förde\r\nfram i mitt anförande. Jag har ju inte deltagit i\r\narbetsmarknadsutskottets diskussioner och vet\r\ndärför inte vad som har försigkommit under\r\növerläggningarna. Men det finns väldigt många\r\nandra möjligheter än att i en reservation till\r\narbetsmarknadsutskottets betänkande föra fram\r\ndessa synpunkter. Jag har sett samma förslag ute i\r\nde olika länsstyrelserna. Det finns glesbygdsstödet\r\noch andra penningspåsar att ta pengar ifrån. Det\r\nsom Ulla Orring har tagit upp är viktigt. Men jag\r\nkan inte förstå den okunskap som Ulla Orring gav\r\nsken av för när det gäller centerns agerande i miljö-\r\noch regionalpolitik.</pre><pre>Anf. 52 ULLA ORRING (fp) replik:</pre><pre>Herr talman! Både Stina Eliasson och jag har varit\r\nmed så länge i politiken att vi inte behöver ta fram\r\noch damma av sådana argument som bristande\r\nkunskap. Det brukar vara ett gammalt\r\nsocialdemokratiskt debattknep, som jag trodde att\r\nStina Eliasson höll sig för god för att använda sig av.</pre><pre>Jag håller med Stina Eliasson om att den här frågan\r\när inte någon stor fråga, men den är mycket viktig\r\nför de människor som berörs av detta. Jag har\r\nkonkreta exempel på hur omöjligt det har varit att\r\nfå fram pengar just till särskilt utsatta områden. Jag\r\nsitter också i länsstyrelsens styrelse och har\r\nerfarenheter därifrån, men jag är inte med i\r\narbetsmarknadsutskottet.</pre><pre>Det förvånade mig att centern inte ställde sig\r\nbakom kraven i den här motionen, som är en\r\npartimotion från folkpartiet. Det var vad jag\r\nyttrade i mitt första anförande.</pre><pre>Anf. 53 STINA ELIASSON (c) replik:</pre><pre>Herr talman! Jag dammade inte av något gammalt\r\nargument när jag framförde mina synpunkter. Det\r\nkan inte hjälpas att argument låter gamla och\r\ndammiga. När okunskapen så uppenbart lyste fram\r\ni Ulla Orrings påstående, kunde jag inte låta bli att\r\nföra fram den här synpunkten.</pre><pre>Andre vice talmannen anmälde att Ulla Orring\r\nanhållit att tillprotokollet få antecknat att hon inte\r\nägde rätt till ytterligare replik.</pre><pre></pre><pre>Anf. 54 INGER SCHÖRLING (mp):</pre><pre>Herr talman! Jag vill börja med att gratulera till\r\narbetsmarknadsutskottets beslut i förmiddags, som\r\ngör det möjligt med fortsatt persontrafik på\r\ninlandsbanan under sommaren. Det var ett mycket\r\nglädjande beslut. Förutom att beslutet ger andrum\r\nför inlandsbanan, ger det också förhoppningsvis det\r\nrådrum som behövs för att de partier som har velat\r\nlägga ned inlandsbanan skall hinna ändra sin\r\ninställning till persontrafik på järnväg över huvud\r\ntaget i norra men också i övriga Sverige.</pre><pre>Att i dag lägga ner järnvägar visar på en bristande\r\ninsikt och en okunnighet om vilka transportsystem\r\nsom det för miljöns skull krävs att vi satsar på och\r\nutvecklar inför framtiden.</pre><pre>Vi i miljöpartiet menar att regionalpolitiken också\r\nmåste inriktas på att skapa ett miljövänligt,\r\nresurssnålt och ett i längden ekologiskt hållbart\r\nsamhälle.</pre><pre>Herr talman! Den regionalpolitiska debatten\r\ninnehåller alltifrån övergripande regionalpolitiska\r\nåtgärder till många detaljer, t.ex. EG-anslutning\r\noch tal för den egna regionen och bygden. Alla\r\nanföranden och förslag är lika viktiga. Själv hade\r\njag litet svårt att välja. Jag är född i Västerbottens\r\ninland, jag bor i och representerar Gävleborgs län\r\noch jag är styrelsemedlem vid\r\nglesbygdsmyndigheten. Allt detta är väldigt\r\nangeläget att föra fram i en regionalpolitisk debatt.</pre><pre>I mitt hemlän, Gävleborg, är läget väldigt allvarligt\r\nnär det gäller arbetsmarknaden. Det förekommer\r\nvarsel om uppsägningar och hot om nedläggningar.\r\nVi på Gävleborgsbänken har naturligtvis resonerat\r\nom detta och vår oro är mycket stor. Alla goda\r\nkrafter bör nu samverka för att lindra effekterna\r\noch för att se till att sysselsättningspolitiken och\r\narbetsmarknadspolitiken förstärks. Vi har gjort en\r\ndel förslag, även om de har varit litet trevande.</pre><pre>Under denna mandatperiod har vi på\r\nGävleborgsbänken ofta resonerat om att\r\ntillsammans göra någonting. Till syvende och sist\r\nhar vi lyckats och vi har nu avgivit en\r\nsexpartimotion till förmån för Gävleborgs län. Det\r\när mycket glädjande. Jag hoppas att vi skall\r\nfortsätta att arbeta på samma sätt.</pre><pre>Jag har i alla fall valt att använda mina minuter till\r\nglesbygds- och landsbygdspolitiken. Det är oerhört\r\nangeläget att samspelet mellan stad och tätort,\r\nmellan landsbygd och glesbygd fungerar, eftersom\r\nalla delar är lika viktiga för landet. Om vi i\r\nframtiden skall kunna behålla en social och\r\nkulturell mångfald, är det hög tid att vi inser detta\r\noch att vi inriktar arbetet på att stärka landsbygds-\r\noch glesbygdspolitiken, för det finns farhågor.</pre><pre>I den gamla glesbygdsdelationen, som jag också\r\nsatt med i, utarbetades ett progam som heter Hela\r\nSverige skall leva! -- ett landsbygdsprogram för 90-\r\ntalet. Där föreslås en rad åtgärder för att forma en\r\naktiv landsbygdspolitik. Vi ansåg då -- och det\r\ngäller fortfarande -- att inriktningen bör vara att</pre><pre>--  insatserna för småföretagande måste stärkas,</pre><pre>--  en ökad vikt skall läggas vid den lokala\r\ninfrastrukturen och miljön för att man skall kunna\r\nskapa ett bättre utvecklingsklimat,</pre><pre>--  vidta åtgärder för att skapa en miljö som tilltalar\r\nkvinnor och ungdomar, eftersom vi vet att det är så\r\nviktigt att just kvinnor och ungdomar stannar kvar\r\ni gles- och landsbygden, i annat fall går det bara\r\nutför,</pre><pre>--  stimulera bostadsbyggandet,</pre><pre>--  förbättra kommunikationerna,</pre><pre>--  betona de arealla näringarnas och jordbrukets\r\nbetydelse för landsbygden -- man bör därför inte\r\nfatta beslut som medför att jordbruket utarmas,</pre><pre>--  stödja sådan teknikutveckling som passar\r\nlandsbygdens förhållanden,</pre><pre>--  arbeta för närdemokrati och för att man skall\r\nkunna driva de processer i samhället som verkar för\r\ndecentralisering, sektorsamverkan och\r\navbyråkratisering samt</pre><pre>--  att det lokala utvecklingsarbetet måste stödjas.</pre><pre>Det är huvudpunkterna i programmet, men\r\nförutom de mer långtgående förslagen finns det\r\nockså konkreta och direkt genomförbara förslag.</pre><pre>Det fanns och finns också ett stycke som på senare\r\ntid har fått ännu större betydelse än tidigare,\r\nnämligen det som handlar om inskränkningar av\r\nstatlig service på landsbygden. I den proposition\r\nsom lades fram under våren om näringspolitik för\r\ntillväxt sägs att formerna för postverkets\r\nverksamhet skall ses över. Det må så vara. Det kan\r\nju vara bra att man då och då ser över\r\nverksamheter. Men det sprider sig en oro och\r\nrykten är i gång om att dessa förändringar skulle\r\nkunna leda till en försämring av servicen för\r\nglesbygden, t.ex. att lantbrevbärarna skulle dela ut\r\nposten bara ett par gånger i veckan eller att\r\nkommunerna skulle få betala för tågstopp. Det är\r\nnågra av de oroliga diskussioner som förs.</pre><pre>Jag skall naturligtvis inte ta ut några sorger och\r\nbedrövelser i förskott, men jag vill gärna lyfta fram\r\ndet förslag till åtgärd som fanns med i\r\nglesbygdsprogrammet. Där sägs att ett principiellt\r\nstopp för inskränkningar av statlig service på\r\nlandsbygden under en period bör komma till stånd.\r\nEtt moratorium är motiverat för att ge landsbygden\r\nandrum och driva på förnyelseprocessen. Detta\r\nmoratorium skulle innebära att man absolut inte får\r\nförsämra servicen. Man får inte lägga ned någon\r\nbyskola eller glesbygdsbutik och man får över\r\nhuvud taget inte göra någonting för att försämra\r\nservicen på landsbygden. I stället måste man se\r\nefter hur allt detta samverkar och vad den ena och\r\nandra handen gör.</pre><pre>I betänkandet sägs att glesbygdsprogrammet har\r\nvarit underlag för regeringen när man tog fram den\r\nregionalpolitiska propositionen. Visserligen nämns\r\nlandsbygdspolitik under 90-talet, men det är väldigt\r\nsvårt att hitta några spår efter detta program i den\r\nregionalpolitiska propositionen.</pre><pre>I reservation 23 till det betänkande som vi nu\r\nbehandlar reserverar vi oss till förmån för att\r\nprogrammet landsbygdspolitik under 90-talet skall\r\ngenomföras och att regeringen skall lägga fram en\r\nproposition i frågan hösten 1991.</pre><pre>När det gäller regionalpolitiken i stort anser vi att\r\nstaten i allt mindre utsträckning skall ge stöd och\r\nbidrag i former som ibland kan uppfattas som\r\nnådegåvor. De som verkar och bor inom områden\r\nsom får dessa stöd bör i större utsträckning själva få\r\nförfoga över de tillgångar som man har, t.ex.\r\nvattenkraft, skog och malm. Vi anser att det behövs\r\nen mer generell ekonomisk stimulans, en\r\nbegränsning av storstädernas tillväxt och en rejäl\r\ninvestering i miljövänlig kollektivtrafik och i\r\ninhemsk energiproduktion. I den här debatten om\r\nvad som är närande och vad som är tärande, om det\r\när storstäderna eller om det är glesbygden och\r\nlandsbygden, hörs ibland felaktigheten att södra\r\noch mellersta Sverige är de ekonomiskt viktiga\r\nregionerna, medan Norrlandslänen skulle vara\r\nsubventionerade, speciellt av\r\nStorstockholmsregionen.</pre><pre>Det har lagts fram en alldeles färsk utredning som\r\nvisar att nettoexportvärdet är väldigt positivt för de\r\nfyra nordligaste länen, även om man jämför med\r\növriga Sverige. I denna utredning har man tillämpat\r\nsamma principer som man tillämpar vid regionala\r\nräkenskaper i Norge. Här har vi alltså ammunition\r\natt komma med, glesbygdsvänner och\r\nNorrlandsvänner, när vi ibland får dessa\r\nfelaktigheter kastade i ansiktet.</pre><pre>Miljöpartiet de gröna har i en rad motioner under\r\nallmänna motionstiden väckt förslag som vi anser\r\ninnebär en förstärkning av de regionala insatserna,\r\nmen i ny form. Bl.a. gäller det den gröna\r\nskattepolitiken, där vi har föreslagit en tioprocentig\r\nsänkning av arbetsgivaravgifterna i Norrland, i\r\nnorra Värmland och på Gotland. Vi vill också\r\nsänka hotell- och restaurangmomsen. Detta skulle\r\nåterföra ungefär 1 miljard kronor till näringen.\r\nEftersom glesbygd och landsbygd är så oerhört\r\nberoende av turismen, tycker vi att detta är mycket\r\nrimligt och rättvist.</pre><pre>Vi tycker också att kvittningsrätten skall\r\nåterinföras, eftersom den gynnar deltidsjordbruk.\r\nVi anser vidare att det bör finnas ett avdrag för icke\r\nyrkesmässig verksamhet på 10 000 kr., och vi vill\r\nockså ha ett högre grundavdrag på 20 000 kr. Detta\r\nskulle man kunna kalla en skattefri zon på 30 000\r\nkr.</pre><pre>Vi har också sagt att glesbygdsborna bör få en\r\nskatterabatt på 2 000 kr. för att de inte har den\r\nbilliga kollektivtrafik att tillgå som man har i\r\nstorstäderna och tätorterna.</pre><pre>Vi säger också att företagen skall betala skatt även\r\ntill primärkommunerna och att man vid\r\nfastställande av taxeringsvärden i attraktiva\r\nområden, t.ex. i skärgården och i fjällområdena,\r\nmåste ta hänsyn till de fastboende.</pre><pre>Vi har också lagt fram förslag om de kommunala\r\nnärfonderna. Vi vill skapa fonder på ungefär 1\r\nmiljard kronor. Dessa pengar skall överföras från\r\nlöntagarfonderna för att skapa ett decentraliserat\r\noch allsidigt näringsliv med inriktning på lokal\r\ntillverkning. Dessa närfonder skall också kunna\r\nanvändas som startkapital, lånekapital, till\r\nsmåföretag.</pre><pre>När det gäller trafikpolitiken har vi sagt att\r\ninvesteringarna i järnvägsnätet är oerhört viktiga\r\nunder 90-talet. Och vi vill avsätta 65 miljarder\r\nkronor för upprustning och nybyggnad.</pre><pre>Vi vill att momsen på land- och sjöburen\r\nkollektivtrafik skall slopas. Och vi vill öka bidraget\r\ntill vägunderhållet, inte minst till grusvägarna som\r\nverkligen är i farozonen med 300 milj.kr.</pre><pre>För att förverkliga alla de projekt och\r\nutvecklingsidéer som kom fram under\r\nlandsbygdskampanjen Hela Sverige skall leva, vill\r\nvi avsätta pengar för ett särskilt anslag på 141\r\nmilj.kr. Det är mycket viktigt att man inte sviker de\r\nmänniskor som kom med så många bra idéer.</pre><pre>Linets utvecklingsmöjligheter har vi sett många\r\nexempel på, inte minst i mitt eget län, och\r\nHälsingland kallas ju för Hälsingland -- linlandet.\r\nHär finns mycket stora utvecklingsmöjligheter.\r\nLinplantan har en mångsidig användning både som\r\ntextil och i linoljeprodukter m.m. Vi vill gynna\r\nforsknings- och utvecklingsprojekt, och vi vill\r\ndärför anslå 27 milj.kr. till dessa projekt.</pre><pre>Småskalig teknik för miljövänliga produkter är\r\nockså viktig. Det gäller att ta fram miljövänliga,\r\nbiologiskt nedbrytbara och energisnåla produkter\r\nför en småskalig livsmedelsteknik. Det finns en hel\r\nrad forskningsprojekt på gång i detta sammanhang.\r\nDet pågår bl.a. på lantbruksuniversitetet. Vi har\r\nanslagit 30 milj.kr. till denna forskning och\r\nutveckling.</pre><pre>Jag skulle kunna fortsätta länge och ge exempel,\r\nmen jag ser att nästa talare redan står och väntar.</pre><pre>Låt mig bara nämna ytterligare en sak som är\r\nmycket viktig i miljöpartiets politik, nämligen\r\njordbrukspolitiken. Jordbruket är mycket viktigt\r\nför landsbygd och glesbygd, och vi vill ha ett\r\narealbaserat stöd till jordbruket som gynnar också\r\nen omställning till alternativodling.</pre><pre>Herr talman! Jag stöder miljöpartiets samtliga\r\nreservationer, och Anna Horn af Rantzien har\r\nredan tidigare yrkat bifall till de reservationer som\r\nvi vill yrka bifall till.</pre><pre>Anf. 55 BERTIL MÅBRINK (v):</pre><pre>Herr talman! Jag skall kortfattat argumentera för\r\ntvå motioner. Det ena handlar om Gävleborg och\r\nden andra om Blekinge, dvs. två län med stora\r\nproblem, trots att ett av länen ligger lång söderut.</pre><pre>Den aktiva lokaliseringspolitik som inleddes i\r\nmitten av 1960-talet innebar att man införde ett\r\nstatligt ekonomiskt stöd för att påverka industrins\r\nlokalisering. Vid en samlad utvärdering av de\r\nsenaste årtiondenas regionalpolitik måste man\r\nställa sig mycket tvivlande till i vilken utsträckning\r\ndetta mål har uppfyllts. Den alltmer tydliga\r\ntendensen är ju att den industriella utvecklingen\r\noch befolkningskoncentrationen har skett och\r\nfortfarande sker i de tre storstadsområdena. Det är\r\nalltså exakt samma utveckling som sker i EG, vilket\r\nockså beskrivs i regeringens proposition. Jag har\r\nlitet svårt att förstå de debattörer i denna kammare\r\nsom helt riktigt -- jag kan skriva under på mycket\r\nav det som de har sagt -- slåss för Norrland och\r\nBergslagen, men samtidigt slåss de för ett svenskt\r\nmedlemskap i EG. Jag får inte denna ekvation att\r\ngå ihop. Men det får väl de som för fram dessa två\r\nolika budskap försöka klara ut.</pre><pre>De övergripande målen för regionalpolitiken sägs\r\nvara att människor oavsett var i landet de bor skall\r\nges tillgång till arbete, service och en god miljö. Vid\r\nriksdagsbehandlingen våren 1990 av regeringens\r\nproposition 1989/90:76 Regionalpolitik för 90-talet,\r\npreciserades målsättningen bl.a. med att politiken\r\nskall främja en rättvis fördelning av välfärden\r\nmellan människor i olika delar av landet, en\r\nbalanserad befolkningsutveckling, så att en\r\nbetydande valfrihet i boendet åstadkoms samt att\r\nproduktion sker rationellt varigenom en god\r\nekonomisk tillväxt kan uppnås.</pre><pre>Jag har ingenting emot dessa målsättningar. Vad jag\r\nreagerar mot är att det tycks stanna vid en vacker\r\nfras som man lyfter fram då och då. Verkligheten är\r\nju som bekant helt annorlunda. Det har vittnats om\r\ndetta från denna talarstol tidigare i dag. Gävleborgs\r\noch Blekinge län är två sådana exempel där dessa\r\nmålsättningar över huvud taget tydligen inte tycks\r\ngälla. Och man kan få uppfattningen att regeringen\r\nfullständigt struntar i situationen i dessa två län.</pre><pre>Jag skall inte läsa upp en mängd siffror om\r\narbetslösheten, men det finns statistik i riksdagens\r\nprotokoll från tidigare års debatter och hos\r\nlänsarbetsnämnderna. Även\r\narbetsmarknadsutskottet har tillgång till denna\r\nstatistik och naturligtvis även regringen. Dessa\r\nsiffror visar på en hög ungdomsarbetslöshet, 10--\r\n15 %. Vad har dessa ungdomar för valfrihet att få\r\nstanna kvar på sin hemort, i sitt hemlän? De har\r\ninte denna valfrihet. De tvingas i väg till de tre\r\nredan överhettade storstadsområdena, med brist på\r\nbostäder, dålig service, osv.</pre><pre>En annan grupp medborgare som drabbas väldigt\r\nhårt av den situation som råder i de två län jag talar\r\nom -- det finns även andra län, t.ex. Norrlandslänen\r\noch Bergslagslänen -- är kvinnorna. Vi vet att\r\nförvärvsfrekvensen bland kvinnor i Gävleborgs län\r\nligger långt under riksgenomsnittet. Detta är ju ett\r\nhot mot jämställdheten, den jämställdhet som alla\r\ntalar så vackert om, inte minst regeringens\r\nrepresentant och andra som är ute och talar.\r\nJämställdheten måste också gälla för Gävleborg\r\noch Blekinge.</pre><pre>Situationen är alltså oroande och den håller på att\r\nutvecklas i ytterligare negativ riktning för de här\r\nlänen. Man kan invända att\r\narbetsmarknadsministern i\r\nkompletteringspropositionen satsar 6 miljarder\r\nkronor. Det är bra i och för sig. Det behöver man\r\ninte vara negativ till. Men frågan är om det är\r\ntillräckligt och frågan är också om de pengarna skall\r\nfördelas jämnt över hela landet. Det är\r\noacceptabelt, för det finns län som har missgynnats\r\nunder årtionden, sedan vi fick det regionalpolitiska\r\nstödet. Jag har påvisat kvinnornas möjlighet till\r\nförvärvsarbete i vissa län jämfört med övriga\r\nlandet. Jag kan också säga att utbildningsnivån i\r\nGävleborgs län är den lägsta av samtliga län i hela\r\nlandet. Hur kan man då säga att de sex miljarderna\r\nskall fördelas lika över hela landet? Just de län som\r\nhar den här utbildningssituationen borde få en\r\nmycket större andel av de sex miljarderna än\r\nexempelvis Stockholm, Göteborg eller Malmö.</pre><pre>Det är i och för sig bra att, som jag har sagt, det\r\nsatsas på utbildning, fler högskoleplatser m.m.\r\nMen orättvisorna mellan olika landsdelar och län\r\nkonserveras ändå för framtiden. Utbildningen är\r\nbra, men den är inte tillräcklig för våra län. Den är\r\ninte tillräcklig för att avskaffa den sneda\r\nyrkesutbildning som finns.</pre><pre>Man måste också ställa sig frågan vad de skall få\r\nsedan, efter utbildningen. Jag utgår ifrån att vi skall\r\nleva upp till de målsättningar som har formulerats\r\nför inte så länge sedan, att de skall kunna stanna\r\nkvar i sina län, i sina kommuner. Då måste även\r\nandra satsningar till, sådana som ger jobb.</pre><pre>Det finns många konkreta förslag i de motioner jag\r\nhar avgett och som jag talar för, nr 420 och 437. Jag\r\nskall inte upprepa dem. Jag vill bara peka på att det\r\nfinns förslag. Jag kan också, om jag håller mig till\r\nGävleborg och Blekinge, i motsats till Ulla Orring\r\nsäga att även de andra partierna har presenterat\r\nkonkreta och bra förslag. Det sorgliga är att det inte\r\ngår att nå en majoritet i den här kammaren för\r\ndessa offensiva krav som, om de realiserades,\r\nskulle innebära en utveckling i de här länen. Om\r\nförslagen omsattes i praktiken, skulle man börja\r\nnärma sig de stolta målen.</pre><pre>Jag skall inte yrka bifall till de reservationer som\r\nfogats till betänkandet. Jag tänker på\r\nreservationerna 56 och 64. Men jag står naturligtvis\r\nbakom de två reservationerna och jag står bakom\r\nresten av vänsterpartiets reservationer.</pre><pre>Därmed skall jag avsluta detta anförande, till Jan-\r\nOlof Ragnarssons glädje, eftersom jag tyckte mig\r\nhöra honom säga att jag talade för länge.</pre><pre></pre><pre>Anf. 56 BIRGIT HENRIKSSON (m):</pre><pre>Herr talman! Det var ungefär vid den här tiden\r\nförra våren som man lade fast målen för\r\nregionalpolitiken för 90-talet. Man betonade att de\r\növergripande målen för regionalpolitiken skulle\r\nligga fast men preciseras. Målen innebär att\r\nmänniskor -- oavsett var de bor i landet -- skall ges\r\ntillgång till arbete, till service och till en god miljö.\r\nPreciseringen innebar bl.a. att politiken skulle\r\nfrämja en rättvis fördelning av välfärden m.m.\r\nRegionalpolitiken skall således främja rättvisa,\r\nvalfrihet och ekonomisk tillväxt. Det var vackra\r\nord, tyckte många av oss.</pre><pre>Men målsättningen kom att rimma mycket illa med\r\nverkligheten genom de gränsdragningar som man\r\ngjorde t.ex. vad gäller Bergslagskommunernas\r\ninplacering i stödområde. Redan då pekade jag på\r\ndet orimliga i att särskilja en kommun som\r\nHallstahammar från många övriga\r\nBergslagskommuner, genom att ställa just den\r\nkommunen utanför stödområdet.\r\nBergslagskommuner med nära samarbete och\r\nlikartade problem borde behandlas lika. Jag ansåg\r\ndet förra året i en motion som jag då skrev och jag\r\nanser det fortfarande.</pre><pre>Hallstahammars kommun har alltså inte placerats i\r\nstödområdet, trots de stora strukturella problem\r\nsom man brottas med i Hallstahammar och trots att\r\nkommunen har likartad -- om inte ännu sämre --\r\nstruktur än de kommuner som har hamnat inom\r\nstödområdet. Detta är något som ger väsentliga och\r\nlångsiktiga nackdelar, både vid nyetableringar och\r\nvid expansion av befintliga företag.</pre><pre>Herr talman! Jag anser visserligen -- i likhet med\r\nvad moderata företrädare i utskottet har framfört i\r\ndebatten i dag och i reservationer -- att\r\nregionalpolitik inte bör bedrivas i denna form. Vi\r\nmoderater har anvisat helt andra vägar, och jag vill\r\nklart deklarera att jag helt och hållet ställer mig\r\nbakom det synsättet. Jag tror också att sänkta\r\narbetsgivaravgifter, ett besked i EG-frågan och inte\r\nminst ett besked vad gäller skatt på arbetande\r\nkapital oerhört mycket bättre skulle gynna de\r\nsmåföretagare och eventuella nyföretagare som\r\nskulle etablera sig i en kommun som\r\nHallstahammar. Kvittningsrätten är en annan\r\nfråga. Vi har många småjordbrukare och vi har\r\nblandbruk som skulle gynnas. Men nu har vi inte\r\ndet systemet i dag. Det är därför, herr talman, som\r\njag, trots att jag delar det moderata synsättet, ändå\r\nyrkar bifall till min motion A484, att\r\nHallstahammars kommun skall placeras inom\r\nstödområde. Att jag gör detta beror på att vi i dag\r\nhar detta system med stödområdespolitik, och så\r\nlänge som regionalpolitiken är utformad på det\r\nsättet bör Hallstahammars kommun ingå i\r\nstödområde.</pre><pre>Tillfälliga lösningar ger inte företagen de\r\nlångsiktiga garantier som de behöver för att våga\r\nsatsa och på det sättet bidra till att bygga upp en ny\r\nföretagsstruktur i vår del av regionen. Att bygga\r\nupp en ny företagsstruktur, dvs. att förnya ett\r\nnäringsliv som är så ensidigt sammansatt som det i\r\nBergslagen, kommer att kräva en mycket lång\r\ntidsperiod. Vi har i Hallstahammar brottats med\r\ndessa strukturella problem i mer än ett decennium.\r\nFortfarande är vi helt beroende av ett alltför\r\nensidigt näringsliv med större eller mindre\r\nstrukturella problem.</pre><pre>Redan i början av 80-talet var vår kommuns läge\r\nprekärt. En stor del av den traditionella industrin\r\nvar då utslagen eller utlokaliserad genom statligt\r\ndirigerade stöd till Norrlandsregionen. Det visar\r\nklart hur felaktiga socialdemokratiska försök till\r\nstyrning har varit. Resultatet av detta blev bl.a.,\r\nförutom alla de missade arbetstillfällena i\r\nHallstahammar, att ett stort antal tomma\r\nlägenheter kom att belasta kommunens\r\nskattebetalare. Kommunen hamnade i en mycket\r\nsvår kommunalekonomisk situation. Det medförde\r\nså småningom en tillfällig inplacering i stödområde.\r\nDen tillfälliga inplaceringen innebar möjligheter\r\nför företag att få upp till 15 % lokaliseringsbidrag.\r\nDet hade viss effekt.</pre><pre>I REK 87 gick man ett steg längre och föreslog att\r\nHallstahammar skulle ingå bland andra kommuner\r\ni Bergslagsområdet. Det var också något som\r\nkommunfullmäktige i Hallstahammar tillstyrkte i\r\nsitt remissvar. Men i regeringens proposition\r\n1989/90:76 ställdes kommunen utanför systemet.\r\nDet blev också det beslut som fattades här i\r\nriksdagen.</pre><pre>Det finns i dag t.o.m. ännu klarare behov av särskilt\r\nregionalpolitiskt stöd till etableringar i\r\nHallstahammars kommun. Kommunen är\r\nfortfarande en ovanligt industridominerad\r\nkommun i landets mest industridominerade län.\r\nDifferentieringen av näringslivet har gått sakta och\r\nstödpolitiken har inte resulterat i att tjänstesektorn\r\nfått något markerat uppsving.</pre><pre>Företagen i kommunen tillhör i stor utsträckning\r\nsektorer som enligt en färsk utredning är särskilt\r\nhotade till följd av internationaliseringen,\r\narbetskraftsutvecklingen och utvecklingen vad\r\ngäller energiförsörjningen. Jag kan nämna Bulten-\r\nKanthal, som tidigare hade en lång rad förlustår\r\nbakom sig. 1987 tog Kanthal-Höganäs över\r\nägandet. Sedan blev det försäljning. Det blev fler\r\nförlustår. Det blev alltså värre. Volymen minskade.\r\nPermitteringsvarslen kom allt tätare. Vi kan tycka\r\natt det var små grupper som drabbades. Men de\r\nsom drabbades ansåg att det var stora grupper. 40--\r\n50 personer varslades och fick gå från sina arbeten.\r\nFyradagarsvecka infördes successivt, och i dag finns\r\ndet varsel om en total nedläggning.</pre><pre>Snickers, som har varit den största arbetsplatsen för\r\nkvinnor, har utfärdat varsel och sagt upp sina\r\nanställda. Några andra jobb att tillgå finns inte för\r\nalla de här kvinnorna. Några av dem ville försöka\r\ndriva produktionen vidare. Man räknar med att det\r\nblir en omfattande arbetslöshet efter Bultens\r\nvarsel. I Hallstahammar räknar man med 10 %\r\narbetslöshet till hösten. Inom de familjer där\r\nfamiljemedlemmar har haft sin utkomst genom\r\narbete på Bulten känner man sig mycket tveksam.\r\nMan vet inte om man vågar satsa det som behövs i\r\ndag.</pre><pre>Breddningen av tjänstesektorn har inte gått så\r\nsnabbt som man kunde önska. En viss\r\netableringsvilja har nog funnits inom den enskilda\r\nsektorn, och vissa företag har tillkommit -- t.ex.\r\njuristkontor, skrivbyrå och några specialaffärer.\r\nMen det säger sig självt att vad jag här har nämnt\r\ninte kan kompensera bortfallet av stora tunga\r\nindustrier.</pre><pre>Till råga på allt har även Hallstahammars kommun\r\nunder de senaste åren drabbats av två mycket\r\nallvarliga bakslag när det gäller statliga arbeten.\r\nStatens invandrarverks regionkontor i\r\nHallstahammar har flyttats från\r\nBergslagskommunen Hallstahammar och förlagts\r\ntill Flen i Södermanland. AMU-Centrum i\r\nHallstahammar, en stor verksamhet, har nu\r\navvecklats praktiskt taget helt och hållet. Endast\r\nsmå delar av restaurangverksamheten finns kvar,\r\noch denna kommer att flyttas till sommaren.</pre><pre>Verksamheten har alltså flyttats från\r\nspecialutformade kommunägda lokaler till större\r\noch dyrare lokaler i Köping och Västerås. Förutom\r\natt verksamheten har blivit dyrare har alltså\r\ndessutom arbetsplaster och tillika en mycket viktig\r\nutbildningsresurs försvunnit från kommunen.</pre><pre>I båda fallen har beslut fattats utan att man har\r\nfrågat efter kommunens synpunkter. Man har alltså\r\nhandlat tvärtemot vad man så vackert har uttalat\r\ninledningsvis i sin politiska deklaration.</pre><pre>I Hallstahammar frågar människor i dag om de kan\r\nlita på statens förmåga och vilja att leva upp till\r\negna regionalpolitiska målsättningar när det gäller\r\nden egna statliga verksamheten.</pre><pre>Efter allt som har hänt har nu i dagarna en\r\nutredning presenterats, där en indragning av\r\nridskollärarutbildningen i Strömsholm i\r\nHallstahammars kommun förordas. Av en för oss\r\nhelt oförståelig anledning kan man tänka sig en flytt\r\ntill Flyinge. I dagens läge skulle det innebära\r\nytterligare ett dråpslag mot kommunen, där man\r\nhar byggt ett nytt ridhus. Också det gamla är i bruk.\r\nMan har satsat på personal, på dagisverksamhet, på\r\nmarketenteri, på lärare från gymnasieskolan som\r\nundervisar och som -- om ridskolan försvann --\r\nytterligare skulle minska underlaget för alla dessa\r\nmänniskors arbetstillfällen.</pre><pre>Sedan har vi också gamla traditioner i det här\r\nområdet. Det har funnits hästar och hästutbildning\r\nav olika slag på Strömsholm alltsedan Gustav Vasas\r\ndagar.</pre><pre>Herr talman! I dagens läge -- med det system som\r\nså att säga knäsattes förra våren -- är det\r\nnödvändigt att Hallstahammar inplaceras i\r\nstödområde 2.</pre><pre>Anf. 57 JAN-OLOF RAGNARSSON (v):</pre><pre>Herr talman! Jag instämmer i mycket av det som\r\nBirgit Henriksson talade om när det gäller\r\nHallstahammar och problemen i Hallstahammars\r\nkommun. Själv har jag väckt en motion, motion\r\nA461, som handlar om utvecklingen i\r\nVästmanlands län.</pre><pre>I detta betänkande om regionalpolitiken återfinns\r\näven en reservation från oss i vänsterpartiet,\r\nreservation 62, som handlar om utvecklingen i\r\nVästmanlands län. I Västmanlands län finns det,\r\nsom sagt, en rad kommuner som har stora problem\r\nmed ett ensidigt näringsliv och som kommer att få\r\nstora problem med sysselsättningen. För\r\nHallstahammars kommun kommer vi alltså att\r\nkunna konstatera en arbetslöshet på uppemot 10 %\r\npå grund av att företaget Bulten avskedar 500\r\nmänniskor.</pre><pre>Vad som är viktigt för Västmanlands län utveckling\r\npå 1990-talet är att det finns en framtidstro och ett\r\nutvecklingsprogram som inriktas på bl.a. trafik-,\r\nmiljö- resp. energiområdet. Det är oerhört viktigt\r\natt det förs en offensiv regionalpolitik. På\r\ntrafikområdet måste man fullfölja satsningen på\r\nden s.k. Bergslagspendeln. Det skall vara en bra\r\nbansträckning, god spårkvalitet och snabbtåg som\r\ntillåter farter på uppemot 160 kilometer i timmen.\r\nDet är dags att bygga Mälarbanan. Med snabbtåg\r\nsom kommer upp i 200 kilometer i timmen kan\r\nrestiden beträffande sträckan Västerås--Stockholm\r\nnästan halveras. Dessutom beräknas marknaden\r\nför Bergslagspendeln öka med 70 %.</pre><pre>Så något om miljö- resp. energiområdet. Redan i\r\nslutet av 1970-talet rekommenderade en statlig\r\nutredning en introduktion av ett blandbränsle\r\nbestående av bensin och alkohol. En utveckling\r\nmed enbart alkohol som drivmedel skulle främjas.\r\nMen ointresse och låga bensinpriser har gjort att\r\näven de utvecklingsmöjligheter som har funnits när\r\ndet gäller att introducera etanol i stor utsträckning\r\nhar försummats. Det talas om en\r\nfullskaleanläggning, dvs. en etanolfabrik med en\r\nberäknad produktionskapacitet om 65 000\r\nkubikmeter etanol per år. En sådan är viktig vad\r\ngäller både energin och miljön. Dessutom får vi\r\ndärmed sidoprodukter som foder och stärkelse.\r\nDet är viktigt för Västmanland och Mälardalen\r\nmed tanke på omställningen av jordbruket att en\r\netanolfabrik lokaliseras till Mälardalen.</pre><pre>I nämnda motion skriver vi att det för Köpings\r\nkommun, som har t.ex. hamn och goda\r\nförutsättningar över huvud taget -- ja, det gäller\r\ninte bara Köpings kommun utan också jordbruket i\r\nVästmanland -- är viktigt att en etanolfarbrik\r\nlokaliseras till kommunen.</pre><pre>Herr talman! När det gäller rätten till arbete och\r\nrätten att bo är den demokratiska principen, att\r\nmänniskor skall få leva och bo där de själva vill, en\r\nsjälvklarhet. Men demokratin bör även förbättras\r\nmed avseende på alla de svåröverskådliga organ\r\nsom har att handlägga frågor om regionalt stöd.</pre><pre>Vidare får vi inte glömma att det blir ett minskat\r\nmanöverutrymme på regionalpolitikens område till\r\nföljd av EG-harmoniseringen.</pre><pre>Regionalpolitiska satsningar får inte ske till priset\r\nav en försämrad miljö. Då förstörs betingelserna på\r\nsikt för ett gott liv. Därför hänger förslagen om\r\nsysselsättningen intimt samman med trafik-, miljö-\r\noch energifrågorna. Någon har sagt -- och det\r\ntycker jag är förståndigt -- att jorden inte är något\r\nsom vi ärver från våra föräldrar. Jorden är i stället\r\nnågot som vi lånar av våra barn.</pre><pre>Bl.a. för att minska transporterna och därmed den\r\nmiljöförstöring som dessa medför måste det bli mer\r\nav lokal produktion när det gäller näringslivet.\r\nBeträffande såväl det nationella oberoendet som\r\ndet globala ansvaret måste vi få en betydande\r\njordbruksproduktion i Västmanlands län liksom i\r\növriga delar av landet.</pre><pre>Utvecklingen i glesbygden föreslås i mångt och\r\nmycket bygga på principen om självförvaltning.\r\nJämfört med den privata tjänsteproduktionen har\r\ndet när det gäller utbyggnaden av den\r\ngemensamma sektorn under tidigare decennier\r\nvarit en relativt hygglig fördelning över landet. Men\r\ni dessa nedrustningens tider inom den offentliga\r\nsektorn hotar ryggraden i regionalpolitiken att\r\nbryta samman.</pre><pre>Att regionalpolitiken självklart är en viktig\r\nrättvisfråga behöver knappast sägas. Men något\r\nsom ofta glöms bort är rättvisan mellan kvinnor och\r\nmän. Arbete är centralt i detta sammanhang, och\r\nden gemensamma sektorn är oerhört viktig för\r\nkvinnorna, både för att möjliggöra yrkesarbete och\r\nför att erbjuda arbetstillfällen. Men även fritids-\r\noch utbildningsutbudet är av stor vikt.</pre><pre>För att differentiera arbetsmarknaden mot fler\r\njobb i tjänstesektorn och skapa förutsättningar för\r\nkvinnor att arbeta, har vi också föreslagit statlig\r\nutlokalisering. Det gäller här en statlig\r\nutlokalisering av Postgirot som lämpligen kan\r\nlokaliseras till Hallstahammars kommun.</pre><pre>Som jag tidigare sade skapar järnvägssatsningar på\r\nbl.a. Mälarbanan sysselsättning och bör i den\r\nlågkonjunktur som vi nu är inne i snarast komma\r\ntill stånd. Enbart Mälarbanan beräknas ge 1 800\r\njobb i 5 år och allt från anläggningsarbete,\r\ninsatsvaror som pålar och armeringsjärn,\r\nråmaterial som stålämnen samt transporter och\r\nandra tjänster.</pre><pre>När det gäller energin skapar satsningar på\r\nbiobränslen och etanolfabrik viktiga tillskott för\r\narbetsmarknaden i Västmanlands län.</pre><pre>Herr talman! Med detta ställer jag mig bakom de\r\nreservationer som vänsterpartiet har avgivit till\r\ndetta betänkande.</pre><pre>Anf. 58 ISA HALVARSSON (fp):</pre><pre>Herr talman! Målet för regionalpolitiken måste\r\nvara att skapa miljöer som kan stimulera\r\nkreativitet, enskilda initiativ och lokal mobilisering\r\nav resurser. Ett gott kulturutbud både stimulerar\r\nskaparandan på orten och gör den mer attraktiv att\r\nbo i.</pre><pre>I glesbygden bor i dag ca 600 000 människor. Trots\r\natt många av dagens storstadsmänniskor på olika\r\nsätt har anknytning till glesbygdssamhällen finns\r\ndet väldigt litet av insikt och förståelse för villkoren\r\nför vardagslivet i glesbygden. Storstadsperspektivet\r\ndominerar alltför mycket bland makthavarna och i\r\nmassmedia. I storstadsperspektivet präglas\r\nglesbygden främst av olika sorters brister -- brister\r\npå sådant som utmärker storstaden.</pre><pre>På samma sätt som storstaden har kommit att bli\r\nnormen för samhället, är mannen normen för\r\nmänniskan. Det konstaterar Gunilla Bjeren i en\r\nskrift om kvinnor i Värmlands glesbygd. Hon\r\nskriver vidare att det i alla samhällen är de\r\ndominerande som anger tonen, och i det svenska\r\nsamhället är det medelålders män i medel- och\r\növerklassen bosatta i storstäderna som är de\r\ndominerande.</pre><pre>Kvinnor är olika! I den värmländska glesbygden\r\nfinns kvinnor i alla åldrar, samboende och\r\nensamstående, med eller utan småbarn,\r\ntonårsbarn, hemmaboende vuxna barn,\r\nfrånflyttade barn, kvinnor med släkt på nära håll\r\noch kvinnor utan släktförankring i bygden. Här\r\nfinns jordbrukande kvinnor, kvinnor med heltids-\r\noch deltidsförvärvsarbete, kvinnor sm utför\r\nhantverk, vårdar anhöriga, föder upp fasaner och\r\nstickar vantar.</pre><pre>Mitt i glesbygden finns en skara entreprenörer och\r\neldsjälar som arbetar med egna idéer, egna\r\nprodukter och avsikter. De här eldsjälarna och\r\nentreprenörerna tampas ofta med jantelagen. Nu\r\när jantelagen inte någonting specifikt för\r\nvärmländsk eller svensk glesbygd, den gäller ofta\r\näven för bruksorternas invånare.</pre><pre>Ett par oktoberdagar 1987 samlades 50 kvinnor i\r\nSunne i Värmland till ett nordiskt seminarium som\r\nblev något av ett avstamp inför det fortsatta\r\nengagemanget i att stödja och stimulera\r\nglesbygdskvinnornas lokala utvecklingsarbete.\r\nKonventionellt utbildade och inriktade rådgivare\r\nverkar ha svårt för att uppfatta kvinnliga signaler\r\neller respektera kvinnlig verksamhet.</pre><pre>I Värmland går endast 7 % av glesbygdsstödet och\r\n3 % av projektstödet går till kvinnor. Man kan inte\r\nnog betona värdet av flera kvinnliga handläggare på\r\nmyndigheterna. Det är nödvändig med mer aktiva\r\ninsatser för att förbättra kvinnornas förutsättningar\r\natt bo och verka på landsbygden liksom till\r\nkvinnligt företagande i stödområdena.</pre><pre>Många kvinnoprojekt växer också fram t.ex.\r\nprojekt Värmlandskvinnor. Tillverkning av\r\nlivsmedel, textila arbeten, hemslöjd och hantverk\r\när områden där många kvinnor skulle vilja vara\r\nverksamma och öppna eget, liksom även inom vård\r\noch omsorg.</pre><pre>Kvinnor har av tradition stort intresse för det textila\r\nområdet, men kvinnorna behöver stöd och\r\nstimulans till försöksverksamheter som på sikt kan\r\nge arbete och försörjningsmöjligheter. En\r\nutveckling i rätt riktning har stor betydelse för ökat\r\nföretagande på landsbygden i framtiden.\r\nJantelagen måste bytas ut mot en betydligt mer\r\npositiv jäntelag: Du skall tro att du är något! Du\r\nduger till mycket! Du behövs!</pre><pre>Herr talman! Det är viktigt med ytterligare\r\nansträngningar för att hitta nya serviceformer för\r\nsamordnad samhällelig service i glesbygder.\r\nPostverket aviserar mycket genomgripande\r\nförändringar i sin verksamhet, ett mycket stort\r\nantal postkontor kommer att avvecklas. Nu har\r\nförsök gjorts t.ex. i Noraström i Kramfors kommun\r\natt köpa postservice av bank i glesbygd. Men enligt\r\nbankinspektionen får inte en bank åta sig att sköta\r\npostverksamhet. Däremot har bankinspektionen\r\ninga synpunkter på att Posten sköter bankuppdrag.</pre><pre>Detta är om något ett exempel på befängda\r\nbyråkratiska regler, vilka naturligtvis måste\r\navskaffas. Även bilprovningsmonopolet måste\r\navskaffas. Privata verkstäder skulle i stället ges\r\nauktorisation till att utföra kontrollbesiktning. Det\r\nskulle för Värmlands del möjliggöra för bilägare i\r\nÅrjäng och Torsby att få kontrollbesiktningen\r\ngjord på hemmaplan.</pre><pre>Herr talman! I Värmland finns stora\r\nsammanhängande glesbygdsområden med sina\r\nspecifika problem. Men även Värmland i sin helhet\r\nbefinner sig i dag i en situation som måste\r\nbetecknas som alarmerande. Värmländsk industri\r\nhar tappat i konkurrenskraft.</pre><pre>Den svenska näringsstrukturen har lett till att\r\nmånga orter i Värmland domineras av ett eller ett\r\nfåtal företag. Detta medför en sårbarhet, där orters\r\nhela existens hotas vid snabba förändringar på de\r\nmarknader det på orten dominerande företaget är\r\nberoende av. Färskt exempel är Lesjöfors och\r\nSvaneholm.</pre><pre>Regionalpolitiken måste i högre grad än tidigare\r\nrikta sig mot mindre företag. Det är i mindre\r\nföretag som en stor del av de för regionalpolitiken\r\nviktiga initiativen kommer att tas. Ett mångsidigt\r\nnäringsliv medför minskad känslighet för\r\nkonjunktursvängningar och större möjligheter att\r\nlösa medföljandeproblematiken, ett bryåkratiskt\r\nord som ofta betyder att fruarna vill ha jobb!</pre><pre>Näringslivets förnyelse måste ske genom att\r\nstimulera tillväxten av nya småföretag, men också\r\ngenom att ta tillvara de företag som redan finns. I\r\nVärmland har vi drygt 17 500 småföretag som\r\nsysselsätter närmare 50 000 människor. En\r\ndynamisk småföretagssektor är viktig för\r\nsysselsättningen och den har en avgörande\r\nbetydelse för möjligheterna att bredda\r\nnäringslivsstrukturerna i utsatta regioner. På\r\nmånga mindre orter har småföretagen stor\r\nbetydelse för att skapa en stabil arbetsmarknad och\r\nlivskraft i bygden.</pre><pre>Folkpartiet liberalerna menar att politiken för\r\nsmåföretagsverksamheten hittills inte tagit\r\ntillräcklig hänsyn till vad som kännetecknar\r\nsmåföretagen. Förutom skatten på arbetande\r\nkapital finns det mängder av lagar och förordningar\r\nsom bygger på de stora företagens villkor, och de är\r\nsvåra att överblicka för de mindre företagen.</pre><pre>Hantverket har betydelse för både sysselsättning\r\noch regionalpolitik. Troligen skulle många fler\r\npersoner kunna få sin utkomst av hantverket om\r\nbara olika myndigheter vore beredda att satsa mera\r\npå det området. Många landsbygdsbor, särskilt i\r\nglesbygden, är väl förtrogna med\r\nhantverkstekniken, vilket är av stort värde för\r\nservicen för både bofasta och fritidsboende. I själva\r\nverket är hantverkskunnande ofta en förutsättning\r\nför en väl fungerande försörjning i glesbygden.</pre><pre>Att det levande hantverket är av stort\r\nallmänintresse framgår av den stora uppslutningen\r\nvid visningar och demonstrationer av hantverk i\r\nVärmland på t.ex. Kärnåsen och Gammelvala.</pre><pre>Många av de åtgärder som är nödvändiga för att\r\nstimulera tillkomsten av kreativa miljöer är också\r\nviktiga för att motverka arbetslöshet. Närheten till\r\nkunskapscentra är nödvändig för att\r\nföretagsamheten skall kunna rekrytera personal,\r\nvidareutbilda den och följa den tekniska\r\nutvecklingen. Det är viktigt att färre ungdomar\r\ntvingas flytta från Värmland för att få utbildning,\r\ndärför är högskolan i Karlstad synnerligen viktig.</pre><pre>Det är också avgörande för Värmlands framtid att\r\nvi får till en ordentlig satsning på infrastrukturen,\r\nframför allt vägnätet. Men även järnvägen, där en\r\nförlängning av Svealandsbanan till Karlstad skulle\r\nbetyda oerhört mycket för östra Värmland som\r\nregion. En satsning på Svealandsbanan Örebro--</pre><pre>Karlstad skulle vara en god regionalpolitisk\r\nsatsning på en region som kämpar mot\r\nneddragningar och allmänna försämringar inom\r\nolika områden.</pre><pre>Jag anser att det finns goda regionalpolitiska skäl\r\ntill att lokalisera det föreslagna folkhälsoinstitutet\r\ntill Värmland. I Värmland finns som ingen\r\nannanstans utanför storstäderna både kompetens\r\noch utvecklingsmöjligheter för det planerade\r\nfolkhälsoinstitutet. I Karlstad finns gott om\r\nkontorsytor för omedelbar uthyrning, och i\r\nKristinehamn finns möjlighet att skapa ett idylliskt\r\noch funktionellt närområde för både verksamhet\r\noch boende.</pre><pre>Herr talman! Stockholms innerstad är glesbygd om\r\nman jämför med Manhattan i New York, Karlstad\r\när glesbygd när man sitter i Stockholm, Torsby är\r\nen del av glesbygden när man bor i Karlstad.\r\nBefinner man sig i Sysslebäck är Torsby närmast att\r\nbetrakta som en mindre stad, och från Höljes\r\nperspektiv är Sysslebäck riktigt ''tätt'' befolkat. Vad\r\nsom är glest och vad som är tätt är en fråga om\r\nbetraktarens perspektiv. Vad som är viktigt är att\r\nregionalpolitiken skall öka den enskildes\r\nmöjligheter att fritt kunna välja arbete och\r\nbostadsort.</pre><pre>Herr talman! Jag yrkar bifall till samma\r\nreservationer som folkpartisterna före mig har\r\ngjort.</pre><pre></pre><pre>Anf. 59 KJELL ERICSSON (c):</pre><pre>Herr talman! Regionalpolitikens grundmening är\r\natt skapa likvärdiga förutsättningar för arbete,\r\nboende, service och en god miljö i hela landet.\r\nDärför är en aktiv regionalpolitik en mycket viktig\r\ngrundsten för att ge möjligheter till verksamheter i\r\nhela vårt land.</pre><pre>Inom regionalpolitiken berörs också många olika\r\npolitikområden. Det gäller sådana områden som\r\nkommunikation, utbildning, näringsliv inkl. jord-\r\noch skogsbruk, kultur, boende, service, skatter och\r\nmycket mera. Här gäller det också att alla sektorer\r\ndrar åt samma håll. Tyvärr, har verkligheten ofta\r\nvarit en annan.</pre><pre>Det har nog varit litet si och så med den önskvärda\r\nsektorssamverkan. Olika beslut som fattats under\r\nde senaste åren har inte varit till gagn för en\r\nregional balans. Det gör att många orter är ytterst\r\nkänsliga i dag när vi har både en stagnerande\r\nekonomi och en internationell lågkonjuktur. Därtill\r\nkommer också branschvisa strukturproblem som är\r\nbesvärande på vissa orter. Det gäller inte minst\r\nunderleverantörssidan, t.ex. bilindustrin. Dessa\r\nproblem gäller i Värmland och på många andra\r\nställen i vårt land.</pre><pre>När det gäller sysselsättningen så har vi bara under\r\nsenaste veckorna sett att VME i Arvika varslat 100,\r\nSvanboard i Svaneholm 70, Letab i Lesjöfors 70. Vi\r\nhar tidigare haft omfattande varsel i Kristinehamn,\r\nSäffle, Årjäng, Munkfors och andra orter. Detta nu\r\ninte sagt för att svartmåla, men vi måste ha\r\nverkligheten klar för oss om vi skall kunna sätta in\r\nde rätta åtgärderna.</pre><pre>Man måste sätta in åtgärder på både lång och kort\r\nsikt. Kortsiktigt kan man från samhällets sida gå in\r\nmed utbildningsinsatser för att höja den allmänna\r\nkompetensnivån och kompetensnivån i företagen.\r\nVi vet att utbildningsnivån är för låg i Värmland.\r\nDet har olika undersökningar visat. Därför är det\r\nbra att man ger förutsättningar för att kunna utbilda\r\npå olika nivåer, både i grundskolan, gymnasiet och\r\nhögskolan. På det viset bygger man upp för\r\nframtiden och får bättre utbildad personal när\r\nkonjunkturen svänger. Det gör det också lättare att\r\nfå nya företag till länet. Detta räcker inte. Det\r\nmåste också till offensiva samhällsinvesteringar.</pre><pre>Vi har i Värmland stora behov av satsningar i\r\ninfrastrukturen, dvs. vägar, järnvägar, flyg,\r\nhögskolan i Karlstad osv. Det är mycket stora\r\nresurser som krävs för att få en tillfredsställande\r\nstruktur. På vägsidan har vi E 18 som måste få en\r\nny sträckning både i Segmon och mellan Hån och\r\nnorska gränsen. Vi har väg 61, sträckan förbi Kil,\r\ndär det vore synnerligen angeläget att få till stånd\r\nett byggande. Likaså väg 62 i Klarälvdalen, som\r\nefter NKLJ-banans nedläggning har fått en\r\nomfattande tung trafik, och där vägen har en låg\r\nstandard.</pre><pre>Vi har också ett omfattande grusvägnät och\r\nlandsbygdsvägar i hela länet som skulle behöva\r\nrustas upp och beläggas. Det finns också stora\r\nbehov när det gäller järnvägen. Vi hörde vad Isa\r\nHalvarsson sade om Svealandsbanan. Det är bara\r\natt instämma. Vi behöver också anlägga en ny\r\nflygplats i Karlstad.</pre><pre>Vi behöver också ytterligare satsningar på\r\nhögskolan i Karlstad så att den blir den generator i\r\nden regionala utvecklingen som så väl behövs.</pre><pre>Det finns mycket stora och angelägna behov för att\r\nstärka Värmlands förutsättningar och klara av en\r\ngynnsam framtida utveckling.</pre><pre>Det är alltså en mycket viktig fråga för\r\nframtidsutvecklingen, men det är också en viktig\r\nsysselsättningsfaktor. Vi har i dag en stor\r\narbetslöshet inom t.ex. entreprenadbranschen.\r\nMånga entreprenadfordon står stilla och dess\r\nförare är arbetslösa. Detta kostar mycket pengar.\r\nDet vore bättre att i nuvarande situation använda\r\ndessa resurser för att rusta upp vårt län, så att vi står\r\nbättre rustade när konjunkturen vänder. Men än så\r\nlänge har vi inte fått de nödvändiga resurserna för\r\natt klara av de offensiva satsningarna.</pre><pre>Att satsa i infrastruktur är mycket viktigt för att\r\nstärka länets näringsliv. En annan viktig fråga för\r\nden regionala utvecklingen är en satsning på\r\nsmåföretagen. I småföretagen kommer med all\r\nsannolikhet de flesta nya arbetstillfällena att\r\ntillskapas. Detta gäller inom såväl tjänsteföretag\r\nsom rena tillverkningsföretag.</pre><pre>Därför är det viktigt att stärka småföretagens\r\nställning. Bl.a. måste skatter och avgifter sänkas.\r\nNuvarande förmögenhetsbeskattning på arbetande\r\nkapital bör snarast slopas. Skogsvårdsavgiften\r\nlikaså. Vi bör också återinföra kvittningsrätten för\r\natt underlätta för nystartade företag. Vi måste\r\nalltså på olika sätt förbättra\r\nriskkapitalförsörjningen för företagen.</pre><pre>I det här betänkandet finns det en\r\ncenterreservation om statliga kreditgarantier. Det\r\när en åtgärd som snarast kunde införas. Efter\r\nlokaliseringslånens avskaffande, för drygt ett år\r\nsedan, har det i vissa fall varit svårt att få\r\nerforderligt riskkapital. Vid tidpunkten för\r\nlokaliseringslånens avskaffande var det relativt gott\r\nom kapital hos bankerna. Men nu vet vi alla vad\r\nsom har hänt under det senaste året. Bankerna har\r\nbegränsat kapital. Det kan vara mycket svårt att få\r\nihop det riskkapital som behövs till en nyetablering\r\neller expansion. Detta har också hindrat\r\nnyetableringen av småföretag.</pre><pre>Jag besökte för någon tid sedan\r\nuppfinnarföreningen här i Stockholm. Där fick jag\r\nupplysningar om att det är många svenska\r\ninnovationer som säljs utomlands, eftersom det\r\ninte finns resurser här i Sverige att kunna bearbeta\r\nolika uppfinningar. Det finns dock många svenska\r\nuppfinningar som utomlands bearbetats på ett\r\nframgångsrikt sätt. Det är ju synd att vi här i\r\nSverige inte har resurser att ta hand om våra egna\r\ninnovationer.</pre><pre>Det behövs också nyetableringslån av s.k. tysk\r\nmodell. Jag tror att en riktig satsning på\r\nsmåföretagen är det bästa verktyget i kampen mot\r\narbetslösheten. Därför bör vi också ge\r\nsmåföretagen de rätta förutsättningarna att kunna\r\nutvecklas. Vi måste helt enkelt skapa ett positivt\r\nföretagsklimat i vårt land så att företagare,\r\nuppfinnare och entreprenörer får en chans att\r\nutveckla sin kreativitet.</pre><pre>En viktig del av regionalpolitiken är\r\nlandsbygdsutvecklingen. Vi har tidigare under ett\r\nantal år haft en landsbygdskampanj -- Hela Sverige\r\nskall leva. Denna kampanj engagerade många\r\nmänniskor och många goda idéer föddes. Nu är det\r\ndock ett kärvt klimat på många håll på vår\r\nlandsbygd. Omställningen av jordbruket har tyvärr\r\ninneburit en avställning av driften för en rad\r\njordbruksföretag. Om vi här inte sätter in\r\nordentliga resurser riskerar vi att få en förbuskning\r\noch igenplantering i en mycket stor omfattning.\r\nDetta skulle vara förödande för kulturlandskapet.</pre><pre>En viktig del i samhällsutvecklingen är också både\r\nsamhällelig och privat service. Det måste finnas\r\ntillgång till skola, affär, kommunikationer, social\r\nservice, post osv.</pre><pre>Jag är bekymrad för den regionaliseringsvåg som\r\ngår över statliga företag för närvarande. Detta\r\nbetyder i regel indragning av statlig service, t.ex.\r\nvägverket som skall regionaliseras med ett fåtal\r\nvägmästarkontor kvar i varje län. Det försämrar\r\nmänniskornas möjligheter att få kontakt med den\r\nvägansvarige osv.</pre><pre>Tullen skall också regionaliseras med förflyttning\r\nav tjänster från Karlstad till Göteborg. Även\r\npolisen diskuterar sammanslagning av distrikt.</pre><pre>Posten har, som vi hört här tidigare, lagt ner många\r\npostkontor. Man diskuterar nu också i oroande\r\ntermer att börja köra lantbrevbärarlinjerna på\r\nnatten. Detta får då till följd att kassaservicen\r\nförsvinner, vilket är till stort men för t.ex.\r\npensionärer och småföretagare på landsbygden\r\nsom är beroende av den servicen. Det har skett en\r\nomfattande nedläggning av postkontor. Det har då\r\nvarit viktigt att ha tillgång till lantbrevbärarna, som\r\nhar kunnat utföra en fin service i våra glesbygder.\r\nInte minst för pensionärerna har posten gjort en\r\nviktig social insats.</pre><pre>Att statliga verk vill effektivisera har jag ingenting\r\nemot. Däremot motsätter jag mig bestämt\r\nindragning av service. Det är bättre att man i stället\r\nprövar nya vägar med sambruk mellan olika\r\nserviceinrättningar som post, lanthandel, bank och\r\nförsäkringskassa, kanske också taxiföretag. I stället\r\nför indragning av statlig verksamhet borde vi få\r\nmera statlig verksamhet till länet. Det skulle vara\r\nytterst välgörande för Kristinehamn, Säffle,\r\nHagfors, Torsby och många andra platser, om vi\r\nkunde få det.</pre><pre>T.ex. har, som vi hört tidigare, Isa Halvarsson väckt\r\nen motion om att det skall vara tillåtet med post i\r\nbank och vice versa, vilket byråkratiska regler\r\nförbjuder i dag. Det är befängt. Vi hoppas att Isa\r\nHalvarssons motion bifalles, så att man ändrar de\r\nreglerna. Likadant är det med bank i butik. Där\r\nfinns också regler som vi måste ändra på så att man\r\nkan få flexibla och okonventionella lösningar på\r\nlandsbygden. Just detta med sambruk tror jag är\r\nviktigt för oss i framtiden, om vi skall klara\r\nlandsbygdens service.</pre><pre>Sammantaget finns många olika åtgärder att vidta\r\nför att komma till rätta med de regionala\r\nobalanserna och för att därmed skapa likvärdiga\r\nförutsättningar för boende och arbete i hela landet.\r\nVi bör därför återföra en del av de resurser som\r\nkommer från Värmland. Skogen, vattenkraften,\r\nresurser för fritid och rekreation innebär stora\r\nvärden som kommer från Värmland till resten av\r\nlandet.</pre><pre>Vi måste ha en helhetssyn på regionalpolitiken, där\r\nalla goda krafter drar åt samma håll för att vi skall\r\nfå regional balans i vårt land. Det här är ingen\r\nmotsättning mellan stad och land. Om vi för ut\r\nresurser till hela Sverige, slipper vi också trängsel i\r\nstorstäderna, där det är trångt i fråga om\r\nkommunikationer, bostäder, barnomsorg, annan\r\nservice osv. Om man satsade ute i landet, där det är\r\ngott om plats, skulle man slippa en massa\r\nkonflikter. Det är alltså bra att stad och land kan gå\r\nhand i hand.</pre><pre>Herr talman! Jag ställer mig bakom de\r\nreservationer som centerledamöterna står för i\r\nbetänkandet, men jag avstår från att yrka bifall på\r\ngrund av arbetssituationen i kammaren.</pre><pre>Anf. 60 BJÖRN SAMUELSON (v):</pre><pre>Herr talman! Jag ställer mig bakom vänsterpartiets\r\nreservationer i det här betänkandet.</pre><pre>Situationen i Värmland när det gäller möjligheten\r\natt få jobb är inte särskilt ljus just nu. Det går inte\r\nen vecka utan att vi får höra nyheter om varsel,\r\npermitteringar och uppsägningar. Under de senaste\r\nveckorna har vi kunnat notera att framför allt\r\nverkstadsindustrin gått ut med nya varsel. Jag\r\ntänker bl.a. på de hundra arbetstillfällen som\r\nkommer att försvinna vid Arvikaverken. Det finns\r\ntyvärr fler exempel.</pre><pre>Kristinehamn, Filipstad, Hagfors och Munkfors\r\nhör till de mest utsatta områdena i länet, men jag\r\nvill i alla fall ta Arvikaverken som exempel för att\r\nnågot ytterligare belysa vad förlusten av hundra\r\njobb betyder på en ort i Västvärmland.</pre><pre>Det innebär naturligtvis ett oerhört slag för dem\r\nsom drabbas -- det skall sägas först. Det har klart\r\nnegativa sociala effekter, eftersom utsikterna att få\r\nnya jobb inom verkstadsindustrin får anses rätt\r\nbegränsade.</pre><pre>Ett så stort bortfall av tekniska jobb måste också på\r\nsikt få effekter på utbildningsstrukturen i Arrvika\r\noch angränsade kommuner. Det blir rent fysiska\r\neffekter av att jobb försvinner. Utrymmet för\r\nutbildning minskar inom industrin, men det ställer\r\nnaturligtvis också krav på nysatsning inom\r\nutbildningssektorn.</pre><pre>Men det handlar om mycket mer. Så länge som jag\r\nminns i alla fall har det varit ett talesätt i Jösse\r\nhärad att på ''Verken'', som man säger, finns det\r\nalltid jobb. Det här fruktansvärda slaget med minus\r\n100 arbetstillfällen drabbar vad som skulle kunna\r\nkallas för en lokal basindustri och den trygghet som\r\nden har utgjort vad gäller arbetsmöjligheter i\r\nhemkommunen.</pre><pre>Det raljeras ibland med att på ''Verken'' kan man\r\nalltid få jobb, men det har funnits en allvarlig\r\nunderton, att det har inneburit en trygghet att ha\r\ndenna lokala basindustri. Jag menar att det är\r\nviktigt att peka på sådana effekter också. En\r\nnedläggning rycker undan den trygghetsbas som\r\nmänniskorna har haft.</pre><pre>Vad Arvika och Värmland nu behöver är klara\r\nsignaler från regering och riksdag om vilka\r\nsatsningar som skall göras i länet och i\r\nArvikatrakten. Det handlar om konkretion och\r\nsubstans i förslagen, så att vi kan riktigt tro på\r\nstatsmakternas ambitioner att det också i framtiden\r\nskall vara möjligt att arbeta, leva och bo i länet.</pre><pre>Vi såg redan i januari vart det barkade hän med\r\nbl.a. arbetsmarknadssituationen. Vi ställde därför\r\nförslag i riksdagen om ett särskilt Värmlandspaket,\r\nmed den typ av insatser som tidigare gjorts för\r\nandra län, bl.a. i Norrland. Vi insåg hur situationen\r\nskulle komma att utvecklas och nödvändigheten av\r\npositiva beslut till gagn för länet. En åtgärd som vi\r\nföreslog var väsentliga satsningar på länets\r\nkommunikationssystem och inom\r\nutbildningssektorn.</pre><pre>Visst kan det kännas tjatigt att alltid återkomma\r\nmed frågan om järnvägen mellan Stockholm och\r\nOslo via Kil, Arvika och Charlottenberg. Visst är\r\ndet en upprepning att lägga fram förslag om\r\nforskning och om utbyggnad av högskolan i\r\nKarlstad. Visst är det en repris att föra fram\r\nförslagen om att flytta ut statlig verksamhet till\r\nlänet. Och visst har vi tidigare från vänsterpartiet\r\nväckt motioner om decentraliserad\r\nvuxenutbildning, NKLJ-banan, Vänertrafiken etc.</pre><pre>Men situationen är som sagt fortfarande sådan att\r\nden påkallar riksdagens uppmärksamhet, för att\r\nuttrycka sig milt och på riksdagsspråk. Vi\r\nåterkommer nu med anledning av\r\nkompletteringspropositionen med en ny repris av\r\nförslag som skulle vara till gagn för länets\r\nutveckling. Visst tjatar vi, men vi ger oss inte. Så\r\nlänge det går en enda arbetslös värmlänning som\r\nvill ha jobb kan vi inte ge oss.</pre><pre>Slutligen, herr talman, skulle jag vilja understryka\r\nen del i det inlägg som Kjell Ericsson gjorde, att det\r\när väldigt viktigt att man inom länet får till stånd en\r\nsådan situation att alla sektorer drar åt samma håll.</pre><pre>Det är oerhört viktigt att det sker en samverkan.\r\nDet är viktigt för att få ut största möjliga effekt av\r\nsatsade samhälleliga medel, något som vi är väldigt\r\nnoga med från mitt partis sida. Men det är också\r\nväldigt viktigt, Kjell Ericsson, att de partier som\r\nman sätter sig ner att regera tillsammans med drar\r\nåt samma håll när det gäller regionalpolitiken. Jag\r\nkan ju inte påstå att folkpartiet drar åt samma håll\r\nsom centern i frågan om regional utveckling. Och\r\nfolkpartiet skall ni sätta er tillsammans med i en\r\nregering.</pre><pre>Centern har en väldigt väl utvecklad regionalpolitik\r\npå många områden, och jag känner stor sympati\r\noch respekt för centerns regionalpolitiska\r\nambitioner. Men jag kan inte förstå hur det kan\r\nvara så lätt att sätta sig i en regering som också\r\nbestår av moderaterna och folkpartiet.\r\nLänsanslaget t.ex. vill ni i centern höja, men det vill\r\ninte folkpartiet. Ni ville liksom vi i vänsterpartiet ha\r\nen annan stödområdesindelning för jordbruket,\r\nspeciellt för Värmland. Det fanns ingen sådan\r\nreservation från folkpartiets sida. Ni vill satsa på\r\nfasta forskningsresurser och bygga ut de regionala\r\nhögskolorna. Moderaterna och folkpartiet vill bilda\r\nstiftelser. Vi kan bara gissa vad det kommer att\r\ninnebära för de medelstora och stora högskolorna.\r\nHögskoleväsendet kommer att klassificeras i ett\r\nA-, B-, C-lag. Det kommer att bli samma\r\nförhållanden som det finns i England när det gäller\r\nhögskoleväsendet. Där finns det en kraftig\r\nvariation vad avser kvaliten på högskolorna. En\r\nsådan politik skulle inte alls gagna ett län som\r\nVärmland, som har en struktur som är ömtålig för\r\nlågkonjunktur. Värmland har en struktur som kan\r\nliknas vid många andra geografiska områden, t.ex.\r\nNorrlands inland.</pre><pre>Värmland, svensk regionalpolitik och regionernas\r\nutveckling skulle må bra om centern stod mer fri\r\nnär det gäller de nödvändiga insatser som kommer\r\natt krävas framöver, dvs. mera fri i förhållande till\r\nde andra borgerliga partierna.</pre><pre>Anf. 61 KJELL ERICSSON (c) replik:</pre><pre>Herr talman! I olika debatter i kammaren har\r\nBjörn Samuelson uttalat stora bekymmer för hur en\r\neventuell borgerlig regering skall se ut. Jag har\r\nredovisat vad centern tycker om regionalpolitiken\r\noch vad vi vill göra för Värmland.</pre><pre>Vi i centern eftersträvar en icke-socialistisk\r\nregering tillsammans med folkpartiet. Vi har en\r\nstor samsyn i många frågor, inte minst när det gäller\r\nnäringspolitiken. Vår ekonomiska politik och\r\nnäringspolitik kommer att gagna även Värmland\r\noch Värmlands glesbygd. Olika partier satsar på\r\nolika sätt. Vi för fram vår politik nu, och den svarar\r\nvi för. Det blir säkerligen förhandlingar i olika\r\nhörn.</pre><pre>Egentligen är det samma sak för Björn Samuelson.\r\nVilken politik kan han föra tillsammans med\r\nsocialdemokraterna? Han får inte stöd för den\r\npolitiken här i kammaren. Björn Samuelson står på\r\nden ena sidan, och jag står på den borgerliga sidan.\r\nVi redovisar från centerns sida vår politik.\r\nFolkpartiet får sedan redovisa sin politik. Men det\r\nfinns samsyn i en rad viktiga frågor som är\r\nväsentliga för Värmlands utveckling.</pre><pre>Anf. 62 ISA HALVARSSON (fp) replik:</pre><pre>Herr talman! Björn Samulson har nyss berättat om\r\nallt elände i Värmland på grund av en\r\nsocialdemokratisk regering. Björn Samuelson som\r\nsitter i utbildningsutskottet måtte väl veta att\r\nfolkpartiet har en ambitiös satsning på högskolor\r\noch forskning. Vi har speciellt pekat ut de tidigare\r\nfilialhögskolorna Karlstad--Växjö och Örebro. När\r\ndet gäller kommunikationer har vi en ambitiös\r\nsatsning på järnvägar och vägar. Vi satsar också på\r\nsmåföretag som vi menar är en enorm bas i själva\r\nutvecklingen av länet. Jag tycker att Björn\r\nSamuelson i stället kunde ha vänt sig till\r\nsocialdemokraterna. Det finns sex\r\nsocialdemokratiska riksdagsledamöter från\r\nVärmland. Ingen av dem har ställt upp i denna\r\ndebatt som kallas hembygdens dag. Som jag kan se\r\nfinns det ingen bättre hembygd än Värmland.</pre><pre></pre><pre>Anf. 63 BJÖRN SAMUELSON (v) replik:</pre><pre>Herr talman! För ovanlighetens skull skall jag\r\ninstämma i vad Isa Halvarsson har sagt. Det gäller\r\ndetta att det finns ingen bättre hembygd än\r\nVärmland. Där är vi rörande överens.</pre><pre>Det är skillnad på att sitta i en regering, Kjell\r\nEricsson, och att ta regeringsansvaret -- ni måste\r\ngöra det tillsammans med folkpartiet och\r\nmoderaterna -- än att vi säger att\r\nsocialdemokraterna för en politik som\r\növerensstämmer med våra idéer mer än\r\nmoderaternas. Vi har därmed inte sagt att vi skall\r\nsätta oss i en regering tillsammans med\r\nsocialdemokraterna. Det finns en viss skillnad här.</pre><pre>Vi får all anledning att återkomma till vårt län\r\nlängre fram under året och diskutera med varandra\r\nolika viktiga insatser som behöver göras för länet.\r\nDå kommer väl också de sex socialdemokratiska\r\nledamöterna att delta.</pre><pre>Anf. 64 KJELL ERICSSON (c) replik:</pre><pre>Herr talman! Jag har redovisat vad centern vill med\r\nregionalpolitiken. Vi är ett eget parti, och vi för\r\nfram den politiken. Vi är ett icke-socialistiskt parti\r\nsom försöker få en sådan regering. Det blir då alltid\r\nförhandlingar och diskussioner. Det känner alla till.\r\nMen vi har en samsyn i viktiga frågor som gör att\r\ndet finns goda förutsättningar att klara av en sådan\r\nregeringsbildning.</pre><pre>Vi kommer alla gånger att diskutera denna fråga\r\nmycket under de kommande månaderna. Många av\r\noss har en samsyn över hur Värmlands problem\r\nskall lösas. T.ex. har vi vägarna. Samtliga partier\r\nhar ganska likartade uppfattningar om vissa\r\nvägfrågor. Samma sak gäller järnvägen, flyget och\r\nhögskolan. Där finns en samsyn i viktiga frågor.\r\nDet är väsentligt att påpeka.</pre><pre>För att visa denna samsyn vill jag också instämma i\r\natt Värmland är den bästa hembygden.</pre><pre>Anf. 65 ISA HALVARSSON (fp) replik:</pre><pre>Herr talman! Jag vill också påminna Björn\r\nSamuelson om vårt gemensamma arbete vi hade\r\ntidigare när frågan var uppe om att få fram ett\r\nstödområdessystem för Värmland. Vi samarbetade\r\ndå över partigränserna. Vi behöver mer av\r\nsamarbete. Vi har fått en förnämlig landshövding i\r\nVärmland som också är för samarbete. Han\r\nsamarbetar och försöker få med stora delar av länet\r\nmed kommunförbund och landsting. Det är med\r\nsamarbete vi kommer någon vart.</pre><pre>Anf. 66 BJÖRN SAMUELSON (v) replik:</pre><pre>Herr talman! Centerpartiet och vänsterpartiet är\r\nde två partier som har satsat hårt på just en\r\nutveckling av utbildningspolitiken som ett\r\nregionalpolitiskt instrument. Kjell Ericsson sade i\r\nsitt anförande, liksom jag gjorde, att frågan om\r\nutbildningsinsatser är viktiga för Värmland och\r\ndess framtid. Jag pekar då särskilt på\r\nverkstadsteknisk utbildning. Jag noterar att den del\r\nav denna nödvändiga utbildning som ligger på\r\ngymnasienivå är centern, vänsterpartiet och\r\nsocialdemokraterna överens om att bygga ut\r\nkvalitativt. Men Kjell Ericsson skall sitta i samma\r\nregering som två andra partier som har som främsta\r\nmål att riva upp en reformering av gymnasieskolan\r\noch riva upp en reformering och kvalitativ\r\nförhöjning av utbildningen inom viktiga\r\nyrkesgrenar. Det går inte ihop om man skall\r\navhända sig det instrument som man säger är så\r\nviktigt.</pre><pre>Andre vice talmanne anmälde att Kjell Ericsson\r\noch Isa Halvarsson anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Anf. 67 YLVA ANNERSTEDT (fp):</pre><pre>Herr talman! Det är en händelse som ser ut som en\r\ntanke att arbetsmarknadsutskottet avfärdar\r\nStockholms län och dess problem på en halv sida av\r\nbetänkandets 183 sidor.</pre><pre>Det enda man har att säga är att man aktivt arbetar\r\nför att avlänka arbetstillfällen från\r\nStockholmsområdet inom service- och\r\ntjänstesektorn. ''Detta dämpar utvecklingstakten\r\noch skapar samtidigt sysselsättning i\r\nsysselsättningssvaga regioner.'' Förvisso dämpar\r\ndet utvecklingstakten -- i Stockholmsområdet, men\r\ndärav följer definitivt inte med automatik att det\r\nblir fler arbetstillfällen i andra delar av landet. Det\r\nborde man ha lärt sig i arbetsmarknadsutskottet vid\r\ndet här laget.</pre><pre>När man i betänkandet refererar den\r\nregionalpolitiska motion, som lagts av folkpartiet\r\nliberalernas ledamöter i Stockholms stad och län,\r\nläser man tydligen den som en viss potentat läser\r\nBibeln. Arbetsmarknadsutskottet skriver att\r\nfolkpartiet i motionen har ansett att farhågor för\r\nobalans på arbetsmarknaden är obefogade. Men\r\nman talar inte om i vilket sammanhang detta\r\nuttalande framförs. Detta gäller den storskaliga\r\ntillverkningsindustrin där 20 000 jobb försvunnit\r\nunder de senaste femton åren -- under förutsättning\r\natt man dels stimulerar mindre tillverkningsföretag\r\ni länets svaga delar, dels att sysselsättningen får öka\r\ni tjänstesektorn. Men inte ens detta får\r\nStockholmsregionen behålla. Genom en rad\r\npålagor och restriktioner skall också service- och\r\ntjänstesektorn motarbetas i Stockholms län.</pre><pre>Det har de senaste åren funnits en rad illvarslande\r\ntecken. Småföretagens utveckling går långsammare\r\nhär än i övriga delar av landet,\r\nkapacitetsutnyttjandet är lägre och sysselsättningen\r\nökar sämre än riksgenomsnittet.</pre><pre>Sysselsättningen i högteknologisk industri sjunker\r\ndramatiskt, och underskottet i vår handel med\r\nhögteknologi ökar. I andra jämförbara OECD-\r\nländer utgör detta område cirka en tredjedel av\r\nexporten -- hos oss är den endast en sjättedel.</pre><pre>Den drastiskt sjunkande sysselsättningen inom\r\ntillverkningsindustrin visar att vi är i övergången\r\nfrån ett näringsliv grundat i tillverkningsindustri till\r\nett kunskapssamhälle. Varför är det då så viktigt att\r\nde tekniska framstegen kan få bra\r\nutvecklingsmöjligheter i Stockholmsområdet? Och\r\nvarför är det så viktigt att tjänstesektorn får öka,\r\nutan att den genast, som man säger i betänkandet,\r\nskall avlänkas till andra delar av landet? Jo, all\r\nforskning visar att nya tekniker först kommer till\r\noch provas i ett lands huvudstadsregion, för att\r\nsedan sprida sig som ringar på vattnet över landet i\r\növrigt. Det är ytterst sällan som en teknisk\r\nlandvinning provas i Vittangi eller Örträsk först.\r\nHuvudstadsregionens större förändringsberedskap\r\nfungerar nästan alltid som en motor i övriga landets\r\nutveckling.</pre><pre>Den här drivkraften hindras naturligtvis om man\r\nständigt motarbetar en naturlig utveckling i\r\nStockholm, påtvingar invånarna här extra pålagor\r\noch ger företagen sämre förutsättningar att verka.\r\nDet är det vi nu bevittnar i Stockholms län --\r\nspeciellt accentuerat av nuvarande lågkonjunktur.</pre><pre>Att förespråka en god utveckling i Stockholm är\r\ndock inte detsamma som att förespråka en låt-gå-\r\npolitik. Det finns en rad områden där mer\r\nrestriktiva regler behövs, t.ex. för att klara miljön i\r\nett så tättbefolkat och trafikintensivt område som\r\nStockholms län.</pre><pre>Vi liberaler kräver inte att vi i Stockholms län skall\r\nfavoriseras framför andra delar av landet. Vad vi\r\ndäremot kräver är att övriga landet har respekt och\r\nförståelse för att länet har svåra regionala obalanser\r\noch tunga sociala problem. För att åtgärda dessa\r\noch för att skapa en god livsmiljö för regionens\r\ninvånare behövs förstås resurser. Dessa skapas\r\ngenom bättre tillväxt. Det går inte att ständigt\r\nåderlåta Stockholmsregionen genom straffskatter\r\noch genom specialkonstruerade regler.</pre><pre>Under en lång period har länets utveckling strypts\r\ngenom att en 30-procentig straffskatt lagts på alla\r\ninvesteringar, och när företagens\r\ninvesteringsfonder släpptes fria för ungefär ett\r\nhalvår sedan undantogs Stockholms län. Nu skall\r\näntligen skatten avskaffas och investeringsfonderna\r\nbli fria också här, men det är en skandal att så inte\r\nsker förrän den 1 juli, snart ett år in i en djup\r\nlågkonjunktur.</pre><pre>Att hindra Stockholms strukturomvandling i tron\r\natt detta skall gagna utvecklingen i andra delar av\r\nlandet strider mot all erfarenhet och alla\r\nforskningsresultat.</pre><pre>Herr talman! Jag yrkar bifall till motion A504.</pre><pre>Anf. 68 GUNHILD BOLANDER (c):</pre><pre>Herr talman! Som alltid när regionalpolitiken\r\nbehandlas i riksdagen är det många vackra ord och\r\nbeskrivningar som vi sedan ser så litet resultat av\r\nute i vårt avlånga land. Grunden för en fungerande\r\nregion är en fungerande arbetsmarknad; endast då\r\nkan samhällsservicen tillgodose befolkningens\r\nbasbehov. Om inte, så kommer också\r\nbefolkningens mest elementära behov att kräva\r\nsärskilda insatser, vilket i förlängningen kan\r\nfördyra samhällets omkostnader.\r\nRegionalpolitikens mål, som ingen egentligen\r\nifrågasätter, är att skapa ekonomiskt, socialt,\r\nkulturellt och miljömässigt fungerande regioner i\r\nhela landet, alltså även på Gotland.</pre><pre>Men för att denna målsättning skall kunna verka\r\nkrävs det att olika politiska områden samordnas,\r\natt en helhetssyn får prägla de beslut som fattas av\r\nlandets ledning.</pre><pre>Jag kan konstatera att Gotland har en god\r\ninfrastruktur, bl.a. med hjälp av tidigare gjorda\r\nstatliga satsningar, men att denna nu riskerar att\r\nvara utan värde till följd av olyckliga beslut i\r\nregering och riksdag i ett senare skede. Under\r\nföregående riksmöte såväl som under det\r\ninnevarande har en rad beslut om näringspolitisk\r\nkaraktär fattats av en majoritet i riksdagen, vilka\r\nvart och ett på ett påtagligt negativt sätt berör\r\nGotland. Konsekvenserna av dessa separata beslut\r\nframstår vid en samlad bedömning som olyckliga ur\r\nrikspolitisk synpunkt och för gotlänningarna helt\r\noacceptabla. Jag varnade för denna utveckling på\r\nett tidigt stadium. Det skall ingen större fantasi till\r\nför att förstå vilka följderna skulle komma att bli\r\nför Gotland med borttaget stödområde, med införd\r\nturistmoms, som från årsskiftet förstärkts med\r\npersontrafikmoms i färjetrafiken, med\r\nomställningen inom jordbruket, med slopat\r\ngränsskydd, med den dubbla omställning som en\r\neventuell nedläggning av Roma sockerbruk skulle\r\nmedföra för de gotländska lantbrukarna, med\r\nkapitaldräneringen från utvecklingsfonden och\r\nmed slopande av transportstöd till färjefrakt och till\r\nflygtrafik i storleksordningen 20 miljoner. Detta för\r\natt nu nämna några av alla de negativa beslut som\r\ndrabbat Gotland till följd av den förda politiken.\r\nFör detta har regeringen det yttersta ansvaret.</pre><pre>I min motion A502 har jag tagit upp en del av de i\r\ndetta sammanhang aktuella frågorna. Det gäller\r\nfrämst föregående riksmötes beslut att Gotland\r\nskulle ställas utanför stödområde och därmed inte\r\nlängre få del av lokaliseringsstöd till företag. Detta\r\nfick till följd att Gotland under föregående år\r\nmissade ett antal företagsetableringar på grund av\r\natt vi inte längre kunde erbjuda något\r\nlokaliseringsstöd. Gotland har en näringsstruktur\r\nsom markant avviker från vad som gäller för landet\r\ntotalt. Industrisektorn är betydligt mindre medan\r\nde areella och offentliga sektorerna är betydligt\r\nstörre. Trots olika insatser som gjorts är den\r\ninomregionala obalansen fortfarande betydande.</pre><pre>I förra årets regionalpolitiska beslut utlovades att\r\nför de kommuner som lyftes ut ur dåvarande\r\nstödområden skulle möjlighet finnas forsättningsvis\r\natt erhålla utvecklingsbidrag från regeringen. Detta\r\nhar sedermera också utlovats från\r\narbetsmarknadsutskottets ordförande vid besök på\r\nGotland. Ett antal sådana ansökningar har gjorts\r\nfrån länsarbetsnämnden, men regeringen har inte\r\nlevt upp till givet löfte. Det är med förvåning och\r\nbesvikelse jag konstaterar att regeringen inte\r\nbehagar bry sig om fattade riksdagsbeslut.</pre><pre>De arbetslöshetssiffror som utskottet redovisar i\r\nbetänkandet har ingen aktualitet i dag. Av ca 29 000\r\nförvärvsarbetande gotlänningar är 3 700 inskrivna\r\nsom arbetssökande på arbetsförmedlingen, en\r\nökning med 15 % sedan förra året. Av dem är 700\r\nöppet arbetslösa, vilket är en ökning med 92 %\r\njämfört med förra året -- jag upprepar: 92 %.\r\nAntalet lediga platser var för ett år sedan 640 mot\r\ni dag endast 250, en minskning med 60 %. Nästan\r\nhälften av de arbetslösa är under 25 år. Detta är\r\nmycket höga tal för ett län där vi av geografiska län\r\ninte kan samverka med något annat län.</pre><pre>Lågkonjunkturen har slagit till med full kraft,\r\narbetsgivarna är rädda för att anställda folk just nu,\r\noron och ovissheten inför framtiden är stor.\r\nFörändringarna i sjukförsäkringen har medfört att\r\nsvenskarna har blivit mycket friskare, och därmed\r\nhar ett stort antal vikariat försvunnit, främst för\r\nungdomarna. Kommunens möjligheter att ordna\r\nberedskapsarbeten har minskat, anställningsstopp\r\ngäller för den administrativa personalen och de\r\nfackliga organisationerna har inget intresse av att\r\nordna beredskapsarbeten för arbetslösa.</pre><pre>Behovet av kraftfulla insatser för förstärka\r\nnäringslivet på Gotland är därför alldeles\r\nuppenbart. Det lokaliseringsstöd som fanns\r\ntidigare var av mycket stor betydelse för att\r\nstimulera såväl nyföretagande som utbyggnad av\r\nbefintliga företag. Det är därför nödvändigt att\r\nGotland tillförs stödområde 2. Det föreslog jag i\r\nmin motion. Jag konstaterar nu med intresse att en\r\nav de socialdemokratiska ledamöterna i fullmäktige\r\ni Gotlands kommun har just i måndags föreslagit att\r\nkommunen också skall arbeta för det. Det hade ju\r\nfaktiskt haft större verkan om socialdemokraterna\r\npå Gotland hade påverkat sin regering för ett år\r\nsedan, när vi lyftes ut ur stödområdet, men ''för\r\nsent skall syndaren vakna''.</pre><pre>För att en aktiv regionalpolitik skall kunna föras\r\nkrävs vissa grundläggande förutsättningar. Dit hör\r\nför Gotlands del att kommunikationerna med\r\nfastlandet fungerar på ett tillfredsställande sätt. Så\r\när inte fallet i dag. Färjetrafiken som är vår livsnerv\r\ntill fosterlandet, som är vår väg, vår bro och vår\r\njärnväg måste ges en tillfredsställande lösning.\r\nTrots kraven på förbättringar under flera år har\r\nresultatet i stället under de senaste åren blivit att\r\ntaxorna höjts kraftigt, att antalet färjor i trafik\r\nminskat och att antalet fastlandshamnar minskat.\r\nVi har tidigare i vår diskuterat trafiken, och\r\nriksdagen har beslutat i enlighet med bl.a. kravet i\r\nmin motion om att färjetrafiken måste bli föremål\r\nför ett utredningsarbete. Det måste utredas vilket\r\nansvar som skall åvila staten när det gäller\r\ninfrastrukturen, dvs. tonage och hamnar, och hur\r\nfinasieringen skall lösas. För detta krävs en\r\nordentlig utredning och inte något litet\r\növersynsarbete.</pre><pre>Jordbruket och livsmedelsindustrin är\r\nsammantaget Gotlands största näringsgren. Från\r\nsåväl län som kommun har krävts att denna näring,\r\nsom på Gotland spelar större roll än i något annat\r\nlän, skulle ges möjlighet att verka av\r\nregionalpolitiska skäl. Detta har jag också krävt i\r\nmotioner vid ett flertal tillfällen. Men riksdagens\r\nmajoritet har beslutat att alla förändringar skall slå\r\nigenom fullt ut också på Gotland. Man har varit\r\nfullständigt okänslig och inte velat ta några som\r\nhelst regionalpolitiska hänsyn.</pre><pre>I den tillväxtproposition som vi skall debattera\r\nsenare i kväll har regeringen föreslagit att\r\nregionalpolitiskt stöd till Roma sockerbruk skall\r\nutgå som längst till 1995. Jag återkommer i den\r\ndebatten, men jag vill ändå påpeka här att de cirka\r\n12 miljoner av statliga medel som det handlar om\r\nhar avgörande betydelse för tusentalet gotländska\r\nhushåll. Att tro att det går att få fram\r\nersättningsarbete för både anställda, åkare och\r\nbetodlare som är sysselsatta i nuvarande\r\nsockerproduktion är en utopi, men jag återkommer\r\ntill detta senare.</pre><pre>Till det gotländska näringslivet hör också\r\nturistnäringen. Den har hittills varit av\r\nutomordentligt stor betydelse. Vi ser nu de\r\nnegativa effekterna av den breddade\r\nmervärdesskatten med full moms på hotell- och\r\nrestaurangnäringen samt i år också på\r\npersontransporter i färjetrafiken. Vi har en kort\r\nmen intensiv säsong i detta viktiga turistlän. Det\r\nekonomiska tillskott på i storleksordningen 500\r\nmiljoner som tillförts det gotländska samhället från\r\nturismen har haft stor betydelse för\r\nupprätthållande av service för den gotländska\r\nbefolkning även utanför sommarsäsongen.</pre><pre>Sveriges turistråd har nyligen presenterat en\r\nundersökning där det påstås att turismen på\r\nGotland skulle ha minskat med 42 %. Även om\r\ndenna siffra är grundad på en enkät och\r\nförmodligen i överkant bekräftar företrädare för\r\nnäringen en mycket stor nedgång som en följd av\r\nårhundradets skattereform. Detta är en mycket\r\nallvarlig utveckling för hela det gotländska\r\nsamhället, och det är nödvändigt att återföra\r\nmomsen på hotell- och restaurangtjänster till den\r\ntidigare nivån.</pre><pre>Det visar sig också att hela nedgången i turismen\r\nhänför sig till färjetrafiken där momspålägget från\r\nnyår har fördyrat färjebiljetten till en helt\r\noacceptabel nivå. Som exempel på de ökade\r\nkostnaderna kan vi jämföra den tvåbarnsfamilj\r\nmed bil som sommaren 1990 för en tur- och\r\nreturresa till Gotland i högtrafik betalade 1 850 kr.,\r\nmen som i år för samma resa får betala 2 540 kr. Det\r\när en ökning med 37 %. Det blir 85 kr. per mil. Det\r\när 30 mil tur och retur mellan Nynäshamn och\r\nVisby. Jag har i motioner krävt att färjetrafiken\r\nskulle undantas från persontrafikmomsen,\r\neftersom den har en så förödande verkan på\r\nturistnäringen på Gotland. Detta har även\r\nföreträdare för Gotlands län och kommun krävt på\r\nannat sätt. Detta skulle vara en regionalpolitisk\r\nåtgärd värt namnet.</pre><pre>Herr talman! Hela Gotland vill leva, men då måste\r\nde resurser som tydligen ändå finns fördelas på ett\r\nsätt så att hela landet får del av dessa. I den 20-\r\nmiljarderssatsning på infrastruktur för landets\r\nkommunikationer som återfinns i\r\ntillväxtpropositionen finns inget extra över till\r\nGotland. Vi får nytta av de pengarna först när vi\r\nkommer till fastlandet.</pre><pre>Herr talman! Jag vill yrka bifall till reservation 17\r\nvad beträffar mom. 19 i utskottets hemställan. Den\r\nåterfinns i det rättelseblad som är delat på\r\nledamöternas bänkar i dag.</pre><pre>(forts.)</pre><pre>\r\nAjournering</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingar återupptogs kl. 19.00.</pre><pre>Anf. 69 KERSTI JOHANSSON (c):</pre><pre>Herr talman! Debatten om regionalpolitiken har\r\npågått ett antal timmar i eftermiddag. Det finns\r\nkanske inte så mycket nytt att tillägga, men som en\r\nav reservanterna i utskottet vill jag ändå beröra\r\nnågra av de reservationer som vi i centerpartiet har\r\nfogat till arbetsmarknadsutskottets betänkande 13.</pre><pre>I betänkandet talas så vackert om de\r\nregionalpolitiska målen, att alla människor, oavsett\r\nvad de bor i landet, skall ha tillgång till arbete,\r\nservice och god miljö. Om detta råder ingen\r\noenighet eller delade meningar i ord. Men alla skall\r\nveta att det minsann inte i alla delar av landet går\r\nav sig självt, och målet är definitivt inte nått.</pre><pre>Det finns många regionala balansproblem, som det\r\nkrävs målmedvetna insatser för att lösa. Och det är\r\nockså nödvändigt att så sker. I våra motioner om\r\nregionalpolitiken och i de reservationer som vi har\r\nfogat till betänkandet har vi lyft fram det vi i\r\ncenterpartiet anser är politiskt nödvändigt att göra\r\nför att vi skall kunna uppnå målet om regional\r\nbalans i landet.</pre><pre>Börje Hörnlund har inledningsvis i debatten i dag\r\nutvecklat centerns grundläggande syn vad gäller\r\ninriktningen av regionalpolitiken. Det jag tänker\r\ngöra är att lyfta fram några speciella frågor där vi\r\nhar reservationer.</pre><pre>Regionalpolitiken brukar i kammaren handla\r\nväldigt mycket om Norrland, så även i år. För att få\r\nlitet balans i det hela skall jag hålla mig till de mer\r\nsydliga delarna av landet. Även från den delen av\r\nlandet föreligger motioner i riksdagen i\r\nregionalpolitiska frågor. Det är faktiskt så -- hur\r\notroligt det kan låta i mångas öron -- att det finns\r\nregionala problem även här. De har förstärkts, inte\r\nminst under det senaste året.</pre><pre>Vi har i centern begärt att anslaget till regionala\r\nutvecklingsinsatser skall räknas upp med 328\r\nmiljoner till 1 300 miljoner för att stärka\r\nlänsanslagen också i de län som är belägna söder\r\nom Dalälven. Länsanslagen är nödvändiga när det\r\ngäller att stärka utvecklingen i de svagaste\r\nlänsdelarna. De skall kunna användas till\r\ninvesteringsbidrag, företagsutveckling,\r\nprojektverksamhet och glesbygdsstöd. Enligt\r\nregleringsbrevet skall, som det står, särskilt\r\nbehovet av ökade insatser i glesbygden beaktas\r\nliksom kombinationsföretag där jordbruk ingår\r\nsom en del. I exempelvis Smålandslänen finns\r\nmånga små jord- och skogsbruksfastigheter där det\r\nlivsmedelspolitiska beslutet nu börjat verka och\r\nredan satt sina spår.</pre><pre>I Smålandslänen Kalmar, Kronoberg och\r\nJönköping är länsanslagen i dag 17 resp. 11 och 9\r\nmilj.kr Detta är inte stora pengar jämfört med vad\r\nandra län norrut har, där summan är mångdubbelt\r\nstörre, ibland 10 gånger större. Detta är detsamma\r\nsom intet om vi jämför med vad Volvo i Uddevalla\r\noch Saab i Malmö fick i mitten av 80-talet. Där blev\r\ndet sammanlagt ungefär 4 milj.kr. per nytt\r\narbetstillfälle netto för de företagen. Och så är det\r\nändå ingenting i Malmö. Där står den nya\r\ntrafiken -- tom! Tänk om våra småländska företag\r\nhade fått en sådan ekonomisk injektion -- vilken\r\nutveckling och vilken dynamik det kunde ha blivit i\r\nhundratals orter!</pre><pre>I centerpartiet har vi alltid framhållit\r\nsmåföretagens betydelse för möjligheten att skapa\r\nen mer balanserad närings- och bebyggelsestruktur\r\növer hela landet och därmed också en breddad\r\narbetsmarknad och en bättre regional balans.\r\nOtaliga är de förslag som vi har fört fram i våra\r\nmotioner i riksdagen som bl.a. syftar till att skapa\r\ngynnsamma villkor för nyföretagande och\r\nutveckling i de små företagen. Viktigt är att\r\nkvinnors nyföretagande får ökad betydelse.\r\nKvinnor är ofta inriktade på service- och\r\nkonsultområden. Detta är särskilt intressant med\r\ntanke på att många bedömare anser att den privata\r\ntjänstesektorn kommer att öka de närmaste\r\ndecennierna.</pre><pre>I dag har många småföretag det kärvt, inte minst de\r\nsom är underleverantörer t.ex. till bilindustrin. Det\r\nhär känner jag till från mitt eget län. Där finns\r\nsådana företag som nu inte anser sig ha råd att göra\r\nens de nödvändigaste investeringarna.</pre><pre>Även i sådana fall borde man kunna gå in med\r\nregionalpolitiska medel för investeringar,\r\nexempelvis i ny teknik, så att företagen blir\r\nkonkurrenskraftiga i förhållande till utländska\r\nunderleverantörer och för att kunna fortsätta sin\r\nverksamhet i landets olika regioner. Vår\r\nreservation vad avser förhöjda anslag till regionala\r\nutvecklingsinsatser har nummer 35 i betänkandet.</pre><pre>I centerpartiet har vi också föreslagit ett särskilt\r\nanslag till landsbygdsutveckling på 390 milj.kr. Det\r\när ett anslag som vi menar bör få användas med stor\r\nfrihet för att stödja projekt som syftar till att bredda\r\nlandsbygdens närings- och kulturliv och till att\r\nskapa varaktiga arbetstillfällen, inte minst för\r\nkvinnor. Ur det här anslaget borde också stöd till\r\nskärgårdstrafik kunna utgå.</pre><pre>Tyvärr var intresset i utskottet minimalt för just\r\nlandsbygdsutveckling. T.o.m. kampanjåren 1987--\r\n1989 tycks vara helt glömda, trots att den stolta\r\nparollen ''Hela Sverige skall leva'' då ekade\r\növerallt. Visst går det att hitta vacker text och det\r\nt.o.m. i socialdemokratiska länsmotioner. I\r\nexempelvis motion A454 hittar vi sådant:</pre><pre>''Den varierande landskapsbilden i länet med\r\nöppna dalgångar och skogklädda höjder är en\r\nförutsättning för turismen men också för\r\nglesbygdsboendet och verksamheten på\r\nlandsbygden över huvud taget. De förändrade\r\nvillkoren för jordbruket gör det efter hand svårare\r\natt slå vakt om det öppna landskapet. Detta\r\nproblem måste uppmärksammas i högre grad än\r\nhittills.</pre><pre>Alternativa odlingsformer och grödor bör stödjas\r\noch teknikutveckling för mer småskaliga\r\nverksamheter bör intensifieras.''</pre><pre>Detta är både förnuftigt och klokt. Det kan\r\növerföras på fler län än Värmland, som motionen\r\ngällde. Men för vem var det skrivet och vem\r\nlyssnade? I vart fall inte socialdemokraterna i\r\narbetsmarknadsutskottet!</pre><pre>Tyvärr är det faktiskt i dag kärvt för jordbruket i\r\nstora delar av landet. Vad omställningen kommer\r\natt innebära för framtiden är i dag omöjligt att\r\növerblicka. Det är inte bara jordbruket och\r\nlandskapet som kommer att förändras, det är inte\r\nbara jordbrukaren som berörs, om någon till\r\näventyrs trodde det.</pre><pre>Det finns kommuner där jord- och skogsbruket i\r\ndag står för 20--25 % av sysselsättningen och där\r\ntillhörande service- och förädlingsföretag står för\r\nlika stor andel. Därmed är jordbruket\r\nutomordentligt viktigt för sysselsättningen i dessa\r\nområden. Detta gäller Gotland, det småländska\r\nhöglandet, Skaraborgs län och skogslänen, för att\r\nnu ta några exempel. Att omläggningen av\r\njordbrukspolitiken kommer att innebära minskade\r\nutkomstmöjligheter på landsbygden kan vi kallt\r\nräkna med.</pre><pre>Herr talman! Jag vill slutligen beröra vår\r\nreservation 53. I januari i år väcktes en\r\nfempartimotion, A483, med begäran om ett särskilt\r\nanslag på 2 milj.kr. till Folkrörelserådets fortsatta\r\nverksamhet. Folkrörelserådet Hela Sverige skall\r\nleva är, som väl de flesta känner till, bildat av ett\r\nstort antal folkrörelser i Sverige och är en\r\nuppföljning av kampanjen ''Hela Sverige skall\r\nleva''. Folkrörelserådets uppgift är att stimulera det\r\nlokala utvecklingsarbetet på svensk landsbygd.\r\nDetta utvecklingsarbete bärs upp av över 1 200\r\nlokala utvecklingsgrupper, som runt om i landet gör\r\novärderliga och ideella insatser för sina resp.\r\nbygders överlevnad och utveckling.</pre><pre>Det är 2 miljoner vi begär nu. Representanter för\r\nfem partier har undertecknat motionen. Ändå har\r\nutskottsmajoriteten avstyrkt motionen. Det anser\r\njag är beklagligt.</pre><pre>Enligt centerpartiets mening är det oerhört\r\nangeläget att Folkrörelserådet Hela Sverige skall\r\nleva ges fortsatta möjligheter att stödja och\r\nstimulera utvecklingsarbetet på landsbygd och i\r\nglesbygd.</pre><pre>Herr talman! Centern står bakom de reservationer\r\ndär vi finns med, men då det är önskvärt att vi är\r\nrestriktiva med antalet yrkanden, yrkar jag endast\r\nbifall till reservationerna 2, 41 och 53.</pre><pre></pre><pre>Anf. 70 INGRID HASSELSTRÖM NYVALL\r\n(fp):</pre><pre>Herr talman! I dag kom på våra bord ett\r\npressmeddelande om att regeringen utsett Bengt\r\nOwe Birgersson att utreda den offentliga\r\nverksamhetens regionala uppbyggnad.</pre><pre>Uppdraget kan utläsas så, att länsindelningen skall\r\nutredas. Men det sträcker sig ändå längre: ''Bland\r\nannat ska utredningen analysera hur förändringar\r\ninom olika samhällsområden kan påverka\r\nfördelningen av arbetsuppgifter mellan den\r\ncentrala, regionala och lokala nivån.''</pre><pre>Här borde verkligen öppna sig möjligheter för\r\nregionerna att medverka till att mer av inflytande\r\noch arbete förs ut över landet för att åstadkomma\r\nen balanserad regional utveckling. En sådan\r\nutveckling kan också bli ett led i den\r\nförnyelseprocess som pågår inom den offentliga\r\nsektorn.</pre><pre>Denna förnyelseprocess innebär ju också en\r\nrationalisering med 10 % av sektorn. Skall man då\r\nföreslå utlokalisering inom ett minskande område?\r\nJa, den statliga sektorn är fortfarande så stor att\r\nnågon svårighet att utlokalisera delar av verk inte\r\nborde finnas. Man kan t.ex. se på naturvårdsverket\r\nsom nu är under total omstrukturering och så att\r\nsäga sönderbrytning. Jag har i all anspråkslöshet\r\nsedan flera år föreslagit att en mindre enhet av\r\nverket skulle kunna lokaliseras till Västervik. Nu\r\nborde det rätta tillfället ha kommit.</pre><pre>I dessa återkommande regionalpolitiska debatter\r\nhar några av oss från Kalmar län försökt att inte\r\ngnälla och klaga, utan i stället betonat att med\r\nhyggliga länsanslag och möjligheterna att disponera\r\ndessa flexibelt borde vi kunna klara vår egen\r\nsituation.</pre><pre>Men nu måste även jag medge att det börjar bli\r\nkärvt. Som exempel kan jag nämna omställningen\r\nav jordbruket, sockerbolagets ovilja att riva\r\nMörbylånga Sockerbruk, det svåra läget för de\r\nmånga underleverantörerna till bilindustrin och\r\nproblem för den manuella glasindustrin.</pre><pre>Därtill kommer att Kalmar län har den näst största\r\nandelen invånare över 64 år i hela riket. Det är en\r\nspegling av den stora ungdomsutflyttningen, som i\r\narbetsmarknadsstatistiken ger låga\r\narbetslöshetssiffror. Detta i sin tur leder till den\r\nganska felaktiga slutsatsen att arbetsmarknaden i\r\nlänet är bättre än vad den i själva verket är. Några\r\nsärskilda stödåtgärder bedöms därför inte vara\r\nnödvändiga. Detta är helt fel med tanke på dagens\r\nsituation. Den stigande arbetslösheten och den\r\nstora mängden varsel i Kalmar län har dock haft\r\nden fördelen att vi får en hygglig andel av AMS-\r\npengarna -- fast det vore ju bättre om vi hade\r\narbetstillfällen. Dessa AMS-pengar måste\r\nanvändas till en väsentligt höjd utbildningsnivå i\r\nlänet, men också för nödvändiga\r\nberedskapsarbeten. Det är många som varken är\r\nberedda eller intresserade av att sätta i gång med en\r\nutbildning, och dem måste man kunna hjälpa till en\r\nfortsatt arbetsinsats.</pre><pre>Herr talman! I detta betänkande behandlas några\r\nmotioner som jag har avgivit. De har inte tillstyrkts,\r\nmen det hindrar mig dock inte från att ta fram en\r\nny önskelista för vad jag önskar för länet från\r\nstatsmakternas sida. Den kunde givetvis göras\r\noändligt mer omfattande, men ekonomisk realism\r\när något som vi sätter högt i folkpartiet liberalerna.\r\nJag önskar:</pre><pre>1.  ett kraftigt förhöjt länsanslag som får användas\r\nbl.a. som investeringsbidrag vid nysatsningar och\r\nutbyggnad av industri och tjänsteföretag,</pre><pre>2.  en förbättrad infrastruktur framför allt\r\navseende de större vägarna och vägunderhållet,</pre><pre>3.  en positiv omställning av jordbruket med\r\nbevarande av den fina miljön i Kalmar län,</pre><pre>4.  en skatteutjämning som tar ytterligare hänsyn\r\ntill länets åldersfördelning,</pre><pre>5.  utlokalisering av statliga enheter och utbyggd\r\nkriminalvård med betoning på psykiatri i\r\nVästervik,</pre><pre>6.  mer utbildning på högskolenivå inom skilda\r\nområden,</pre><pre>7.  satsning på Emån som en av länets stora\r\nturistresurser och till sist</pre><pre>8.  fortsatt drift vid Mörbylånga sockerbruk under\r\nåtminstone fem år.</pre><pre>Denna viktiga fråga återkommer dock i nästa\r\ndebatt. Jag avslutar med att ställa mig bakom de\r\nreservationer där folkpartiet finns med.</pre><pre>Anf. 71 MARIANNE JÖNSSON (c):</pre><pre>Herr talman! Regeringens fientliga hållning\r\ngentemot Kalmar län måste brytas. De senaste\r\nförslagen från regeringen innebär mer växtkraft där\r\ndet redan växer, medan Kalmar län skall få tvina\r\nbort. Jag skall nämna endast ett exempel -- men det\r\nhar hög aktualitet, eftersom vi skall debattera detta\r\nsenare i kväll -- nämligen stödet till Mörbylånga\r\nsockerbruk, som också föregående talare berörde.</pre><pre>Genom förslag från regeringen och med stöd av\r\nsocialdemokrater och folkpartiet liberalerna i\r\njordbruksutskottet föreslås att stödet till\r\nMörbylånga sockerbruk skall upphöra efter\r\nbetkampanjen 1992. Detta leder ofelbart till att\r\nSockerbolaget, där staten är hälftenägare, därefter\r\nomedelbart lägger ner bruket.</pre><pre>Kalmar län är ett utflyttningslän. Det är främst de\r\nunga som flyttar. Drygt 11 000 ungdomar har\r\nlämnat länet på sju år. Det är nästan 5 % av\r\nbefolkningen. Samtidigt har andelen äldre blivit allt\r\nstörre. Den kraftigaste ökningen har skett i\r\nåldersgruppen över 80 år. Näst Jämtland har\r\nKalmar län flest antal äldre per tusen invånare i\r\nlandet.</pre><pre>Till detta kommer att den genomsnittliga\r\ninkomstnivån och skatteunderlaget är bland de\r\nlägsta i landet. Endast Jämtland och Gotland har\r\nlägre medelinkomst än Kalmar län.</pre><pre>Problembilden i Kalmar län är väl belyst genom\r\nmånga utredningar, senast genom den\r\nregionalekonomiska utredningen 1987. Denna\r\nutredning framlade en rad förslag för att stärka\r\nKalmar län och sydöstra Sverige. Tyvärr stannade\r\ndet hela vid förslag och riksdagens regionalpolitiska\r\nbeslut förra året blev återigen ett bakslag för oss\r\nsom kämpar för en jämnare fördelning av landets\r\nsamlade resurser, så att även sydöstra Sverige skall\r\nfå del av de resurser som landet har samlat.</pre><pre>Regeringens proposition Näringspolitik för tillväxt\r\nsom delvis skall behandlas i dag är ytterligare en\r\nseger för koncentrationspolitik och ett drågslag mot\r\ntankarna om att Hela Sverige skall leva. Vi i\r\ncentern anser -- vilket också har framförts här\r\ntidigare av Gunhild Bolander och Kersti\r\nJohansson -- att det är viktigt med en samlad\r\nhelhetssyn. De olika politiska områdena får inte ses\r\nisolerade, utan det behövs en samlad helhetssyn där\r\nregional rättvisa i grunden måste prägla det\r\npolitiska handlandet. Alla beslut skall fattas i\r\nbelysning härav.</pre><pre>Om Kalmar län skall kunna utvecklas, krävs det ett\r\ndecentralistiskt synsätt med nytänkande och mer\r\nrättvis fördelningssyn. Med ett sådant synsätt från\r\nstatsmakterna skulle optimismen och framtidstron i\r\nlänet växa och vara en utomordentlig hjälp till\r\nsjälvhjälp. Förutsättningarna i Kalmar län är inte\r\ndåliga, om man tar hänsyn till de resurser som\r\nfinns.</pre><pre>Kalmar län har mycket goda naturliga\r\nförutsättningar för att kunna utvecklas. Länet har\r\nen utmärkt naturmiljö som är uppskattad av våra\r\nårligen återkommande gäster. Småföretagandet\r\noch småföretagarandan är väl förankrad i länet.\r\nBoendesituationen är jämförelsevis bra. Det finns\r\nsåledes goda möjligheter att leva och bo i Kalmar\r\nlän, men det krävs att den politik som förs tar\r\nhänsyn till dessa förutsättningar.</pre><pre>I olika motioner som berör länet har vi fört fram\r\nexempel på åtgärder som med en framtidsinriktad\r\noch offensiv skulle förändra situationen och ge\r\nrättvisa åt Kalmar län. Vi har bl.a. krävt:</pre><pre>att de statliga investeringarna skall fördelas\r\nrättvist -- det gläder mig mycket att också Ingrid\r\nHasselström-Nyvall har tagit upp detta tema,</pre><pre>att skatteutjämningen förstärks och blir mer rättvis,</pre><pre>att länets småföretagande gynnas genom\r\nförbättringar i avgifts- och skattesystemet,</pre><pre>att den föreslagna satsningen på alternativ energi\r\nverkligen kan genomföras och</pre><pre>att jord- och skogsbruksnäringen kan främjas.</pre><pre>När dessa generella krav är tillgodosedda, behövs\r\ndet även särskilda regionalpolitiska insatser för\r\nKalmar län.</pre><pre>Vi från centern har krävt att samtliga kommuner i\r\nKalmar län, med undantag av Kalmar kommun och\r\nde tre församlingar på Öland runt brofästet som\r\ntillhör Kalmars pendlingsområde, skall ingå i\r\nstödområde C. Samtidigt föreslår vi att\r\nbenämningen på detta viktiga regionalpolitiska\r\ninstrument i stället för stödområde blir\r\nresursområde. Det finns resurser och om de bara\r\ntas till vara och utnyttjas rätt kan de komma hela\r\nregionen till godo. Därför anser vi att det är bra\r\nmed den översyn av områdesindelning som föreslås\r\ni reservation 15.</pre><pre>Vidare kräver centern att länsanslaget uppräknas\r\nmed 328 milj.kr. Härigenom kan länsanslaget för\r\nKalmar län ökas så som länsstyrelsen har äskat.\r\nDäremot motsätter vi oss att medel motsvarande\r\ndet arealbidrag för betodling som uppgår till 3,5\r\nmilj.kr. överförs till länsanslaget. Vi i centern\r\nkräver ju fortsatt drift vid Mörbylånga sockerbruk.</pre><pre>När det gäller utlokalisering av statlig verksamhet\r\nhar utskottet tidigare uttalat sig för att sydöstra\r\nSverige är ett område som bör komma i fråga vid\r\nomlokalisering av statlig verksamhet. Agne\r\nHansson och jag har i flera motioner betonat\r\nbetydelsen av att statliga arbetstillfällen blir\r\njämnare fördelade i landet. Även om den statliga\r\nverksamheten krymper, som det har föreslagits,\r\nmed 10 % på tre år finns det väldigt många\r\narbetstillfällen att fördela.</pre><pre>Kalmar län har näst lägst antal statliga\r\narbetstillfällen per 1 000 invånare av alla län. Vi har\r\ndärför krävt ett femårigt investeringsprogram för\r\nstatliga investeringar och att i en första etapp 1 000\r\nstatliga arbetstillfällen lokaliseras till länet.</pre><pre>Herr talman! Jag vill slutligen säga några ord om\r\nhur vi i centern i sydost arbetar för att främja\r\nutvecklingen i södöstra Sverige. Vi gör det genom\r\natt skriva motioner och på annat sätt. Här i\r\nriksdagen väckte centerpartister från Kalmar,\r\nKronoberg och Blekinge under allmänna\r\nmotionstiden en motion. Vi har inriktat oss på\r\nfrämst fem huvudområden: högskoleutbildningen,\r\nmed fasta forskningsresurser till ett\r\nnätverksuniversitet, den statliga verksamheten i\r\nområdet, som vi vill skall öka och förstärkas,\r\ninfrastrukturen, jord- och skogsbrukets roll för\r\nenergi och sysselsättning, samarbete och\r\nsamverkan i ett vidgat europeiskt perspektiv,\r\nfrämst med Baltikum som geografiskt ligger så\r\nnära.</pre><pre>\r\nMed det särskilda landsbygdsutvecklingsanslag på\r\n390 milj.kr. som Kersti Johansson har nämnt, kan\r\nväsentliga insatser göras i sydöstra Sverige för att\r\nstärka utvecklingen, infrastrukturen,\r\nsysselsättningen och servicen.</pre><pre>Med det anförda vill jag instämma i yrkanden som\r\ntidigare har gjorts av centerpartister, och jag står\r\nbakom de reservationer som centern har fogat till\r\nbetänkandet.</pre><pre>Anf. 72 SVEN-OLOF PETERSSON (c):</pre><pre>Herr talman! Nog är regionalpolitiken ett ämne\r\nsom ger mycken och lång debatt, och det är också\r\nen viktig debatt. Om jag har sett rätt på talarlistan\r\när jag den tjugofjärde talaren som deltar i dagens\r\ndebatt. Och det är fullt klart att dessa frågor om\r\nbygders och hela landsdelars framtid är av stor och\r\nvital betydelse för riksdagen och riksdagens\r\nbeslutsfattande.</pre><pre>Regionalpolitik är en del av politiken, men den får\r\ninte ses avskild från all annan politik och bara tas\r\nfram då och då. Nej, en politik för positiv\r\nutveckling över hela landet får vi bara om vi ser och\r\nmenar att all politik hänger samman. Enskilda\r\nbeslut måste ses i sammanhang, i en helhet där\r\nolika delar på ett eller annat sätt griper in i\r\nvarandra.</pre><pre>I dagens betänkande tas en del av de frågor som\r\navser framtiden för vårt land upp. Och antalet\r\nyrkanden som behandlas i betänkandet är många\r\noch vittnar om ett stort och, som jag uppfattar det,\r\nallvarligt menat intresse för en utveckling av hela\r\nlandet.</pre><pre>Även frågor som rör sydöstra Sverige och som\r\nockså berör Blekinge län tas upp. Tillsammans med\r\nrikdagskolleger från Kalmar och Kronobergs län\r\nhar jag under den allmänna motionstiden bl.a.\r\nväckt en motion som rör utvecklingen i sydöstra\r\nSverige. Vi pekar i motionen bl.a. på behovet av\r\nframtidssatsningar i hela landet, att man skall göra\r\nsydöstra Sverige till en dynamisk och effektiv\r\nknutpunkt i ett vidgat samarbete med Baltikum och\r\növriga Europa, men också på behovet av\r\nlokalisering av ytterligare statlig sysselsättning till\r\ndenna del av landet. Dessutom pekar vi givetvis på\r\nett ökat behov av utbildning och på avsevärt\r\nförbättrade kommunikationer. I detta\r\nsammanhang vill jag också hänvisa till det som\r\nMarianne Jönsson i sitt anförande redogjorde för\r\nbeträffande denna motion.</pre><pre>När det gäller Blekinge län hänvisar utskottet i sin\r\nskrivning bl.a. till förra årets uttalande om att\r\nregeringen på grund av de speciella problemen i\r\nlänen och Blekinges speciella situation\r\nuppmärksamt bör följa utvecklingen där. Man erfar\r\nockså att det ligger en framställning hos\r\nindustridepartementet om en temorär inplacering\r\nav länets kommuner i stödområdet. Man pekar\r\nvidare på medel för regionala utvecklingsinsatser\r\noch tillskott till högskolan, och man pekar på vad\r\nutskottet har anfört om sydöstra Sverige när det\r\ngäller omlokalisering av statlig verksamhet. Detta\r\när i sig saker som är positiva och som givetvis skall\r\nbejakas. Men det är inte nog. Förutom detta finns\r\ndet så mycket annat som måste göras. Detta gäller\r\nvägar, både de stora pulsådrorna genom området\r\noch de små, det finmaskiga landsbygdsnätet,\r\ngrusvägnätet ute på landsbygden, och givetvis\r\ngäller detta också jordbrukets omställning, som\r\nberör inte bara de enskilda jordbruksföretagen\r\nutan som till stor del sätter hela regionens\r\nnäringslivsstruktur i en ny och annorlunda\r\nsituation. Jag tänker givetvis bl.a. på frågan om\r\nsockerbetsodlingen i sydöstra Sverige, men det blir\r\nmer om detta senare under kvällens debatt.</pre><pre>Jag vill emellertid erinra kammaren om att vi i\r\ncentern redan i samband med riksdagens\r\nbehandling av proposition 1989/90:76,\r\nRegionalpolitik för 90-talet, i likhet med förslaget i\r\nden regionalpolitiska utredningen menade att hela\r\nSydostsverige, inkl. Blekinge, skulle föras in s.k.\r\nstödområde, som vi hellre vill kalla resursområde.\r\nDetta är fortfarande befogat, och jag vill i detta\r\nsammanhang också erinra om den länsuppvaktning\r\nsom ledde till det s.k. Blekingepaketet.</pre><pre>Riksdagen beslöt då att satsa 112,5 milj.kr. för att\r\nSaab skulle etablera en bensinmotorfabrik i\r\nKarlskrona. Detta beslut som kammarens\r\nledamöter fattade för drygt ett år sedan har ännu\r\ninte blivit verklighet. Den gången menade vi i\r\ncentern att en traditionell satsning på en\r\nbensinmotorfabrik inte varit det rätta utan att det\r\nhade varit bättre om satsningen hade getts en\r\nframtidsinriktning, exempelvis i form av utveckling\r\noch produktion av motorer för alternativa\r\nbränslen. Vi ser att vårt förslag ligger allt mer i\r\ntiden.</pre><pre>Traditionell bilindustri brottas med stora\r\nsvårigheter, vilket vi har stor erfarenhet av i länet,\r\ninte minst i Olofström, där men till stor del är\r\nberoende av produktionen vid Volvo. Och fler och\r\nfler börjar klart inse att framtiden ligger i att\r\nutnyttja de alternativa energikällorna. När\r\nBlekingepaketet debatterades den gången sade\r\ndåvarande arbetsmarknadsministern i debatten att\r\nBlekinge nu hade fått sitt -- punkt slut. Men\r\nfortfarande har vi i Blekinge inte fått det som\r\nlovades. Satsningen från Saab, som skulle ha gett ca\r\n500 nya jobb, har inte blivit av, och de pengar som\r\ni och med detta skulle satsas i länet har inte kommit\r\nlänet till del. Med all rätt kräver vi nu att dessa\r\nmedel kommer länet till del för att skapa arbeten,\r\narbeten som gynnar länets utveckling och som kan\r\nbli till nytta inför framtiden. Dessa medel kan nog\r\ngöra minst lika stor nytta om de delas upp på ett\r\nstörre antal företag med produktion i säkrare\r\nprodukter än den produktion som Saab erbjöd men\r\ninte gav.</pre><pre>Det är nu dags att regeringen ser till att dessa\r\npengar kommer länet till del och det fort. Läget i\r\nlänet är sådant att satsningar nu mer än någonsin\r\nbehövs. Eller väntar regeringen avsiktligt så att det\r\nskall bli ett nytt paket för länet? Frågan är ju fri och\r\nställs här och nu. Vad är regeringens avsikter när\r\ndet gäller att stå fast vid de beslut som har fattats\r\noch i övrigt när det gäller att stödja en god\r\nutveckling och framtid också för detta län som är ett\r\nav de minsta länen i landet? Kanske ruvar man i alla\r\nfall på ett paket igen. Men låt det då inte gå för lång\r\ntid. Paketet behövs i så fall nu och får inte komma\r\nför sent. Se till att verkställa det som riksdagen en\r\ngång redan har beslutat.</pre><pre>Jag vet att jag inte får något svar här och nu, men\r\njag uppmanar regeringen att se till att det beslut\r\nsom riksdagen fattade i frågan om Blekingepaketet\r\nblir verklighet på ett eller annat sätt. Även vi\r\nblekingar behöver satsningar inför framtiden till\r\nnytta för länets befolkning, för länet och för hela\r\nlandet.</pre><pre>Låt mig också avslutningsvis, herr talman, få knyta\r\nan till det tabellverk som återfinns i slutet av\r\nbetänkandet. När man studerar detta framgår det\r\nmed all tydlighet att Blekinge är ett av de mest\r\nutsatta länen i landet. Även om siffrorna nu har\r\nlitet tid på nacken kan jag beklagligtvis bara\r\nkonstatera att de inte har blivit bättre sedan de togs\r\nfram för några månader sedan. Det finns ett stort\r\nantal arbetslösa och människor som är föremål för\r\narbetsmarknadspolitiska åtgärder. Det finns ett\r\nstort antal förtidspensionerade och också många\r\nungdomar utan arbete.</pre><pre>En gång var ungdomarna Blekinges främsta och\r\nstörsta exportprodukt. Då fick ungdomarna flytta\r\nfrån länet därför att arbete och utbildning\r\nsaknades. Låt det inte bli så igen.</pre><pre>När det gäller befolkningsutvecklingen mellan 1980\r\noch 1990 ligger Blekinge tillsammans med\r\nVästernorrlands län på sista plats. Detta är saker\r\nsom man knappast kan glädjas åt men som det i\r\nlänet finns en okuvlig vilja att komma till rätta med.\r\nViljan finns, men hjälpen verkar saknas. Vill\r\nregeringen att hela Sverige skall leva och utvecklas\r\ngäller det också att Blekinge får sin berättigade del\r\nav vår gemensamma kaka.</pre><pre></pre><pre>Anf. 73 BERTIL PERSSON (m):</pre><pre>Herr talman! Jag vill föra denna debatt tillbaka dit\r\ndär den började. Regionalpolitik har flera aspekter.\r\nDet finns defensiv och offensiv regionalpolitik.\r\nDen defensiva är det som främst har diskuterats i\r\ndag, nämligen stödet till ekonomiskt svaga\r\nregioner. Åke E Andersson i Umeå har visat att\r\nandelen av ekonomin, av sysselsättningen och av\r\nbefolkningen i Sveriges tolv huvudregioner i dag är\r\ndensamma som år 1800. Han har också visat att\r\nregionalpolitiken inte har haft någon som helst\r\ninverkan på utvecklingen. Vad som har hänt är att\r\nbefolkningen har flyttat in till städerna inom\r\nregionerna.</pre><pre>Den debatt som vi har fört i dag visar också tydligt\r\natt han har rätt. Det hindrar dock inte att man skall\r\nsöka bättre metoder att stimulera de regioner som\r\nbehöver det. Men man skall komma ihåg att arbete\r\ninte är som en smörbytta, dvs. att om någon tar en\r\nklick är det mindre kvar till de andra, utan arbete\r\nhar den egenskapen att det skapar arbete.</pre><pre>Den andra och viktigare formen av regionalpolitik\r\när den offensiva regionalpolitiken. Det här seklet\r\nhar i Europa varit nationalstaternas och nästa sekel\r\nkommer att bli regionernas. På olika håll i Europa\r\nväxer nu tillväxtregioner upp, utan hänsynstagande\r\ntill nationsgränserna. Detta ger länder ekonomisk\r\ntillväxt och resurser både för välfärd och för miljö.\r\nSådana regioner är t.ex. axeln Oxford--London--\r\nParis, axeln Barcelona-- Rivieran--Milano,\r\ncentralområdet i Belgien-- Holland eller området i\r\nBayern--Schweiz.</pre><pre>Norra Europa saknar sådana starka\r\ntillväxtregioner. Det är ett hot inför vår\r\ngemensamma framtid. Det enda vi har i norra\r\nEuropa är axeln Stockholm--Arlanda--Uppsala\r\nmed sina två universitet och en flygplats.</pre><pre>Alla studier som har gjorts i Europa och i USA har\r\nvisat att det är tre faktorer som skapar\r\ntillväxtregioner. Den första är att man har bra\r\nuniversitet för forskning och utbildning. Den andra\r\nfaktorn som är väsentlig i regionalpolitiken är att\r\nman har väl fungerande transportsystem. Det gäller\r\ninte minst flyg, eftersom kreativitet är någonting\r\nsom uppstår i människors möten, inte via\r\ndatorkanaler. Den tredje faktorn är en god\r\nlivsmiljö för dem som bor i området, dvs. ett bra\r\nkulturliv, ett bra fritidsutbud, goda bostäder och\r\nbra skolor.</pre><pre>I norra Europa har Öresundsregionen resurser att\r\nbli Europas femte K-region med sin storflygplats\r\noch sina tre universitet. Så är inte fallet i dag.\r\nGöteborg har möjligheter att utvecklas starkt i\r\nsamverkan med antingen Oslo eller Skåne.\r\nSydostsverige kan nå samverkan med länderna på\r\nandra sidan Östersjön. Hansaområdet har i själva\r\nverket en mycket stor potential när nu både\r\nNordtyskland och Polen ökar i kraft.</pre><pre>Men även en offensiv regionalpolitik kräver\r\npolitiska insatser, både lokalt och centralt.\r\nKommunikationsfrågorna måste lösas och lösas på\r\nett effektivt sätt. Utbildningens kvalitet och\r\nforskningens kvalitet måste stimuleras, men det\r\nmåste också ske med implementeringen av\r\nforskningsresultaten. Vi behöver också avreglera.\r\nMan måste kunna tillåta en instabil struktur. Man\r\nmåste släppa benägenheten att lägga sig i. The\r\nbusiness of government is not the government of\r\nbusiness, har man sagt i USA.</pre><pre>Vi behöver utveckla subsidiariteten, dvs. vi måste\r\nfå ned besluten på lägsta möjliga nivå. Vi måste\r\näven tillåta en naturlig regionindelning i stället för\r\nde gamla läns- och landstingsindelningarna, som vi\r\nhar kvar nästan sedan medeltiden.</pre><pre>Om vi skall nå fram till regioner som har en chans\r\natt konkurrera i Europa kan de inte vara fler än\r\nsex--åtta stycken, troligen med ett universitet i\r\ncentrum. Lokalt krävs det planering och utveckling\r\nav kulturliv, skolor, bostäder och\r\nkreativitetspooler. Lyckas vi med den offensiva\r\nregionalpolitiken kan vi skapa tillväxtregioner med\r\nkraft. Då har vi skapat just den kraft här i Sverige\r\nsom kan ge möjlighet att också sätta in resurser i\r\nden defensiva regionalpolitiken. Då kan vi hävda\r\noss i den europeiska ekonomiska konkurrensen.\r\nNordeuropa skulle må bra av att ha etablerade,\r\nrejäla tillväxtregioner.</pre><pre>Tillväxtpropositionen innehåller en del\r\ntankegångar i den riktningen. Men detta följs inte\r\nupp med en tillräckligt offensiv regionalpolitik. Till\r\nSverige måste man åka båt. Det gör att vi måste\r\nakta oss för att utveckla alltför mycket av\r\nöfolksmentalitet och isolationism. Vi måste vara\r\nmed i konkurrensen mellan Europas K-regioner.</pre><pre>Anf. 74 GÖRAN MAGNUSSON (s):</pre><pre>Herr talman! Västmanland betraktades under en\r\nlång följd av år som länet utan problem. Nu är det\r\nåtskilliga år sedan. Vi har genomlevt stålkris på 70-\r\ntalet och en rad olika bekymmer som rört\r\nsysselsättningen och näringslivsutvecklingen i\r\nlänet. Vi har så att säga kommit in i resonemangen\r\nkring stödområden, och sedan några år tillbaka\r\ningår Bergslagskommunerna Skinnskatteberg,\r\nFagersta och Norberg i stödområde.</pre><pre>Vi har under den gångna vintern upplevt en rad\r\nvarsel om uppsägningar liksom faktiska\r\nuppsägningar på flera olika industrier, framför allt i\r\nde södra delarna av länet. I Hallstahammar är man\r\nnaturligtvis särskilt hårt drabbad genom att Bulten,\r\nensidigt och utan närmare samråd, har bestämt sig\r\nför att lägga ned hela sin verksamhet i\r\nHallstahammars kommun. Därmed går kommunen\r\nmiste om ungefär 500 arbetstillfällen.</pre><pre>Vi på den socialdemokratiska länsbänken har väckt\r\nflera motioner under den allmänna motionstiden\r\nom insatser av s.k. infrastrukturell natur för att\r\nförbättra länets möjligheter att klara\r\nsysselsättningen och framtiden för människorna i\r\nlänet. Jag vill bara här kort nämna Mälarbanan,\r\nsom är en snabbtågsjärnväg från Stockholm--\r\nVästerås till Örebro--Hallsberg, Bergslagspendeln\r\nfrån Västerås via bl.a. Hallstahammar upp till\r\nFagersta och Ludvika.</pre><pre>Ytterligare insatser för högskolan är andra åtgärder\r\nsom vi anser vara viktiga, liksom naturligtvis också\r\ninvesteringar i de vägar som går genom länet och\r\nsom är viktiga för försörjningen med råvaror och\r\nför uttransporter av produkter.</pre><pre>Vi har också engagerat oss mycket hårt i\r\nmöjligheterna att förbättra Mälarsjöfarten genom\r\nförbättringar i Södertälje kanal och på annat sätt.\r\nVi har också under den här vintern fått ägna mycket\r\ntid åt att ta fram argument för att den nedrasade\r\nbron i Södertälje skulle sättas igång igen och för att\r\nvi skulle få upp den på den segelfria höjd som\r\ntidigare varit bestämd. Vi känner stor glädje i länet\r\nmed anledning av att vi har haft framgång i våra\r\nsträvanden på den punkten.</pre><pre>I samband med fjolårets behandling av de\r\nregionalpolitiska frågorna och beslutet om\r\nstödområdesindelningen förelåg från\r\nsocialdemokraterna yrkanden om att\r\nHallstahammar skulle ingå i stödområdet. Detta\r\nbifölls inte av riksdagen och vi accepterade ett\r\nresonemang från industriministerns sida som\r\ninnebar att man, om det uppstod besvärliga\r\nsysselsättningssituationer i exempelvis\r\nHallstahammar eller i andra kommuner, skulle\r\nkunna få särskilt stöd.</pre><pre>Det är väl odiskutabelt och alldeles otivstigt att\r\nsysselsättningsläget i Hallstahammar nu är sådant\r\natt kommunen måste få särskilt stöd. Just den akuta\r\nsituationen i Hallstahammar har gjort att\r\nlänsstyrelsen mycket snabbt och föredömligt under\r\nJan Ryds ledning tillsammans med olika\r\norganisationer och Hallstahammars kommun har\r\narbetat fram ett åtgärdspaket som man kommer att\r\npresentera för regeringen i morgon. I det förslaget\r\ningår önskemål om stödområdesplacering för\r\nHallstahammars kommun. Det är något som vi har\r\nframfört från den här talarstolen bl.a. under\r\ninterpellationsdebatter. Därför vill jag, herr\r\ntalman, yrka att Hallstahammars kommun\r\ninplaceras i stödområde 2. Det är ett yrkande som\r\nstämmer överens med innehållet under punkten 20\r\ni en centerreservation. Ingen centerpartist har\r\nyrkat bifall till denna, men för att vi skall få tillfälle\r\natt klarlägga vår ståndpunkt yrkar jag bifall till den\r\nförändrade skrivningen under punkten 20 i denna\r\ncenterreservation.</pre><pre>Herr talman! Jag är medveten om att kammaren\r\nockså har andra frågor att diskutera, men jag vill\r\nändå innan jag slutar säga ytterligare ett par saker.\r\nNär Jan-Olof Ragnarsson från vänsterpartiet\r\nredogör för de insatser som hans parti är berett att\r\ngöra är det bara glädjande att kunna konstatera att\r\nde stämmer mycket väl överens med det\r\nnäringslivsprogram för framtid i Västmanland som\r\nsocialdemokraterna redan tidigare har utarbetat.\r\nDärför känns det på intet sätt svårt att ansluta sig\r\ntill de synpunkter som Jan-Olof Ragnarsson hade\r\nbeträffande utvecklingen i Västmanland.</pre><pre>Allra sist måste jag något beröra Birgit Henrikssons\r\nanförande tidigare i dag, i vilket hon också talade\r\nför Hallstahammar. Det är naturligt, eftersom hon\r\nbor på den orten. Men hon talade också varmt för\r\nden moderata inställningen till regionalpolitiken,\r\nnämligen att det inte behövs någon regionalpolitik,\r\nutan att det går precis lika bra om man sänker\r\nskatterna och förbättrar för företagen på olika sätt.\r\nDå kommer man att kunna klara vilka svårigheter\r\nsom helst, om jag har förstått Birgit Henrikssons\r\nutläggning på ett korrekt sätt. Jag tycker att detta\r\ninte ger trovärdighet, för hon uppträder i två\r\nskepnader. Trots sin och partiets inställning i\r\nregionalpolitiken vill hon att Hallstahammar ändå\r\nskall omfattas av den regionalpolitiken. Det är trist\r\natt behöva säga det, men jag tycker att det är\r\nangeläget att klarlägga att möjligheterna att hjälpa\r\nHallstahammar skulle vara betydligt större om vi\r\nockså kunde vara överens om huvudinriktningen i\r\nregionalpolitiken.</pre><pre>Anf. 75 BERTIL PERSSON (m):</pre><pre>Herr talman! Jag tror att man skall vara ganska\r\nförsiktig och tänka sig mycket nogrannt för när man\r\ngår in med stödåtgärder. Jag kommer själv från\r\nMalmö, och ett av de största problemen för Malmö\r\nvar faktiskt det stöd som under många år gavs till\r\nKockums uppehållande. När Kockum lades ned\r\nhade vi ungefär 7 000 arbetslösa i Malmö. Vi fick en\r\nSaabfabrik -- som nu är nedlagd -- som en\r\nstödåtgärd för detta. Vi tackade ja till den, därför\r\natt man lovade 2 400 jobb. Men det faktum att\r\nKockum lades ned ledde till att man plötsligt fick i\r\ngång kreativiteten i regionen, och innan Saabs\r\nfabrik öppnades hade vi bara 2 500 arbetslösa.</pre><pre>Samma erfarenhet har man haft i Helsingör, där\r\nman länge höll i gång skeppsvarvet med konstlade\r\nmedel: Kreativiteten föddes först när beslutet om\r\nnedläggning var fattat. Jag tror alltså att man har\r\nanledning att fundera mer än vad som vid första\r\npåseendet är uppenbart.</pre><pre>Anf. 76 GÖRAN MAGNUSSON (s):</pre><pre>Herr talman! Jag tror också att det finns anledning\r\natt noga överväga stödåtgärder och insatser i skilda\r\nsammanhang och att en allmän\r\nnäringslivsutvecklande politik och den ekonomiska\r\npolitiken i allmänhet också har betydelse för\r\nmöjligheterna att klara sysselsättningen, men just i\r\nsituationer som den Hallstahammar befinner sig i,\r\ndär man får en mycket akut sysselsättningskris, är\r\ndet naturligtvis nödvändigt att samhället inte bara\r\nförlitar sig på generella åtgärder utan också måste\r\nkunna göra insatser för att ge möjligheter till\r\nfortsatt jobb eller utbildning till andra\r\nsysselsättningar. Jag tror alltså inte på Bertil\r\nPerssons recept att man egentligen inte skall göra\r\nnågonting utan att det är bra att det blir kris därför\r\natt då uppstår också kreativitet bl.a. Jag har en\r\nalldeles bestämd känsla av att människorna i\r\nHallstahammar har svårt att instämma i det\r\nsynsättet.</pre><pre>Överläggningen var härmed avslutad.</pre><pre>(Beslut skulle fattas den 17 maj.)</pre><pre>8 § Näringspolitik för tillväxt</pre><pre>Föredrogs</pre><pre>jordbruksutskottets betänkande</pre><pre>1990/91:JoU25 Näringspolitik för tillväxt (prop.\r\n1990/91:87).</pre><pre>Anf. 77 JENS ERIKSSON (m):</pre><pre>Herr talman! Jag skulle önska att jag i denna debatt\r\nom svenskt fiske -- som blir min sista -- hade kunnat\r\nse ljust på näringens framtid, men det kan jag\r\ntyvärr inte.</pre><pre>Jag kommer bara att ta upp fiskefrågor; de andra\r\nfrågor som berörs i betänkandet tas upp senare av\r\nIngvar Eriksson.</pre><pre>Namnet på propositionen liksom titeln på\r\nbetänkandet, Näringspolitik för tillväxt, har\r\ningenting att göra med innehållet i den del som\r\ngäller fiske. Näringspolitik för missväxt hade varit\r\nen titel som bättre stämt överens med innehållet i\r\npropositionen och förslagen.</pre><pre>Innehållet är starkt färgat av och styrs av den\r\növerenskommelse inom EFTA som statsministern\r\nvillkorslöst undertecknade den 14--15 mars 1989.\r\nÖverenskommelsen innehöll avtal om fullständig\r\nliberalisering av handeln med fisk och\r\nfiskprodukter och om borttagande av alla generella\r\nstöd före utgången av 1993.</pre><pre>Självfallet gagnade det de stora fiskenationerna\r\nIsland och Norge, som gratis får fri tillgång till vår\r\nmarknad med en import som överstiger 2,5 miljard\r\nkronor, vilket kan jämföras med vårt eget fiske,\r\nsom har ett förstahandsförsäljningsvärde på drygt\r\n700 milj.kr. Men så betraktades också\r\nstatsministern som en hjälte och hyllades som en\r\nsådan när han besökte Island.</pre><pre>Nu är regeringen i full färd med att avveckla vårt\r\nnormprissystem och stödet till fisket.\r\nÖvriggrupperna, dvs. fiskeslag som inte är torsk\r\neller sill, tas ur systemet och har inte längre några\r\ngarantier och inget stöd om priserna skulle rasa.\r\nÖvriga priser kvarstår oförändrade för tredje året i\r\nföljd. Stödet till foderfisk och öststatsexport\r\nminskas kraftigt. Totalt minskar stödet med 10--\r\n12 %.</pre><pre>Sådana nedskärningar drabbar inte våra kolleger\r\npå Island. Deras stora stöd är skattelättnader. Ja,\r\nman kan nästan tala om skattebefrielse.</pre><pre>Norge har lärt av Island och höjde i fjol\r\navdragstaket för sina fiskare från 16 000 till 55 000\r\nkr.</pre><pre>I skatteuppgörelsen med folkpartiet gick den\r\nsvenska regeringen andra vägen. En stor del av våra\r\nfiskare berövades avdraget för fördyrade\r\nlevnadskostnader, och resten fick det sänkt.</pre><pre>I motion Jo47 föreslog vi moderater att\r\ninnevarande års avtal skulle förlängas ytterligare\r\nett år. Även ett oförändrat avtal hade varit svårt att\r\nleva med -- det torde var och en kunna förstå.</pre><pre>Jag konstaterar att när GATT-överenskommelsen\r\nlade hinder i vägen för höjning av\r\njordbrukspriserna fick man åtminstone viss\r\nkompensation genom s.k. inkomstbidrag. Den\r\nnonchalans och likgiltighet som regeringen visar\r\nnär det gäller fiskerinäringen är därför för mig svår\r\natt förstå.</pre><pre>Statsministern och andra regeringsmedlemmars\r\nlöfte att Sverige inte skulle avreglera före övriga\r\nländer var inget annat än tomt prat, och löftet var\r\nvärdelöst. Det råder i dag ingen\r\nkonkurrensneutralitet inom EFTA, och klyftan\r\nkommer att öka med ett fortsatt socialdemokratiskt\r\nregerande.</pre><pre>Man berövade oss redan första året rätten att\r\nprisförhandla, trots att jordbruksministern lovade\r\nmotsatsen på fiskarnas kongress i höstas.</pre><pre>Regleringsskrivelsen, som ligger till grund för\r\npropositionen, är ett verk av jordbruksnämnden\r\nmed benäget bistånd från fiskeristyrelsen. När har\r\nnågot gott kommit därifrån?</pre><pre>Vi moderater kräver att fiske i vår zon inte får bytas\r\nmot annat än fiskerättigheter.</pre><pre>Jag känner stor oro inför resultatet av EES-\r\nförhandlingarna. Vi har inget mer att ge bort och\r\nhar redan gett bort för mycket. På grund av\r\nnedgången av torskstammen har Sverige en\r\ntorskkvot som med minst 10 000 ton understiger\r\nvåra behov.</pre><pre>Vi har sill/strömmingskvoter, men sill/strömming\r\nkan inte fiskas lönsamt utan stöd. Med den kraftiga\r\nnedskärning som skett av sillstödet är en övergång\r\ntill sillfiske inte en lönsam lösning.</pre><pre>Låt mig också notera att av de arter som är\r\nkvoterade i Skagerack och Kattegatt har EG fått\r\nnästan det hela, om man undantar sill.</pre><pre>Socialdemokraterna ville också beröva oss\r\nfiskerilånen, men där såg en majoritet till att de\r\nfinns kvar åtminstone ytterligare ett år. Med de\r\nförslag regeringen lägger fram för fisket kommande\r\nbudgetår är socialdemokraterna inte beredda att\r\nsatsa på investeringar. Och det är kanske logiskt\r\nresonerat.</pre><pre>Jag beklagar socialdemokraternas negativa syn på\r\nsvenskt fiske, och jag beklagar att man sedan 1982\r\nnu nästan totalt raserat den fiskeripolitik som den\r\nborgerliga regeringen slog fast den 10 maj 1978.</pre><pre>Fiskeriadministrationen kommer att skäras ned,\r\noch jag hälsar med tillfredsställelse att\r\nfiskesektionen på statens jordbruksnämnd lagts\r\nned och att verksamheten till den del som den skall\r\nfinnas kvar går över till fiskeristyrelsen. Det är\r\npositivt för näringen.</pre><pre>Fiskeristyrelsen bantas hårt, och det blir en\r\nkännbar process. Där anser vi moderater att det är\r\notillbörligt att föra över 3 milj.kr. därför att\r\nlänsstyrelserna övertar fiskenämnderna. Vi anser\r\natt fiskenämndernas kompetens kunnat bevaras till\r\nden del den behövs inom de ramar som\r\nlänsstyrelserna disponerar. Det måste finnas\r\ngränser för nedskärningar, och de bör göras med\r\neftertanke och försiktighet.</pre><pre>Jag hade i söndags ett samtal med en kustfiskare\r\nsom låtit en norsk skatteexpert räkna ut hans skatt\r\nom han varit norsk fiskare. Han var ingen\r\nhöginkomsttagare. Men han skulle ha haft ca\r\n50 000 kr. mer kvar efter skatt om han bott några\r\nmil längre norrut, dvs. på andra sidan gränsen. Det\r\när dem som bor där som vi skall konkurrera med\r\nnär vi genomfört en fullständig liberalisering av\r\nhandeln med fisk och fiskprodukter. Den 1 juni\r\n1992 kan norrmännen direktlanda i Strömstad.</pre><pre>De svenska fiskarna är i dag osäkra och hyser\r\nfarhågor inför framtiden. Många vill i dag sälja sina\r\nbåtar, men det finns knappast några köpare.</pre><pre>Herr talman! Svenskt fiske får inte utarmas, och\r\nriksdag och regering måste ta sitt ansvar på ett\r\nannat sätt än man gör i dag. Vi behöver svenskt\r\nfiske för vårt försvar, för vår folkförsörjning och för\r\natt ha en levande skärgård.</pre><pre>Självfallet står vi bakom de moderata\r\nreservationerna. De är berättigade och väl\r\ngenomtänkta. Men för att spara tid yrkar jag bifall\r\nenbart till reservation nr 30.</pre><pre>Anf. 78 ANDERS CASTBERGER (fp):</pre><pre>Herr talman! Sverige var ett rikt land med en\r\nkraftig tillväxt i ekonomin under många år, men vi\r\nhar under de senaste åren hamnat sist i OECD-kön.\r\nTillväxten har mer liknat det som ett parti under\r\nföregående valrörelse närmast föreslog som\r\nmålsättning och märkligt nog kom in i riksdagen på:\r\nDen är negativ.</pre><pre>I syfte -- får man anta -- att försöka ändra denna\r\nkurva, lade regeringen fram en proposition som\r\nskulle handla om tillväxt. Där fanns förvisso de\r\nstora linjerna av tillväxtbefrämjande faktorer med.\r\nMen där fanns också sådant som i detta\r\nsammanhang naturligtvis borde ha klarats av redan\r\ni samband med budgetpropositionen -- jag talar då\r\nom de frågor som tas upp i detta betänkande, bl.a.\r\nfiskerifrågorna. Det är faktiskt med beklagan man\r\nmåste säga att regeringens hantering av de egna\r\nförslagen gör att vi här i riksdagen har svårt att\r\ndiskutera sakfrågorna på ett sammanhängande och\r\nriktigt sätt.</pre><pre>Vi kan konstatera att fiskbestånden i Sveriges hav,\r\nsjöar och vattendrag utgör en rik naturresurs, som\r\nvi likt goda förvaltare måste bruka utan att föröda\r\neller utarma. Fisket är både försörjningsbas för en\r\nduktig yrkeskår -- detta har bl.a. Jens Eriksson här\r\ni ett av sina sista anföranden noga understrukit --\r\noch en spännande fritidssysselsättning för kanske 2\r\nmiljoner svenskar.</pre><pre>Det är därför viktigt att diskutera fiskefrågorna\r\nseriöst och noga överväga de förslag som\r\nregeringen har lagt fram. Det visar sig då att ett av\r\nde områden som utgör huvudpoängerna i\r\nregeringens förslag faktiskt får en kraftfull bakläxa\r\nav utskottet. Vi hoppas och tror att riksdagen skall\r\ngå samma väg.</pre><pre>Det gäller framför allt de generella stödformerna.\r\nGenerella stöd och subsidier snedvrider alltid en\r\nkonkurrenssituation. Principiellt bör detta faktiskt\r\nundvikas. Enskilda branschstöd är i det\r\nsammanhanget i och för sig inget undantag. Men nu\r\nhar vi länge levt med en sådan situation, och skall\r\nman ta bort stödet, måste det enligt folkpartiet\r\nliberalerna ske på ett sådant sätt att\r\nkonkurrensneutralitet uppnås inom ramen för bl.a.\r\nreglerna inom EG, någonting som regeringen\r\nibland verkar glömma trots att man säger att målet\r\nnaturligtvis bör vara att vi skall gå med i den\r\neuropeiska gemenskapen.</pre><pre>Hänsyn bör enligt vår uppfattning också tas till\r\nandra avtal som Sverige ingår eller har ingått med\r\nandra stater. En avtrappning av dessa stödformer\r\nmåste därför vänta i avvaktan på ett eventuellt\r\ninträde i EG, så att detta kan samordnas med de\r\növriga avtal som Sverige strax står i begrepp att\r\ningå.</pre><pre>Regeringen föreslår nu att fiskerilånen helt\r\navskaffas. Dessa fiskerilån ger fiskaren möjlighet\r\natt låna pengar för investeringar i nya båtar till lägre\r\nränta än marknadsräntan. Dessa lån innebär alltså\r\ni och för sig en snedvridning av\r\nkonkurrenssituationen.</pre><pre>Men fiskerlånen används för att ge möjlighet till\r\nförnyelse och modernisering av fiskeflottan och för\r\natt ge en ny generation fiskare möjlighet att starta\r\ni yrket. Fiskerinäringen har en låg avkastning, och\r\nsmåföretagarnas och yrkesfiskarnas investeringar\r\nkommer i framtiden att behöva öka ytterligare för\r\natt det snabbare skall bli möjligt att genomföra\r\nstrukturförändringar och rationaliseringar. Det är\r\nnaturligtvis också viktigt att fiskarnas arbetsplatser\r\nfår en förbättrad arbetsmiljö. Fiskerilånen\r\nmedverkar också till att de minsta företagen kan\r\ndelta i en sådan omstrukturering och\r\nrationalisering, som syftar till att öka\r\nkonkurrenskraften inom frihandelsområdet\r\nEFTA -- där vi nu är medlemmar -- men som på sikt\r\nenligt vår uppfattning självfallet också blir av\r\nbetydelse i samband med ett svenskt medlemskap i\r\nEG.</pre><pre>Generella branschstöd, som vi här talar om,\r\nförekommer också inom EFTA och omfattar både\r\nolika former av investeringsstöd och prisreglering.\r\nAvregleringen inom EFTA skall ju enligt nu\r\ngällande avtal ske successivt och senast 1994; jag\r\nåterkommer alldeles strax till den frågan. Inom EG\r\nkan fiskare i dag via centrala EG-anslag få\r\ninvesteringsstöd för bl.a. tonnage. Därtill finns\r\ninom EG-länderna nationella stöd. Avsikten är\r\nvisserligen att dessa på sikt skall avvecklas, men hur\r\ndet blir med den frågan är inte klart, och det är\r\nnågot som vi så småningom får se. Att då redan nu\r\ngå händelserna i förväg, som regeringen vill,\r\nmotsätter vi oss.</pre><pre>Det svenska fisket uppträder också på en\r\ninternationell marknad såväl när det gäller de\r\ntekniska hjälpmedlen för fångsten i olika farvatten\r\nsom när det gäller avsättningsmarknaden.\r\nKonkurrensen är hård. Svenska statens uppgift bör\r\ni ett sådant sammanhang naturligtvis vara att\r\nsäkerställa konkurrensneutralitet inom ramen för\r\nvårt arbete inom EFTA och med tanke på ett\r\nframtida medlemskap i EG.</pre><pre>Regeringens förslag att nu avskaffa fiskerilånen\r\nutgör därför enligt vår uppfattning en märkbar\r\nförsämring av konkurrenssituationen -- i\r\nförhållande till andra EFTA-länder och i\r\nförhållande till yrkesfiskarna inom EG. Om\r\nregeringens förslag genomfördes skulle det drabba\r\nfisket hårt. Vi menar därför att avvecklingen bör\r\nanstå, och tills vidare bör lånen vara kvar på\r\nnuvarande nivå med nuvarande konstruktion. Det\r\när då bara att konstatera att regeringen åker på en\r\nkraftfull bakläxa, och det är faktiskt vad den\r\nförtjänar, eftersom den inte har tagit bättre hänsyn\r\ntill förutsättningarna.</pre><pre>Låt mig också med några ord beröra frågan om\r\nprisregleringen på fisk. Pristilläggen på sill och\r\nströmming är ju en dominerande faktor inom\r\nnormprissystemet. Riksdagen har tidigare uttalat\r\natt en avreglering bör ske, men den bör ske i en\r\njämn takt och i samma takt som avregleringen i\r\növriga EFTA-länder. Avregleringen skall i och för\r\nsig enligt avtalet ske till 1994, men frågan är nu om\r\ndetta mål verkligen kommer att uppnås. Med tanke\r\npå riksdagens uttalande om att det skall finnas ett\r\nsamband, med tanke på den osäkerhet som råder\r\nom hur övriga EFTA-länder anpassar sig och -- vill\r\njag påstå -- med hänsyn till de förhandlingar med\r\nEG-länderna som vi tidigare i dag här i kammaren\r\nhar fått rapport om från regeringen, borde\r\nnaturligtvis avregleringen ske i en långsammare\r\ntakt än vad regeringen tidigare har aviserat.\r\nRegeringen har i just tillväxtpropositionen -- väl\r\nmotiverat -- backat från tidigare intagna\r\nståndpunkter på detta område.</pre><pre>Herr talman! Folkpartiet liberalerna har både\r\ntidigare och i samband med behandlingen av\r\ntillväxtpropositionen lagt fram förslag när det gäller\r\nandra frågor på fiskets område. Jag vill som\r\nhastigast beröra också torskfisket och dess\r\nbetydelse i Östersjön. Östersjön är ett\r\nmarginalområde för torsk, och den naturliga\r\nföryngringen är där ojämn. Överuttag har\r\nförekommit och förekommer, och det är ett hot mot\r\ntorskbeståndet. Vi har tidigare för vår del i\r\nkommittémotioner och på andra sätt -- inte minst i\r\ndebatter -- varnat socialdemokraternas talesmän i\r\nden här frågan för att överuttag av torsk har skett,\r\näven mot fiskeribiologernas rekommendationer. Vi\r\nhar därför också kunnat konstatera att det nu finns\r\nen överenskommelse från 1991 om högsta totala\r\nuttag. Denna tillåter att drygt 40 000 ton torsk\r\nfångas. Vi vill då för vår del påpeka att det, mot\r\nbakgrund av denna uppnådda överenskommelse,\r\när mycket viktigt att fiskeristyrelsen noga följer\r\ntorskbeståndets utveckling i Östersjön.</pre><pre>Herr talman! Det är sent på aftonen, och vi har\r\nunder dagen haft en intensiv debatt inom andra\r\nområden där tillväxtfrågorna har tagits upp. Jag\r\nskall inte närmare gå in på övriga frågor på annat\r\nsätt än genom att säga att vi självfallet står bakom\r\nde reservationer som vi har fogat till betänkandet.\r\nVi vill emellertid nöja oss med att yrka bifall till\r\nreservationerna 15 och 24.</pre><pre></pre><pre>Anf. 79 LENNART BRUNANDER (c):</pre><pre>Herr talman! Jag säger som Jens Eriksson att det\r\när nästan så att man tror att man läser fel när man\r\nläser rubriken, näringspolitik för tillväxt. Det kan\r\ntänkas att tryckfelsnisse varit framme och spelat oss\r\nett spratt.</pre><pre>När man läser propositionen handlar det bara om\r\nneddragningar och nedskärningar. Den\r\nsocialdemokratiska regeringen har svårt att hålla\r\nisär vad som är uppåt och vad som är nedåt.</pre><pre>Jens Eriksson sade att detta var hans sista debatt\r\nhär i kammaren. Jag vill passa på tillfället att tacka\r\nJens Eriksson för de trevliga debatter som vi har\r\nhaft. Jens Eriksson har varit en bra representant för\r\nfiskarkåren, och en man som jag gärna har lyssnat\r\npå och tagit emot råd av när det gäller fiskefrågor.\r\nVi hoppas att vi skall klara frågorna om fisket även\r\ni fortsättningen. Jens Eriksson hör säkert av sig om\r\ndet behövs.</pre><pre>I propositionen lägger regeringen fram förslag på\r\natt lägga ned de s.k. ö-bruken i Mörbylånga och\r\nRoma. Vi har från centerpartiet inte accepterat det\r\nhär. Det är fel att göra det av många olika skäl. I\r\npropositionen föreslås också att fiskerilånen skall\r\ntas bort. Det är ett felaktigt sätt att behandla en\r\nnäring som är mycket nyttig för samhället. Den\r\nbehöver det stöd eller den hjälp som fiskerilånen\r\nutgör.</pre><pre>Jag skall först prata litet om socker, sockernäringen\r\noch sockerbruken. Det är tyvärr så att regeringens\r\nattityd till jordbruket inte är särskilt positiv. Man\r\nger jordbruket det ena tjuvnypet efter det andra\r\ntrots att vi förra året var överens om\r\njordbrukspolitiken. Det var naturligtvis inte enkelt\r\natt komma fram till det beslutet. Det var inte enkelt\r\natt göra de kompromisser som var nödvändiga för\r\natt komma överens.</pre><pre>Därefter har regeringen gjort den ena saken efter\r\nden andra. Förslagen om nedläggningar av bruken\r\npå Öland och Gotland är ett led i detta. Det får\r\nnaturligtvis många konsekvenser för dessa\r\nregioner, bl.a. sysselsättningsmässigt. Det är\r\nmånga människor som arbetar och får sin utkomst\r\ngenom den verksamhet som bruken och\r\nsockerbetsodlingen innebär. Det blir väldigt svårt\r\natt i den omstrukturering och omvandling av det\r\nsvenska jordbruket och jordbruksproduktionen\r\nsom nu sker hitta andra grödor i stället för de\r\nsockerbetor som odlas.</pre><pre>Jordbruksutskottet har remitterat detta till\r\narbetsmarknadsutskottet för att få synpunkter på\r\nhur den arbetsmarknadspolitiska situationen är. Vi\r\nhar fått svaret att för Ölands del är\r\narbetssituationen ganska bra. Arbetslösheten är\r\ninte så hög där. Centerpartisterna i\r\narbetsmarknadsutskottet hade en annan\r\nuppfattning.</pre><pre>Jag lyssnade med viss uppmärksamhet på Ingrid\r\nHasselström Nyvall som talade för en stund sedan.\r\nHon sade att situationen i Kalmar län inte alls är så\r\nbra. Det är många bekymmer och problem inom\r\nflera branscher. Hon är uppenbarligen inte överens\r\nmed sina folkpartistiska vänner i jordbruks- och\r\narbetsmarknadsutskottet. Hon kommer att tala här\r\nsenare, och då får vi höra vad hon har att säga.</pre><pre>Socialdemokraterna och folkpartiet har\r\nuppfattningen att man kan göra detta utan några\r\nstörre problem. Vi delar inte den uppfattningen.</pre><pre>Man måste också räkna med att den sysselsättning\r\nsom bruken ger också skapar\r\nmultiplikationseffekter ute i samhället. Från\r\nmajoritetens sida har man över huvud taget inte\r\nfunderat över vad man skall göra på den åkermark\r\nsom blir lösjord för annan produktion.</pre><pre>Sockerbetan är en viktig gröda i en växtskörd och\r\ninte särskilt lätt att ersätta. Den är också viktig ur\r\nmiljösynpunkt. Den växer länge på hösten. Den tar\r\nalltså upp mycket näring, läckaget från marken blir\r\nlågt. Detta får därför många konsekvenser.</pre><pre>Från centerpartiets sida tycker vi att det är fel att\r\nplantera igen vår åkermark till skog. Det är fel ur\r\nmånga synpunkter. Åkermarken har ett mycket\r\nstort värde för framtiden. Det är inte så att världen\r\när full av mat. Det är inte heller så att vi får bättre\r\noch bättre försörjningsförmåga i världen, utan det\r\när faktiskt tvärtom. Det är viktigt at vi behåller\r\nåkermarkerna. Det blir inte lätt om man lägger ner\r\ndessa bruk. Centerpartiet har sagt ifrån och i en\r\nreservation beskrivit att vi inte går med på beslutet\r\nom att dra in de bidrag som gör att bruken läggs ner.</pre><pre>Vi tycker att det finns anledning att ställa krav på\r\nSockerbolaget som tar emot bidragen. De skall\r\ngöra någonting för de här regionerna och bruken\r\noch inte bara lämna dem. Staten har ett ansvar\r\ntillsammans med Sockerbolaget att lösa problemet.</pre><pre>Sockerbruket på Roma är dessutom ett mycket bra\r\nbruk. Det är bra ur miljösynpunkt. Det har ett\r\nslutet system, och enligt de uppgifter som jag har\r\nfått är Roma det enda bruket i vårt land av den\r\nkaraktären. Det finns ingen anledning av den\r\norsaken att lägga ned bruket. Enligt de uppgifter\r\nsom vi har fått vid uppvaktningar har bruket ur\r\nekonomisk synpunkt inte gått dåligt, utan snarare\r\nbra. Det motivet håller inte heller. Det finns andra\r\nmotiv för att lägga ned bruket.</pre><pre>Om propositionen hade gjort skäl för sitt namn\r\nskulle det ha funnits förslag på hur vi skall utveckla\r\ndessa regioner, hur vi skall kunna behålla en\r\nsockerproduktion eller hur vi skall kunna skapa\r\nandra ersättningar för den produktion som finns i\r\ndag med utnyttjande av sockerbetan till något\r\nannat. Vi måste ha en forskning och utveckling.\r\nDessa krav måste ställas både på samhället och på\r\nSockerbolaget.</pre><pre>Herr talman! Centerpartiet har också lagt fram\r\nförslag på att ändra de nuvarande reglerna om en\r\nsjälvförsörjningsgrad på 85 % för socker. Det måste\r\nvara rimligt att i en avreglerad situation producera\r\ndet socker som vi kan och anser oss villja\r\nproducera. Vi kan sälja det på den svenska\r\nmarknaden, men vi kan också exportera socker om\r\ndet är en fördel att göra det. Det finns ingen\r\nanledning att ha begränsningar och inte heller det\r\nmonopol som för närvarande finns på\r\nsockerområdet.</pre><pre>Under denna diskussion har moderaterna haft litet\r\nsvårt att veta var de har hört hemma. Från att ha\r\naccepterat en nedläggning nästan rakt upp och ned\r\nhar man flyttat sig en bit. Det förslag som de nu har\r\ninnebär att de sätter vissa förhoppningar om att\r\nSockerbolaget och länsstyrelsen skall klara ut det\r\nhär. Vi får se. Det skulle vara intressant att veta hur\r\nmoderaterna tror att det skall ske om vi inte får ett\r\nklart besked från riksdagen om att bruket skall vara\r\nkvar till dess man hittar en annan verksamhet som\r\nhar motsvarande funktion.</pre><pre>Staten är delägare och har ett ansvar som den inte\r\nkan springa ifrån. Jag yrkar med dessa ord bifall till\r\nreservationerna 3, 7 och 10, vilka tar upp frågor om\r\nsockerproduktion i Sverige, om sockerproduktion i\r\nMörbylånga och Roma.</pre><pre>Herr talman! Det finns också en del om fiske i\r\nbetänkandet. Regeringen var negativ också på den\r\npunkten. Man vill ta bort fiskerilånen på 40\r\nmiljoner. Det är av mycket stor vikt för fisket och\r\nför fiskets utövare att ha kvar dem.</pre><pre>En majoritet i utskottet föreslår att riksdagen skall\r\nbesluta om att ha lånemöjligheten kvar. Jag tror att\r\ndet är väldigt viktigt, och jag är glad över att vi har\r\nkommit fram till den ståndpunkten.</pre><pre>Som Jens Eriksson beskrev får vi en ny\r\nfiskeriadministration som är uppbyggd på ett nytt\r\nsätt. Den är sammanslagen och bantad. I utskottet\r\nhar under överläggningarna kommit fram ett\r\nförslag med anledning av en motion att man skall ta\r\nännu mer pengar från den centrala funktionen.</pre><pre>Från centerpartiet har vi inte kunnat acceptera det,\r\nav flera olika skäl. När man gör en så kraftig\r\nbesparing på ett verk, då kan man inte bara lägga på\r\ndet ytterligare bördor och tro att det skall fungera.\r\nDessutom är den verksamhet som bedrivs vid\r\nfiskeristyrelsen oerhört väsentlig för att bygga upp\r\nkunskap och forskning och för att handha de här\r\nviktiga frågorna på ett bra sätt. Dessutom är det\r\ninte bara en central verksamhet, utan man har\r\nockså sina stationer runt om i Sverige och\r\nverksamhet på flera olika ställen som är oerhört\r\nviktig för fisket, även för fritidsfisket.</pre><pre>Här sades alldeles nyss att torskfisket är ett\r\nbekymmer i Östersjön. Anders Castberger beskrev\r\ndet litet grand. Jag måste säga att jag är förvånad\r\növer att både folkpartiet och socialdemokraterna så\r\nhämningslöst pläderar för en Öresundsbro, som\r\nkan ödelägga möjligheten att reproducera torsk i\r\nfortsättningen. Att det förhåller sig så har\r\nredovisats mycket klart för oss av de fiskeribiologer\r\nsom jobbar i fiskeristyrelsen.</pre><pre>Tiondelar av procent i sänkt salthalt i de tre\r\ndjuphålor i Östersjön där torsken reproduceras är\r\nen fråga om liv eller död för torsken i framtiden.\r\nMan borde ha konsekvenserna bättre klara för sig\r\ninnan man ger sig på att bygga en sådan här bro,\r\nnågot som av många andra orsaker också är\r\nfelaktigt.</pre><pre>Herr talman! Med detta yrkar jag bifall till\r\nreservationerna som jag har nämnt. I övrigt står jag\r\nnaturligtvis bakom de reservationer som utskottets\r\ncenterledamöter har avgivit.</pre><pre>Anf. 80 ANNIKA ÅHNBERG (v):</pre><pre>Herr talman! ''Vi odlare och anställda vid\r\nMörbylånga sockerbruk vädjar till Sveriges\r\nriksdagsmän. Om sockerbruket avvecklas hösten\r\n1992 förlorar vi livsnerven i vår bygd innan det finns\r\nrealistiska alternativ till produktion/odling. Vi\r\nförlorar våra jobb, våra intäkter från odlingen, en\r\nmiljö och utvecklingsbar gröda, underlag för\r\nservice och företagande, ett öppet landskap och vår\r\nframtidstro.''</pre><pre>Herr talman! De här orden var hämtade ur ett\r\nuttalande till riksdagen som har delats ut i dag\r\nutanför Riksdagshuset och som jag innerligt hoppas\r\natt alla riksdagsledamöter har tagit del av och noga\r\nbegrundat. Jag tycker att det känns väldigt bittert\r\natt stå här i kväll, när riksdagen troligen kommer\r\natt besluta i enlighet med propositionen, ett beslut\r\nsom innebär att först sockerbruket i Mörbylånga\r\noch sedan också sockerbruket i Roma kommer att\r\nläggas ner.</pre><pre>De delar av ''Näringspolitik för tillväxt'', som\r\npropositionen hette och som betänkandet nu också\r\nheter, som har varit jordbruksutskottets sak att\r\nbereda handlar om två helt skilda områden,\r\nsockernäringen och fisket. Men det finns\r\nnaturligtvis ändå någonting som är gemensamt för\r\nde här båda näringarna. Bägge handlar om den\r\nbiologiska produktionen, den som faktiskt är\r\ngrunden för vår existens, vilket man ibland kan få\r\nför sig att vi i det moderna industrisamhället har\r\nglömt bort.</pre><pre>Det verkar som om vi inte inser att vår existens är\r\nberoende av att den biologiska produktionen finns\r\noch utvecklas. Jag kanske är tjatig, för jag pratar\r\nofta om vikten av fungerande kretslopp och att det\r\när vårt samhälles allra största problem att vi inte har\r\nlyckats få in produktion, konsumtion och även\r\navfallshantering i fungerande kretslopp. Om vi\r\nskall klara det i framtiden, måste vi inse att grunden\r\nför det är att vi kan använda den biologiska\r\nproduktionen, de areella näringarna, för att förse\r\noss inte bara med livsmedel utan också med många\r\nav de grödor som vi behöver som underlag för\r\nindustriproduktion, t.ex. produktion av plaster som\r\när ett oerhört stort problem i vår konsumtion och i\r\nvår avfallshantering.</pre><pre>Det är just därför det känns så bittert att stå här och\r\nkonstatera att det som i väldigt hög grad är\r\nlösningen på vårt samhälles problem, ett\r\nframtidsinriktat utnyttjande av jordbruket, är\r\nnågonting som vi avvisar, någonting som vi i stället\r\nskjuter i sank.</pre><pre>Hur kan man prata om en näringspolitik för\r\ntillväxt? Vad menar man för tillväxt? Det vi måste\r\nåstadkomma är ju just att bryta det här samhällets\r\nmönster, att slå in på nya vägar. Jag tycker att vårt\r\nsamhälle präglas av någonting som jag skulle vilja\r\nkalla för den lata kapitalismen. Det lunkar på i\r\nsamma hjulspår. Det är de branscher som är stora\r\nsom vi förlitar oss på, bilindustrin t.ex.</pre><pre>Det finns också, tycker jag, ett mycket nära\r\nsamarbete mellan staten och de stora etablerade\r\nnäringarna. Det finns en lyhördhet från statens\r\nsida. Aj då, går det illa för Volvo och SAAB? Då\r\när staten genast beredd att diskutera hur man skall\r\nkunna få de här branscherna att överleva. Och visst\r\när de oerhört viktiga för oss, men det allra\r\nviktigaste är att vi också kan se in i framtiden, att vi\r\nförsöker förstå att vi måste förändra vår\r\nproduktion.</pre><pre>Det kommer inte att gå att rulla på i samma gamla\r\nbilhjulsspår. Vi måste hitta och utveckla nya\r\nnäringar, och det är statens uppgift att driva på.\r\nNäringarna i sig själva kommer att vilja fortsätta\r\ntillverka det de alltid har varit bra på, sådant som\r\nde vet hur man gör. Det kostar mycket av forskning\r\noch utveckling att slå in på nya vägar, och det är\r\nsamhällets uppgift att bidra till att den utvecklingen\r\nkommer till stånd.</pre><pre>När det gäller sockernäringen sägs det ofta: Vi kan\r\ningenting göra. Det är Sockerbolaget som\r\nbestämmer. Vi har ju bestämt oss för att avreglera\r\njordbruket, och då är det deras sak hur de vill lägga\r\nupp och rationalisera sin näring. Det kan vi inte\r\nbestämma någonting om.</pre><pre>Men faktum är ju att staten är ägare till hälften av\r\nSockerbolaget. Staten måste väl ha lika mycket att\r\nsäga till om som den andra hälftenägaren har. Vi i\r\nriksdagen måste väl kunna både arbeta\r\nregionalpolitiskt och förvalta vårt ägaransvar. Vi\r\nsom riksdagsledamöter har också ett ansvar, och i\r\nägaransvaret måste ligga att försöka styra mot en ny\r\nframtid för näringen, inte att bara acceptera att den\r\nandra hälftenägaren styr och ställer som den vill på\r\nsina egna villkor.</pre><pre>Det är därför, herr talman, som vi från\r\nvänsterpartiets sida tycker att det är viktigt att man\r\nfunderar över Sockerbolagets monopolställning,\r\natt man funderar över hur man kan bryta loss delar\r\nur verksamheten och försöka bidra till att få en\r\nbättre balans, inte lämna hela näringen till en enda\r\naktör.</pre><pre>Det har talats här förut från folkpartiets sida om\r\nvikten av konkurrensneutralitet. Hur kan man över\r\nhuvud taget tala om konkurrens inom en bransch\r\ndär det bara finns en enda aktör? Jag tycker att den\r\nsom säger sig vara intresserad av att befrämja\r\nkonkurrensen verkligen borde se till att det blir\r\nmöjligt att åstadkomma en ny utveckling. Det är\r\nockså därför som vi från vänsterpartiets sida tycker\r\natt det inte är riktigt ärligt, när utskottsmajoriteten\r\ni det här betänkandet skriver att man inte har\r\nmöjligheter att påverka den framtida utvecklingen.\r\nVisst har vi det. Visst har vi möjlighet att påverka\r\nSockerbolaget, att ta upp diskussioner med bolaget\r\nom att fortsätta verksamheten vid sockerbruken\r\noch att styra in på nya vägar.</pre><pre>Herr talman! Jag skulle gärna vilja citera vad\r\narbetsmarknadsutskottet skrev i sitt yttrande till\r\njordbruksutskottet vad gäller\r\nersättningsproduktion -- det gällde särskilt\r\nsockerbruket på Gotland, i Roma -- att ''det krävs\r\nstora insatser i form av bl.a. forskning och\r\nförsöksverksamhet för att få fram nya\r\narbetstillfällen inom industrin. Det är inte möjligt\r\natt under en så kort tid som fem år få fram\r\nalternativ produktion och därmed alternativ\r\nsysselsättning för så många människor. Till detta\r\nkommer att arbetsmarknaden redan nu är\r\nbegränsad och att de arbetstillfällen som under den\r\nangivna tiden kan tillkomma genom satsningar på\r\nde befintliga småföretagen är förhållandevis\r\nmarginella.''</pre><pre>Vilken slutsats kan man dra annat än den att här\r\nmåste vi se till att dels skapa rimlig övergångstid,\r\ndels omedelbart satsa på en alternativ utveckling.\r\nJag tror att vi alla kan vara överens om att det inte\r\ngår att fortsätta på samma sätt som hittills med\r\nsamma typ av produktion utan att det krävs ett\r\nnytänkande. Men det behövs också en tid för att\r\nåstadkomma detta. Visst hade detta kunnat hända\r\ntidigare, om just inte Sockerbolaget ensamt hade\r\nfått styra och ställa och bolaget inte hade fått\r\nanvända de medel som ständigt skjutits till att bara\r\ngå in i den löpande verksamheten. Om vi hade\r\npressat dem litet att utveckla nya verksamheter,\r\nhade vi inte stått så handfallna i dag inför denna\r\nsituation.</pre><pre>Herr talman! Andra har sagt detta före mig, men\r\njag vill gärna upprepa det. Hur kan man tala om en\r\nnäringspolitik för tillväxt när innebörden hela tiden\r\när att man skall göra nedläggningar? Precis som det\r\nockså framgår av uttalandet är det inte bara en\r\npraktisk verksamhet som läggs ner. Det är inte bara\r\nen sysselsättning som försvinner. Hela framtidstron\r\nförsvinner. I det perspektivet är det så oerhört\r\nviktigt att vi kan satsa och utveckla nya näringar. I\r\ngrunden står vi och faller. Vår framtid beror på att\r\nvi kan ta oss ur detta samhällets ekologiska\r\nproblem. Vi sviker på det allra djupaste och mest\r\nfruktansvärda sätt de människor som är direkt\r\nberörda, men också de uppväxande generationer\r\ndär vi inte på allt sätt anstränger oss för att\r\nåstadkomma denna nya alternativa utveckling. Jag\r\nvill därför särskilt yrka bifall till reservationerna 8\r\noch 11 i betänkandet.</pre><pre>Herr talman! Denna diskussion handlar inte bara\r\nom sockernäringen, utan också i hög grad om\r\nfisket. Jag tycker att man kan se paralleller. Fisket\r\när en liten näring i vårt land och kommer säkert\r\nockså att förbli en liten näring. Det är inte många\r\ntusen som är yrkesfiskare. Visserligen finns det i de\r\nefterföljande leden också människor som är\r\nverksamma inom fisket som näring. Men det är\r\nändå en liten grupp. För den sakens skull får man\r\ninte tro att det är en betydelselös näring som inte vi\r\nbehöver anstränga oss för att utveckla. Vi vet att i\r\ndet globala perspektivet är fisket oerhört viktigt om\r\nvi skall ha någon som helst chans att klara vår\r\nplanets livsmedelsförsörjning. I det globala\r\nperspektivet har också det svenska fisket sin plats.\r\nDet är viktigt, som även andra talare har sagt, att vi\r\ninte bara ger upp, att vi inte låter vårt fiske\r\nreduceras till att bli den bricka som vi är beredda\r\natt offra i det internationella spelet om handeln\r\nmed jordbruksprodukter och om fisket som näring.\r\nVi måste värna vårt fiske. Vi skall inte avreglera.\r\nVi skall inte förändra betingelserna för vårt fiske i\r\nnågon snabbare takt än vad man gör i de andra\r\nEFTA-länderna och i de länderna vi förhandlar\r\nmed.</pre><pre>Vi i från vänsterpartiet är glada att vi denna gång\r\nnär jordbruksutskottet behandlade fisket lyckades\r\nmed gemensamma krafter se till att fiskerilånen får\r\nvara kvar. Det är en av förutsättningarna för att den\r\nsvenska fiskeflottan skall kunna anpassas till de\r\nförändrade betingelser som den har att möta. Jag\r\nvill i det sammanhanget gärna påpeka det som\r\nLennart Brunander tog upp. Det är märkligt att\r\nfolkpartiet, som är så oerhört angelägen om\r\ntorsken i Östersjön, inte har dragit några slutsatser\r\nav det när det gäller satsningarna för att bygga en\r\nÖresundsbro. Bygget är ett allvarligt hot mot\r\nsaltvattentillförseln och vattenutbytet i Östersjön\r\noch därmed också ett allvarligt hot mot torskfisket.\r\nDet kan man inte komma undan genom att skriva\r\nordrika och tjusiga reservationer där man talar om\r\natt det är viktigt med torsken. Den lever inte vidare\r\nav det. Den lever bara vidare av att vattenut- och\r\ninflödet i Östersjön fungerar. Jag tycker att\r\nfolkpartiet skall tänka om när det gäller bron.</pre><pre>Herr talman! Eftersom Jens Eriksson sade att detta\r\när hans sista debatt, vill jag framföra att jag tycker\r\natt denna tid har varit lärorik. Jag är glad för att jag\r\nhar fått arbeta dessa år i jordbruksutskottet\r\ntillsammans med Jens Eriksson. Vi är inte särskilt\r\nofta eniga i sakfrågorna, även om vi står som\r\ngemensamma undertecknare på en reservation i\r\njust detta betänkande. Att vi är oeniga i\r\nsakfrågorna har inte hindrat att vi ändå har haft ett\r\nfint arbetsklimat i jordbruksutskottet. Till det har\r\nJens Eriksson bidragit i hög grad. Jag kan\r\nvisserligen inte mycket om fisket i dag heller. Men\r\ndet lilla jag har lärt mig under dessa år, har jag\r\nverkligen Jens Eriksson att tacka för. Jag tror att\r\nhan är en läromästare för oss alla i utskottet när det\r\ngäller fisket.</pre><pre></pre><pre>Anf. 81 MARIANNE SAMUELSSON\r\n(mp):</pre><pre>Herr talman! Denna dag har vi ägnat mycket tid\r\nåt regionalpolitiska frågor. Denna debatt till detta\r\nbetänkande är i stor utsträckning regionalpolitik,\r\nom vi med regionalpolitik menar att ett visst\r\nområde berörs i större utsträckning än andra\r\nområden. Det kan vi väl påstå att det gör i detta\r\nbetänkande. Öland och Gotland berörs både vad\r\ngäller sockerbrukens framtid men också vad gäller\r\nÖstersjön och fiskenäringen.</pre><pre>I går var det här i huset en hearing om\r\nÖresundsbron. En av frågorna som berördes var\r\nfiskets framtid, då alldeles speciellt det framtida\r\nhotet mot torskfisket i Östersjön. Professorn i\r\nmarinekologi Bengt-Ove Jonsson uttryckte sin\r\nstora oro för torskens framtid på grund av\r\nförändrade strömmar vid ett brobygge. Han\r\nberörde också svårigheten av att fatta beslut som\r\nman ser effekterna av kanske inte förrän efter 10--\r\n15 år.</pre><pre>Jag tycker att det känns många gånger sorgligt att\r\nbehöva fatta beslut som är dåligt förberedda ur\r\nmiljökonsekvenssynpunkt och som effekterna i stor\r\nutsträckning drabbar kommande generationer.\r\nRedan utan brobyggandet är fisket hotat, bl.a. av\r\nen alltför kraftig utfiskning. Miljöpartiet de gröna\r\nanser att fiskekvoterna och fiskemetoderna skall\r\nändras så att reproduktionen av fisk inte störs.\r\nKvoterna måste utan undantag begränsas så att de\r\nstår i relation till de resursuttag som är möjliga även\r\npå lång sikt. Här måste man också kartlägga\r\nbehoven av utökad fredning av olika fiskarter,\r\nzoner och trålgränser.</pre><pre>Detta betänkande berör just näringspolitik i\r\ntillväxt. Även om fisket på många sätt är hotat på\r\ngrund av den miljö och alla de miljöskador som\r\nfinns, bör även denna gren få en chans att ha en viss\r\ntillväxt. Vi har inom fisket i större utsträckning\r\ngenerationsskiftningar. Detta innebär naturligtvis\r\nbyte av fiskebåtar osv. Det är därför glädjande att\r\nutskottet lyckades vända majoritetsförhållandet\r\nvad gäller lånen. Jag kan inte riktigt förstå varför\r\nregeringen över huvud taget lade ett sådant förslag\r\nnär man pratade om näringsliv i tillväxt. För staten\r\nutgör lånen inte någon större kostnad.</pre><pre>En annan viktig fråga som berör fisket är de\r\nkommande fiskerättigheterna och de\r\ninternationella förhandlingarna. Vi i miljöpartiet\r\nanser inte att fisket får förhandlas bort för andra\r\nhandelspolitiska intressen, vilket vi av och till har\r\nhört ryktas om.</pre><pre>För att klara fisket och de problem som näringen\r\nstår inför anser vi också att det är viktigt att man\r\nundersöker möjligheten att upprätta en fond som\r\nkan användas för att kompensera fiskare som\r\ndrabbas av miljöbelastningarna. Det kan ju annars\r\nbli svårt att ställa krav på en minskning av fisket\r\nunder vissa perioder för att klara fiskets framtid och\r\nreproduktionen.</pre><pre>Herr talman! Jag skall också ta upp den andra fråga\r\nsom berörs i detta betänkande och som likaledes är\r\nviktig, naturligtvis framför allt för Öland och\r\nGotland, som berörs särskilt mycket av den. Det\r\ngäller frågan om en nedläggning av sockerbruken i\r\nMörbylånga och i Roma.</pre><pre>Vi i miljöpartiet anser att ett sådant\r\nställningstagande borde ha föregåtts av en\r\nkonsekvensanalys. Regeringen brukar ju ofta tala\r\nom att det skall göras miljökonsekvensanalyser,\r\nmen när får vi egentligen se dem? I det här fallet\r\nanser vi att vi inte har fått någon som helst\r\nmiljökonsekvensanalys gjord. Det hade ju varit\r\nintressant att få en ordentlig genomgång av hur\r\nnedläggningen drabbar inte bara arbetstillfällena\r\nutan också miljön, både naturen och kulturmiljön.</pre><pre>Jag vill säga till kammarens ledamöter att det\r\nfortfarande inte är för sent att kräva en sådan\r\nkonsekvensanalys. Vi har tagit upp det kravet i vår\r\nreservation nr 13, och om ni stöder den kan vi\r\nkanske få till stånd en konsekvensanalys. En sådan\r\nanalys borde leda till nya friska idéer om vad som\r\nkunde sättas in som ersättning för sockerbruken.\r\nDet skulle t.ex. ha varit mycket intressant att här\r\nfå ett förslag om att den kommande etanolfabriken\r\nskulle förläggas till Mörbylånga. Då hade man\r\nräddat arbetstillfällena och hade också gett\r\nmöjlighet till bevarande av mycket av den\r\nkulturmiljö som finns där i dag.</pre><pre>Vi anser dessutom att man borde få en längre\r\nrespittid. Fem år hade varit betydligt bättre. Då\r\nhade alternativen kunnat blomma upp, och man\r\nhade kunnat förbereda sig för en ändring av\r\nproduktionen.</pre><pre>När staten gör nedskärningar och neddragningar\r\ndrabbas alltid människor. Det är ju då naturligtvis\r\nviktigt att det inte bara fattas snabba beslut utan att\r\ndet också ges möjligheter till alternativ. Vi står i dag\r\ninför en jordbrukspolitik vars konsekvenser vi inte\r\nkänner till, men mycket talar väl för att vi kommer\r\natt få betydligt mycket mer av granskog och står\r\ninför en stor förändring av kulturmiljön och av de\r\nöppna landskap som vi har varit vana vid och som\r\njag tror är för oss alla mycket viktiga.</pre><pre>Jag skall inte mer gå in på det här, men jag vill\r\navsluta med att yrka bifall till några av våra\r\nreservationer. Jag stöder givetvis samtliga dessa,\r\nmen jag yrkar bifall till reservationerna 2, 9, 13, 23\r\noch 34.</pre><pre>Anf. 82 KAJ LARSSON (s):</pre><pre>Herr talman! När jag satt och lyssnade på\r\ndebattinläggen här hörde jag Lennart Brunander\r\nsäga att regeringen inte vet vad som är upp och eller\r\nned. Låt mig skämtsamt säga att jag är övertygad\r\nom att regeringen i dag vet vad som är nedåt.</pre><pre>I jordbruksutskottets betänkande JoU25 behandlas\r\npropositionen 1990/91:87 om näringspolitik för\r\ntillväxt, som bl.a. gäller avveckling av vissa\r\nbranschstöd, myndigheterna på fiskets område och\r\nvissa anslagsfrågor. Till betänkandet har fogats 36\r\nreservationer samt arbetsmarknadsutskottets\r\nyttrande AU4y om sockernäringen. Flera talare har\r\ni dag menat att rubriken på detta betänkande är\r\nfelaktig, men vi skall komma ihåg att betänkandet\r\nbehandlar bara en liten del av en omfattande\r\nproposition, som går in på flera andra områden.</pre><pre>I betänkandet föreslås att stödet till sockerbruket\r\npå Öland skall upphöra efter 1992 års betsäsong och\r\natt stödet till sockerbruket på Gotland skall\r\nupphöra efter 1995 års betsäsong.</pre><pre>Svensk sockernäring har i dag ett stort överskott av\r\nsocker. De tre senaste åren har varit mycket goda\r\nför sockerbetsodlarna i Sverige, och de har fått\r\nskördar långt utöver det normala. Detta har lett till\r\natt vi har fått en överlagring av socker om 100 000\r\nton. Mot bakgrund av att vi i Sverige förbrukar\r\nungefär 350 000 ton om året är detta överskott\r\nganska stort.</pre><pre>Vi har i Sverige under de senaste åren odlat\r\nsockerbetor på ca 50 000 ha. Eftersom\r\növerproduktionen är stor drar nu sockernäringen\r\nner odlingen till ca 39 000 ha. Förändring sker\r\nockså genom att man övergår från\r\nkontraktsbunden areal till kontraktsbunden volym.</pre><pre>Riksdagen har i 1977 års jordbrukspolitiska beslut\r\nsagt att den svenska självförsörjningsgraden vad\r\ngäller socker vid normalskörd skall uppgå till 85 %.\r\nNu vill centern enligt vad som framgår av dess\r\nreservation avskaffa detta beslut. Enligt de\r\nuppgifter jag har inhämtat importeras i dag inte\r\nnågot socker till svensk konsumtion. Det socker\r\nsom importeras förädlas och exporteras igen.\r\nDärför kommer förslaget i realiteten inte att ha\r\nnågon betydelse.</pre><pre>Reservanterna i reservation 4 är när det gäller\r\nexport av socker, om jag förstår dem rätt, ute efter\r\nett tvåprissystem. Riksdagen beslutade så sent som\r\nden 9 juni förra året i samband med\r\nlivsmedelspolitiken att kollektiv exportfinansiering\r\nskall upphöra. Att i det här läget införa en sådan\r\nreglering för en produkt för vilken ett sådant system\r\ninte funnits tidigare anser jag skulle strida mot\r\ngrundtanken i beslutet om en ny livsmedelspolitik.\r\nVidare skulle en svensk subventionerad\r\nsockerexport inte vara i linje med åtagandena i\r\nGATT-förhandlingarna. En subventionerad export\r\nskulle bl.a. strida mot överenskommelsen i GATT\r\ni april 1989 om att inte överskrida då gällande stöd\r\noch skyddsnivåer inom jordbrukssektorn.</pre><pre>Sockerbolaget har i dag en monopolställning. Detta\r\nkan man naturligtvis ha synpunkter på, men det kan\r\ninte vara riksdagens uppgift att avskaffa\r\nmonopolet.</pre><pre>Det finns flera reservationer om sockerbruken på\r\nÖland och på Gotland. Flera talare har framfört\r\noch kommer väl att framföra synpunkter på detta.</pre><pre>I Sverige har vi i dag sex sockerbruk i gång,\r\nnämligen utöver de båda öbruken också fyra bruk i\r\nSkåne. Förra året försvann det sjunde bruket,\r\nKarpalunds sockerbruk i Kristianstad.</pre><pre>Med tanke på den överproduktion som vi har samt\r\nden strukturrationalisering som är nödvändig för\r\nupprätthållande av konkurrenskraften är en\r\nminskning av antalet sockerbruk nödvändig.\r\nRiksdagen ställde sig den 9 juni i fjol bakom\r\nföljande uttalande: ''Sockernäringen bör ges\r\nmöjlighet att utvecklas och göra nödvändiga\r\nstrukturrationaliseringar.'' T.o.m. Annika Åhnberg\r\nställde sig bakom det här. Därför är jag litet\r\nförvånad över hennes ton i talarstolen när hon står\r\noch i en mer gråtande anda ojar sig över att man\r\nskall lägga ned sockerbruken.</pre><pre>Utskottet, och där har ju även Annika Åhnberg\r\nvarit med, säger vidare i betänkandet: ''När det\r\ngäller behovet av regional- och\r\narbetsmarknadspolitiska insatser hänvisade\r\nutskottet i beslutet till vad som anfördes i\r\npropositionen om åtgärder för att underlätta\r\nanpassningen och finna alternativ sysselsättning för\r\nde människor som friställs från sockerbruken.''</pre><pre>Det fanns inga reservationer om detta i juni månad\r\nförra året. Det var med andra ord klara signaler till\r\nSockerbolaget och regeringen om att riksdagen står\r\nbakom en strukturrationalisering här och att\r\nsockerbruk måste offras. Överenskommelsen med\r\nSockerbolaget innebär att Mörbylånga sockerbruk\r\nskall vara i drift t.o.m. 1992 års betkampanj och att\r\nRoma sockerbruk skall vara i drift t.o.m. 1995 år\r\nkampanj. Ett särskilt stöd utgår ju till\r\nSockerbolaget, nu som tidigare, med 24,5 milj.kr.\r\nför att ö-bruken skall kunna vara i drift. Därutöver\r\nhar det utgått ett arealbidrag med 3,5 milj.kr.</pre><pre>All nedläggning i en region, oavsett vad det är,\r\nkänns naturligtvis hård för engagerade politiker,\r\nmen givetvis även för berörda personer och\r\nsysselsatta inom näringen. Att förlänga stödet nu\r\nunder ytterligare år är att förlänga ett lidande. Det\r\när inte till glädje för någon, tror jag. Egentligen kan\r\nvi inte styra Sockerbolaget. Som företag kunde de\r\nsagt nej till det särskilda stödet och lagt ned bruken\r\nomedelbart.</pre><pre>Jag fick också ett brev i går från Sockerbolaget. Det\r\nhar tydligen ställts till samtliga ledamöter i\r\njordbruksutskottet. Där säger man, att med\r\nanledning av gränsskyddet är situationen den att\r\nman tänker lägga ned Mörbylånga sockerbruk\r\ndirekt och Roma sockerbruk under 1992 års\r\nkampanj. Man säger vidare att detta är en\r\nnödvändighet om gränsskyddet genomförs. Men\r\nom detta skall betraktas som ett hot från ett\r\nmonopolföretag eller om det blir verklighet återstår\r\natt se. Det bevisar ändå att vi inte kan styra\r\nSockerbolaget från riksdagens bänkar om de\r\nbestämmer sig för att lägga ned ett bruk. Så\r\nkommer tydligen att ske också.</pre><pre>Men Sockerbolaget har fel. I samband med beslutet\r\nom ny livsmedelspolitik har ju lantbruket\r\nkompenserats med bl.a. inkomststöd. I det här\r\nfallet får väl betpriset minskas och kompenseras\r\nmed inkomststödet. Därför skall man inte behöva\r\nkomma med sådana här hotelser. Det skäl som\r\nSockerbolaget anför är inte hållbart. Jag anser att\r\ndetta monopolföretag borde ha en bättre moral. De\r\nhar under flera år erhållit statligt stöd för att hålla\r\nbruken i gång.</pre><pre>Det tidigare arealbidraget om 3,5 miljoner som nu\r\nhar upphört kommer att användas för att förstärka\r\nlänsanslaget i resp. län. Vidare skall de andra\r\nfrigjorda medlen efter nedläggningen av resp. bruk\r\nanvändas för regional utveckling. Vidare har både\r\nGotlands och Kalmar län fått sig tilldelat\r\nregionalpolitiska pengar i sitt länsanslag.\r\nDärutöver, och jag vill betona det, måste också\r\nSockerbolaget ta sitt ansvar och eliminera de\r\nnegativa verkningarna av en nedläggning.</pre><pre>Herr talman! Till sist under sockeravsnittet vill jag\r\ncitera några rader från arbetsmarknadsutskottets\r\nyttrande: ''Målsättningen bör givetvis vara att\r\nförsöka få fram alternativ sysselsättning till den av\r\nregeringen föreslagna tidpunkten för upphörande\r\nav stödet. Skulle det emellertid bli problem att\r\nhinna få fram alternativ får regeringen återkomma\r\ni ärendet till riksdagen.''</pre><pre>Herr talman! Jag skall nu övergå till att tala något\r\nom fisket. De frågor som varit föremål för en mer\r\ningående diskussion, och som också varit föremål\r\nför uppvaktning av utskottet, är regeringens förslag\r\ntill minskning av anslaget till de regionala\r\nfiskeenheterna på länsstyrelserna. Det är den\r\nfrågan som varit mest diskuterad i utskottet när det\r\ngäller de här avsnittet.</pre><pre>Fr.o.m. den 1 juli i år upphör de nuvarande\r\nfiskenämnderna som finns i de olika länen. De\r\nkommer att ingå i den s.k. samordnade\r\nlänsförvaltningen och blir där på en del platser en\r\negen enhet.</pre><pre>Majoriteten i utskottet, dvs. socialdemokraterna\r\noch miljöpartiet i det här fallet, har i betänkandet\r\nuttryckt att det är viktigt att den regionala\r\nkompetens som i dag finns på länsplanet vad gäller\r\nfiskefrågor bibehålls. En bantning av anslaget med\r\n3 milj.kr. innebär en minskning av 8--9\r\nfiskerikonsulenter. Vi anser att det är bättre att\r\ndenna minskning i största möjliga mån sker på det\r\ncentrala fiskeriverket. Men det är också viktigt att\r\nbetona att länsstyrelserna tar sitt ansvar för\r\nfiskefrågorna och uppmärksammar dessa vid\r\nanslagen för sina områden.</pre><pre>Folkpartiet efterlyste ett handlingsprogram för\r\ninsjöfisket. Som framgår av betänkandet kommer\r\nfiskeristyrelsen att lägga fram ett sådant under\r\ninnevarande budgetår.</pre><pre>När det gäller reservationerna 18, 19 och 20 tänker\r\njag inte kommentera dessa, eftersom de yrkanden\r\nsom förekommer där är återkommande. De har\r\nvarit föremål för flera diskussioner här i kammaren\r\ntidigare. Det gäller fiskarnas yrkesutbildning, och\r\ndet gäller en fond för yrkesfiskare. Jag hänvisar till\r\ntidigare betänkanden.</pre><pre>Jag är något förvånad över folkpartiets och\r\nmiljöpartiets reservationer vad gäller laxfisket och\r\nskyddet för den naturproducerade laxen. Som\r\nframgår av betänkandet är det mycket viktigt att\r\nåtgärder vidtas för att bevara den vilda laxens\r\nfortlevnad. Detta är oerhört viktigt för ett bra\r\nlaxfiske i Östersjön. Men det måste vara\r\nmyndigheten, dvs. fiskeristyrelsen, som innehar\r\nkunskapen och kan göra de rätta bedömningarna\r\nom fredningstiden eller om fredning inom vissa\r\nområden.</pre><pre>Det är fiskeristyrelsen som sköter regleringen av\r\ndet kustnära fisket och av fisket i våra älvar. Vi\r\ndriver också denna fråga internationellt från svensk\r\nsida. Där är framgångar att vänta. Detta är viktigt\r\neftersom laxen naturligtvis inte känner var gränser\r\nmellan olika länder går.</pre><pre>Laxfond Vänern har också varit föremål för debatt\r\ni kammaren vid ett flertal tillfällen. Fonden har\r\nvåren 1990 fått 2 miljoner av regionalpolitiska\r\nmedel. Vidare har regeringen den 11 april i år\r\nbeslutat att tilldela Älvsborgs län 2 miljoner för\r\ndetta ändamål. Därutöver har riksdagen under\r\nvåren i år beslutat att införandet av\r\nfiskevårdsavgifter skall utredas. Om\r\nfiskevårdsavgifter kommer att införas kan delar av\r\nde här medlen också användas till Laxfond Vänern.\r\nDå bör det inte vara aktuellt med någon ny\r\nmedelsanvisning i avvaktan på den här utredningen\r\nsamt med hänsyn till den medelstilldelning som har\r\nskett.</pre><pre>När det gäller konkurrensneutraliteten mellan\r\nEFTAs fiskenationer är förutsättningarna fastlagda\r\ni en överenskommelse. Här gäller det för den\r\nsvenska regeringen att noga följa utvecklingen i de\r\nandra länder som undertecknat\r\növerenskommelsen. Jag har förtroende för att\r\nregeringen ser till att andra länder också följer\r\növerenskommelsen. Därför finns det inte någon\r\nanledning att vidta andra åtgärder från riksdagens\r\nsida.</pre><pre>Regeringen har i propositionen föreslagit att\r\nfiskerilånen skall försvinna. Majoriteten i utskottet\r\nhar ansett att lånen skall vara kvar. Dessutom\r\nföreslås en höjning av lånesumman från 1,5 till 2,5\r\nmilj.kr. Vi socialdemokrater anser att i det trånga\r\nekonomiska läge som Sverige befinner sig i, där\r\nbesparingar och indragningar sker på flera håll, är\r\ndet på sin plats att fisket också får bidra. Därför har\r\nvi reserverat oss mot majoritetsbeslutet.</pre><pre>Fiskerilånen är mycket gynnsamma. Utöver lånen\r\nsom amorteras med en räntesats på två tredjedelar\r\nav diskontot betalas även en del ut som bidrag. Inte\r\nnågon annan näring i Sverige har så fördelaktiga\r\nlån. Lånen kom till en gång för att rusta upp den\r\nsvenska fiskeflottan. Så har också skett under ett\r\nflertal år.</pre><pre>I fiskeristyrelsens senaste verksamhetsberättelse\r\nfrån 1989/90 redovisas att det beviljades 115 lån på\r\nen sammanlagd summa av 39 989 000 kr. Av dessa\r\nlån gick halva lånesumman till O län, alltså\r\nGöteborgsområdet, fördelade på 44 lån. Det är inte\r\ni denna del av landet, anser jag i alla fall, som\r\nfiskeflottan är i störst behov av upprustning. Men\r\ndet är ost- och sydkustflottan. Vi säger därför i\r\nlikhet med regeringen att 5 miljoner bör avsättas\r\ngenom prisreglering för strukturella åtgärder inom\r\nfiskeflottan på ostkusten.</pre><pre>Herr talman! Jag yrkar bifall till reservation 35 och\r\navslag på övriga reservationer samt i övrigt bifall till\r\nutskottets hemställan.</pre><pre>Jag skulle till sist vilja, som några andra har gjort,\r\nsäga ett tack till Jens Eriksson, eftersom detta är\r\nJens Erikssons sista fiskedebatt. Jens Eriksson och\r\njag har under mina år här i riksdagen haft flera\r\nfiskedebatter. Jag uppskattar Jens Erikssons\r\nkunskaper i fisket. Han är en mycket duktig\r\ndebattör. Tack, Jens Eriksson!</pre><pre></pre><pre>Anf. 83 LENNART BRUNANDER (c)\r\nreplik:</pre><pre>Herr talman! Får jag börja med fisket. Kaj Larsson\r\ntycker att det är väldigt viktigt att spara på den\r\ncentrala administrationen mer än vad regeringen\r\nhar föreslagit samt att länsstyrelserna skall kunna\r\nbehålla sin fiskekompetens. Det är säkert viktigt\r\noch bra att så sker. Men som jag sade har vi inte\r\nkunnat gå med på att göra ytterligare besparingar,\r\neftersom det är en viktig verksamhet som\r\nfiskeristyrelsen bedriver och en viktig kompetens\r\nsom upprätthålls där också.</pre><pre>När vi fattade beslutet förra året om en samordnad\r\nhandläggning i länsstyrelserna reserverade vi oss\r\nfrån centern. Vi varnade för denna utveckling. Men\r\ndå sade man från socialdemokratiskt håll att det\r\nskulle bli väldigt bra med en samordning i\r\nlänsstyrelserna. Man skulle tjäna pengar på denna\r\neffektivisering. Nu tycker jag att vi skall använda\r\ndessa pengar som ni har tjänat på\r\nsammanslagningen till att upprätthålla\r\nkompetensen ute på länsstyrelserna. Jag skulle vilja\r\nfråga Kaj Larsson varför man inte kan göra det.\r\nVarför stämmer inte det som ni sade förra året? Det\r\nborde väl kunna hålla ett år åtminstone.</pre><pre>När det gäller sockerbruken ondgör sig Kaj Larsson\r\növer monopolföretaget. Det är ett monopolföretag\r\ndär staten är delägare. Hur utnyttjar staten sitt\r\ndelägarskap i detta monopolföretag? Det skulle\r\nvara skojigt om Kaj Larsson kunde beskriva det\r\nlitet för oss. Man borde kunna styra utvecklingen\r\nlitet inte bara sitta och passivt följa med.</pre><pre>Kaj Larsson har fått ett brev från Sockerbolaget\r\nangående gränsskyddet. Det sägs att om man\r\nsänker gränsskyddet kommer bruken att läggas ned\r\nännu tidigare. Ändå driver socialdemokraterna i\r\njordbruksutskottet gränsskyddssänkningen. Kaj\r\nLarsson kunde väl medverka till att inte detta sker.\r\nAnnars blir det ännu värre för sockerbruken.\r\nVarför driver ni denna fråga?</pre><pre>Kaj Larsson fotar sitt och socialdemokraternas\r\nställningstagande på att man har haft tre år med\r\nmycket bra skördar. Därför har man för överskott.\r\nSom jag ser det hade det naturliga varit att man\r\nhade kunnat exportera överskottet. Det vill man\r\nockså göra. Varför får man inte göra det? Det är\r\ninte tal om att subventionera någon export. Det är\r\ninte tal om några gemensamma åtgärder, för det är\r\nett monopolföretag som gör det och bara säljer det\r\növerskott man har. Vi har reserverat oss för att det\r\nborde kunna sälja sitt överskott.</pre><pre>Slutligen skulle jag vilja fråga Kaj Larsson: Vad\r\nskall alla de människor som blir friställda på Öland\r\noch Gotland göra när bruken läggs ned? Vad skall\r\nall den mark utnyttjas till som nu används till att\r\nproducera sockerbetor? Det skulle vara intressant\r\nför oss om Kaj Larsson ville redogöra för oss vilka\r\ntankar socialdemokraterna har där.</pre><pre>Anf. 84 ANNIKA ÅHNBERG (v) replik:</pre><pre>Herr talman! Det är inte riksdagens uppgift att\r\navskaffa monopolen, säger Kaj Larsson. Jaså, inte\r\ndet! Vems uppgift är det i så fall om det inte är vår\r\nuppgift att med ekonomisk politik och\r\nkonkurrenspolitik göra det? Tror Kaj Larsson att\r\nde skall avskaffa sig själva? Eller tycker ni\r\nsocialdemokrater att det är bra som det är? Över\r\nhuvud taget tycker jag att Kaj Larssons anförande\r\npräglas av en trötthet som präglar hela\r\nsocialdemokratin. Om man för hundra år sedan\r\nhade sagt till en svensk arbetare att åtta timmars\r\narbetsdag, fem veckors semester, sjukförsäkring\r\noch andra sociala tryggheter skulle bli verklighet\r\nom några generationer, hade han kanske inte trott\r\ndet på en gång. Men det blev möjligt därför att\r\narbetarrörelsen hade visionen om ett annat\r\nsamhälle, ett samhälle som byggde på solidaritet\r\noch som erkände människors rätt till social trygghet\r\noch andra förmåner. Det blev inte möjligt därför att\r\nde svenska storföretagen sade: Nu finns det pengar\r\növer så att ni kan få genomföra förändringar i\r\nsamhället. De kommer aldrig att tycka att det finns\r\nekonomiskt utrymme för att skapa en annan\r\nframtid än den de vill ha. Det är vår politiska\r\nuppgift att ha visionen av ett annat samhälle och att\r\nanvända ekonomisk politik, näringspolitik och\r\nannan politik till att förverkliga denna vision av ett\r\nannat samhälle, inte bara förvalta det bestående.\r\nDå kunde vi lämna över hela verksamheten till\r\nadministratörer. Men vad har ni för visioner? Vad\r\när det vi skall bygga vår framtidstro på, om det inte\r\när att utveckla och förändra näringar? Jag skulle\r\ngärna vilja ha svar. Vi hade här en chans att göra\r\nnågot, att utveckla och förändra en näring, att\r\nförsöka gå framåt. Men ni vill bara gå bakåt.</pre><pre>Kaj Larsson säger att socialdemokraterna vet hur\r\ndet är när det går neråt. Och ni kommer att få veta\r\ndet ännu mer, därför att utvecklingen aldrig står\r\nstill. Den går bara framåt eller bakåt. Har man\r\ningen vision som för en framåt, då går det bakåt och\r\nneråt.</pre><pre>I övrigt vill jag säga att Kaj Larssons\r\nhistoriebeskrivning är felaktig. Det beslut som vi\r\nfattade förra året innebar att vi skulle avskaffa de\r\nadministrativa regleringarna av denna näring. I\r\növrigt skulle vi avvakta statens industriverks\r\nutredning i syfte att i år på nytt ta upp en diskussion\r\nkring sockernäringen. Det vet Kaj Larsson mycket\r\nväl.</pre><pre>Anf. 85 JENS ERIKSSON (m) replik:</pre><pre>Herr talman! Jag skall be att få tacka de vänliga\r\norden från mina meddebattörer. Jag har också\r\nunder åren satt stort värde på mina medarbetare\r\ninom jordbruksutskottet. Annika Åhnberg sade att\r\nhon hade fått lära sig en hel del av mig. Jag har\r\nockså fått lära mig en hel del under mina år i\r\nriksdagen. Jag har fått lära mig saker om fisket som\r\njag under mina 35 år i fiskarliv och efter nästan\r\ndagligt umgänge med fiskarkåren aldrig vare sig\r\nsett eller hört tidigare.</pre><pre>När Kaj Larsson talar om fiskeriadministrationen\r\nsäger han att om man inte får dessa 3 miljoner\r\nriskerar vi att få skära bort åtta nio\r\nfiskerikonsulenttjänster. Men då drabbar det\r\nfiskeristyrelsen i stället, där man får skära ned\r\nytterligare 10 miljoner. Jag är rädd för att\r\nfiskeristyrelsen tvingas att skära bort saker som är\r\nnödvändiga i det internationella umgänget med\r\nandra fiskenationer. Fiskeristyrelsen har viktiga\r\nuppgifter som vi icke kan dra in på. Den har alltså\r\nhand om kvotkontrollen, har samarbete med\r\nforskare, gör underlag för alla internationella\r\nförhandlingar och har hand om de utländska\r\nlicenserna. Den har alltså ett oerhört viktigt och\r\nstort arbete på att klara de internationella\r\nåtagandena. Om man skulle få börja skära ner där\r\när det olyckligare än att ta bort en och annan\r\nfiskerikonsulenttjänst. I Bohus län har vi\r\nexempelvis tre fiskerikonsulter. Skall man börja\r\nskära ned skall man kanske plocka litet här och var.</pre><pre>Sedan tar Kaj Larsson upp det här med\r\nkonkurrensneutralitet. Vi har inte\r\nkonkurrensneutralitet, Kaj Larsson. Vi håller på\r\natt riva ner det svenska fisket, medan man t.ex. i\r\nNorge flyttar över stödet till fisket till andra\r\nområden än dem som man har haft tidigare.\r\nKontrollerar den svenska regeringen att Norge bara\r\nhar en enda mottagare som har rätt till all\r\nförstahandsmottagning i Norge? Hur tror Kaj\r\nLarsson att vi skall kunna landa fiske i Norge när\r\ndet där sitter en enda mottagare som bestämmer\r\npriserna? Jag har landat i Norge, så jag vet hur de\r\nhandlar i dessa frågor.</pre><pre>Finland fick göra ett undantag. Finland är också en\r\nfiskenation, liten såsom Sverige. Men Finland får\r\nsjälvt efter 1993 lägga fram förslag till avveckling,\r\nmedan Sverige har ställt upp och är den första att\r\navveckla i stället för att göra såsom andra nationer\r\nhar gjort. Vi borde ha sett till att vårt fiske existerar\r\ntills vi kan bli medlemmar i EG. Får vi det svenska\r\nfisket avreglerat helt och hållet och blir medlemmar\r\ni EG, då blir det ett lyft för svenskt fiske. Det ser\r\njag som en ljuspunkt, även om det ligger långt borta\r\ni tiden.</pre><pre>Anf. 86 ANDERS CASTBERGER (fp)\r\nreplik:</pre><pre>Herr talman! Det är märkvärdigt att Kaj Larsson\r\nförsöker försvara ett sådant missgrepp som\r\nregeringens förslag angående fiskerilån egentligen\r\när. Det är ett förslag som är helt oplanerat, helt\r\nutan samband med våra intressen att skapa en\r\nlikvärdig konkurrenssituation gentemot såväl\r\nEFTA som EG. Detta försvarar Kaj Larsson. Men\r\ndet blir ännu märkvärdigare när han inte försvarar\r\nsamma regerings proposition när det gäller\r\nfördelningen av resurser mellan fiskeriverket och\r\nden regionala fiskeriadministrationen. Där\r\nförsvarar han en enskild socialdemokratisk motion\r\ni stället. Vad kan detta bero på, Kaj Larsson?\r\nFiskeristyrelsen skall omorganiseras till fiskeriverk\r\noch det är ett rejält ingrepp. Sedan bantas\r\nfiskeriverket ordentligt. Ändå vill Kaj Larsson ta\r\nytterligare resurser från fiskeriverket och överföra\r\ndem till den regionala fiskeriadministrationen. Då\r\ninställer sig omedelbart frågan: Varför skall man\r\ninte kunna ställa samma hårda krav på den\r\nregionala byråkratin som på den centrala? Visst är\r\ndet viktigt med kompetens också ute på de\r\nregionala enheterna, men den borde kunna\r\nbibehållas genom att man utnyttjar de\r\neffektivitetsvinster som man kan räkna med inom\r\nden förändrade länsorganisationen, som ju\r\nsocialdemokraterna har varit med om att föreslå\r\noch driva igenom just med hänvisning till den stora\r\neffektivitetsvinst som därmed uppstår. Varför, Kaj\r\nLarsson, är den socialdemokratiska regeringens\r\nlinje så felaktig i den ena frågan och så rätt i den\r\nandra? Det är väl nästan precis tvärtom, men Kaj\r\nLarsson kan kanske inte hålla reda på när det är bra\r\nmed regeringspolitik och när det inte är bra.</pre><pre>Kaj Larsson säger sig ha förtroende för regeringens\r\npolitik. Som han antydde inledningsvis är det rätt\r\nmånga som inte längre har det. Med den politik\r\nsom Kaj Larsson nu för fram med en sådan\r\nentusiasm minskar ju stödet ännu mer, om det nu\r\när möjligt.</pre><pre>\r\nKaj Larsson avfärdar också med en otrolig\r\nnonchalans frågan om fiskarnas yrkesutbildning\r\ngenom att han över huvud taget inte kommenterar\r\nden. Det är nonchalans mot yrkesfiskarnas\r\nspeciella situation, mot människor som i storm och\r\nregn är borta flera dygn och därför inte kan ta del\r\nav det ordinarie utbildningsutbud som finns.</pre><pre>För att förbättra yrkesfiskarnas\r\nutbildningssituation vill vi i folkpartiet liberalerna\r\nförstärka fiskeristyrelsens möjligheter, och det har\r\nvi slagits för år efter år. Detta avfärdar Kaj Larsson\r\nmed att inte kommentera saken.</pre><pre>Anf. 87 MARIANNE SAMUELSSON (mp)\r\nreplik:</pre><pre>Herr talman! Det verkar inte som Kaj Larsson\r\nanser att riksdagen har någon viktig roll. Vi kunde\r\ningenting göra för sockerbruken, sade Kaj Larsson.\r\nVi kunde inte heller göra någonting för att skydda\r\nÖstersjöfisket och laxen, utan det skulle\r\nfiskeristyrelsen sköta, fortsatte han.</pre><pre>Jag är förvånad. Jag sitter inte i fiskeristyrelsen och\r\njag vet inte om Kaj Larsson möjligen kan göra det.\r\nOm jag skall påverka samhällsutvecklingen, måste\r\njag naturligtvis göra det utifrån min position. Jag\r\nanser att riksdagen har en viktig roll. Det är där\r\nsom jag kan vara med och påverka.</pre><pre>Jag kan rakt inte förstå varför vi får allt detta\r\nmaterial från regeringen, om vi inte skall vara med\r\noch påverka. Varför skriver man till oss om\r\nsockerbruken och nedläggningen av dem? Varför\r\nhar man åsikter om att fiskerilånen osv. skall dras\r\nin, om vi inte skall vara här och fatta beslut? Är det\r\ninte här vi skall vara med och påverka? Detta\r\nknapptryckande måste väl ändå ha någon\r\nbetydelse. Tittar inte regeringen på hur vi röstar?\r\nJag anser att det faktiskt är riksdagen som är det\r\nbeslutande organet i det här landet, än så länge i\r\nalla fall. Det är angeläget att poängtera att\r\nriksdagen har en viktig roll i stället för att komma\r\noch påstå att vi inte har något med saken att göra\r\neller att vi inte skall tycka till i olika frågor.</pre><pre>Kaj Larsson påstod att det inte fanns någonting att\r\ngöra för sockerbruken i nuläget, därför att man där\r\när helt självsvåldig och kan göra precis som man\r\nvill. Men Kaj Larsson sade att vi kunde komma\r\nmed alternativ. Då skulle jag vilja veta vilka\r\nalternativ regeringen förbereder för dessa orter\r\nsom nu drabbas. Finns det några förslag till\r\nalternativ? När får vi se en konsekvensanalys?</pre><pre>Vi står tillsammans bakom skrivningen om\r\nfiskeristyrelsen. Det står inte att hela biten skall tas\r\nfrån fiskeristyrelsen, utan det står -- för alla som\r\nkan läsa innantill -- ''i möjligaste mån''. Det är\r\nsjälvklart att om fiskeristyrelsen har fått\r\narbetsuppgifter att utföra, kan man inte bara\r\nstrunta i dem. I så fall får man inte göra några\r\nneddragningar. Då får länsstyrelserna se till att det\r\ntillförs pengar till den regionala kompetensen. Det\r\när viktigt för att den regionala kompetensen skall\r\nkunna bibehållas.</pre><pre>Anf. 88 KAJ LARSSON (s) replik:</pre><pre>Herr talman! Lennart Brunander tog upp frågan\r\nom varför vi inte ville öka anslaget med 3 milj.kr.\r\ntill fiskenämnderna. Skillnaden mellan Lennart\r\nBrunander och mig, mellan centern och\r\nsocialdemokraterna, är att vi socialdemokrater\r\nkänner ett ansvar för ekonomin. När man befinner\r\nsig i oppositionsställning, kan man naturligtvis vara\r\nfrikostig och plussa på med medel litet här och var.\r\nDet har vi fått tydliga bevis på. Men vi tar vårt\r\nansvar och vi vill vara med och dra in pengar. Det\r\ngör vi från de ställen där vi anser att det är möjligt.</pre><pre>Flera debattörer har varit inne på frågan om\r\nfiskeristyrelsen kontra fiskenämnder. Det är riktigt\r\nsom Marianne Samuelsson sade att det står ''i\r\nmöjligaste mån''. Vi anser att det finns bättre\r\nmöjligheter att kunna göra den besparingen på ett\r\nstort fiskeriverk med över 200 personer än att\r\nplocka bland 35 fiskerikonsulenter ute i landet. I\r\nflera län arbetar man kanske en och en.</pre><pre>Min erfarenhet är att det är oerhört viktigt att man\r\nhar den regionala kompetensen kvar ute i länen, för\r\ndå arbetar man nära verkligheten. Jag tycker att\r\ncentern borde kunna ställa sig bakom detta, och det\r\nhar man i och för sig gjort. Skillnaden är bara att\r\ncentern vill att det skall anslås ytterligare 3 milj.kr.\r\nDet är viktigt både för yrkesfisket och för\r\nsportfisket att man decentraliserar verksamheten ut\r\ntill regionerna.</pre><pre>Annika Åhnberg sade att jag -- eller om det var\r\nsocialdemokratin -- präglades av trötthet. Okej, det\r\när möjligt att det i kväll kan vara fråga om fysisk\r\ntrötthet, men det beror i så fall helt på andra saker.\r\nSom parti är vi långtifrån trötta och det skall vi ge\r\nbevis för fram till den 15 september.</pre><pre>Det är fel att säga att jag gjorde en felaktig\r\nhistoriebeskrivning, Annika Åhnberg. Jag vill\r\nhänvisa till det utskottsbetänkande som Annika\r\nÅhnberg ställde sig bakom den 9 juni. Jag citerade\r\nordagrant från detta betänkande. Annika Åhnberg\r\nställde sig då helt bakom signalerna till\r\nsockerbruken, till staten och regeringen om att det\r\nskulle genomföras en strukturrationalisering inom\r\nsockerbruken.</pre><pre>Jag utgår ifrån att man står fast vid gjorda\r\növerenskommelser mellan länder, Jens Eriksson.</pre><pre>Anders Castberger sade att han inte kunde förstå.\r\nHan talade om missgrepp avseende fiskerilånen. I\r\nmitt anförande redogjorde jag för hur jag ser på\r\nden saken. Enligt min mening rör det sig inte alls\r\nom något missgrepp. Detta kom till för att man\r\nskulle rusta upp fiskeflottan. Nu kan man se hur\r\ndenna upprustning har gått till och hur snett det har\r\nblivit i Sverige.</pre><pre>Nu är min taletid ute. Jag ber att få återkomma till\r\nAnders Castberger.</pre><pre>Anf. 89 LENNART BRUNANDER (c)\r\nreplik:</pre><pre>Herr talman! Det är anmärkningsvärt att Kaj\r\nLarsson inte med ett ord berörde sockerbruken i sin\r\nreplik. Det är ändå en väldigt viktig fråga som vi har\r\natt besluta om. Vi ställde en hel del frågor till Kaj\r\nLarsson om detta med sockerbruken och\r\nbakgrunden till förslagen om vad som skall komma\r\ni stället. Vi borde ha kunnat få besked från Kaj\r\nLarsson om vad de människor som blir strandsatta\r\ni dessa regioner skall ta sig till. Hur skall man\r\nhantera marken som blir över? Skall man plantera\r\ngranskog eller vad skall man göra med den? Kaj\r\nLarsson borde ge besked om hur regeringen ser på\r\ndessa frågor.</pre><pre>Kaj Larsson sade att man inte kan öka resurserna\r\ntill allt möjligt, eftersom man har ett ansvar för\r\nekonomin. Snålheten bedrar ofta visheten, Kaj\r\nLarsson, och så brukar det bli när socialdemokratin\r\nplanerar. De andra riksdagspartiernas\r\nbudgetalternativ är inte sämre från ekonomiskt\r\nbalanssynpunkt än det förslag som regeringen har.\r\nVi sparar på andra ställen, där inte människor blir\r\ndrabbade på samma sätt som när\r\nsocialdemokraterna sparar.</pre><pre>Jag ställde en fråga till Kaj Larsson om varför man\r\ninte kan nyttja de besparingar och effektiviseringar\r\nsom länsstyrelsen skulle göra när man samordnade\r\nlänsstyrelsen. Det var ju det besked som vi fick\r\nförra året. Vi från centerpartiet reserverade oss då,\r\neftersom vi förutsåg vad som kunde ske. Men då\r\nsade Kaj Larsson att det inte var möjligt. Nu har\r\nhan vaknat till på den punkten. Det hade därför\r\nvarit lämpligt att släppa till de 3 miljonerna till den\r\nkommunala kompetensen. Det hade varit väl\r\nanvända pengar, Kaj Larsson.</pre><pre></pre><pre>Anf. 90 ANNIKA ÅHNBERG (v) replik:</pre><pre>Herr talman! Det är rent ut sagt oförskämt av Kaj\r\nLarsson att påstå att vi från vänsterpartiet förra året\r\nskulle ha ställt oss bakom ett betänkande, när vi\r\nredan då fattade samma beslut som vi nu har att\r\nfatta här i riksdagen. Det är oförskämt, och jag tar\r\ndet som ett uttryck för att Kaj Larsson känner sig\r\nträngd i den här debatten och inte har några ärliga\r\nsakargument att komma med utan tar till lögner.\r\nMen detta är helt fel, och var och en kan gå tillbaka\r\noch titta vilka motioner som vi har väckt och läsa\r\nhur vi har sett och fortfarande ser på utvecklingen\r\nav sockernäringen.</pre><pre>Jag tycker att det är märkligt att Kaj Larsson inte\r\nmed ett ord i sina repliker berör det faktum att\r\nstaten till hälften äger Sockerbolaget. Jag skulle\r\ngärna vilja veta vad socialdemokratin anser sig ha\r\nför syfte med att vara hälftenägare i Sockerbolaget.\r\nVilken är samhällets ambition med att vara ägare?\r\nVarför är man det? Har man inget som helst ansvar,\r\nintresse eller någon ambition att göra något inför\r\nframtiden när man i så hög grad i kraft av att vara\r\nägare kan vara med och styra och påverka\r\nframtiden? Jag tycker att det är beklämmande att\r\nhöra att man från socialdemokratins sida över\r\nhuvud taget inte ens försöker besvara dessa frågor.\r\nVi har möjligheter att agera, både från riksdagens\r\nsida, men även från den andra positionen, nämligen\r\nsom ägare. Men socialdemokraterna vill inte göra\r\nnågot för att utveckla sockernäringen. Redan förra\r\nåret talade vi om att utveckla den och inte om att\r\navveckla den. Kaj Larsson har en chans till. Var då\r\nsnäll och svara på vad socialdemokraterna har för\r\nambitioner med ägandet i Sockerbolaget.</pre><pre>Anf. 91 JENS ERIKSSON (m) replik:</pre><pre>Herr talman! Anders Castberger kan inte riktigt\r\nförstå att socialdemokraterna inte vill ha kvar\r\nfiskerilånen. Men jag tycker att det är helt logiskt,\r\neftersom man inte kostar på en båt som skall\r\nskrotas följande vecka. Man kan ju inte både skrota\r\nfisket och upprusta det, utan man får göra det ena\r\neller det andra. Jag tycker därför att detta är helt\r\nlogiskt. Men vad som skiljer oss åt är att vi vill ha\r\nkvar ett svenskt fiske ungefär i den omfattning som\r\nvi har i dag. Vi vill ha våra 530 skepp. Dessa\r\nbehöver vi både för vårt försvar, för vår\r\nfolkförsörjning och för att hålla liv i skärgården.\r\nVad som ändå förvånar mig är att om man har den\r\ninställningen skulle man se till att det skedde en\r\navveckling som inte drabbar den enskilde så hårt,\r\ndvs. på samma sätt som man gör i länderna omkring\r\noss, där man lämnar ordentlig ersättning när man\r\nskrotar båtarna.</pre><pre>När det gäller fiskeriadministrationen känner jag\r\noro. Jag tror att det hade varit lättare för\r\nlänsstyrelserna att klara av denna neddragning och\r\nbehålla kompetensen om man inte hade berövat\r\nfiskeristyrelsen så mycket av dess administration.</pre><pre>Under de senaste 15--20 åren har jag varit med en\r\nhel del. Och jag har upplevt att den\r\nsocialdemokratiska regeringen bjuder på fisket när\r\nden är ute och reser. Det gör den t.ex. gentemot\r\nEG, och det har den gjort gentemot Grönland, och\r\ndet gör den nu gentemot Norge och Island.\r\nRegeringen bjuder ut vårt fiske i stället för att slå\r\nvakt om det på det sätt som man gör t.ex. i Finland,\r\npå Island och i Norge. Sverige går före när det\r\ngäller avreglering. Vi skulle klara konkurrensen om\r\nvi fick avreglera på samma sätt som man gör i Norge\r\noch på Island och om vi fick ha\r\nkonkurrensneutralitet mellan länderna. Men det\r\nhar vi inte.</pre><pre>Sedan säger Kaj Larsson att hälften av fiskerilånen\r\ngår till O län. Det är inte så onaturligt, eftersom\r\nhälften av fisket finns på västkusten, och om man\r\ninte satsade där skulle det nästan inte finnas något\r\nfiske kvar. Hälften av fisket finns där, en fjärdedel\r\ni Skåne och Blekinge och en fjärdedel på ostkusten.\r\nJag tror att den kustfiskare som får 50 000 kr.\r\nmindre kvar än sin norske kollega skulle ha klarat\r\nen avreglering betydligt bättre än vad han gör i dag.</pre><pre>Anf. 92 ANDERS CASTBERGER (fp)\r\nreplik:</pre><pre>Herr talman! Jag nämnde i min förra replik den\r\nnonchalans som Kaj Larsson har visat mot\r\nyrkesgruppen yrkesfiskare, inte minst genom att\r\ninte ens besvara frågan om utbildningen. Det kan\r\njämställas med samma modell av underskattning\r\nsom socialdemokraterna visar när det gäller\r\nmiljöfrågorna. Kaj Larsson noterade att\r\nfiskeristyrelsen kom med ett handlingsprogram för\r\ninsjöfisket. Det är bra. Men varför har man gjort\r\nett sådant envist motstånd hittills när vi har\r\nföreslagit detta gång på gång? Det är också en\r\nnonchalans, en nonchalans mot miljön ända tills\r\nsituationen blir politiskt ohållbar och man helt\r\nplötsligt får vända på klacken och backa.</pre><pre>Detsamma gäller Kaj Larssons inställning till\r\nlaxfisket. Av någon märklig anledning buntar han i\r\ndetta sammanhang ihop oss med miljöpartiet. Vi\r\nhar fogat två helt olika reservationer till\r\nbetänkandet. Men vår reservation bygger faktiskt\r\npå den utbyggnad av vattenkraften som\r\nsocialdemokraterna så envist hävdar och som vi\r\nfrån folkpartiet liberalerna lika envist motsätter\r\noss, eftersom det är en av de stora farorna mot\r\nlaxen och dess reproduktionsförmåga. Men inför\r\ndessa miljöfrågor är socialdemokraterna helt\r\noförstående.</pre><pre>Jag kommer inte att få möjlighet att besvara Kaj\r\nLarssons utlovade replik på min replik om\r\nfiskerilånen. Men jag vill understryka att jag\r\nnämnde att Kaj Larsson försvarar regeringens\r\nmissgrepp. Och jag står fast vid att det är fråga om\r\nmissgrepp att oplanerat avskaffa subventioner som\r\nvisserligen bör avskaffas, men detta måste\r\nsjälvfallet ske i harmoni med EFTA och EG. Detta\r\nvisar på ett påtagligt sätt att avreglering och\r\navveckling av subventioner sköts mycket valhänt av\r\nen regering som har som ideologisk målsättning att\r\nreglera och subventionera i stället.</pre><pre>Det finns ett regeringsalternativ, Kaj Larsson, med\r\nen ny start för Sverige, och det finns ett annat\r\nregeringsalternativ med en avvecklad start för\r\nSverige. Det senare står socialdemokratin och Kaj\r\nLarsson för.</pre><pre>Anf. 93 MARIANNE SAMUELSSON (mp)\r\nreplik:</pre><pre>Herr talman! Jag hoppas att det var av tidsskäl som\r\njag inte fick något svar på min fråga om regeringen\r\nhar tittat på några alternativ. Vi har inte fått se\r\nnågon konsekvensanalys av vad som händer med\r\nodlingslandskapets natur- och kulturmiljövård.\r\nRedan innan beslutet om nedläggning av\r\nsockerbruket fattades hotades just\r\nkulturlandskapet av den jordbrukspolitik som fem\r\npartier i riksdagen enades om. Nedläggningen av\r\nåkermark var och är viktigare än att minska\r\nproduktionen via ett mer ekologiskt jordbruk. Jag\r\ntycker att vi borde få alternativen och\r\nkonsekvenserna något mer belysta i denna debatt.\r\nVad som händer med landskapets natur- och\r\nkulturmiljö på Öland och Gotland är faktiskt\r\nmycket viktigt. Vilka alternativ finns? Vilka\r\nsatsningar tänker regeringen göra?</pre><pre>Anf. 94 KAJ LARSSON (s) replik:</pre><pre>Herr talman! Det är inte så enkelt att få repliktiden\r\natt räcka till för att besvara alla frågor när det är\r\nmånga frågeställare.</pre><pre>Annika Åhnberg sade att jag beskrev historien fel.\r\nAnnika Åhnberg känner igen det här betänkandet.\r\nPå s. 16 säger utskottet att ''sockernäringen bör ges\r\nmöjlighet att utvecklas och göra nödvändiga\r\nstrukturrationaliseringar''. På s. 18--19 fortsätter\r\nutskottet: ''När det gäller behovet av regional- och\r\narbetsmarknadspolitiska insatser hänvisade\r\nutskottet i beslutet till vad som anfördes i\r\npropositionen om åtgärder för att underlätta\r\nanpassningen och finna alternativ sysselsättning för\r\nde människor som friställs från sockerbruken.''</pre><pre>Det finns inte några reservationer från Annika\r\nÅhnberg eller någon annan om detta. Med andra\r\nord har man ställt sig bakom dessa signaler till\r\nsockerbruken, till Sockerbolaget och till\r\nregeringen.</pre><pre>Vidare har man gjort en överenskommelse med\r\nSockerbolaget om att det skall ske en avveckling vid\r\nsockerbruket i Mörbylånga under två år och vid\r\nRoma sockerbruk på Gotland under fem år. Under\r\ndenna tid skall det ges möjligheter att finna annan\r\nsysselsättning. Man skall naturligtvis inte sitta med\r\narmarna i kors under denna tid, utan man måste\r\njobba. Men det är inte bara regeringen som skall\r\njobba, utan man måste på det regionala planet\r\narbeta för att finna sysselsättning. Vad regeringen\r\nkan göra är att ställa medel till förfogande, och det\r\nhar den gjort.</pre><pre>Därför tycker jag att det läge som vi har hamnat i\r\nkunde ha varit mycket värre, eller om det nu blir\r\nverklighet av det som Sockerbolaget skrev i går i\r\nbrevet som är skickat till oss och till departementet.\r\nMan säger bl.a.: Eftersom den statliga ersättningen\r\ntill Sockerbolaget för driften av öbruken inte alls\r\ntäcker de faktiska merkostnaderna för den\r\nofördelakiga strukturen har Sockerbolaget redan\r\ntidigare haft högre kostnader än nödvändigt.</pre><pre>Med andra ord anser Sockerbolaget att bruken är\r\nolönsamma, och man vill lägga ned dem.</pre><pre>När vi då har kommit överens om att sockerbruken\r\nskall få en omställningstid på två resp. fem år,\r\ntycker jag att regeringen har gjort en insats så att\r\ndetta inte sker helt plötsligt.</pre><pre>Jag skall svara på en fråga från Marianne\r\nSamuelsson som jag tycker var ganska viktig. Jag\r\nsitter inte i fiskeristyrelsen.</pre><pre>Även många andra frågor har haglat över mig, men\r\ndet är omöjligt att hinna svara på alla under dessa\r\ntre minuter.</pre><pre>Jag skall avsluta med att säga att när Anders\r\nCastberger börjar tala om en ny start för Sverige\r\nber jag faktiskt att få återkomma i många andra\r\nsammanhang, eftersom jag gärna vill debattera\r\ndetta. Det finns mycket att säga om det, Anders\r\nCastberger.</pre><pre>Tredje vice talmannen anmälde att Annika\r\nÅhnberg, Anders Castberger och Marianne\r\nSamuelsson anhållit att till protokollet få antecknat\r\natt de inte ägde rätt till ytterligare repliker.</pre><pre>Anf. 95 INGVAR ERIKSSON (m):</pre><pre>Herr talman! Praktiskt taget hela dagen har\r\nriksdagen debatterat arbetsmarknadspolitiska\r\nfrågor, inte minst sådana av stor regionalpolitisk\r\nbetydelse. Behandlingen av jordbruksutskottets\r\nbetänkande Näringspolitik för tillväxt har också\r\nkraftig anknytning till regional- och\r\narbetsmarknadspolitik. Betänkandet som vi nu\r\nbehandlar tar alltså upp regeringens förslag om\r\navveckling av stödet till sockernäringen på Öland\r\noch Gotland. En majoritet i utskottet har också\r\nställt sig bakom regeringens förslag.</pre><pre>Då det gäller Roma sockerbruk anser dock\r\nutskottet att regeringen bör återkomma till\r\nriksdagen i de fall problem skulle uppstå vad gäller\r\nalternativ sysselsättning till den föreslagna tidpunkt\r\ndå stödet har föreslagits upphöra. Därmed menar\r\nvi att det finns ytterligare möjligheter.</pre><pre>Vid beslutet om avskaffande av sockerregleringen\r\nuttalade utskottet våren 1990 bl.a. att\r\nprisbildningen och produktionens storlek i och med\r\navregleringen blev en fråga för marknaden att lösa\r\noch att sockernäringen borde ges möjligheter att\r\nutvecklas och göra nödvändiga\r\nstrukturrationaliseringar. Utskottet framhöll vikten\r\nav att forskning och utveckling av produkter med\r\nsockerbetor som bas kunde fortsätta och uttalade\r\nsom sin uppfattning att en avreglering med\r\nbibehållet gränsskydd inte behövde innebära någon\r\nminskning av produktionen. Utskottet förutsatte\r\ndock att den internationella situationen och\r\nutvecklingen på export- och importområdena\r\nskulle följas med uppmärksamhet, bl.a. med\r\nhänsyn till de skillnader i fråga om gränsskydd\r\nm.m. som föreligger mellan Sverige och EG.</pre><pre>Då det gäller svensk sockernärings framtid finns,\r\nmenar vi, goda förutsättningar, men endast om\r\nnäringen får någorlunda lika villkor som EGs\r\nbetodlare och sockerindustri har. En del stora\r\nproblem finns dock i dag. Hotet om ett ensidigt\r\nsänkt gränsskydd är ett överhängande hot.\r\nUtskottet behandlar just nu en proposition med ett\r\nsådant förslag. Det är djupt beklagligt med hänsyn\r\ntill att vi för snart ett år sedan i en\r\növerenskommelse var helt eniga om att jordbruket\r\ninom ramen för ett oförändrat gränsskydd skulle gå\r\nin i den här omställningsprocessen.</pre><pre>En annan viktig faktor, inte minst för öbrukens\r\nframtid, är det förhållandet att årets\r\nsockerbetsareal har minskat med inte mindre än\r\n10 000 hektar. Detta beror på att vi i Sverige tre år\r\ni rad har haft ovanligt goda skördar. Överskottet\r\ntrycker arealen, men också betpriset. Årets betpris\r\när för Sveriges betodlare sämre än det man har i\r\nEG. Dessutom leder detta uppenbart till att\r\nproduktionskostnaderna per ton betor och även per\r\nton socker är högre vid ett lägre utnyttjande av\r\ninvesteringar som gjorts såväl hos odlare som\r\nindustri. Det är ytterligare en press på näringen.</pre><pre>Vi moderater har, herr talman, arbetat aktivt för att\r\növerskottssockret skall få lyftas ut ur landet. Det är\r\nmed stor besvikelse vi noterar att vi inte har fått\r\ngehör för dessa strävanden. Förra hösten var t.ex.\r\nsåväl odlare som industri beredda att lyfta ut\r\növerskottet och, märk väl, Kaj Larsson, stå för\r\nkostnaderna härför själva. Kaj Larsson har alltså\r\nfel då han säger att det var fråga om stöd för att lyfta\r\nut överskottet och att det skulle innebära en ny\r\nreglering. Det är inte fråga om det.</pre><pre>Jordbruksministern sade som sagt nej till denna\r\nexport, trots att Sverige inte är uppbundet av några\r\navtal som hindrar export. Vi beklagar detta djupt.\r\nDärför har vi de här problemen i dag. Därför är\r\nockså hotet mot öbruken betydligt större än det\r\nskulle ha behövt vara. Problemen med\r\növerskottsareal blir därigenom knappast mindre\r\nunder innevarande år och kanske också under flera\r\når framöver. Kaj Larsson säger att det finns 100 000\r\nton socker i lager. Det är riktigt. Men hjälp då till\r\natt få bort detta genom att stödja vår reservation nr\r\n4 till det betänkande som vi nu behandlar.</pre><pre>I den reservation som benämns Överskottslagret av\r\nsocker m.m. utgår vi moderater från att det, då\r\nregleringen upphör, kommer att öppnas\r\nmöjligheter för export av socker, t.ex. det överskott\r\nsom för närvarande pressar ned odlingsarealen\r\nunder den nivå som normalt motsvarar det\r\ninhemska behovet. Därvid får sockernäringens\r\nparter, odlare och industri, själva bära\r\nkostnadsansvaret. De är uppenbarligen beredda på\r\ndet. Därmed kan också odlingsarealen, menar vi,\r\nhållas uppe vid produktionsbalans, inte minst för\r\natt möjliggöra ett bibehållande av svensk\r\nsockernäring av den omfattning vi hade förra året,\r\näven efter ett eventuellt EG-medlemskap. Vi kan\r\nerinra oss att åren innan Danmark gick in i EG hade\r\nman kraftigt ökat sin sockerbetsareal. Man har\r\ndärefter fått behålla den. Detta skulle verkligen\r\nockså innebära ökade chanser för öbruken.</pre><pre>Beträffande öbrukens ställning har jag nämnt\r\nRoma. Jag skall dock kommentera vår syn på\r\nMörbylånga. Vi moderater har fört fram den i\r\nreservation nr 6. Mot bakgrund av bl.a.\r\narbetsmarknadsutskottets bedömning av\r\nsysselsättningsläget på södra Öland menar vi att de\r\nresurser som står till länsstyrelsens förfogande,\r\ntillsammans med det belopp som i dag utgår till\r\nSockerbolaget, efter en eventuell nedläggning, som\r\nregeringen nu föreslår, är avsedda att användas för\r\nregional utveckling. Dessa medel skulle\r\ntillsammans med Sockerbolagets aviserade medel\r\nkunna användas för en alternativ lösning vad gäller\r\nMörbylångas sockerbruk. En sådan lösning borde\r\nkunna innebära att just en bestämd tidpunkt för en\r\nnedläggning inte skall fastställas. Det är inte vi\r\nledamöter i Sveriges riksdag som är bäst skickade\r\natt avgöra den saken. Vi menar att det lämpligen\r\nbör ankomma på ansvariga länsmyndigheter, som\r\när med problemen väl förtrogna, att i samverkan\r\nmed Sockerbolaget komma fram till den bästa\r\nlösningen. Det bör vara det aktuella läget på\r\narbetsmarknaden som avgör\r\nomställningsperiodens längd. För närvarande är\r\ndet läget inte det bästa i den här regionen. Vi vet\r\nockså att man har nedläggning på slaktsidan. Det är\r\nockså en belastning.</pre><pre>Dessa bedömningar, menar vi, givetvis bör göras\r\ninom ramen för såväl de av staten anvisade som av\r\nSockerbolaget aviserade medlen. I sammanhanget\r\nbör hänsyn tas även till den i övrigt aktuella\r\nomställningen av jordbruket. Vi vet i dag att det är\r\nkämpigt ute på fältet. Vi förutsätter härvid\r\nsjälvfallet också att Sockerbolaget, inte minst med\r\nhänsyn tagen till deras monopolställning, är berett\r\natt ta det ansvar som man är skyldig att ta när det\r\ngäller eventuella kommande förändringar. Det\r\ngäller såväl utveckling av alternativ till dagens\r\nsockerproduktion som tillskapande av ny\r\nsysselsättning.</pre><pre>Herr talman! Mot bakgrund av den verklighet som\r\nde flesta känner till -- hotet mot Mörbylånga är inte\r\nnytt -- menar vi att vårt förslag faktiskt borde ligga\r\nväl till för att få riksdagens stöd. Det innebär att\r\nden bästa lösningen för denna region skall tas fram\r\ni samverkan mellan myndigheter, jordbruk och\r\nindustri. Detta bör kunna ske inom ramen för de\r\nekonomiska medel som staten av\r\narbetsmarknadsskäl anvisar och den speciella del\r\nsom har gått och kommer att gå till sockernäringen.\r\nDet kan faktiskt innebära sockerproduktion även i\r\nett längre perspektiv. Jag vill uppmana kammarens\r\nledamöter att stödja den moderata reservationen,\r\nsom syftar till samling för ett bra beslut som ger\r\nmöjligheter i berörd region.</pre><pre>Herr talman! Jag yrkar bifall till reservationerna 4\r\noch 6 samt i övrigt till utskottets hemställan.</pre><pre></pre><pre>Anf. 96 INGRID HASSELSTRÖM NYVALL\r\n(fp):</pre><pre>Herr talman! Nästan under hela min sexåriga tid i\r\nriksdagen har sockerbruket i Mörbylånga varit med\r\ni den politiska bilden. Den bilden har varit en\r\nhotbild. Sockerbolaget vill inte driva så små\r\nenheter som Mörbylånga och Roma, även om de\r\nvore lönsamma. Om detta vet man ingenting,\r\neftersom någon särredovisning aldrig lämnas.</pre><pre>Att sockerbolaget inte var intresserat fick jag helt\r\nklart för mig när jag hösten 1989 gjorde ett flera\r\ndagar långt studiebesök på huvudkontoret i Malmö\r\nför att lära mer om deras synsätt.</pre><pre>Sedan dess har sockerberget också växt, som här\r\nhar omtalats. Även om detta bara motsvarar en\r\ntredjedels års konsumtion är det naturligtvis en\r\nbelastning för bolaget i den situation som nu har\r\nuppstått.</pre><pre>När sedan staten vill minska sina utgifter med de 12\r\nmilj.kr. som går i regionalpolitisk stöd till\r\nMörbylånga och mitt parti till stor del tyvärr delar\r\ndenna uppfattning är förutsättningarna för fortsatt\r\ndrift och därmed betodling helt borta -- staten är i\r\ndetta fall detsamma som socialdemokratiska\r\npartiet.</pre><pre>Jag hade hoppats att slippa uppleva denna dag i\r\nriksdagen, för det är en sorgens dag för oss med\r\nintresse av och anknytning till denna bygd.</pre><pre>I detta sammanhang vill jag uttrycka min beundran\r\nför den kamp, senast manifesterad här i dag, som\r\nbetodlare och anställda vid bruket fört alltsedan\r\nhoten började torna upp sig på samma sätt som\r\nåskmolnen från Ölands horisont ofta samlar sig\r\növer fastlandet -- men nu kommer ovädret även\r\növer sundet.</pre><pre>En tanke måste också gå till de betodlare på\r\nfastlandet i Kalmarbygden och i Blekinge som\r\nockså varit beroende av att Mörbylångabruket\r\nkunnat ta hand om deras betor. Skall de betorna\r\nfraktas till Skåne 1993 eller upphör all odling?</pre><pre>För egen del vände jag mig i tisdags direkt till\r\nProcordias styrelse och ägare, som då var samlade\r\ntill bolagsstämma. I första hand riktade jag en\r\nuppmaning till dem att ge betodlare och bruk\r\nytterligare några års frist, för att underlätta en\r\nomställning som nu kommer mycket abrupt. I\r\nandra hand vädjade jag till Procordia ''att överväga\r\nen kraftfull innovativ insats utöver de nu utlovade\r\n10 milj.kr. för att skapa ny sysselsättning i området.\r\nJag kan lova att länet självt kommer att arbeta\r\nmycket aktivt, men i denna svåra nedläggning, som\r\nberör ca 600 personers utkomst och som tar bort\r\nsjälva livsnerven på södra Öland, behöver\r\nlänsinvånarna det ytterligare stöd som Procordia är\r\nnärmast att ge.''</pre><pre>Jag har inte stora förväntningar på vad det faktum\r\natt jag steg upp och yttrade mig på bolagsstämman\r\nkan leda till. Möjligen kan det leda till en aktivare\r\ninsats för att lägga någon ytterligare verksamhet ur\r\nProcordias stora sortiment på Öland.</pre><pre>Herr talman! Avslutningsvis vill jag betona att\r\nlänsmyndigheterna kommer att göra allt för att\r\nmotverka den negativa effekten av det beslut som\r\nriksdagen förmodligen kommer att fatta.</pre><pre>I den förra debatten betonade jag nödvändigheten\r\nav höjda länsanslag i denna situation. Det kravet\r\nupprepar jag här. Men för att dessa skall hinna få\r\neffekt behövs ytterligare några år med fortsatt\r\nsockerdrift. Jag kommer därför i voteringarna att\r\nstödja det yrkande som framläggs om detta. Jag kan\r\nbara beklaga att jag inte fått hela partiet med mig.\r\nMen jag vet att några, bl.a. Charlotte Branting,\r\nstöder samma förslag.</pre><pre>Till allra sist vill jag bara beklaga om Roma på\r\nGotland kommer att gå samma öde tillmötes som\r\nMörbylånga. Respittiden på fem år måste kraftfullt\r\nutnyttjas, helst för att trygga fortsatt drift, i annat\r\nfall för att få fram alternativ. Men finns det ett\r\nbättre alternativ än betan själv?</pre><pre>Anf. 97 SVEN-OLOF PETERSSON (c):</pre><pre>Herr talman! Betänkandet JoU25 med titeln\r\nNäringspolitik för tillväxt, som vi nu behandlar, är\r\nett betänkande av stor betydelse för stora delar av\r\nden svenska landsbygden, och då inte minst\r\nsydöstra Sverige. Titeln på dokumentet avslöjar\r\nknappast innehållet i detsamma, men när man tittar\r\ni det ser man att det berör fiske, sockerbetsodling\r\noch sockernäring.</pre><pre>När vi tog del av den regeringsproposition som\r\nligger till grund för betänkandet var det nog många\r\nmed mig som blev förvånade. Tillväxten skulle\r\nalltså enligt regerings förslag ske bl.a. genom\r\nborttagande av fiskerilån och genom nedläggning\r\nav bruken på Öland och Gotland!</pre><pre>Herr talman! Låt mig först ta upp frågorna som\r\ngäller sockret. När man lyssnar på debatten --\r\nkanske inte här i kammaren men politikerna\r\nemellan ute i samhället och i massmedia -- får man\r\nlätt intrycket att det här en fråga som är av\r\nbetydelse endast för Öland och Gotland. Givetvis\r\när den här frågan av stor och avgörande betydelse\r\nför dessa öars framtid, men den är också av oerhörd\r\nstor betydelse för fastlandsdelen av Kalmar län\r\nliksom för östra Blekinge. De sockerbetor som\r\nodlas i dessa båda fastlandsregioner levereras till\r\nsockerbruket i Mörby Långa.</pre><pre>För Blekinges del är det ungefär 250 hektar\r\nåkermark och ett 30-tal odlare som är direkt\r\nberörda. Till detta kommer transportörer, olika\r\nserviceföretag, verkstäder, m.m. Totalt är det\r\ntusentals arbetstimmar som årligen utförs inom\r\nproduktionen av sockerbetor i Blekinges östra del.\r\nEn nedläggning av bruket i Mörby Långa skulle\r\ndrabba jobben och framtiden inte endast i Mörby\r\nLånga utan följaktligen också i östra Blekinge.</pre><pre>Jag vill slå fast att det givetvis blir mycket kännbart\r\nför hela Öland, och kännbarast för Mörby Långa-\r\nområdet, om bruket läggs ned. Men det kommer att\r\nbli hårt nog för alla dem i östra Blekinge som är\r\nberoende av odlingen för utkomst. Det är många\r\nhundratals jobb som riskerar att försvinna, bilar\r\nsom blir utan frakter och investeringar som blir\r\nvärdelösa.</pre><pre>Osökt anmäler sig givetvis frågan, som man skall\r\nställa till majoriteten, nämligen\r\nsocialdemokraterna och folkpartisterna, i\r\nutskottet: Vad skall man, menar ni, odla i stället?\r\nVad skall man, menar ni, få för jobb i stället för\r\ndem som försvinner? Var skall de som jobbar på\r\nbruket, i odlingen, med transporterna och inom\r\nandra delar av näringen få sin utkomst i framtiden?\r\nVar finns de jobb som de människorna har rätt att\r\nkräva? Är inte sanningen den att de jobben saknas\r\noch att arbetsmarknaden i sydöstra Sverige i\r\ndagsläget sannerligen inte är någon guldgruva?\r\nDagligen och stundligen möts vi av rapporter om\r\narbetslösheten. Vi möts av besked om varsel och\r\nkorttidsveckor. Arbetsmarknaden i sydöstra\r\nSverige är ingen arbetsmarknad där man i dag ropar\r\nefter folk med starka armar till industrierna eller\r\nandra arbetsplatser.</pre><pre>Det stöd som hittills har utgått till öbruken har\r\negentligen aldrig varit öronmärkt för bruken, utan\r\ndet har gått in i sockerbolagets plånbok centralt.\r\nÖlandsbruket är enligt de uppgifter som jag har\r\ntagit del av ett bruk som är lönsamt också om man\r\nräknar bort det stöd som avses för Ölandsbruket.\r\nDet finns alltså inte ens ekonomiska skäl för en\r\nnedläggning, det finns inte ens en ekonomisk\r\naspekt i detta som är värd att beakta. Sanningen är\r\natt det är ett ekonomiskt bärkraftigt bruk som gör\r\nett bra resultat och som mänskligt att döma\r\negentligen borde ha framtiden för sig.</pre><pre>Att man under några år skulle kunna transportera\r\nbetorna till något av bruken i Skåne, som det har\r\nsagts, kan knappast anses vara realistiskt. Även om\r\nman för någon tid kanske skulle stå för\r\ntransporterna har Sockerbolaget aviserat att det nu\r\nunder några år successivt kommer att skära ned sitt\r\ntransportansvar till maximalt 50 kilometer från\r\naktuellt bruk. Transportkostnaderna blir då\r\ngivetvis orimligt höga, och lönsamheten för odlarna\r\nskulle troligen försvinna. Det skulle bara vara en\r\nform av konstgjord andning under en kort\r\növergångstid och nedläggning blir följden av detta.</pre><pre>Vidare skulle det erfordras minst 10 000\r\nlastbilstransporter årligen för att ta ned betorna\r\nfrån sydosthörnan till Skåne. Även om vi skulle\r\nkunna finna transportkapaciteten skulle det\r\nknappast vara miljöacceptabla transporter. Det\r\nskulle också innebära en ökning av belastningen\r\noch mer slitage på ett vägnät som redan i dag är hårt\r\nansträngt.</pre><pre>Vi skall i det här sammanhanget också komma ihåg\r\natt när Sockerbolaget aviserar 50-\r\nkilometersgränsen är det inte bara denna odling\r\nsom i dag är hotad. Om Sockerbolaget vidhåller\r\nden synpunkten innebär det att odlingen också i\r\nden västra delen av Blekinge, kanske också i den\r\nnordöstra hörnan av Skåne, kommer att vara i\r\nfarozonen inom en nära framtid.</pre><pre>Sockerbetan är en växt med en lång växtsäsong --\r\ndet har vi fått lära oss i biologin och i den praktiska\r\ntillämpningen. Det gör att den långt fram på\r\nsenhösten tar upp näring från marken. Det gör i sin\r\ntur att läckaget av näringsämnen, framför allt\r\nkväve, minskar från de marker där betorna odlas.\r\nDen långa växtsäsongen och den goda\r\nnäringsupptagningsförmågan gör också att vi får\r\nräkna in sockerbetsodlingarna under begreppet\r\ngrön mark enligt det förslag som finns för att\r\nminska läckaget av näringsämnen till havet.</pre><pre>Sockerbetan kräver också mycket näring och\r\ngödsel, vilket gör den till en mycket lämplig gröda i\r\nde här djurintensiva delarna av landet. Den passar\r\nsom hand i handske i det sydostsvenska och\r\nöländska jordbruket. Avfallet från bruket i form av\r\nbetmassa, melass, är bra foder för djuren.\r\nSammantaget är det bara att konstatera att\r\nsockerbetsodlingen fyller en viktig funktion i ett\r\nmycket väl fungerande och noga avvägt kretslopp.</pre><pre>Forskning och utveckling talas det mycket om.\r\nForskning och utveckling brukar betecknas som\r\nsaker av oerhörd stor betydelse för svensk industris\r\nkonkurrenskraft, både i nuet och inför framtiden.\r\nMen i det här fallet kan man konstatera att\r\nSockerbolaget inte har gjort några särskilt stora\r\nansträngningar -- om man nu över huvud taget har\r\ngjort några ansträngningar -- när det gäller att se\r\nhur sockret skulle kunna vara en resurs som\r\nråmaterial i tekniska och industriella sammanhang.\r\nVill man inte, eller är det möjligtvis på det sättet att\r\nman har känt sig trygg bakom det beslut som\r\npolitiker har fattat om en självförsörjningsnivå? Nu\r\nnär jordbruket genomgår en intern avreglering är\r\ndet också dags att vi tar bort den 85-procentiga\r\nsjälvförsörjningsgraden i fråga om socker. Denna\r\n85-procentsnivå borde rimligen kunna avskaffas,\r\neftersom den inte längre fyller någon funktion. Det\r\nmåste väl vara näringen -- industri och odlare i\r\nsamverkan -- som själv avgör om man kan och vill\r\nförse Sveriges land och folk med en större andel av\r\nsocker för konsumtion.</pre><pre>Vidare måste vi släppa på hindren, så att vi kan\r\nmöjliggöra export av svenskt socker. Vill man\r\nockså i det här fallet exportera\r\növerskottskvantiteten och ta de priser som bjuds på\r\nvärldsmarknaden, måste man i rimlighetens namn\r\nkunna få göra detta.</pre><pre>Det har här också talats om gränsskydden. Vi skall\r\ndå komma ihåg att EG-länderna faktiskt redan i\r\ndag har högre gränsskydd på socker än vad Sverige\r\nhar. Det kan vara bra att hålla i bakhuvudet när\r\nman diskuterar förslagen om ensidiga\r\nneddragningar av gränsskyddet.</pre><pre>Vi fattade i fjol i denna kammare beslut om den\r\nframtida livsmedelspolitiken och\r\njordbrukspolitiken. Besluten fattades i stor enighet\r\noch innebar att betydande arealer skulle ställas om\r\ntill annan produktion än produktion av livsmedel.\r\nDenna omställningsprocess pågår nu för fullt, och\r\nvi kan bara konstatera att om utskottets majoritet\r\nfår sitt förslag igenom, innebär det att ytterligare\r\nareal läggs till omställningen. Ytterligare hektar\r\nåkermark kommer då att tas ur traditionell\r\nproduktion, och fler landsbygdsföretag kommer att\r\nfå problem att brottas med.</pre><pre>Om vi vill att hela Sverige skall leva -- och vi då\r\nockså menar sydöstra Sverige -- är det enda rimliga\r\natt kammaren bifaller centerns reservation när det\r\ngäller frågan om sockernäringen och öbrukens\r\nframtid. Låt beslutet därför bli att stödet till bruket\r\ni Mörbylånga skall utgå även efter den tid som\r\nregeringen och följaktligen också utskottets\r\nmajoritet föreslår. Mörbylånga sockerbruk behövs.\r\nSockerbetsodlingen i sydost behövs. Svenskt\r\njordbruk och svensk livsmedelsproduktion\r\nbehövs -- nu och även i framtiden. En livskraftig\r\nlandsbygd behövs -- även i sydöstra Sverige. Om vi\r\nlåter odlingen av sockerbetor och produktionen av\r\nsocker vara kvar, klarar vi också av dessa\r\nmålsättningar.</pre><pre>Kaj Larsson berättade tidigare i debatten om\r\nbrevet från Sockerbolaget. Det var väl bara en\r\nbekräftelse han då fick på vad resultatet och\r\nkonsekvenserna blir av en illa förd politik på\r\njordbruks- och livsmedelsområdet.</pre><pre>Herr talman! Med detta vill jag instämma i centerns\r\nreservationer till betänkandet och yrka bifall till\r\nreservationerna 3 och 7.</pre><pre>Nu, herr talman, vill jag övergå till att tala om\r\nfiskerilånen. Regeringen föreslår att dessa lån skall\r\ntas bort. Om så skulle ske, skulle det vara till stort\r\nmen för det svenska fisket och för fiskeflottans\r\nförnyelse. Man får ibland höra att dessa lån skulle\r\nvara en subvention till fisket eller en form av\r\nbidrag, med eller utan förpliktelser. Men detta är ju\r\nfråga om lån, lån i ordets verkligaste bemärkelse,\r\noch i alla fall har jag fått lära mig att det man lånar\r\nfår man vara så god att ge tillbaka. Så är det också\r\nmed dessa pengar, som skall betalas tillbaka med\r\nränta. Den enda subvention man möjligtvis kan tala\r\nom är att det på dessa lån är en något lägre\r\nräntenivå än på de lån man kan få i banker och\r\nandra kreditinstitut. Jag skulle inte ens vilja kalla\r\ndet för subventioner, utan jag skulle i stället vilja\r\nsäga att detta är lån till en rimlig ränta.</pre><pre>Jag är glad att en majoritet i utskottet har tagit de\r\nmotioner som väckts i denna fråga på allvar och att\r\nman har följt uppmaningarna och intentionerna i\r\ndesamma och skrivit i majoritetsyttrandet att\r\nfiskerilånen skall vara kvar. Detta innebär också att\r\nyrkandena i de motioner som jag själv och\r\ntillsammans med andra har väckt i realiteten är\r\ntillgodosedda.</pre><pre>Detta gör det möjligt att förnya fiskeflottan på ett\r\nnågorlunda hyggligt sätt, vilket är till fördel och till\r\ngagn för det svenska fisket vad gäller kapacitet och\r\nrationalitet, konkurrenskraft och -- framför allt --\r\nsäkerhet. Fisket spelar en betydande roll i många\r\ndelar av vårt land, inte minst i Sydostsverige, och\r\ndet är den enda utkomstmöjligheten i många av\r\nvåra utsatta kust- och skärgårdsbygder, där andra\r\nutkomstmöjligheter ofta är bristfälliga eller helt\r\nsaknas.</pre><pre>Jag glädjer mig åt utskottets förslag om ett\r\nbibehållande av fiskerilånen och yrkar givetvis\r\nbifall till detta förslag i betänkandet.</pre><pre>Anf. 98 LENA ÖHRSVIK (s):</pre><pre>Herr talman! Frågan om sockerbetsodlingen i\r\nKalmar län och driften av Mörbylånga sockerbruk\r\nhar åtskilliga gånger diskuterats i denna kammare.</pre><pre>I motion Jo228 från allmänna motionstiden i år har\r\nledamöter från fyra partier i både Kalmar län och\r\nBlekinge utförligt motiverat betydelsen för vår\r\nbygd av både fortsatt odling och fortsatt drift. Vi\r\nhar där bl.a. framhållit samhällsekonomiska,\r\nregionalpolitiska, miljömässiga samt\r\nberedskapsmässiga skäl. Vi är naturligtvis\r\nmedvetna om att Sockerbolaget självt beslutar om\r\nsin fabriksstruktur, men staten har ju under många\r\når gått in med speciellt regionalpolitiskt stöd, både\r\nför fortsatt drift och för odling.</pre><pre>Vid en träff i december förra året med företrädare\r\nför de anställda, betodlarna, Sockerbolaget,\r\nkommunen, länsarbetsnämnden, länsstyrelsen och\r\noss riksdagsledamöter, framkom att alla skäl talar\r\nför fortsatt, oförändrad odling och drift. Om\r\nSockerbolaget ändå väljer att inte utnyttja\r\nMörbylångabruket för just sockerproduktion,\r\nbehövs minst fem års omställningstid. Det handlar\r\nju om både odlingen och själva produktionen.\r\nHänsyn måste också tas till övrig omställning som\r\npågår inom jordbruket samt till att\r\narbetsmarknaden i regionen runt om har stora\r\npåfrestningar för närvarande.</pre><pre>Eftersom våra motiv utförligt har redovisats i\r\nmotionen hänvisar jag till denna. I övrigt är\r\nförhållandena väl kända för kammaren efter alla\r\ntidigare diskussioner i ärendet. Bengt Kronblad\r\nkommer senare att redovisa en del av de idéer om\r\nalternativ produktion som hittills har diskuterats\r\nlokalt och regionalt.</pre><pre>Då varken utskottsmajoritetens skrivning eller\r\nnågon av reservationerna tillgodoser just kravet på\r\nfem års omställningstid ställer vi socialdemokrater\r\nfrån Kalmar län följande särskilda yrkande, som\r\nhar delats ut på kammarens bänkar:</pre><pre>''7. beträffande Mörbylånga sockerbruk att\r\nriksdagen med anledning av motionerna\r\n1990/91:Jo228 och 1990/91:Jo39 yrkande 2 samt\r\nmed avslag på regeringens förslag och motionerna\r\n1990/91:Jo39 yrkande 1, 1990/91:Jo40 delvis,\r\n1990/91:Jo46 yrkande 1 delvis, 1990/91:Jo52\r\nyrkande 1 delvis, 1990/91:Jo53 yrkande 2 delvis,\r\n1990/91:Jo56 yrkande 3 och 1990/91:Jo275 yrkande\r\n4 som sin mening ger regeringen till känna att om\r\nnedläggning av Mörbylånga sockerbruk inte kan\r\nförhindras, omställningstiden bör fastställas till fem\r\når.''</pre><pre>Kravet stämmer väl överens med det som ställts vid\r\ndemonstrationen utanför detta hus i dag. En\r\nfortsatt drift innebär ingen ytterligare belastning på\r\nstatskassan, då medel motsvarande det särskilda\r\nstödet ju skall utgå till regional utveckling. 600\r\narbeten kan på detta sätt säkerställas. Kostnaden\r\nblir 21 000 kr. per person, vilket är lågt i förhållande\r\ntill många andra regionalpolitiska satsningar.</pre><pre>Jag vädjar därför till kammarens ledamöter att\r\nnoga fundera över det praktiskt omöjliga i att ställa\r\nom både odling och drift på den korta tid som\r\nutskottet föreslår. Kanske kan företrädare för\r\nregionen bättre bedöma just den frågan. Om vårt\r\nyrkande inte skulle erhålla erforderlig majoritet,\r\nkommer vi att rösta på reservation nr 6.</pre><pre>\r\nAnf. 99 BERTIL DANIELSSON (m):</pre><pre>Herr talman! Under fjolåret beslöt riksdagen att\r\ndet svenska jordbruket skulle omställas och\r\navregleras. Det skulle ske under en tidsperiod av\r\nfem år.</pre><pre>I dag ligger på riksdagens bord ett förslag som\r\ninnebär att Mörbylånga sockerbruk och\r\nbetodlingen på Öland och på fastlandet skall\r\nupphöra efter två år. Här gäller alltså inte någon\r\nfemårsgräns för omställningen, utan det skall gå\r\nmycket snabbare.</pre><pre>Jag vill anföra två argument för att regeringens\r\nförslag och majoritetens förslag skall avvisas.</pre><pre>För det första tycker jag att det är rimligt att alla de\r\ngrödor som omfattas av svensk odling och alla de\r\nregioner där odling sker skall ha samma villkor. En\r\nomställning som en stor majoritet av riksdagen har\r\nställt sig bakom måste ske på likartade villkor i alla\r\ndelar av landet och för alla grödor. Någon\r\nsärbehandling av sockerbetsodlingen på Öland\r\nfinns det inget motiv för.</pre><pre>För det andra anser jag att en längre\r\nomställningsperiod än två år inte behöver kosta\r\nnågra extra pengar utöver vad regeringen är beredd\r\natt satsa. Majoritetsförslaget i utskottets\r\nbetänkande stöder regeringens förslag när det\r\ngäller att till regionen ge regionalpolitiskt stöd och\r\nanslå lika mycket pengar som nu går till\r\nSockerbolaget, nämligen 12,5 milj.kr. per år. Lika\r\nstor summa skall efter en eventuell nedläggning\r\nändå gå till regionen för att på det sättet få försöka\r\nnya arbeten till stånd. Vi vet alla att det är mycket\r\nsvårt att få nya arbeten till stånd, att lokalisera nya\r\nindustrier till en del av vårt land som har uppenbara\r\nproblem och som ligger litet avigt till när det gäller\r\nkommunikationer.</pre><pre>Det kommer att kosta utomordentligt mycket\r\npengar för varje arbetstillfälle som man möjligen\r\nkan ordna. Det finns inget motiv att på det sättet\r\nförslösa pengar när man ändå kan hålla\r\nsysselsättningen uppe under längre tid än två år på\r\nett billigare och bättre sätt än vad majoriteten\r\nföreslår.</pre><pre>De två år som det här är fråga om är för kort tid för\r\natt få fram de alternativ som jag tror och hoppas är\r\nnödvändiga att få fram när det gäller odlingar. Det\r\nbehövs längre tid än två år för att kunna forska och\r\npröva sig fram när det gäller de alternativ som\r\neventuellt skall gälla.</pre><pre>I reservation nr 6, som Ingvar Eriksson har yrkat\r\nbifall till, och Lena Öhrsvik i andra hand, anger vi\r\natt det är för kort tid med två år och att längre tid\r\nbehövs för en omställning. Där slås också fast -- jag\r\nvill understryka det -- att det inte kostar mer pengar\r\nän vad majoriteten är beredd att satsa, men det ger\r\nett mycket större resultat. Det är väl resultatet som\r\nskall räknas.</pre><pre>I reservationen ges länsstyrelsen i Kalmar län ett\r\nansvar för att säkerställa driften en längre tid och\r\natt under tiden verka för att alternativa odlingar\r\nkan komma till stånd. Vi slår också fast att\r\nSockerbolaget har ett betydande och stort ansvar.\r\nStaten har en betydande ägarandel och får inte och\r\nkan inte springa ifrån sitt ansvar i det här läget.</pre><pre>Ett uttalande från riksdagen i enlighet med\r\nreservation 6 kan inte Sockerbolaget nonchalera.\r\nMan måste ta hänsyn till ett sådant uttalande.</pre><pre>I reservation 4 talas det om att undersöka\r\nmöjligheterna att exportera våra överskott. Det är\r\nen orimlig situation att det inte är möjligt att på\r\nvärldsmarknaden avsätta den produktion som vi\r\nhar i vårt land. Det är en ganska dålig omställning\r\noch avreglering om dessa hinder fortsättningsvis\r\nskall finnas kvar. Det är en självklarhet att hindret\r\nskall tas bort.</pre><pre>Herr talman! Jag vill vädja till såväl folkpartiets\r\nledamöter som socialdemokraterna, förutom dem\r\nsom finns på Kalmarbänken, vilka helhjärtat har\r\nställt upp för denna fråga, att stödja reservationen.\r\nReservationen ger realistiska möjligheter att låta\r\nomställningen ske under ordnade former och under\r\nlängre tid, dessutom utan att det kostar mer pengar.\r\nDen här lösningen blir säkert mycket billigare än\r\nom majoritetens förslag går igenom. Det kommer\r\natt bli kostsamt såväl för de människor som lever\r\noch bor i regionen som för statskassan.</pre><pre>Jag yrkar bifall till reservationerna nr 4 och 6.</pre><pre>Anf. 100 MARIANNE JÖNSSON (c):</pre><pre>Herr talman! Avgörandets stund för sockerbruket\r\ni Mörbylånga är inne. Regeringen har föreslagit att\r\nefter kampanjen 1992 skall stödet till Mörbylånga\r\nsockerbruk dras in. Regeringens förslag får stöd av\r\nmajoriteten i jordbruksutskottet --\r\nsocialdemokraterna och folkpartiet liberalerna.</pre><pre>Detta kan vi från centern inte acceptera. En\r\nnedläggning av sockernäringen på Öland skulle få\r\nkatastrofala följder för jordbruket, miljön,\r\nodlingslandskapet, sysselsättningen och\r\nsamhällsservicen. Det har framhållits många\r\ngånger, men jag måste ta tillfället i akt att återigen\r\nunderstryka detta.</pre><pre>Sockerbruket i Mörbylånga har mycket stor\r\nbetydelse för sysselsättningen och jordbruket på\r\nÖland, men även på fastlandet, såsom på\r\nKalmarslätten och i Blekinge, som vi har hört här\r\nifrån talarstolen. En nedläggning av Mörbylånga\r\nsockerbruk skulle drabba 10 % av samtliga\r\narbetstillfällen i Mörbylånga kommun. En\r\nnedläggning av bruket kommer också att innebära\r\natt hela sockerbetsodlingen i Kalmar län upphör.\r\n600 arbetstillfällen berörs. Av dessa är ca 100\r\nspecialarbetare vid bruket. Därtill kommer effekter\r\nför odlare, underleverantörer, åkare,\r\nmaskinhandeln samt privat och offentlig service.</pre><pre>Arbetsmarknadsläget är allt annat än ljust i Kalmar\r\nlän just nu. Jag måste utveckla detta efter att ha läst\r\narbetsmarknadsutskottets majoritets\r\nglädjebeskrivning om hur det står till med oss i\r\nKalmar län och på södra Öland. Varslen om\r\nuppsägningar eller permitteringar duggar tätt. I\r\nKalmar är var tredje industriarbetare\r\nkorttidspermitterad.</pre><pre>Hittills i år, t.o.m. den 6 maj, har 82 företag varslat\r\n3 589 personer. Antalet anmälda arbetslösa är\r\n1 000 fler än förra året vid samma tid.\r\nArbetsmarknadsutskottet skriver troskyldigast:\r\nGenom broförbindelse finns tillgång till den lokala\r\narbetsmarknaden i Kalmartrakten, sex lokala\r\narbetsmarknader, och därmed finns arbete på\r\npendlingsavstånd från Mörbylånga.</pre><pre>Jag skulle vilja fråga den som står för detta\r\nmajoritetsyttrande: Vilken arbetsmarknad är det\r\nfrågan om?</pre><pre>Att kunna lokalisera ny industrisysselsättning till\r\nÖland ter sig i nuvarande konjunkturläge mycket\r\ntveksamt. Befintlig industri, t.ex. Cementa i\r\nbyggbranschen eller Forsheda, som är en\r\nunderleverantör till Volvo, kan inte ens med\r\nregionalpolitiska insatser i nuläget utvecklas.</pre><pre>Jordbruket nämns inte ens i propositionen. Ändå\r\nbestår sockernäringen av industridel och betodling.\r\nBetodlingen till Mörbylånga sockerbruk har den\r\nhögsta relativa lönsamheten av all sockerbetsodling\r\ni Sverige. Detta har uppnåtts genom\r\nrationaliseringar. Odlarna har investerat i dyra\r\nspecialmaskiner, transportutrustning och\r\nbevattningsanläggningar med såväl dammar,\r\nstamledningar och bevattningsmaskiner. Upphör\r\nodlingarna blir resultatet att dessa investeringar\r\nkommer att rosta ner och förfalla.</pre><pre>Varje region måste sträva efter att utveckla sina\r\nresurser där man har de bästa förutsättningarna.\r\nFör Ölands del har jordbruket varit den\r\nnäringsgren som haft den bästa konkurrenskraften.</pre><pre>När man läste SINDs utredning, som kom till oss i\r\nnovember, fick man intrycket att ölänningarna låg\r\n30-40 år efter i utvecklingen, att sockerbruket var\r\ngammaldags och att det hade konserverat en\r\ngammal struktur. Ingenting kan vara felaktigare.\r\nDet är fråga om ett modernt, rationellt och effektivt\r\njordbruk, och livsmedelsindustrin på Öland med\r\nsockerbruk och konservindustri har utvecklats\r\nnaturligt, eftersom råvaran finns på ön.</pre><pre>Nu står jordbruket inför en genomgripande och\r\nsmärtsam omställning. Det har omvittnats här flera\r\ngånger i dag, även i den tidigare debatten om det\r\nregionalpolitiska betänkandet. Spannmålsodlingen\r\nminskar och mjölkproduktionen minskar. I Kalmar\r\nlän tas ca 20 % av den odlade arealen ur\r\nproduktion. För Ölands del innebär det att ca 6 000\r\nhektar åkermark på sikt skall tas ur traditionell\r\njordbruksproduktion. Försvinner därutöver\r\nbetodlingen, blir omställningen ännu svårare.</pre><pre>Sockerbetor odlas på Ölands bästa jordar. Om\r\nsockerbruket läggs ner och betodlingen upphör,\r\nkommer en hel del av denna åkermark, som klassas\r\nsom den bästa i Sverige, att användas som\r\nbetesmark för boskap i närheten av gårdarna.\r\nStrandängar och andra värdefulla betesmarker\r\nkommer då att sakna förutsättningar för betesdrift.</pre><pre>Ur såväl naturmiljö- som kulturmiljösynpunkt är\r\nsödra Öland ett av vårt lands mest intressanta\r\nområden. Östra Ölands strandängar ingår i\r\nEuroparådets lista över skyddsvärda våtmarker.\r\nStora Alvaret tilldrar sig internationellt intresse\r\nmed sin flora och fauna.</pre><pre>En total nedläggning av sockerbetsodlingen, som\r\nskulle ta ytterligare 2 600 hektar ur produktion, är\r\nett hot mot det öppna öländska landskapet, som\r\nalla säger sig älska och värna om, inte minst\r\nornitologer och blomsterälskare. Det kommer att\r\nkosta åtskilliga miljoner kronor att leva upp till den\r\nskötselplan som naturvårdsverket har förelagt\r\nlänsstyrelsen i Kalmar län för åtgärder i det\r\nöländska odlingslandskapet.</pre><pre>Hittills har staten givit Sockerbolaget 12--14\r\nmilj.kr. per år för att hålla i gång driften vid\r\nMörbylånga. Det har varit ett rent driftsstöd. Vi\r\nkänner till det. Det har gått direkt ner till Malmö\r\nutan några villkor.</pre><pre>Vid flera tillfällen under senare år har riksdag och\r\nregering slagit fast att en minskning av\r\nsockerbetsodlingen inte får drabba Öland och\r\nGotland. Här är nämligen, har man sagt i tidigare\r\nuttalanden från riksdagen, odlingens betydelse för\r\nsysselsättning och samhällsutveckling störst. I\r\nmorgon bittida skall vi avgöra om detta fortfarande\r\ngäller.</pre><pre>Utan att överdriva vill jag påstå att sällan har så få\r\nmiljoner som dessa 12--14 miljoner per år gett så\r\nmycket tillbaka i form av arbetstillfällen och liv till\r\nen hel bygd. Det har således varit\r\nsamhällsekonomiskt väl använda pengar. Att i dag\r\nordna en arbetsplats kostar ca 1 milj.kr. per\r\nårsanställd. Till detta skall i det här fallet läggas\r\nkostnaderna för att på ''konstlad'' väg sköta natur-\r\noch landskapsvård.</pre><pre>Staten kan inte undandra sig ansvaret för\r\nMörbylånga sockerbruk, eftersom man med 42 %\r\när delägare i Procordia, som i sin tur äger\r\nSockerbolaget. 14 milj.kr. är en struntsumma, när\r\nvi betänker vilka belopp staten har satsat på andra\r\norter. Vi hörde Annika Åhnberg nämna\r\nbilindustrin. Där är staten redo att utan vidare\r\nställa upp för att förhindra en nedläggning och för\r\natt finna nya jobb.</pre><pre>Sockerbolaget, med staten som hälftenägare, har\r\nmonopol på sockerproduktionen i landet.\r\nUtskottet skriver i sitt betänkande att det inte är\r\nriksdagens sak att avskaffa Sockerbolagets\r\nmonopolställning, och vi har hört den debatten här\r\nfrån talarstolen. Själv har jag tagit upp i en motion\r\natt både SPK och NO bör titta på\r\nägandeförhållandena. Att ett monopolföretag\r\nåstadkommer så mycket av samhällsekonomiska\r\nkonsekvenser för en hel region måste på något sätt\r\nkunna styras från riksdagens sida. Därför är det så\r\nmycket mer angeläget att riksdagen ställer krav på\r\nett mycket vinstgivande monopolföretag.</pre><pre>Det är verkligen egendomligt att ett\r\nmonopolföretag med så stark ställning inte skall\r\nåläggas några regionalpolitiska krav. Jag vill fråga\r\nutskottets talesman varför man inte kräver att\r\nSockerbolaget gör regionalpolitiskt betingade\r\ninsatser. Jag bortser då från de blygsamma 10\r\nmilj.kr. som Sockerbolaget vill satsa för att hitta ny\r\nsysselsättning.</pre><pre>Herr talman! Det är orimligt att lägga ner betodling\r\noch sockerbruk i slutet av 1992. Det skulle få så\r\nnegativa konsekvenser att samhället totalt kommer\r\natt åsamkas ökade kostnader i stället för\r\nbesparingar. I en tid när konjunkturerna är som de\r\när nu skulle det möta mycket svåra problem att\r\nåstadkomma nya arbeten till vår region i sydöstra\r\nSverige. Till allt detta kommer så jordbrukets\r\nomställning till ny livsmedelspolitik.</pre><pre>Nu gäller det för såväl staten som Sockerbolaget att\r\nta sitt regionalpolitiska ansvar. Centern kräver\r\nfortsatt stöd till Mörbylånga sockerbruk, samtidigt\r\nsom sockerbruket börjar arbeta med alternativ\r\nutveckling av sockerbetan som energi- och\r\nindustriråvara.</pre><pre>Med det anförda, herr talman, ber jag att få\r\ninstämma i tidigare yrkande om bifall till\r\nreservation 7. I övrigt står jag bakom de\r\nreservationer som centerrepresentanter\r\nundertecknat.</pre><pre>I detta anförande instämde Agne Hansson (c).</pre><pre></pre><pre>Anf. 101 BENGT KRONBLAD (s):</pre><pre>Herr talman! I jordbruksutskottets betänkande\r\n1990/91:25 tillstyrker utskottet regeringens förslag\r\ntill avveckling av stödet till sockerbruken på Öland\r\noch Gotland.</pre><pre>Sockerbolaget som ägare har krävt nedläggning av\r\nproduktionen på Öland redan vid 1990/91 års\r\nkampanj. Regeringen kräver dock en\r\navvecklingsperiod på två resp. fem år för Öland och\r\nGotland. Jag anser att man måste ge\r\nförutsättningar för alternativ produktion såväl på\r\nGotland som på Öland och på det sättet klara\r\nsysselsättningen och en bättre övergång.</pre><pre>Dessa krav har framförts vid olika uppvaktningar\r\ninför utskottet av såväl myndigheter och odlare som\r\nfackliga organisationer. Alla som uppvaktat har\r\ninte redovisats i utskottets betänkande, men även\r\nde fackliga organisationerna har varit med för att\r\nhävda rätten till en vettig avvecklingsperiod också\r\nför Mörbylånga.</pre><pre>Herr talman! LO-distriktet i sydöstra Sverige har\r\ntagit initiativ till förändringar av produktionens\r\ninriktning vid Mörbylånga sockerbruk. Projektet\r\nbygger på alternativa drivmedel i transportsystemet\r\nför person- och lastbilar, bussar m.m. Jag kan\r\nkonstatera att Saab i dag har redovisat en ny\r\nbilmotor som kommer att efterfråga just den typen\r\nav drivmedel.</pre><pre>Projektet innehåller också ett förslag om att\r\nutveckla en olja för hydrauliksystemet, för att på så\r\nsätt bidra till bättre miljö. Allt är byggt på en\r\nstorsatsning på alkoholer, vegetabilisk olja och i\r\nviss mån biogas. Basen är jordbruksprodukter,\r\nexempelvis raps och rybs men speciellt sockerbetor.</pre><pre>Projektgruppen består av representanter för\r\nmyndigheter, företag, jordbrukarnas\r\norganisationer samt de anställdas fackliga\r\norganisationer. Dess arbete bygger på de miljö- och\r\nenergibeslut som vi här i riksdagen tidigare har lagt\r\nfast.</pre><pre>Jag vill gärna säga beträffande de målen säga att vi\r\nsenast 1995 skall ha en produktion av etanol på\r\nminst 50 000 ton, vilket är lika med dagens\r\nimportvolym. Vi skall också få fram mer än 80 000\r\nton vegetabilisk olja, som är dagens förlustexport,\r\nfördelad på 40 000 ton hydraulikolja och 40 000 ton\r\nomestrad olja. Här har vi en möjlighet att uppfylla\r\nsåväl de trafikpolitiska målen som energipolitiska\r\noch miljöpolitiska mål som riksdagen tidigare har\r\nantagit eller kommer att lägga fast under de\r\nnärmaste veckorna.</pre><pre>Motivet för en ökad användning av vegetabilisk\r\nolja för tekniskt bruk är inte minst att jordbruket\r\nkan uppnå en effektiv användning av åkermarken.\r\nVidare kan det öppna landskapet bibehållas utan\r\nde samhälleliga kostnader som annars skulle bli\r\nnödvändiga.</pre><pre>För industrisektorn gäller det att utveckla\r\nmiljövänliga produkter, baserade på vegetabiliska\r\noljor. Inom en nära framtid kan storskaliga\r\nförändringar väntas i fråga om produktval\r\nberoende dels på hälso- och miljöaspekter, dels på\r\növergripande energiaspekter.</pre><pre>För närvarande pågår det för transportsystemet\r\nförsök med etanoldrivna bussar i Stockholm. Detta\r\nsker både för att minska de skadliga utsläppen och\r\nför att pröva ny teknik. Det nuvarande skatte- och\r\navgiftssystemet för petroleumbränlsen gör att\r\nalternativa drivmedel måste utvecklas. Motiven för\r\nstöd är flera, främst miljö-, hälso- och\r\nenergipolitiska målsättningar. Det är därför som vi\r\narbetar med projektet.</pre><pre>Beträffande samhället finns det en rad motiv för att\r\nsamhället bör bidra till att utveckla dels befintliga\r\nprodukter med vegetabilisk oljebas, dels utveckla\r\nnya tillämpningar för både olje- och bioprodukter.\r\nPå sikt bör petroleumbaserade produkter inom\r\nmånga områden ersättas med vegetabilisk\r\ndieselolja. Det avgörs givetvis på grundval av\r\nvilken konkurrenskraft som finns, men det värde\r\nsamhället sätter på miljö-, hälso- och\r\nregionalpolitiska aspekter måste givetvis vägas in.</pre><pre>På det här sättet har vi i sydöstra Sverige försökt att\r\nnå lösningar för att kunna få en avveckling som inte\r\ninnebär att det skapas en arbetslöshet utan att man\r\nkan utnyttja den mark och de resurser som finns,\r\ninte minst den kompetens som finns såväl i\r\njordbrukarleden som i Fabriksarbetareförbundets\r\nolika medlemsgrupper.</pre><pre>Med hjälp av ett regionalt samarbete mellan\r\nmyndigheterna, näringslivet, högskolan och\r\nfackliga organisationer kan en mjuk övergång från\r\nproduktion av socker till produktion av biomassa\r\nockså ge en möjlighet att övergå till en\r\nsjälvfinansierad alternativform och därmed ge en\r\nöppning för framtiden. För att ytterligare utveckla\r\nalternativa drivmedel bör regionala försök initieras\r\nför produktion av en grön biomassa baserad på\r\nalkohol och en rad växter som bas. Dessutom bör\r\nockså skogsavfallets lämplighet som underlag\r\nprövas.</pre><pre>En utveckling av rapsoljan ser arbetsgruppen som\r\nännu en möjlighet. Vi ser stora möjligheter att med\r\nett regionalt utvecklingsarbete inom\r\nbränsleområden skapa förutsättningar för att\r\nminska avståndet mellan olika motverkande mål\r\noch bevara möjligheten till en lokal utveckling\r\nbaserad på just det vi i dag producerar i regionen.</pre><pre>För att klara detta fordras en övergångstid för\r\nomställningen. Det behövs för de anställda, för\r\njordbrukarna, för odlingscykeln och för de nya\r\nbasprodukterna. För detta krävs en\r\nomställningsperiod som är längre än två år.</pre><pre>Jag yrkar därför avslag på utskottets hemställan\r\nbeträffande den att-sats som berör mom. 7 och\r\nbifall till det särskilda yrkande som Lena Öhrsvik\r\ntidigare i kväll har framställt. Om det yrkandet\r\navslås före slutvoteringen avser jag att stödja\r\nreservationen vid morgondagens slutvotering\r\nunder mom. 7.</pre><pre>Anf. 102 MARIANNE SAMUELSSON (mp)\r\nreplik:</pre><pre>Herr talman! Det var intressant att en representant\r\nfrån regeringspartiet faktiskt kunde presentera litet\r\ngrand av de idéer som jag frågade efter tidigare. Det\r\nvar också intressant att höra att Bengt Kronblad\r\nhade en helt annan uppfattning än Kaj Larsson\r\ntidigare om regeringens roll och möjligheter. Vi\r\nfick höra att regeringen inte kunde göra något vad\r\ngällde att förlänga respittiden. Det var\r\nsockerbruken som själva fällde avgörandet. Här\r\nfick vi nu höra att regeringen kunde förlänga och\r\nborde förlänga mer. Vad är regeringens uppfattning\r\nom dess möjligheter?</pre><pre>Anf. 103 BENGT KRONBLAD (s) replik:</pre><pre>Herr talman! Frågan som ställdes är givetvis byggd\r\npå mitt anförande. Jag vill bara hänvisa till att det\r\nprojektarbete som bedrivs i sydöstra Sverige är ett\r\ninitiativ som har tagits i regionen och som\r\nutvecklas, finansieras och verkställs där med de\r\nregionalpolitiska stöd som finns från myndigheter,\r\nhögskola och fackliga organisationer tillsammans\r\nmed den kompetens som finns på platsen. Det är\r\nett regionalt arbete som är viktigt att göra. Men det\r\nfordras givetvis också en tid för att genomföra\r\ndetta. Självfallet är det så som en framtid formas\r\näven i sydöstra Sverige.</pre><pre>Anf. 104 GUNHILD BOLANDER (c):</pre><pre>Herr talman! Jordbruksutskottets betänkande,\r\nsom vi nu diskuterar, har som rubrik Näringspolitik\r\nför tillväxt. Det är samma rubrik som regeringens\r\nproposition. För Gotlands del innebar\r\nregeringsförslaget något helt annat än tillväxt. Det\r\nenda intresse regeringen visade för Gotlands län\r\nvar förslaget om upphörande av statligt stöd till\r\nSockerbolaget för upprätthållande av\r\nsockerproduktion vid Roma sockerbruk. Det stöd\r\nsom hittills har utgått med ca 12 miljoner per år\r\nskulle fortsätta som längst till 1995 års betsäsong.\r\nDärmed klargjorde Sockerbolaget att\r\nsockerproduktionen skall koncentreras till Skåne,\r\noch som vinstdrivande bolag med monopol på\r\nverksamheten sedan 1907 behöver man naturligtvis\r\ninte bry sig särskilt mycket om vilka\r\nkonsekvenserna blir för en region som Gotland.\r\nDet gäller även för regionen runt Mörbylånga bruk.</pre><pre>Som underlag för propositionen ligger en\r\nutredning, gjord av SIND, om stödet till\r\nsockernäringen på Gotland och Öland. Det är en\r\nutredning där direktiven begränsade möjligheterna\r\ntill djupare analys av sockernäringens betydelse för\r\nhela jordbrukssektorn med binäringar och det\r\ngotländska näringslivet i dess helhet. Detta är i\r\nhögsta grad anmärkningsvärt när så\r\ngenomgripande förändringar föreslås.</pre><pre>SIND konstaterade dock att näringslivet och\r\nsysselsättningsstrukturen i synnerhet på Gotland är\r\nmycket sårbart och att en nedläggning kommer att\r\nfå utomordentligt stora konsekvenser på ön. Det\r\ngeografiska läget gör att förädlings- och\r\nförnödenhetsanläggningarna är helt hänvisade till\r\natt drivas med råvaror som produceras på ön.</pre><pre>Den argumentering som regeringen använder för\r\natt föreslå slopande av stöd till sockernäringen på\r\nGotland kan användas också när det gäller annan\r\njordbruksproduktion, dvs. att det är rationellare att\r\nkoncentrera produktionen till slättbygderna i\r\nomedelbar närhet till de stora konsumtionsorterna\r\ni landet.</pre><pre>Vi har tidigare i kammaren här i dag diskuterat\r\nregionalpolitik och sysselsättning, och den här\r\ndebatten handlar verkligen också om\r\nsysselsättning. Gotland har en av de högsta\r\narbetslöshetssiffrorna för länen i landet. Om\r\nRomabruket läggs ned mister drygt 100 fast\r\nanställda sina jobb och femtiotalet\r\nkampanjanställda sin deltidsinkomst. För omkring\r\n730 betodlare är inkomsten från betodlingen av\r\navgörande betydelse. Därutöver finns ett stort\r\nantal underleverantörer och entreprenörer som har\r\nbetydande inkomster från denna verksamhet.</pre><pre>Till detta kan läggas det transportunderlag som\r\nverksamheten utgör dels internt på Gotland, dels\r\nför färjetrafiken, som annars skulle behöva\r\nytterligare ett antal miljoner i transportstöd.\r\nSammantaget kommer en nedläggning av Roma\r\nsockerbruk att innebära att ungefär 1 000 personer\r\nhelt eller delvis blir av med sin försörjning.</pre><pre>Nu talas med stor emfas från vissa håll om\r\nalternativ produktion och sysselsättning, och vissa\r\nmedel anvisas för detta. I vetskap om att detta är\r\nnäst intill en omöjlig uppgift, eller i varje fall en\r\ngigantisk sådan, så ansluter sig då\r\njordbruksutskottets majoritet till vad\r\narbetsmarknadsutskottet anför, nämligen att om\r\ndet visar sig att det blir problem med alternativen\r\nså skall regeringen återkomma till riksdagen. Jag\r\nnoterar att detta är ett tillkännagivande till\r\nregeringen när det gäller Romabruket.</pre><pre>Har detta alldeles förbigått Kaj Larsson när han så\r\nkategoriskt påstår att Romabruket skall läggas ned\r\n1995? Det finns ett tillkännagivande till regeringen\r\natt återkomma om det visar sig att alternativen inte\r\nfungerar.</pre><pre>Den strukturomvandling som lantbruksnäringen\r\ntvingats in i slår hårdare mot Gotland än något\r\nannat län, därför att en så stor andel av den\r\nyrkesverksamma befolkningen, ca 40 %, har sin\r\nförsörjning från jordbruksnäringen. Som en följd\r\nav 1990 års livsmedelspolitiska beslut har ca 4 000\r\nhektar åkermark på Gotland anmälts till\r\nomställning under en femårsperiod. Skulle därtill\r\nlika många hektar som i dag användas till\r\nsockernäringen, ungefär 4 000 hektar, ifrågasättas\r\nefter ytterligare fem år läggs det en dubbel\r\nomställningsbörda på de gotländska betodlarna.</pre><pre>Detta är en orimlighet och får inte tillåtas ske. Såväl\r\nregionalpolitiska skäl som sysselsättningsskäl talar\r\nför en fortsatt sockerproduktion på Gotland.</pre><pre>En speciell plusfaktor för Romabruket återfinns på\r\nmiljösidan. Det är Sockerbolagets enda bruk som\r\nhar ett slutet produktionssystem och som inte ger\r\nupphov till några miljöstörande utsläpp. I en tid när\r\nmiljöfrågorna får allt större betydelse borde detta\r\nfaktum tillmätas mycket stor vikt. Alla övriga bruk\r\nhar dispens från miljökraven, och det är\r\notillständigt. Ändå är Romabruket minst lika\r\neffektivt som Skånebruken. Ytterligare\r\nplusfaktorer som gör att Romabruket väl hävdar sig\r\nhar redovisats för jordbruksutskottet, och jag skall\r\ndärför inte ta upp tiden här med detta.</pre><pre>Ur samhällsekonomisk synpunkt finns det alltså\r\nmycket tungt vägande skäl för att bibehålla\r\nsockerproduktionen på Gotland. Jag har inget\r\nemot en forskning och utveckling av sockerbetan\r\nsom industri- och energiråvara. Det primära för\r\nGotland är fortsatt sockerbetsodling och förädling\r\nvid Romabruket. Jag ser med stort intresse fram\r\nemot en vidare utveckling av det som Bengt\r\nKronblad här har redovisat.</pre><pre>Detta är inte en fråga bara för Sockerbolaget. Flera\r\ntalare har här framhållit att staten faktiskt har\r\nintressen i bolaget uppgående till 42 % och därmed\r\nhar ett ansvar för att se till att Gotland inte drabbas\r\nav ännu ett negativt beslut. Överallt i landet varslas\r\nmänniskor vare sig de arbetar i statlig, kommunal\r\neller privat tjänst. Att då medvetet rasera en väl\r\nfungerande verksamhet, som dessutom är lönsam,\r\när att missbruka det ansvar som regeringsinnehavet\r\nmedför. Det är ju intressant att konstatera att\r\nregeringsförslaget stöds av både moderater och\r\nfolkpartister, trots att man lokalt på Gotland givit\r\nlångtgående löften om stöd för Romabruket från\r\nbåda dessa partier. Folkpartiet har inte lyckats få till\r\nstånd ens en endaste liten enskild motion. Dock\r\nfinns ännu möjligheten att stödja\r\ncenterreservationen nr 10, vilken jag härmed yrkar\r\nbifall till.</pre><pre>Jag måste vidare säga att Kaj Larssons upplysning\r\natt Sockerbolagets inställning är den att\r\nRomabruket skall läggas ned efter nästa års\r\nbetsäsong är häpnadsväckande. Jag måste ställa\r\nfrågan om socialdemokraterna verkligen\r\naccepterar det resonemanget utan protester.</pre><pre>Exportplanerna stoppades mycket effektivt av\r\nMats Hellström. Man hade på Romabruket\r\nsockersäckarna packade och färdiga för export,\r\nmen nix, vi skulle lägga upp ett överskott som sedan\r\nskulle ge Sockerbolaget ett skäl för att lägga ned\r\nsockerbruken i Roma och Mörbylånga. Vi förstår\r\nsambandet.</pre><pre></pre><pre>Anf. 105 ULLA PETTERSSON (s):</pre><pre>Herr talman! Jag vet inte om man skall se det som\r\nett tecken i tiden att miljöpartiets sist anmälde\r\ntalare inte är närvarande, så att en socialdemokrat\r\nfår gå in och ta hans plats. Med tanke på den sena\r\ntimmen är det kanske inte någon som sörjer över\r\ndet.</pre><pre>När beskedet om att Roma sockerbruk skulle\r\nläggas ned kom kändes det som om det byggdes upp\r\nen vägg framför oss efter år 1995. Det var dock\r\negentligen inte någon nyhet, eftersom önskemålet\r\nom nedläggning har funnits länge från\r\nSockerbolagets sida. Ingrid Hasselström Nyvall\r\ntalade om att hon hade hört detta i sex år, men det\r\när väl i ungefär 20 år som Sockerbolaget har varit\r\nintresserad av nedläggning. I en intervju i tidningen\r\nLand för några månader sedan uttalade sig den\r\nverkställande direktören och sade att det enbart var\r\nregeringen som hade hindrat en tidigare\r\nnedläggning.</pre><pre>Det är lätt att tappa sugen när man får ett sådant\r\nhär besked och ställs inför en så svår uppgift som\r\ndet skulle vara att försöka hitta alternativ till en\r\nsådan här viktig näring. Men jag vill gärna säga att\r\nlänsstyrelsen på Gotland redan har börjat titta på\r\nalternativ och har tagit upp en första diskussion om\r\ndetta.</pre><pre>Det är självfallet oerhört viktigt att också\r\nSockerbolaget har sitt ansvar i den här debatten. Vi\r\nhar här också fått höra att det finns intressanta\r\ntankar t.ex. inom sydöstra LO-distriktet om\r\nalternativ. Dessa kommer vi att få se litet närmare\r\npå.</pre><pre>Om det fanns en möjlighet att här i dag fatta ett\r\nbeslut om att sockertillverkning och\r\nsockerbetsodling skulle fortsätta på Gotland vore\r\ndet väl. Men som centerledaren skriver i dag i\r\nGotlänningen är det för Romabrukets del ingen\r\nstörre skillnad mellan majoritetsskrivningen och\r\nreservationerna. Ingen säger att bruket skall vara\r\nkvar. Ett sådant beslut kan vi inte fatta i Sveriges\r\nriksdag. Vi kan inte fatta ett beslut om vad ett\r\nenskilt bolag skall göra eller inte göra, även om\r\nbolaget naturligtvis måste följa aktiebolagslag,\r\nbolagsordning och sådant och arbeta i bolagets eget\r\nintresse, som också Kaj Larsson sade här tidigare.</pre><pre>Jag tycker att det finns skäl för en och annan som i\r\nandra sammanhang ser marknadskrafterna som alla\r\ngoda gåvors givare att ta sig en funderare över\r\nlogiken i detta när man ser följderna av ett\r\nmarknadsresonemang i just det här sammanhanget.</pre><pre>Arbetsmarknadsutskottet öppnade vid sin\r\nbehandling av denna fråga en dörr i den vägg som\r\njag tyckte mig se. Utskottet säger att om man inte\r\nklarar den omställning som man redan har börjat\r\nresonera om, får regeringen komma tillbaka -- jag\r\nförutsätter att det måste ske i samråd med\r\nSockerbolaget -- och avgöra om en förlängning av\r\nomställningstiden behövs.</pre><pre>Jordbruksutskottet har noterat detta med viss\r\ntillfredsställelse och ytterligare något vidgat denna\r\nöppning genom att säga att regeringen bör\r\nåterkomma, om man under resans gång säger att\r\nman inte kommer att uppnå önskvärt resultat.\r\nEftersom jag uppfattat det så att den risken är stor,\r\nvill jag för min del säga att regeringen i ett sådant\r\nläge skall komma tillbaka till riksdagen. Mycket\r\nmedveten om de svårigheter som tornar upp sig i\r\ndet här arbetet kommer jag fortsättningsvis att\r\nställa sådana krav på regeringen.</pre><pre>Anf. 106 MARIANNE SAMUELSSON\r\n(mp):</pre><pre>Herr talman! Ulla Pettersson inledde sitt\r\nanförande med att säga att miljöpartiets anmälde\r\ntalare inte var närvarande och att\r\nsocialdemokraterna skulle ta över vår plats. Jag\r\ntycker att det skulle vara mycket bra om\r\nsocialdemokraterna i den kommande voteringen\r\nville ta över miljöpartiets ståndpunkt. Ulla\r\nPettersson verkade ju också vara villig att göra det,\r\nmed vissa små ändringar. Men det som jag tycker är\r\nviktigt med miljöpartiets ståndpunkt är att vi ställer\r\nupp för den här landsändan oavsett var vi bor i\r\nlandet.</pre><pre>Jag är säker på att Carl Frick, om han hade varit\r\nhär, hade talat sig varm för Gotland eftersom han\r\nbor på Gotland. Men också jag känner för Gotland.\r\nVi behöver inte bilda en sådan här länsbänk som\r\nspeciellt känner för ett område för att kämpa för\r\ndet. Som parti anser vi att den här frågan är viktig.\r\nDet skulle ha varit roligt om även\r\nsocialdemokraterna lyckats trycka på och få sina\r\nregeringsföreträdare och sina företrädare i\r\nutskottet att driva frågan om förlängd respittid och\r\nmöjligheter att hitta alternativen. Det var precis\r\ndetta vi drev i utskottet. Hade Ulla Pettersson suttit\r\nmed där hade vi kanske fått gehör från åtminstone\r\nen socialdemokrat i den här frågan.</pre><pre>Anf. 107 ULLA PETTERSSON (s):</pre><pre>Herr talman! Jag vill gärna börja med att be\r\nMarianne Samuelsson om ursäkt om det var så att\r\njag sade att miljöpartiet inte alls var närvarande.\r\nJag har ju lagt märke till att Marianne Samuelsson\r\nhar deltagit i debatten.</pre><pre>Det jag egentligen begärde ordet för, herr talman,\r\nvar att Marianne Samuelsson säger att vi borde\r\nkunna verka för en förlängd respittid. Det är\r\nfaktiskt så att socialdemokraterna i regeringen har\r\nutverkat en förlängd respittid. Sockerbolaget ville\r\nnämligen från början lägga ned även Roma\r\nsockerbruk inom två års tid.</pre><pre>Överläggningen var härmed avslutad.</pre><pre>(Beslut skulle fattas den 17 maj.)</pre><pre>9 § Sjukavdrag för riksdagens ledamöter samt\r\nstatsråd, m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU44 Sjukavdrag för riksdagens\r\nledamöter samt statsråd, m.m. (prop. 1990/91:170).</pre><pre></pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 17 maj.)</pre><pre></pre><pre>10 § Anmälan om frågor</pre><pre>Anmäldes att följande frågor framställts</pre><pre>den 15 maj</pre><pre>1990/91:615 av Karin Israelsson (c) till\r\nkommunikationsministern om inlandsbanan:</pre><pre>Inlandsbanan är en livsnerv för 100 mil av Sveriges\r\ninland. En moderniserad inlandsbana utgör en\r\nnyckel till en fortsatt utveckling av hela Sverige.\r\nInlandsbanan har stort värde för hela\r\nturistnäringen i området.</pre><pre>Regeringens beslut att lägga ned trafiken på\r\ninlandsbanan från den 9 juni 1991 innebär att\r\nplaneringen för sommarsäsongens trafik förrycks.\r\nRiksdagsmajoritetens beslut leder till att\r\nfinansieringen av inlandsbanan inte längre skall ske\r\nvia budgetanslag för upphandling av interregional\r\npersontrafik på järnväg.</pre><pre>Nu har förutsättningarna för trafiken under\r\nsommaren -91 ändrats. Finansieringen av trafiken\r\nkan lösas. Nu krävs bara att regerigen klargör att\r\ndet är möjligt att bedriva fortsatt trafik på banan.</pre><pre>Kommer kommunikationsministern att häva\r\nförbudet att bedriva persontrafik sommaren -91 på\r\ninlandsbanan?</pre><pre>1990/91:616 av Karin Starrin (c) till miljöministern\r\nom åtgärder för att bevara kulturlandskapet:</pre><pre>I en tidningsartikel uttrycker miljöministern sin oro\r\növer att granskogen hotar det öppna landskapet. I\r\nregeringens proposition 1989/90:146 om\r\nlivsmedelspolitiken föreslogs 9 000 kr. per ha till\r\nanläggningsstöd för skogsplantering i slättbygderna\r\noch 3 600 kr. i skogs- och mellanbygderna.\r\nSkogsstyrelsen beräknade att 210 000 ha därmed\r\nskulle kunna beskogas. Centern lyckades få\r\nriksdagsmajoriteten med sig på att bidrag inte\r\nskulle utgå till plantering av barrträd på åkermark.\r\nCentern föreslog också att en\r\nomställningskommission skulle tillsättas för att\r\nfölja omställningen. Miljöministern säger sig nu\r\nvilja ha en samlad bedömning av miljöeffekterna av\r\nomställningen av jordbruket.</pre><pre>Jag vill mot denna bakgrund fråga miljöministern:</pre><pre>Vilka åtgärder är regeringen beredd att vidta för att\r\nkulturlandskapet inte skall igenplanteras med\r\nbarrträd?</pre><pre>1990/91:617 av Per-Ola Eriksson (c) till\r\nindustriministern om turistnäringen i Norrlands\r\ninland:</pre><pre>I Norrlands inland är turistnäringen en mycket\r\nviktig del av näringslivet och har en avgörande roll\r\nför att skapa sysselsättning. För utvecklingen av\r\nturismen i Norrlands inland har inlandsbanan haft\r\nen viktig funktion. Genom regeringens medverkan\r\nupphör trafiken på inlandsbanan den 10 juni, dvs.\r\nvid den tidpunkten då turistsäsongen startar.\r\nResebyråer tvingas nu avboka redan beställda\r\nresor. Detta kommer att få mycket negativa\r\nekonomiska konsekvenser för turistnäringen i\r\nNorrlands inland och strider mot ambitionerna om\r\nutveckling av turismen som uttalats av riksdag och\r\nregering.</pre><pre>Med anledning av detta vill jag till industriministern\r\nställa följande fråga:</pre><pre>Vilka åtgärder avser industriministern vidta för\r\nfortsatt trafik på inlandsbanan under sommarens\r\nturistsäsong så att turistnäringen i Norrlands inland\r\nskall kunna utvecklas?</pre><pre>1990/91:618 av Bengt Harding Olson (fp) till\r\nförsvarsministern om pansarförbanden i Skåne:</pre><pre>Försvarsdebatten böljar fram och tillbaka och just\r\nnu extra intensivt. Åsikterna varierar med stor\r\nspännvidd från att försvaret bör förstärkas till att\r\nförsvaret skall helt läggas ned. Många debattörer\r\ninklusive överbefälhavaren och arméchefen har\r\nengagerat sig och nu har t.o.m. försvarsministern\r\nuttalat sig.</pre><pre>Försvarsmaktens ställning blir alltmer oklar. Stor\r\noro har också spritt sig till både folket och\r\nmilitären. Så har skett genom försvarsministerns tal\r\nden 3 februari 1991 i Lycksele och då särskilt genom\r\nhans uttalande om pansarvapnet i Sydsverige.</pre><pre>Försvarsministern mening tycks uppenbarligen\r\nvara att pansarvapnet inte har någon ''framtid'' i\r\nsöder. Detta borde rimligen innebära att P 2 i\r\nHässleholm, P 6 i Kristianstad och P 7 i\r\nYstad/Revinge riskerar nedläggning, varefter\r\nsamtliga stridsvagnar kan skickas norrut till bl.a.\r\nMälardalen.</pre><pre>Med anledning av det ovan anförda vill jag ställa\r\nföljande fråga: Är det försvarsministerns avsikt att\r\navveckla pansarförband i Skåne?</pre><pre>1990/91:619 av Ylva Annerstedt (fp) till\r\nbiståndsministern om bistånd till Kina:</pre><pre>I ett pressmeddelande uppges regeringen ha gett\r\nBITS, Beredningen för internationellt tekniskt-\r\nekonomiskt samarbete, i uppdrag att återuppta\r\nberedningen av biståndsinsatser i Kina.</pre><pre>Mot bakgrund av att några förändringar inte inträtt\r\nnär det gäller Kinas hållning till förändringar av\r\nsamhället i demokratisk riktning eller respekten för\r\nde mänskliga rättigheterna vill jag fråga statsrådet\r\nföljande:</pre><pre>Av vilket skäl anser statrådet att det nu är angeläget\r\natt återuppta biståndsgivningen till Kina?</pre><pre>11 § Kammaren åtskildes kl. 22.52.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 5 § anf. 15 (delvis),</pre><pre>av tredje vice talmannen därefter t.o.m. anf. 49\r\n(delvis),</pre><pre>av andre vice talmannen därefter t.o.m.\r\najourneringen kl. 17.56,</pre><pre>av talmannen därefter t.o.m. 8 § anf. 82 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}