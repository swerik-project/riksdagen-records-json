{"dokumentstatus":{"dokument":{"hangar_id":"2387641","dok_id":"GG0922","rm":"1992/93","beteckning":"22","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"22","slutnummer":"0","datum":"1992-11-12 00:00:00","systemdatum":"2005-10-27 13:52:11","publicerad":"1992-11-12 00:00:00","titel":"Riksdagens snabbprotokoll 1992/93:22 Torsdagen den 12 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{8B807FD8-D6B7-418C-A961-5C238CA040C6}","dokument_url_text":"http://data.riksdagen.se/dokument/GG0922/text","dokument_url_html":"http://data.riksdagen.se/dokument/GG0922","dokumentstatus_url_xml":"http://data.riksdagen.se/dokumentstatus/GG0922","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:22</div>\r\n<div class=\"sidhuvud_datum\">Torsdagen den 12 november</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 6 november.</pre><pre>\r\n2 §  Svar på interpellation 1992/93:8 och\r\nfrågorna 1992/93:153 och 154 om åtgärder på grund\r\nav avvecklingen av Volvos produktion i Uddevalla\r\noch Kalmar</pre><pre>Anf. 1  Arbetsmarknadsminister BÖRJE\r\nHÖRNLUND (c):</pre><pre>Herr talman! Lennart Nilsson har ställt frågan om\r\nvilka åtgärder regeringen är beredd att vidta för att\r\ntrygga Volvos fortsatta drift vid fabriken i\r\nUddevalla.</pre><pre>Lars Bäckström har frågat om vilka åtgärder jag\r\nsom arbetsmarknadsminister avser att vidta med\r\nanledning av Volvos beslut att avveckla\r\nproduktionen i Uddevalla år 1993 och Kalmar år\r\n1994. Lars Bäckström har ställt samma fråga till\r\nnäringsministern.</pre><pre>Jag besvarar interpellationen och frågorna i ett\r\nsammanhang.</pre><pre>Bakgrunden till Lennart Nilssons fråga var den\r\nutredning om konsekvenserna av en eventuell\r\nnedläggning av vissa tillverkningsenheter, som\r\nVolvo tillsatte i oktober månad.</pre><pre>Svaret på Lennart Nilssons fråga är att det ytterst är\r\nVolvo som beslutar om hur deras produktion skall\r\norganiseras.</pre><pre>När vi nu vet att Volvo planerar att lägga ned såväl\r\nUddevalla- som Kalmarfabrikerna samt ytterligare\r\ntillverkningsenheter i en omfattning som rör drygt\r\n4 000 anställda på olika platser i landet, finns det\r\nskäl att utveckla svaret.</pre><pre>Jag ser med stort allvar på de problem som följer av\r\nde omfattande neddragningar som Volvo nu\r\nplanerar.</pre><pre>Regeringens övergripande ansvar är främst att\r\nskapa goda, allmänna förutsättningar för\r\nföretagande och medverka till uppbyggnaden av en\r\nstark infrastruktur för näringslivet. Bland\r\nregeringens förslag och åtgärder kan nämnas\r\nminskning av företagsbeskattning och sänkning av\r\narbetsgivaravgift. Avsikten med detta är att\r\nsvenska företag skall investera i Sverige och att det\r\nblir intressant också för utländska företag att\r\ninvestera i Sverige.</pre><pre>För den fulla sysselsättningen är också små- och\r\nnyföretagandet viktigt. Det gäller ytterst att skapa\r\noptimism och tilltro för att få befintliga företag att\r\nutvecklas och nya att starta. För nyföretagandet,\r\nsom är av stor vikt för tillväxt och sysselsättning,\r\nhar förslag lämnats till riksdagen rörande nya\r\nfinansieringsmöjligheter i form av nyföretagarlån.\r\nFör befintliga företags finansieringsmöjligheter vill\r\njag peka på utvecklingsfondernas roll.</pre><pre>Som arbetsmarknadsminister har jag att tillse att de\r\nmänniskor som drabbas får bästa möjliga stöd av\r\nfrämst arbetsgivaren och i den mån detta inte\r\nräcker också av samhället.</pre><pre>I detta sammanhang kan jag nämna att\r\nlänsarbetsnämnden i Göteborgs och Bohus län i\r\nmitten av oktober fick extra medel med 804\r\nmiljoner kronor utöver de tidigare tilldelade 1 859\r\nmiljoner kronor för insatser mot arbetslösheten i\r\nlänet.</pre><pre>Jag följer utvecklingen mycket noga, och de\r\nfortsatta kontakterna med Volvos ledning, berörda\r\nkommuner och länstyrelser får utvisa vilka åtgärder\r\nsom kan bli aktuella.</pre><pre>Anf. 2  LENNART NILSSON (s):</pre><pre>Herr talman! Jag ber att få tacka\r\narbetsmarknadsministern för svaret.</pre><pre>För några år sedan hade vi i Sverige en\r\nfinansminister som hette Gunnar Sträng. Han sade\r\natt det som är bra för Volvo är bra för Sverige. Man\r\nkan då konstatera att det som är dåligt för Volvo\r\nockså är dåligt för Sverige, och det är naturligtvis\r\ndärför som vi i dag debatterar denna fråga i\r\nriksdagen.</pre><pre>Det är litet tragiskt att den tidigare förda politiken\r\nmed ett intensivt samarbete med de företag som var\r\nbra för Sverige har övergetts. När man lyssnar på\r\nnäringsminister Per Westerberg verkar det i varje\r\nfall som att det över huvud taget inte skall bedrivas\r\nnågon slags industripolitik i Sverige, utan det skall\r\nandra klara av.</pre><pre>Nu framgår av arbetsmarknadsministerns svar att\r\nhan ser med oro på frågan, och jag tror honom på\r\nhans ord. Men vilken politik tänker regeringen\r\nbedriva för att försöka vidmakthålla den\r\nindustrikapacitet som är på väg att raseras i\r\nSverige? Vi har tappat åtskilliga tusentals jobb, inte\r\nminst i den del av landet jag kommer ifrån.</pre><pre>Nedläggningen av Volvos fabrik i Uddevalla, som\r\nendast har varit i gång några få år, är en stor tragedi\r\ninte bara för löntagare och familjer som finns i\r\nregionen, utan också för Sverige som\r\nindustrination. Det finns i fabriken i Uddevalla ett\r\nframtidsinriktat produktionssätt som nu antagligen\r\nkommer att gå i graven. Det är i ett sådant här läge\r\nsom förhoppningarna och kraven ställs till att de\r\npolitiskt ytterst ansvariga bedriver en\r\nindustripolitik och att man bryr sig om dessa frågor,\r\noch det har Börje Hörnlund sagt att man gör.</pre><pre>Med utgångspunkt i de uttalanden som\r\nnäringsministern har gjort kan man ibland fundera\r\növer vilken inställning regeringen har till dessa\r\nfrågor. Finns det inte ett nationellt intresse och ett\r\nintresse från regering och riksdag att vara med att\r\nförsöka åstadkomma möjligheter för Sverige att\r\növerleva som industrination?</pre><pre>Arbetsmarknadsministern säger i sitt svar att han\r\nhar att tillse att de människor som drabbas får bästa\r\nmöjliga stöd och att han har kontakter med Volvo.\r\nJag utgår då ifrån att dessa kontakter leder fram till\r\natt man på något sätt kan behålla varaktiga jobb i\r\nUddevalla, inte minst med tanke på den moderna\r\nfabrik som ju enligt många bedömare hör framtiden\r\ntill.</pre><pre>Vi förstår naturligtvis alla att det måste till olika\r\ngrepp i en situation där det är svårt att sälja bilar,\r\ninte minst för Volvos överlevnad. Men när Volvo\r\nfick dessa möjligheter var bedömingen från Volvos\r\nsida att man skulle klara detta i framtiden.</pre><pre>I motsats till den näringsminister vi nu har utgår jag\r\nifrån att bedömningen vid det tillfället inte var att\r\nman gjorde en felsatsning, utan man skulle klara\r\ndetta. Volvo har fått samhällets stöd i olika\r\nsammanhang och har därför ett ansvar för att klara\r\nav situationen, inte minst för alla anställda i\r\nUddevalla som nu får bekymmer med\r\nfamiljeekonomin och sina hus på grund av att man\r\ninte har något annat jobb att gå till.</pre><pre>Jag vill fråga om arbetsmarknadsministern i de\r\nfortsatta kontakter man kommer att ha -- och jag\r\nhoppas att näringsministern, även om det inte\r\nverkar så, är med på ett hörn i dessa diskussioner --\r\nutgår från att Volvo med sina internationella\r\nkontakter och breda kontaktnät försöker att finna\r\nlösningar som leder till varaktiga jobb. Kommer\r\nregeringen i de fortsatta kontakterna med\r\nVolvoledningen att försöka utverka en längre\r\növergångsperiod så att man kan hitta olika\r\nalternativ för denna moderna fabrik, som ju enligt\r\nmånga bedömare tillhör framtiden?</pre><pre>Jag vill rikta en vädjan till\r\narbetsmarknadsministern, inte minst för alla de\r\nmänniskor som finns i Västsverige. Detta handlar\r\ninte enbart om dem som arbetar på Volvo i\r\nUddevalla, utan det berör ett stort antal\r\nunderleverantörer som driver sin verksamhet i små\r\noch medelstora företag, och de kommer att få\r\nproblem i detta sammanhang.</pre><pre>Jag hoppas att arbetsmarknadsministern i sitt svar\r\nkan utveckla vilka kontakter och ambitioner\r\nregeringen har för att klara jobben i bl.a.\r\nUddevalla.</pre><pre>Anf. 3  LARS BÄCKSTRÖM (v):</pre><pre>Herr talman! Jag tackar statsrådet Hörnlund för\r\nsvaret. Jag är inte nöjd med det, men det är ett svar\r\ni alla fall. Det hade varit bra om jag hade haft\r\nmöjlighet att tacka närningsministern för hans svar,\r\nmen det går inte.</pre><pre>Den posten bekläds uppenbarligen av någon som\r\nbäst kan beskrivas med ett citat från filmerna om\r\nRöda Nejlikan, om ni minns dem: ''They seek him\r\nhere, they seek him there. Is he in heaven, is he in\r\nhell?'' Vi borde i dag diskutera närings- och\r\nindustripolitik, inte arbetsmarknadspolitik. Vi\r\nborde diskutera orsaker, inte symtom. Men det går\r\ninte med en regering som har en näringsminister\r\nsom helt förlitar sig på Adam Smiths osynliga hand\r\noch själv bäst kan beskrivas som den osynlige\r\nmannen. Nu får Börje Hörnlund svara för bägges\r\nfögderi. Det är ingen avundsvärd uppgift.</pre><pre>Jag sade att jag inte är nöjd med svaret. Det\r\ninnebär inte att jag misstror statsrådet Hörnlunds\r\ngoda vilja. Jag tror att den finns. Men även den\r\nbästa vilja kan ha svårt att hävda sig i dåligt\r\nsällskap.</pre><pre>Statsrådet Hörnlund säger att ytterst är det Volvo\r\nsom beslutar hur deras produktion skall\r\norganiseras. Ytterst är det kanske det i dagens\r\nverklighet. Men i begreppet ytterst ligger att frågan\r\ninte bara angår Volvo, och frågan angår inte bara\r\nVolvo, tvärtom. Om det hade varit en vanlig fabrik\r\nhade frågan innerst, i verkligheten, angått dem som\r\njobbar där. Frågan angår i verkligheten en hel\r\nregion. Men nu är det ju ingen vanlig fabrik. Den\r\nhar kallats 70-talets velourfabrik.</pre><pre>Några politiker, däribland vår nuvarande\r\nstatsminister och näringsminister, har dömt ut\r\nUddevallasatsningen. Men det är isolerade röster.\r\nEn tämligen enig forskarkår anser att\r\nUddevallafabriken är ett praktiskt exempel på att\r\nteorier om ett helt nytt tänkande för\r\nindustriproduktion är möjliga att tillämpa, och det\r\nmed framgång, i verkligheten. Därför handlar\r\nUddevallafabrikens öde egentligen om Sveriges\r\nindustriella framtid. Man kan inte möta ett nytt\r\nårhundrade med produktionsteknik som i grunden\r\när oförändrad sedan seklets början.</pre><pre>Om krig är för allvarligt för att överlåtas till\r\ngeneraler, är det uppenbart att långsiktig\r\nindustripolitik är för allvarlig för att helt överlåtas\r\ntill marknadsgeneraler och börs.</pre><pre>Herr Hörnlund, det är ju vanligt att man säger att\r\nden som står för fiolerna skall ha ett visst inflytande\r\növer tillställningen. Samhället, stat, kommun, dvs.\r\nskattebetalarna, har betalt mycket pengar till Volvo\r\nför Uddevallasatsningen. Förre industriminister\r\nÅsling har hävdat att notan låg på ca 3-4 miljoner\r\nper anställd i Uddevalla i öppna och dolda\r\nsubventioner. Det är alltså 2,5-drygt 3 miljarder.\r\nÅsling brukar inte vara någon överdrifternas\r\nmästare.</pre><pre>Vi kan tvista om denna satsning, men vi kan ändå\r\nfå veta hur stor den var. Vi vet att den var mycket\r\nstor. Då har vi rätt att kräva motprestationer av\r\nVolvo. Volvo måste ta sitt samhällsansvar.\r\nStatsrådet säger nu att det hjälper att sänka\r\nföretagsskatt och arbetsgivaravgifter. Vi i\r\nVänsterpartiet ställde upp på att sänka\r\nförmögenhetsskatten på arbetande kapital. Vi har\r\nläst finansdepartementets skrifter där det står att\r\nbolagsskatten är låg i Sverige och att\r\narbetsgivaravgifterna ligger på EG-nivå. De ligger\r\nju redan där, så det är ingen lösning. Det var det\r\nfelet man gjorde i devalveringspolitiken. Vare sig\r\nman gör inre eller yttre devalveringar, är det samma\r\nfel.</pre><pre>Statsrådet säger att man skall stärka\r\nnyföretagandet med krediter. Det är ju bra när\r\nbankväsendet har havererat. Men det är bättre med\r\nefterfrågan än med krediter. En företagare i min\r\nregion sade till mig: '' Lars, vi missar inga order.\r\nDet finns inga order att få.'' Det är problemet i ett\r\nnötskal.</pre><pre>Dagens Industri skrev att nu behövs det riktiga\r\nindustrijobb. Staten kan beställa och ge krediter.\r\nDet var det jag hade hoppats att statsrådet\r\nHörnlund skulle meddela att det andra statsrådet,\r\nnäringminister Westerberg, tycker. Men statsrådet\r\nHörnlund kan uppenbarligen inte meddela denna\r\ngoda nyhet. Det är beklagligt.</pre><pre>Sedan talar statsrådet Hörnlund om\r\narbetsmarknadspolitik, och det är riktigt och bra.\r\nMen dessa extraanslag på 800 miljoner är redan\r\nintecknade. Enligt de informationer jag har, är de\r\nintecknade för redan gjorda åtaganden innan man\r\nfick beskedet om de ytterligare drastiska\r\narbetslöshetshoten. Därför behövs det ytterligare\r\nca 200 miljoner för att möta dessa hot. Min\r\nkonkreta fråga är om man kommer att få dessa.\r\nKommer man omedelbart att få besked om att man\r\nhar rätt att överskrida budgeten för att klara de hot\r\nsom finns i Uddevalla? Verksamheten behöver få\r\nsådana besked. Anser statsrådet Hörnlund, som\r\nhar ansvaret för arbetsmarknadspolitiken, att\r\nstatsrådet med arbetsmarknadspolitik kan klara\r\nden situation som uppstår om Uddevallaverken\r\nVolvo läggs ner? Räcker det med\r\narbetsmarknadspolitik från statsrådet Hörnlund för\r\natt hanterna denna situation?</pre><pre>Om statsrådet anser det, har vi en debatt. Men om\r\nstatsrådet inser att det inte räcker med\r\narbetsmarknadspolitik, har vi en annan debatt att\r\nföra. Den är nog viktigare enligt min bedömning.\r\nKommer statsrådet att verka för att Volvo betalar\r\ntillbaka en del av de statsstöd de fick? Jag tar det\r\nsom alldeles självklart att man betalar tillbaka ett\r\nhundratal miljoner, men egentligen finns det skäl\r\natt ställa krav på betydligt större återbetalningar.</pre><pre>Jag delar naturligtvis Lennart Nilssons frågor. Även\r\njag vill ha svar på dem. Kommer man att få en\r\nförlängd rådrumstid om man skall avveckla\r\nfabriken? Borde inte också en central arbetsgrupp\r\ntillsättas för att möta krisen inom bilindustrin? Det\r\nborde vara en central grupp i Stockholm med\r\nArbetsmarknadsstyrelsen, andra centrala verk och\r\nansvariga ministrar för att hantera situationen. Det\r\när ju inte bara en Uddevallafråga. Det är en\r\nnationell industripolitisk fråga, och måste mötas\r\nsom en sådan.</pre><pre>Anf. 4  ELVING ANDERSSON (c):</pre><pre>Herr talman! Jag vill också tacka\r\narbetsmarknadsministern för det här svaret, även\r\nom det inte innehåller särskilt mycket konkret. Jag\r\nkan i och för sig förstå att arbetsmarknadsministern\r\ninte i det här skedet kan ge särskilt många konkreta\r\nbesked. Det visar trots allt att det finns ett\r\nengagemang från arbetsmarknadsministerns sida\r\nför att försöka hjälpa till att lösa den här situationen\r\nsom uppstår i Uddevalla med omnejd.</pre><pre>Jag vill också direkt säga att jag i stor utsträckning\r\nkan instämma i det inlägg som Lennart Nilsson och\r\nLars Bäckström har gjort här. Det visar att vi\r\nkänner en oro på Bohusbänken och att vi också har\r\nen ganska likartad syn på orsak och verkan och vad\r\nsom behöver göras framöver.</pre><pre>Från det att dessa interpellationer och frågor har\r\nskrivits har situationen förvärrats ytterligare för\r\nden här regionen i och med Saabs besked om\r\nkraftiga nerdragningar i Trollhättan. Som Börje\r\nHörnlund vet ligger dessa städer och bilfabriker så\r\nnära varandra att de utgör en gemensam\r\narbetsmarknad.</pre><pre>I efterhand kan vi konstatera att de paket som den\r\ndåvarande socialdemokratiska regeringen lade\r\nfram när man avvecklade de stora statliga varven,\r\ndär man i stor omfattning förlitade sig på svensk\r\nbilindustri, inte var särskilt framgångsrika. Saabs\r\nfabriker i Malmö fick några månaders livslängd. Nu\r\nser vi också att Volvo i Uddevalla bara fick en\r\nlivslängd på drygt tre år.</pre><pre>Jag vill också anknyta litet till det som Lars\r\nBäckström tog upp om Volvos ansvar i det här\r\nläget. Det var ju trots allt rejäla statliga\r\nsubventioner till Volvo i samband med\r\nUddevallapaketet. De fick ta ut 12,5 miljarder ur\r\nsina investeringsfonder. Av detta användes 1,6\r\nmiljarder till att bygga Uddevallafabriken. De fick\r\nköpa den gamla varvstomten i Uddevalla till ett\r\nbilligt pris. Där fanns 900 miljoner kronor\r\nnerplöjda i ackumulerade förlustavdrag som Volvo\r\nkunde tillgodogöra sig. Dessutom fick de ett direkt\r\nlokaliseringsstöd på 165 miljoner kronor.</pre><pre>Efter dessa gigantiska statliga stöd och\r\nsubventioner till Volvo i samband med\r\nUddevallapaketet kan de nu inte bara dra sig ur och\r\nsäga att de inte längre har något ansvar för\r\nutvecklingen i Uddevalla. Jag skulle vilja fråga\r\nBörje Hörnlund om han delar min uppfattning i den\r\nfrågan.</pre><pre>Det är naturligtvis riktigt som\r\narbetsmarknadsministern säger i sitt svar, att det\r\nytterst är Volvo självt som måste fatta besluten om\r\nhur de skall sköta sin produktion och var den skall\r\nske.</pre><pre>Förra måndagen ordnade vi som sitter på\r\nBohusbänken ett miniseminarium i Uddevalla för\r\natt diskutera och få belyst de nya formerna för att\r\nproducera bilar och modeller för framtidens\r\nindustriproduktion, som bl.a. tillämpas i\r\nUddevallafabriken. Där var ett antal forskare från\r\nområden som arbetsmiljö och industriutveckling\r\noch som studerar arbetsinnehåll osv. Samtliga\r\nforskare gav ett mycket klart besked, nämligen att\r\nden modell för bilproduktion som Volvo har\r\nutvecklat i Uddevalla hör framtiden till.</pre><pre>En internationell auktoritet på bilproduktion,\r\nfilosofie doktor Kanehira Maruo, uttryckte sig på\r\nföljande drastiska sätt. En nedläggning av\r\nUddevallafabriken leder till en säker död för\r\nVolvo.</pre><pre>Nu kan naturligtvis varken riksdagen eller\r\nregeringen överpröva Volvos beslut. Men jag är\r\növertygad om att Volvoledningen har gjort och gör\r\nett strategiskt misstag inför framtiden när\r\nVolvofabriken avvecklas.</pre><pre>Vad kan göras inför framtiden? Jag tror att det är\r\nviktigt att försöka medverka till att skapa optimism\r\noch framtidstro i regionen. Naturligtvis vilar\r\nmycket på statsmakten i det här sammanhanget.\r\nDen fundamentalistiskt lagde näringsminister\r\nWesterbergs uttalande i TV häromdagen och i Ekot\r\ni morse medverkar inte till att skapa den optimism\r\noch framtidstro som behövs i dag.</pre><pre>Det finns mycket idéer och tankar i regionen om vad\r\nsom kan hända. Bl.a. behövs det traditionella\r\narbetsmarknadspolitiska insatser. Det behövs ett\r\nsnabbt principbeslut om Bohusbanans utbyggnad.\r\nDet finns många viktiga investeringar i vägbyggen\r\nsom kan göras i regionen. Högskolan utgör en\r\nutvecklingsresurs. Med viss statlig medverkan finns\r\ndet möjlighet att Uddevallaregionen kan utvecklas\r\ntill ett elbilcentrum, osv. Det finns en mängd\r\npositiva idéer och funderingar inför framtiden men\r\ndär regionen behöver statens occh regeringens stöd\r\nför att komma igång.</pre><pre>En av de viktiga krav som jag vill lyfta fram i det här\r\nsammanhanget är att omedelbart fatta beslut om att\r\nlyfta in Uddevalla och norra Bohuslän tillfälligt,\r\nunder några år framöver, i stödområdet. Jag skulle\r\nvilja höra vad arbetsmarknadsministern säger om\r\ndet förslaget.</pre><pre>Anf. 5  KARL-ERIK SVARTBERG (s):</pre><pre>Herr talman! Det är lätt att instämma i det mesta av\r\nvad de föregående talarna har anfört.</pre><pre>Jag har studerat Börje Hörnlund i opposition. Det\r\nvar mycket intressant. Trots den försynta\r\napparitionen var han mycket aggressiv i rollen som\r\noppositionspolitiker; den socialdemokratiska\r\nregeringen gjorde aldrig tillräckligt.</pre><pre>Nu ingår Börje Hörnlund i en regering där\r\nnäringsminister Per Westerberg ställer sig vid sidan\r\nnär Volvo beslutar att lägga ned sin fabrik i\r\nUddevalla och göra 820 personer arbetslösa. Det är\r\nfrestande, Börje Hörnlund, att utnyttja alla de\r\nargument som Börje Hörnlund själv använde under\r\n80-talet. Jag skall inte falla för den frestelsen. Jag\r\ntror nämligen att Börje Hörnlund är en engagerad\r\noch medkännande arbetsmarknadsminister. Därför\r\nhar jag också förhoppningen att Börje Hörnlund i\r\nsin roll som arbetsmarknadsminister skall kunna\r\nsätta fart på regeringen och få den att ta tag i\r\nproblemen.</pre><pre>Det är självklart att beslutet att lägga ned är Volvos\r\neget -- som Börje Hörnlund sade i sitt svar. Men vi\r\nmåste först och främst ställa krav på Volvo i den här\r\nsituationen, och vi från Bohuslän måste ställa krav\r\npå regeringen. Det får alltså inte bli regionens\r\nensak att lösa problemen, dvs. fyrstadskretsen och\r\nmellersta Bohuslän.</pre><pre>Egentligen borde regeringen, som flera talare har\r\nvarit inne på, föra ett ordentligt industripolitiskt\r\nresonemang med Volvo. Volvofabriken i Uddevalla\r\nvar tänkt som en spjutspets i svensk\r\nindustriproduktion och fröet till en framtida svensk\r\nindustristruktur. Det talades om 2000-talets\r\nbilfabrik. Volvos image kommer att få sig en\r\nallvarlig knäck internationellt på grund av beslutet\r\natt lägga ned Volvo Uddevalla.</pre><pre>Volvo Uddevalla är ingen vanlig bilfabrik. Det är\r\nframtidens bilfabrik där en mänsklig\r\nproduktionsmetod används enligt människans sätt\r\natt tänka, lära och arbeta. Risken är att visionen om\r\nen mänsklig bilfabrik förverkligas någon\r\nannanstans av en konkurrent till Volvo. Nu är\r\nbeslutet fattat.</pre><pre>Jag återkommer till det jag sade tidigare.\r\nRegeringen kan i den här situationen inte ställa sig\r\nvid sidan om så som näringsministern gör. Vi har\r\nförhoppningar på arbetsmarknadsministern. Men\r\negentligen är det fråga om en närings- och\r\nindustripolitisk framtid för Sverige.</pre><pre>Volvo kan självfallet inte smita ifrån sitt ansvar.\r\nHär krävs en lösning i samverkan. Kommunerna i\r\nmellersta Bohuslän är beredda att ställa upp. Staten\r\nmåste ställa upp. Näringslivet måste ställa upp.\r\nSjälvfallet finns det ett intresse hos de anställda att\r\nställa upp i den samverkan som krävs.</pre><pre>Vilka initiativ tänker regeringen ta för att\r\nåstadkomma denna samverkan? Hur tänker sig\r\nregeringen skapa optimism och framtidstro för\r\nUddevallaregionen?</pre><pre>Anf. 6  BENGT KRONBLAD (s):</pre><pre>Herr talman! Arbetsmarknadsministern säger att\r\nhan ser med stort allvar på problemen som följer av\r\nde nedläggningar Volvo nu planerar.</pre><pre>Volvo Kalmarverken är en modern och effektiv\r\nfabrik med den bästa Volvokvaliteten -- som alla\r\nolika analyser visar. Under de år som\r\nKalmarverken har funnits har stora investeringar\r\ngjorts i fabriken så att modern teknik skall\r\nanvändas. Senast i år har stora investeringar gjorts\r\ni hela fabriken såväl produktionsmässigt, tekniskt\r\nsom miljömässigt. Med tanke på de uppgifter som\r\nnu har kommit fram lider folk svårt, och hela\r\nfamiljer ser egentligen ingen framtid. Diskussionen\r\nbör, som flera har sagt, föras kring\r\nnäringspolitiken.</pre><pre>Herr talman! Det bör klart framgå i budskapet till\r\nnäringsministern att under den senaste tiden har\r\ndet i Kalmar län genomförts stora nedläggningar\r\ninom hela tillverkningsindustrin.</pre><pre>Låt mig nämna några exempel: träsektorn och hus-\r\noch bostadstillverkningen. Det innebär att 50--\r\n60 % av Träindustriarbetarförbundets medlemmar\r\ni avdelning 8 är i dag arbetslösa. Det gäller speciellt\r\ni Vimmerby- och Hultsfredområdet.</pre><pre>Vid Överums Metallindustrier har omfattande\r\nnedläggningar och varsel genomförts. I helgen\r\nlades en redovisning fram om de två kommuner\r\nsom har det svårast och den högsta arbetslösheten.\r\n60 % av Metalls medlemmar i det området är i dag\r\narbetslösa.</pre><pre>För övrigt kan nämnas nedläggningar av\r\nsockerbruk på Öland och nedläggningar av\r\nmejerier och slakterier i Kalmar -- som det fördes\r\ndiskussioner om bara för några månader sedan.\r\nVidare har vi grossistföretagen ICA och Dagab,\r\nstatliga organ och myndigheter som i flera fall har\r\nlämnat regionen.</pre><pre>Till detta kommer beslutet om nedläggning av\r\nVolvo Kalmarverken. Tillsammans med\r\nunderleverantörer och multiplikatoreffekter för\r\nandra verksamheter påverkas ca 4 000 personer och\r\nderas familjer.</pre><pre>Läget är dock inte helt omöjligt att påverka. Vi vill\r\nfrån regionen skicka ett budskap till hela\r\nregeringen, att man med en omläggning av den\r\nekonomiska politiken kan förhindra ökningen av\r\narbetslösheten. Med strategiska insatser för\r\nutbildning och kompetenshöjning samt\r\ntidigareläggning av investeringar kan vi skapa\r\narbete och tillväxt.</pre><pre>Det finns många nyttiga projekt som går att sätta i\r\ngång med kort varsel. Det gäller ROT-program för\r\nbostäder och fastigheter samt om- och tillbyggnad\r\nav skolor, sjukhem och ålderdomshem, likaså\r\nunderhåll och utbyggnad av vatten- och\r\navloppsanläggningar. En satsning på järnvägar, t.ex\r\nkust-till-kust-banan, Mönsterås--Kalmar,\r\nStångådalsbanan och den vagnmateriel som kan\r\nbehövas där skulle skapa arbete för ABB Kalmar\r\nTrains. Det är mycket angeläget att omedelbart få i\r\ngång detta. Annars står vi snart här igen\r\narbetsmarknadsministern och diskuterar Kalmar\r\nTrains framtid.</pre><pre>Totalt rör det sig om 30 objekt till en\r\ninvesteringskostnad på drygt 1,1 miljarder kronor i\r\nvårt län. Det är viktigt att de kommer till stånd. Vi\r\nupprepar också att det är angeläget att en\r\nutbyggnad av Mönsterås bruk blir verklighet, för\r\natt tillse att utnyttja den utomordentligt goda\r\nkompetens som finns och den förbättring i\r\nmiljöarbetet som skapat en mycket god produkt.\r\nDärmed utnyttjar vi också den mycket stora\r\nskogstillväxt som finns i regionen och länet.</pre><pre>Det är viktigt med en fördelning av medel för\r\nupphandling av arbetsmarknadsutbildning. Jag vill\r\nsom ordförande i AMU-företaget i Kalmar län säga\r\natt vi behöver utvecklingsmöjligheter och\r\nytterligare medel för att skapa den\r\nkompetensutveckling som behövs. Vi har utvecklat\r\nett mycket gott utbildningsprogram, där modul-\r\noch lagarbete har gett en mycket god kvalitet. Vi\r\nvill gärna utveckla det för att skapa en bättre\r\nkompetens i området.</pre><pre>Utvecklingen av företagens arbetsorganisation är\r\nockså viktig samt fler platser på komvux osv. Vi har\r\nen teleskola som är väl utvecklad, med en mycket\r\nhög kompetens. Vi bör se till att den utvecklas på\r\nett bättre sätt.</pre><pre>Herr talman! För att höja den tekniska nivån på\r\nföretagen och för att Kalmar län skall bli ett\r\nkonkurrenskraftigt industrilän bör också ett\r\nindustri- och utvecklingscenter tillskapas. Om\r\ndessa projekt sätts i gång och vi får en\r\nregionalpolitiskt motiverad fördelning av olika\r\naktuella anslagsposter, skulle arbetslösheten kunna\r\npressas tillbaka. Samtidigt skulle länet stå bättre\r\nrustat inför framtiden.</pre><pre>Kalmar län har redan i dag en arbetslöshet som är\r\nhögre än rikets genomsnitt. När de varsel som nu\r\nligger har genomförts har länet, enligt\r\nlänsarbetsnämnden, 18--20 % av befolkningen\r\nutanför den ordinarie arbetsmarknaden. Dessutom\r\nhar ca 35 % av länets tillverkningsindustrier slagits\r\nut de senaste två åren. Jag vill ställa tre frågor till\r\narbetsmarknadsministern:</pre><pre>Vilka åtgärder avser regeringen ställa till Kalmar\r\nläns förfogande för att skapa jobb?</pre><pre>Är regeringen beredd att placera Kalmar län i\r\nstödområde?</pre><pre>Vilka krav avser regeringen ställa på Volvo, för att\r\ntillse att sysselsättningen och Volvo Kalmarverken\r\nhar en framtid?</pre><pre>Anf. 7  BIRGITTA HAMBRAEUS (c):</pre><pre>Herr talman! Också jag vill tacka statsrådet\r\nHörnlund för att denna debatt har kommit till stånd\r\ni dag.</pre><pre>Sverige är ett av jordens absolut rikaste länder. Vi\r\nhar nått vår höga materiella standard till stor del\r\ngenom den svenska blandekonomiska modellen,\r\nsom blivit berömd i hela världen. Förutom ett\r\nförtroendefullt samarbete mellan anställda och\r\nföretagare har staten sedan länge samverkat med\r\nnäringslivet om stora satsningar, som inget svenskt\r\nföretag är stort nog att klara själv. Det är hög tid att\r\nregering och riksdag nu åter tar ett sådant initiativ.</pre><pre>Vårt nuvarande trafiksystem är ett hot mot miljön.\r\nDet gäller att börja bygga morgondagens system,\r\nkretsloppssamhället. Järnvägar för gods- och\r\npersontrafik är viktigast. Men i dag diskuterar vi\r\nbilen, som också är nödvändig i vårt glest befolkade\r\nland.</pre><pre>Framtidsfabrikerna i Uddevalla och Kalmar bör bli\r\nbasen för en stor gemensam satsning av stat och\r\nföretag. Detta sätt att samarbeta är inget nytt. Låt\r\nmig nämna ett exempel. Ni kanske blir förvånade\r\növer att jag nämner det exemplet.</pre><pre>På 1950-talet beslöt Sveriges riksdag att byta\r\nenergisystem och göra en storsatsning på kärnkraft.\r\nAsea-Atom bildades i samarbete mellan stat och\r\nföretag. Forsknings- och utvecklingsarbetet\r\nfinansierades av skattemedel. Likaså byggdes\r\nhälften av landets kärnkraftverk i statlig regi.\r\nUnder 70- och 80-talen anslogs årligen miljard på\r\nmiljard för att bygga kärnkraftverken. Det var\r\nalltså skattemedel som anslogs. Den avkastning\r\nsom staten begärde på investeringarna var mycket\r\nblygsam. Amorteringar av kapitalet var det inte tal\r\nom. Anläggningarna ägdes ju av staten och\r\nförvaltades av det affärsdrivande statliga verket\r\nVattenfall.</pre><pre>På den tiden ansågs kärnkraften allmänt vara\r\nframtidens säkra och billiga energikälla. Vi vet\r\nbättre nu. Kärnkraften håller på att avvecklas i\r\nvärlden. Kärnkraften är ute. Men företagsidén med\r\nett organiserat samarbete mellan stat och företag är\r\nSveriges chans att utveckla vårt lands näringsliv och\r\nbehålla vårt land som en industristat, så att vi kan\r\nbo och arbeta här också i framtiden.</pre><pre>Vid sidan av privata initiativ och en\r\nsmåföretagsamhet som lätt får riskvilligt kapital\r\noch inte hindras av stel byråkrati, behöver vi också\r\nstora projekt som kan stimulera Sveriges näringsliv\r\nin i kretsloppssamhället.</pre><pre>Nu är det dags att göra en storsatsning för att skapa\r\nframtidens bil, som passar i kretsloppssamhället,\r\nsom inte har några avgaser alls och som är\r\nsammansatt av material som lätt kan återvinnas. I\r\nUddevalla och Kalmar har Volvo skapat framtidens\r\nmodellfabrik, där arbetarnas skapande förmåga tas\r\ntill vara. Staten bör nu ta initiativet att utveckla och\r\nproducera denna framtidsbil där, tillsammans med\r\nVolvo och Saab, eller, om inte de så önskar, kanske\r\ntillsammans med ett annat bilföretag.</pre><pre>Kapitalet kunde Sverige låna till låg ränta\r\nutomlands, om utlandslånenormen upphävs. Detta\r\nvore helt försvarligt för en framtidsinvestering som\r\nger jobb och ökad ekonomisk tillväxt inom socialt\r\noch ekologiskt ansvarsfulla ramar.</pre><pre>Framtidens drivmedel kommer sannolikt att\r\nbaseras på vätgas. Sverige kunde t.ex. erbjuda\r\nTanzania samarbete om produktion av vätgas.\r\nGenom en stor solenergidriven anläggning kunde\r\nman producera vätgas av havsvatten, med enkel, i\r\ndag känd teknik. Samma investeringsmodell som\r\nvid kärnkraftsbyggena i Sverige kunde tillämpas.\r\nTanzania skulle självfallet ha rätt att successivt\r\növerta anläggningen för pengar som\r\nvätgasförsäljningen inbringade.</pre><pre>Nickelhydridforskningen på KTH håller på att\r\nskapa framtidens lätta batteri, med vätgas som\r\nenergikomponent. Bensinstationerna kan\r\nkomplettera sin bensinförsäljning med service till\r\nvätgasbatterierna.</pre><pre>Det är sannolikt att den som blir först med en sådan\r\nsatsning kommer att finna en stor internationell\r\nmarknad.</pre><pre>Vill arbetsmarknadsministern undersöka intresset\r\nför denna idé?</pre><pre>Anf. 8  INGVAR JOHNSSON (s):</pre><pre>Herr talman! Vi skall senare ha en\r\ninterpellationsdebatt om behovet av insatser i\r\nfyrstadsområdet, i anledning av att nu också Saab\r\nbeslutat om kraftiga neddragningar.</pre><pre>I dag vill jag börja med att säga att vi alla i\r\nfyrstadsregionen upplever nedläggningen av\r\nVolvos Uddevallafabrik som en tragedi. Det är en\r\ntragedi för de anställda och deras anhöriga, för\r\nkommunen och för hela regionen.</pre><pre>Som en följd av Volvos nedläggning minskar också\r\nsysselsättningen hos underleverantörerna. Vi kan\r\nvarje dag läsa om stora nedskärningar på orter som\r\nDals-Ed och Bengtsfors. Vi kan läsa om oron i\r\nFärgelanda, som är starkt beroende av bilindustrin.</pre><pre>Fyrstadsregionens bilindustrier har på några år\r\nfaktiskt minskat antalet anställda med ca 3 000.\r\nGenom Volvos nedläggning och Saabs kraftiga\r\npersonalminskning förlorar nu ytterligare minst\r\n3 000 inom regionens bilindustri sina jobb.\r\nFyrstadsregionen drabbas oerhört hårt. Jag tror\r\ndärför att det är viktigt att lösa regionens stora\r\nproblem i samarbete, att vi lägger ett\r\nfyrstadsperspektiv på de åtgärder som nu måste\r\nvidtas. Vad jag vet förs också sådana diskussioner\r\nmellan representanter för kommunerna. Det tycker\r\njag är positivt. Vi socialdemokrater från\r\nfyrstadsregionen har i dagarna här i riksdagen\r\nlämnat in en gemensam motion, där vi redovisar\r\nsituationen och för fram förslag till åtgärder.</pre><pre>Det gäller att satsa på utbildning på alla nivåer. Det\r\ngäller att satsa på utvecklingsprojekt som bygger på\r\nden starka industritradition som finns i regionen,\r\ninte minst inom transportteknik. Det gäller att satsa\r\npå regional infrastruktur.</pre><pre>I fråga om utbildning vill jag särskilt nämna\r\nregeringens hitintills njugga inställning när det\r\ngäller att satsa på de små högskolorna. Detta\r\ndrabbar vår gemensamma högskola i\r\nfyrstadsregionen. Den bör nu byggas ut kraftigt.\r\n150 nya studieplatser borde kunna tilldelas redan\r\nnu med de medel som finns i krispaketet. Kan inte\r\narbetsmarknadsministern hjälpa till att övertyga\r\nPer Unckel om detta?</pre><pre>Herr talman! Till sist vill jag, som de tidigare\r\ntalarna, betona att regeringen nu måste ta sitt\r\nansvar för situationen. Den passivitet och\r\nnonchalans som regeringen, och främst\r\nindustriministern, visat hitintills kan inte\r\naccepteras. Kan inte arbetsmarknadsministern\r\npassa på att övertyga industriministern om att hans\r\nnyliberala teser inte klarar mötet med\r\nverkligheten?</pre><pre>Anf. 9  KENT OLSSON (m):</pre><pre>Herr talman! Jag skall också be att få tacka\r\narbetsmarknadsministern för svaret. Det kan inte\r\nvara lätt att vara arbetsmarknadsminister i dessa\r\ntider. Jag tyckte ändå att arbetsmarknadsministern\r\ntog fram det som regeringen gör och försöker göra.\r\nHan nämnde sänkningen av arbetsgivaravgifterna\r\noch företagsskatten samt lånen för nyföretagande,\r\nsom visar att man från regeringens sida försöker\r\ngöra en hel del.</pre><pre>Vi som bor i norra Bohuslän och fyrstadsregionen\r\nkänner en stor oro inför nedläggningen av Volvo.\r\nVi vet att det blir en stor arbetslöshet. Vi vet också\r\natt regeringen inte kan påverka om Volvo skall\r\nfortsätta eller inte. Det är ett beslut som måste\r\nfattas av företaget självt. Vi riksdagsmän i\r\nBohuslän har gemensamt beklagat detta och\r\nförsökt få Volvo att ompröva. Men vi inser att detta\r\när något som ligger utanför regeringens kontroll.</pre><pre>Det som är bekymmersamt är den stora\r\narbetslösheten och vad som kan komma ut av den.\r\nVi hoppas att det skall gå att få ut någonting av\r\nVolvos fabrik. Det finns bl.a. förslag om utveckling\r\noch tillverkning av elbilar. På så sätt skulle man\r\nkunna få riktiga industriarbeten till regionen. Nu\r\ntalar vi med arbetsmarknadsministern, och då\r\nhandlar det mer om de arbetsmarknadspolitiska\r\nåtgärder som kan avhjälpa en del av\r\narbetslösheten. Problemet är att vi behöver riktiga\r\nindustriarbeten. Det man får hoppas på är att\r\nnågon av de planer som finns, på exempelvis\r\nelbilar, kan ge effekt.</pre><pre>Under denna interpellationsdebatt har framförts\r\nannat som rör detta. Det är viktigt att vi får en\r\nutbyggnad av E 6 så snabbt som möjligt. Det är\r\nviktigt att det blir ett beslut från regeringen i\r\njärnvägsfrågan så snabbt som möjligt, så att vi kan\r\nskapa arbetstillfällen. Man bör också tänka på att\r\ndet inte bara är i Norrland som det finns\r\nskogsvägar. Det finns även i fyrstadsområdet behov\r\nav att bygga ut vägar. Det skulle kunna ge\r\nmöjligheter till mer arbete. Det är viktigt att de 115\r\nmiljoner som Volvo har fått kommer att ligga kvar\r\ni fyrstadsregionen, så att man kan utnyttja dem för\r\nolika arbetsmarknadspolitiska åtgärder. Jag antar\r\natt man också kommer att ge mer pengar till\r\nlänsstyrelserna, så att de skall kunna satsa på\r\nprojekt som de bedömer vara viktiga.</pre><pre>En tanke är att vi skulle kunna få ett\r\nriskkapitalbolag till fyrstadsregionen, till trakten\r\nkring Uddevalla. Det jag nu har räknat upp är en\r\ndel av de förhoppningar vi har på\r\narbetsmarknadsministern, så att fyrstadsområdet\r\ninte skall få behålla den höga arbetslösheten. Jag\r\nvet att det har gått kort tid, men jag hoppas att\r\narbetsmarknadsministern kan ge några besked på\r\ndessa punkter.</pre><pre>Anf. 10  Arbetsmarknadsminister BÖRJE\r\nHÖRNLUND (c):</pre><pre>Herr talman! Ledamöterna må försöka förlåta mig,\r\nom jag inte hinner till fullo bemöta åtta engagerade\r\ntalare.</pre><pre>Först vill jag säga till Lennart Nilsson att jag denna\r\nvecka har suttit i en och en halv timme med Sören\r\nGyll och en av hans medhjälpare. Jag vädjade då\r\ndels att man skulle se vad Volvo och Procordia\r\nkunde göra själva, eftersom båda de komplexen har\r\nstort inflytande, dels att Gyllenhammar, Gyll och\r\nandra med mycket omfattande internationella\r\nkontakter, inte bara i Europa utan i USA och\r\negentligen hela världen, skall hålla sina ögon öppna\r\nför att den vägen försöka tillföra saker och ting.</pre><pre>Jag kommer att besöka Volvo en heldag den 4\r\ndecember. I nära anslutning till det besöket önskar\r\njag också direkt besöka Uddevallafabriken.</pre><pre>Lennart Nilsson och jag har samma målsättning.\r\nMålet måste vara att så snart det bara går komma\r\ntillbaka till en fullgod ordinarie arbetsmarknad.\r\nDet är orimligt att vi någon gång före jul kommer\r\natt få uppleva att var tionde invånare är utanför\r\nordinarie arbetsmarknad. Nu återstår ju där nere\r\nockså att föra MBL-förhandlingar. Frågan om\r\növergångstid eller icke övergångstid kommer väl då\r\nupp i första hand.</pre><pre>Jag är naturligtvis beredd att i de fortsatta samtalen\r\nta med mig allt vad ni har sagt. Som Lars Bäckström\r\npåpekar, har olika ministrar sina ansvarsområden,\r\nmen det hindrar inte att regeringen svarar som en\r\nhelhet.</pre><pre>Jag noterar för min del att Volvo är i ett allvarligt\r\nförlustläge, beroende på dålig efterfrågan. Det är\r\nriktigt att frågan om nedläggning angår var och en\r\nsom jobbar på Volvo, men det unika, som\r\nunderstryker allvaret, är att de fackliga\r\nföreträdarna också har deltagit i besluten.</pre><pre>Jag kan berätta att Sören Gyll omtalade för mig att\r\nproduktivitetsutvecklingen har varit mycket\r\nmycket god, både i Uddevallafabriken och i\r\nKalmarfabriken. Då är det ju dubbelt tragiskt att\r\ndet ändå inte håller just nu.</pre><pre>Till Elving Andersson kan jag säga att jag för\r\nnärvarande bereder och ser över läget på alla lokala\r\narbetsmarknader, i syfte att diskutera eventuella\r\ninplaceringar i stödområde, som det fortfarande\r\nheter. I samband därmed ges svar på den fråga som\r\nElving Andersson ställde.</pre><pre>Till Karl-Erik Svartberg vill jag väl säga att jag var\r\ni stort sett mycket försynt i oppositionsrollen, utom\r\ni fråga om något enstaka debattområde, där jag\r\nkanske var litet tuff.</pre><pre>Vad det ytterst gäller är att vi behöver ett ytterligare\r\nförbättrat kostnadsläge. Det är allvarligt att mellan\r\n220 000 och 250 000 industriarbetstillfällen\r\nförsvinner över en så kort tidsperiod som fyra år.\r\nSkall vi ha balans i affärerna och balans i\r\nsysselsättningen, måste den blödningen upphöra,\r\noch det måste bli en annan utveckling.</pre><pre>Ni har hört mig säga ett antal gånger att jag vädjar\r\ntill parterna att gå upp ur sina skyttegravar,\r\ndiskutera långsiktigt och sluta avtal som ger\r\nytterligare förbättrad konkurrenskraft. Det är vad\r\nvi behöver.</pre><pre>Beträffande Kalmarområdet, som i debatten\r\nföreträds av Bengt Kronblad, vill jag säga att jag är\r\nmedveten om situationen där. Svar har Kronblad\r\nfått genom att jag talade om vad jag överväger i\r\nfråga om Uddevalla och eventuell inplacering i\r\nstödområde. Om jag skall vara riktigt riktigt\r\noptimistisk, eftersom Kalmar kommer senare i den\r\ntänkta tidtabellen, vill jag säga att det vore\r\nunderbart om konjunkturen kunde ta sig, så att det\r\ngick att göra nya överväganden innan tiden för\r\nnedläggning är inne.</pre><pre>Anf. 11  LENNART NILSSON (s):</pre><pre>Herr talman! Arbetsmarknadsministern säger att\r\nregeringens inriktning är att man skall försöka klara\r\nen fullgod arbetsmarknad. Då är det väl bara att\r\nuppmana Kent Olsson, som säger att det ligger\r\nutanför regeringens bord, och övriga moderater på\r\nBohusbänken, när vi nu har hört all den massiva\r\nkritik som riktas mot näringsministern, partikamrat\r\ntill Kent Olsson: Sätt er ner och resonera med den\r\nhär Per Westerberg!</pre><pre>Vi kan tydligen inte påverka honom, med den\r\nideologiska inriktning han har. Det verkar som om\r\ninte heller arbetsmarknadsministern klarar av att\r\nresonera med näringsministern, även om han säger\r\natt det är regeringen som kollektiv som beslutar.</pre><pre>Jag hoppas att Kent Olsson kan tala med\r\nnäringsministern på ett sätt som leder fram till att\r\ndenne i varje fall inte sprider omkring sig en massa\r\nskymfer mot de människor som blir drabbade av\r\narbetslösheten. Jag tycker att näringsministerns\r\nsätt att uttrycka sig är mycket upprörande. En\r\nsådan partikamrat skulle i vart fall jag ta avstånd\r\nifrån, om jag hade någon som uttalade sig på det\r\nsättet.</pre><pre>Sedan vill jag poängtera för\r\narbetsmarknadsministern att lokaliseringsbidrag\r\noch stöd inte är det viktigaste, åtminstone inte för\r\nmig. Jag är glad över att Birgitta Hambraeus talade\r\nom att både Uddevalla och Kalmar borde kunna\r\nutgöra en bas för framtiden.</pre><pre>Om nu 800 människor i Uddevalla skickas ut på\r\ngatan, innebär det att a-kassan får betala ut bortåt\r\n100 miljoner kronor om året. Då är\r\nlokaliseringsbidragspengarna egentligen en liten\r\ndel av det samhället ändå måste betala för att\r\nmänniskor inte har något att göra. Därför tycker\r\njag att det är en utmärkt idé att man vid\r\növerläggningarna med Volvo tar upp det som\r\nBirgitta Hambraeus var inne på, nämligen att\r\nfabrikerna kan utgöra en bas för\r\nframtidssatsningar.</pre><pre>Det tragiska, som flera har berört här tidigare, är ju\r\natt om man avhänder sig de möjligheter som finns i\r\ndessa moderna anläggningar blir det ett stort glapp\r\nsom gör att det blir svårt att komma igen i\r\nframtiden. Spinn gärna vidare på Birgitta\r\nHambraeus synpunkter och använd de pengar som\r\nfinns tillsammans med Volvo. Här är inte läge för\r\natt hugga Volvo i huvudet med att säga att företaget\r\ninte har uppfyllt villkoren, för Volvos bedömning\r\nvar naturligtvis att satsningen skulle lyckas.</pre><pre>Produktiviteten vid Volvos Uddevallafabrik är i\r\nstort sett lika bra som vid andra fabriker. I\r\nUddevalla har man haft tre och ett halvt år på sig,\r\nmedan löpande bandet har funnits i 60 år. Om\r\ndiskussionerna med Volvo inriktas på att de\r\nresurser som finns skall utnyttjas för nya satsningar,\r\ndå tror jag att det finns en possitiv framtid för\r\nregionen och även för Sverige som industrination.</pre><pre>Anf. 12  LARS BÄCKSTRÖM (v):</pre><pre>Herr talman! Jag vill säga till statsrådet, som jag\r\ntror säkert är engagerad i frågan, att jag är\r\nUddevallabo, och jag har anhöriga och vänner som\r\narbetar på fabriken. Det unika med den är, som\r\nnågon sade i en intervju: På en vanlig fabrik hade\r\njag saknat arbetskamraterna. Här kommer jag att\r\nsakna själva arbetet.</pre><pre>Efter beskedet att fabriken skall läggas ner gick\r\nman ut och fortsatte att bygga bilar. Det visar vilken\r\nanda som råder. De anställda har varit oerhört\r\nlojala mot företaget, och då har vi politiker rätt att\r\nkräva att företaget skall visa lojalitet med dem som\r\nhar arbetat där.</pre><pre>Men detta är framför allt en nationell fråga. Att\r\narbetsmarknadsministern inte kan svara på alla\r\nfrågor som han får, det inser jag. Men det finns en\r\ngrundläggande fråga som går att svara på: Räcker\r\ndet, enligt arbetsmarknadsministerns bedömning,\r\nmed arbetsmarknadspolitik? Det är en\r\ngrundbultsfråga i detta problemkomplex.</pre><pre>Jag tror inte att det räcker. Jag säger som Dagens\r\nIndustris ledare: Staten kan beställa och ge\r\nkrediter. Detta kan förbättra situationen, om\r\nfabriken avvecklas, och det finns uppslag.</pre><pre>Jag skall inte ställa retoriska frågor, och det förra\r\nvar ingen retorisk fråga utan en konkret fråga.\r\nSamverkan mellan Procordiagruppen och Volvo för\r\natt finna möjligheter är ett uppslag. Ett annat kan\r\nvara elbilsprojektet. Det kanske finns utländska\r\nintressenter som är villiga att anta utmaningen att\r\nbygga bil på framtidens sätt.</pre><pre>Det finns verkstadsföretag i regionen som, om\r\nstaten satte fart på infrastrukturinvesteringar,\r\nskulle få ökad efterfrågan och snabb avsättning.\r\nÅterigen, Börje Hörnlund: Oavsett kostnadsläget\r\nkan man inte ta order som inte existerar. Det klarar\r\ningen företagare av.</pre><pre>Jag blev mycket glad när statsrådet sade att han\r\ntänker besöka Uddevalla, och jag vill då ge ett råd\r\ntill statsrådet Hörnlund: Ta med två\r\nregeringskolleger, kommunikationsministern och\r\nnäringsministern, och kom före jul och lämna\r\nbesked! Vi skriver inga stora önskelistor. Vi begär\r\ninte månen eller andra orimligheter, men vi begär\r\nkonkreta åtgärder som kan rädda jobben. Jag tror\r\natt jag kan hälsa dessa tre statsråd välkomna på\r\nhela Bohusbänkens vägnar.</pre><pre>Det vore välgörande att få beskedet att ni tänker\r\ngöra någonting. Om ni inte vill kalla det paket, så\r\nkalla det påse eller vad ni vill, men det är handling\r\nsom räknas. Hälsa de två andra ministrarna att mitt\r\nråd till dem är att de skall agera. Ta vägen till\r\nUddevalla, redovisa konkret politik eller avgå! Det\r\nfinns ingen som helst anledning att ha en\r\nnäringsminister som säger: Jag tänker inte driva\r\npolitik.</pre><pre>Anf. 13  KARL-ERIK SVARTBERG (s):</pre><pre>Herr talman! Det var bra att Birgitta Hambraeus\r\ntog upp marknadsekonomin. Förra veckan var jag\r\npå en internationell konferens, där en deltagare\r\nsjöng den renodlade marknadsekonomins lov. Då\r\ningrep i en replik en britt och sade: Jag välkomnar\r\nden föregående talaren till Storbritannien. Där ser\r\nvi resultatet av tolv års renodlad\r\nmarknadsekonomi.</pre><pre>Vad som behövs är ju, som Birgitta Hambraeus\r\nsade, det vi har kallat för blandekonomi. I ESK-\r\nprosessen har man slagit fast samma sak med en\r\nannan formulering, som jag tycker är bra:\r\nmarknadsekonomi med en social dimension. För\r\ndet krävs att statsmakterna, kommunerna och\r\nlandstingen är med, och det är det kravet vi måste\r\nställa här.</pre><pre>Det går inte att som näringsministern sitta passivt.\r\nTill synes verkar han ju nöjd över att marknaden,\r\nsom han säger, fungerar. Bara hans råd till de\r\nanställda, att starta eget, är ju cynism i kubik,\r\nskulle jag vilja formulera det.</pre><pre></pre><pre>Den här fabriken som nu skall läggas ner enligt\r\nbeslutet var en fabrik där man satte det goda\r\narbetet i centrum. Trots det hade man en\r\nutomordentligt fin produktions- och\r\nproduktivitetsutveckling, som flera av talarna har\r\npekat på tidigare. Man var helt på det klara med att\r\nman skulle uppnå det mål man hade satt upp till den\r\n1 juli nästa år. Därför är det tragiskt att den här\r\nfabriken skall avveklas.</pre><pre>Arbetsmarknadsministern talar om\r\nkostnadsutvecklingen. Jo, det är sant, men vi\r\nkunde i TV i går höra en företagsledare som sade\r\natt kostnadsutvecklingen inte är det problem i\r\nSverige som man har velat göra gällande. Den har\r\ntvärtom i många fall utgjort en sporre. Jag tror\r\nsåledes inte att vi skall hänga upp för mycket av\r\nresonemanget på kostnadsutvecklingen när vi nu\r\nskall försöka skapa den optimism och framtidstro\r\nsom arbetsmarknadsministern talade om i sitt svar.</pre><pre>Anf. 14  BENGT KRONBLAD (s):</pre><pre>Herr talman! Jag tackar arbetsmarknadsministern\r\nför de ytterligare kommentarerna. Jag vill dock\r\nsäga att en nedläggning av Volvo Kalmarverken är\r\nen katastrof för folket i Kalmar län och i hela\r\nsydöstra Sverige. Det gäller underleverantörer,\r\nhandel, service, grossister, transportsystem och\r\noffentlig verksamhet. Som jag sade tidigare berörs\r\növer 4 000 personer i regionen och deras familjer.\r\nDet är ett oförsvarbart slag mot löntagarna och hela\r\nsamhället. Jag känner mycket för alla dem som\r\ndrabbas och kräver därför att Volvo och den\r\nborgerliga regeringen -- oavsett vilka ministrar det\r\ngäller -- tar ansvar för regionen och dess invånare.</pre><pre>En mängd olika förslag har redovisats dels av den\r\nsocialdemokratiska riksdagsgruppen, dels av\r\nLandsorganisationen i programmet ''Om bara\r\nviljan finns...'' Jag vill fråga\r\narbetsmarknadsministern om viljan finns hos\r\nregeringen och dess politiska representanter i\r\nriksdagen.</pre><pre>Det är också viktigt att diskutera utvecklingen. En\r\nförändring och en utveckling av\r\narbetsorganisationen är en viktig del. Därför\r\nunderströk jag i mitt tidigare inlägg vikten av\r\narbetsmarknadsutbildning. AMU i Kalmar län\r\nsatsar bl.a. på arbetsorganisationsutveckling. Det\r\när där jag tror att vi kan göra de verkliga vinsterna.\r\nPrecis som de övriga talarna har sagt tidigare i dag\r\när det egentligen inte löneläget och\r\nlönekostnaderna som utgör det största problemet.</pre><pre>Det kostar pengar. A-kassan kostar pengar, och\r\nskatteintäkterna blir mindre när arbeten\r\nförsvinner. Därför är det viktigt att göra\r\nframtidssatsningar som medför att vi inte behöver\r\ngöra neddragningar.</pre><pre>Vägen till Uddevalla är säkert ganska smal och\r\nkrokig, och det kommer att bli bekymmersamt för\r\nsysselsättningen. Jag vill dock säga att vägarna till\r\nKalmar är väl utvecklade. Jag hoppas att\r\narbetsmarknadsministern vänder sig till Kalmar.\r\nJag vill gärna se honom som besökare, för att på\r\nplats diskutera utvecklingen i Kalmar och\r\nKalmarregionen.</pre><pre>Vilka åtgärder avser regeringen att ställa till\r\nKalmar läns förfogande för att skapa jobb? Vilka\r\nkrav ställer regeringen på Volvo? För att\r\nregeringen skall kunna komma med konkreta\r\nförslag och ställa krav vill jag till\r\narbetsmarknadsministern -- med en hälsning från\r\nKalmarregionen -- överlämna den utredning och\r\nbeskrivning som ligger till grund för vår\r\nargumentation för att behålla Volvo Kalmarverken\r\nför att regionen skall ha en framtid. Jag ber att få\r\növerlämna den till arbetsmarknadsministern för\r\nstudium.</pre><pre>Anf. 15  BIRGITTA HAMBRAEUS (c):</pre><pre>Herr talman! Jag är mycket glad över Lennart\r\nNilssons och Karl-Erik Svartbergs positiva\r\nkommentarer till mitt inlägg. Jag tycker att det är\r\nett exempel på att vi har en gemensam syn på dessa\r\nfrågor i Sverige.</pre><pre>ESK säger ja till en marknadsekonomi med en\r\nsocial dimension. Centern säger ja till en\r\nmarknadsekonomi med en social och ekologisk\r\ndimension. Vi vill ha ett kretsloppssamhälle, ett\r\nuthålligt samhälle. Vi skulle kunna bli ett\r\nmodelland för ett sådant samhälle. Vi är tillräckligt\r\nsmå och samstämmiga för att kunna bli ett\r\nmodelland. Men då måste vi alla samarbeta. Vår\r\nlitenhet i industrin måste kompenseras med statens\r\nmöjligheter. Det är en blandekonomisk satsning.</pre><pre>Så länge det rullar en enda bil som är miljöfarlig på\r\nvåra vägar finns det en marknad. Den marknaden\r\nmåste vi upptäcka och inteckna. Mot bakgrund av\r\nhur mycket pengar som staten har satsat i\r\nUddevalla borde vårt förhandlingsläge vara mycket\r\nbra. Volvo måste antingen betala tillbaka pengarna\r\neller vara med i en satsning. I annat fall måste\r\nVolvo överlämna fabriken -- som någon talare var\r\ninne på här -- till ett annat företag, t.ex. ett japanskt\r\nföretag, som kan dela utvecklingsbördan med oss.</pre><pre>Vi måste komma ur depressionen -- även den\r\nmentala depressionen -- och sluta tro att Sverige\r\nskulle vara slut som industrination. Vad är det för\r\nkonstiga synpunkter som högt uppsatta\r\nföretagsledare kommer med? Det sägs att det bara\r\nfinns en framtid nere på kontinenten och att det är\r\nbara där som företagen är tillräckligt stora. Sverige\r\när betydligt rikare per person, mätt i BNP, än något\r\nland på kontinenten. Vi har en framtid, men det\r\nkrävs framtidstro och självförtroende. Det brukar\r\nvi ha. Jag är övertygad om att vi under denna\r\nregerings ledning kommer att återfå det -- särskilt\r\nom Centerpartiet och arbetsmarknadsministern får\r\nett ökat inflytande.</pre><pre>Anf. 16  Arbetsmarknadsminister BÖRJE\r\nHÖRNLUND (c):</pre><pre>Herr talman! Först vill jag för Birgitta Hambraeus\r\nnämna en organisation, den s.k.\r\nkollektivforskningen. Inom olika näringsgrenar har\r\nman ett samarbete mellan statlig insats och\r\nföretagsinsatser. Sådana förslag kommer till\r\nriksdagen under 1993 när man skall se över\r\nforskningen. Jag anser att detta är angeläget.</pre><pre>Volvo och Saab har en stor del av marknaden, ca\r\n20 %, när det gäller tunga fordon. När det däremot\r\ngäller mindre bilar har de mindre än 1,5 % av\r\nmarknaden. Man måste därför vara mycket duktig\r\nom man skall klara sig framöver. Jag förutsätter att\r\nde båda företagen verkligen är inställda på att klara\r\nsig.</pre><pre>Ett par talare tog upp frågan om högskolan. I dessa\r\ndagar pågår ett samråd mellan\r\nstatsrådsberedningen och Socialdemokraterna om\r\nde diskuterade 2 000 platserna inför den\r\nproposition som skall läggas fram. Framöver\r\nkommer givetvis nya förslag.</pre><pre>Kent Olsson, när det gäller stora och små vägar och\r\njärnvägar finns det väldigt mycket att göra. Vi\r\nmåste diskutera förmågan att finansiera. Nu finns\r\ndet ledig kapacitet för att bygga. Mindre objekt kan\r\nman sätta i gång snabbt. Stora objekt har en\r\ntendens att ta sin tid, t.ex. om de överklagas.</pre><pre>I mitt förra inlägg glömde jag säga till Lennart\r\nNilsson att jag naturligtvis fick svar på min vädjan\r\ntill Sören Gyll. De skulle göra allt de kan för att gå\r\nkravet till mötes. Det tror jag att de skulle ha gjort\r\näven utan min vädjan. Det kan inte vara roligt att\r\nhamna i en situation då man måste friställa så\r\nmånga av sina medarbetare. Det är naturligtvis inte\r\nheller roligt att friställa ett litet antal av sina\r\nmedarbetare.</pre><pre>Lars Bäckström frågade om\r\narbetsmarknadspolitiken räcker. När jag tillträdde\r\nför ett år sedan sade generaldirektören för AMS att\r\ndet var lagom med 3 % i arbetsmarknadsåtgärder.\r\nDenna vinter kommer han att få ta hand om ca 5 %\r\nav vår arbetskraft i olika arbetsmarknadsåtgärder.\r\nDet är högt, och jag vill inte diskutera om det finns\r\nytterligare utrymme eller inte. Jag vill med det\r\nsnaraste komma i den situationen att jag behöver\r\nmindre pengar till mitt förfogande, dvs. en situation\r\ndär vi åter har en ordinarie arbetsmarknad.</pre><pre>Till Karl-Erik Svartberg vill jag säga att detta med\r\nkostnadsutvecklingen kan diskuteras. Vi lär enligt\r\nolika bedömare vara något bättre än Tyskland i\r\ndag, men sämre än en del andra. Jag vill dock peka\r\npå att vi tidigare på grund av de stora\r\ndevalveringarna inte hade något omvandlingstryck.\r\nI slutet på 1980-talet kom vi i en situation där\r\nkostnadsläget var 10 % högre än i andra länder.\r\nDärmed fick vi något som närmast liknade ett\r\nutslagningstryck.</pre><pre>Måttan är bäst. Just nu behöver vi återhämtning.\r\nDet är därför jag talar om kostnadsläge. På sikt\r\nbehöver man ett tryck som ger en omvandling, så\r\natt man hänger med.</pre><pre>Till kostnaden hör också det svenska ränteläget.\r\nEfter situationen på finansmarknaderna m.m. är\r\ndet realt så högt att det håller tillbaka. Därtill har\r\nen stor del av företagen inte någon god likviditet,\r\nvilket gör att de inte vågar eller orkar satsa framåt.\r\nVi måste alltså komma tillbaka till ett läge där ett\r\nstort antal företag vågar satsa framåt.</pre><pre>Till Bengt Kronblad vill jag säga att jag självklart är\r\nberedd att diskutera Kalmarregionen på exakt\r\nsamma sätt som Västsverige. Jag har besökt\r\nVimmerby och de kommunerna för inte så länge\r\nsedan och vet mindre om situationen. Sydöstra\r\nSverige är ju en av de regioner som brukar\r\nomnämnas från riksdagens sida i de\r\nregionalpolitiska betänkandena.</pre><pre>Bengt Kronblad ifrågasatte viljan att återkomma.\r\nNär arbetsmarknadsåtgärderna kostar ca 2000 kr i\r\nmånaden per arbetande i vårt land, både företagare\r\noch anställda, i form av öppna ersättningar,\r\nåtgärder och minskade skatteinkomster, då måste\r\ndet vara ett stort gemensamt intresse för samtliga\r\npartier både inom och utom regeringen att se till att\r\nman blir av med denna extra ryggsäck och kan\r\nkomma åter till en ordinarie arbetsmarknad.</pre><pre>Anf. 17  LENNART NILSSON (s):</pre><pre>Herr talman! Jag tror att det är viktigt att man har\r\nen framtidstro. Vi som sysslar med politik från olika\r\nutgångspunkter måste naturligtvis ha det.</pre><pre>Min framtidstro har andra utgångspunkter än\r\nBirgitta Hambraeus. Jag utgår ifrån att vi vid nästa\r\nval får en annan regering, ledd av en\r\nsocialdemokratisk statsminister. Det är\r\nutgångspunkten för min framtidstro.</pre><pre>Man kan konstatera av denna debatt, och det är\r\nviktigt, att arbetsmarknadsministern -- som här\r\ntalar för hela regeringen -- säger att man skall pröva\r\nalla uppslag, försöka medverka till varaktiga jobb\r\nbl.a. i Uddevalla. Arbetsmarknadsministern har\r\nresonerat med Volvoledningen, där Sören Gyll\r\nsäger att han skall göra allt han kan för att\r\nåstadkomma resultat och för att inte behöva sparka\r\nut dessa 800 människor.</pre><pre>Sammantaget kan man konstatera att vi alla har ett\r\ngemensamt intresse och ett ansvar för det här\r\nlandet och för de människor som riskerar att bli\r\nutan jobb. Man kan notera att den politik\r\nnäringsministern gjort sig till tolk för inte är hela\r\nregeringens politik. Jag är glad för att\r\narbetsmarknadsministerns synpunkter är\r\navgörande för den politik som skall drivas\r\nframöver.</pre><pre>Det finns förväntningar och krav. Bl.a. får\r\narbetsmarknadsministern ta emot ett brev ifrån\r\nföreträdare från sex kommuner i Bohus län. De har\r\nblandad ledning, alltifrån centerpartister till\r\nmoderater. De ställer krav på staten och på Volvo.\r\nSocialdemokraterna ställer självklart upp. Vi har\r\nalltså ett gemensamt ansvar.</pre><pre>Det är viktigt i denna situation att jobba i samma\r\nanda som man gjorde när Uddevallapaketet kom\r\ntill. Då samlade man näringslivsfolk, politiker,\r\nanställa osv. för att konstruktivt försöka utveckla\r\nen region.</pre><pre>Vi ställer kravet på regeringen att ta tag i de olika\r\nparter som finns för att klara en bra framtid i en\r\nregion som jag tror har framtiden för sig.</pre><pre>Men jag tror inte, som Birgitta Hambraeus gör, att\r\nvi då bör ha en moderat statsminister.</pre><pre>Anf. 18  LARS BÄCKSTRÖM (v):</pre><pre>Herr talman! Man kan bedöma läget i svensk\r\nekonomi på olika sätt. Jag brukar säga att det inte\r\när så dåligt som det ser ut, utan något sämre efter\r\natt vi har haft denna regering en tid. Allt är inte\r\nregeringens fel, men en del.</pre><pre>Visst kan vi från vänsterpartiet tala om positivism\r\noch en uthållig ekonomi, men man inser ju hur illa\r\ndet står till i landet när Pehr Gyllenhammar skall\r\ntala fördelningspolitik, Kjell-Olof Feldt avveckla\r\nkärnkraften och Percy Barnevik stå för den\r\nindustripolitiska framtidstron. Då kan man inse att\r\ndet är illa ställt med politiken.</pre><pre>Vad vi nu behöver göra är att få fart på denna\r\nregion. Kom då med någonting innan jul! Ni kan se\r\ner som tre vise män som kommer till Uddevalla och\r\nden västsvenska regionen.</pre><pre>Om ni inte vill kalla det paket, kalla det då Ny start\r\nför Västsverige. Det begreppet borde ligga er nära.\r\nNi behöver redovisa att ni har kommit fram till\r\nnågonting med Volvo, om Bohusbanan, om\r\nväginvesteringar, högskolan, riktade\r\ninvesteringsstöd och kreditstöd till befintlig\r\nföretagssamhet.</pre><pre>Det är en lärdom man kan dra att det kan vara\r\nriskfyllt att satsa på dessa nya företagare som dyker\r\nupp och vill ha bidrag. Satsa på regionens befintliga\r\nnäringsliv med krediter! Rikta samhälleliga\r\nbeställningar till befintlig verkstadsindustri i\r\nVästsverige! Där finns en tung verkstadsindustri,\r\nsom kan få en oerhörd avsättning. Skapa en\r\nmarknad! Sedan kan vi också diskutera\r\nkostnaderna, men först måste det finnas en\r\nmarknad att konkurrera på.</pre><pre>Det är otroligt viktigt att bekämpa arbetslösheten.\r\nDet är nu exakt 60 år sedan som Ernst Wigforss\r\nsade, år 1932: Vi har inte råd med arbetslöshet.</pre><pre>Det är pinsamt att vi skall behöva ta upp denna\r\nfråga igen. Har vi verkligen kommit så långt\r\ntillbaka i den politiska debatten?</pre><pre>Vi kan driva dessa miljösatsningar, och det skall vi\r\ngöra. Men framför allt måste vi inse att det inte\r\nräcker med arbetsmarknadspolitik. En viktig sak\r\nför arbetsmarknadsministern att tänka på när det\r\ngäller Uddevallaregionen är att den under kort tid\r\nhar klarat stora omställningar. Man har klarat det\r\nframgångsrikt med aktiv arbetsmarknadspolitik.</pre><pre>Men det fungerar inte om man resonerar som i den\r\ngamla sagan: Orkar du den, så orkar du också den.\r\nVi har redan gjort så många kreativa lösningar, så\r\nmycket utbildning, så mycket nytänkande i\r\nområdet att resurserna är ytterligt ansträngda.</pre><pre>Vi klarade av jobb åt mängder av varvsarbetare. De\r\ngick inte till Volvo, utan till annan sysselsättning.\r\nDet finns inga platser kvar för dem som nu tvingas\r\nbort från Volvo. De platserna är till stor del redan\r\nfyllda med varvsarbetare, som vi då gjorde\r\nlösningar för. Det är den situationen som är så\r\nallvarlig i Uddevalla.</pre><pre>Anf. 19  KARL-ERIK SVARTBERG (s):</pre><pre>Herr talman! Jag hade inte framställt någon\r\ninterpellation eller fråga. Därför hade jag inte\r\nnågon anledning att tacka i mitt första inlägg. Jag\r\ntyckte inte heller att svaret var så särskilt\r\ninnehållsrikt.</pre><pre>Det beror väl på att det var regeringens svar. På\r\nvanligt sätt har det nog cirkulerat i statsrådskretsen.\r\nDå blir svaren ofta litet utslätade.</pre><pre>Däremot tycker jag att det finns mer substans i\r\narbetsmarknadsministerns inlägg här i dag. Det\r\nkanske beror på att han har större inflytande över\r\nsina repliker än över det skrivna svaret.</pre><pre>Därför vill jag nu passa på att tacka\r\narbetsmarknadsministern för hans inlägg här i dag.</pre><pre>Anf. 20  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag kan kort säga: Nu jobbar vi på,\r\nvar och en av oss på allra bästa sätt, lokalt och\r\ncentralt.</pre><pre>Överläggningen var härmed avslutad.</pre><pre>3 §  Svar på interpellation 1992/93:11 om\r\narbetsmarknadssituationen på Gotland</pre><pre>Anf. 21  Arbetsmarknadsminister BÖRJE\r\nHÖRNLUND (c):</pre><pre>Herr talman! Ulla Pettersson har ställt följande tre\r\nfrågor till mig med anledning av\r\narbetsmarknadssituationen på Gotland.</pre><pre>1. Är regeringen beredd att snabbt och i positiv\r\nanda pröva förslaget från länsarbetsnämnden om\r\natt göra Gotland till stödområde?</pre><pre>2. Är regeringen beredd att medverka till en snabb\r\nstart av uppförandet av en ny högskolebyggnad i\r\nVisby?</pre><pre>3. Har regeringen andra planer för att förbättra\r\narbetsmarknadssituationen på Gotland?</pre><pre>Låt mig till att börja med nämna några generella\r\nåtgärder som regeringen vidtagit för att stimulera\r\nnäringslivet och sysselsättningen. Det är åtgärder\r\nsom rör utvecklingen i hela landet och därmed\r\nockså Gotland. Bland de redan genomförda\r\nåtgärderna för tillväxt i näringslivet kan nämnas\r\nsänkningen av företagsbeskattningen och\r\narbetsgivaravgifterna. Dessa åtgärder syftar till att\r\nsvenska företag skall investera i landet men också\r\ngöra det intressant för utländska företag att\r\ninvestera i Sverige. Regeringen har nyligen lämnat\r\nett förslag om nyföretagarlån till riksdagen.\r\nNyföretagande är av stor vikt för tillväxt och\r\nsysselsättning och förslaget innebär ökade\r\nmöjligheter att starta eget företag. Arbetslösa\r\nerbjuds också bidrag och utbildning för start av\r\nföretag. Det gäller ytterst att skapa optimism och\r\ntilltro för att få befintliga företag att utvecklas och\r\nnya företag att starta.</pre><pre>Det är också viktigt under rådande konjunktur att\r\ntillförsäkra befintliga företag kapital. Jag vill i detta\r\nsammanhang nämna bankernas och\r\nutvecklingsfondernas finansieringsroll på det\r\nregionala planet.</pre><pre>Vad gäller Ulla Petterssons första fråga har\r\nregeringen möjlighet att tillfälligt inplacera\r\nkommuner eller delar av kommuner som drabbas\r\nav mycket omfattande strukturförändringar i\r\nstödområde. Regeringen beslöt den 25 juni 1992 att\r\nförlänga inplaceringen av de områden som då var\r\ntillfälliga stödområden. Förlängningen gäller\r\nt.o.m. den 30 juni 1993. Regeringen kommer\r\nsenare under detta budgetår att göra en ny\r\nbedömning av vilka kommuner som har sådana\r\nproblem att de motiverar en inplacering i tillfälligt\r\nstödområde. Jag är därför i dag inte beredd att\r\nkommentera enskilda kommuner.</pre><pre>Jag vill i detta sammanhang framhålla det arbete\r\nsom länsstyrelsen utför inom ramen för det s.k.\r\nlänsanslaget. Regeringen har för innevarande år\r\nanslagit 20 miljoner kronor till Gotland för\r\nutvecklingsarbete i form av projektverksamhet och\r\nglesbygdsstöd. Länsstyrelsen fattade förra\r\nbudgetåret 96 beslut om glesbygdsstöd som\r\nberäknas skapa 112 nya arbeten.</pre><pre>Jag vill också nämna att regeringen har utnyttjat sin\r\nmöjlighet att lämna stöd till företagsprojekt utanför\r\nstödområdet. Regeringen beslöt t.ex. i juni i år att\r\nbevilja Slite Växthus AB lokaliseringsstöd för en\r\nexpansion i Slite. Jag är beredd att pröva ytterligare\r\nansökningar om regionalpolitiskt stöd som avser\r\nstörre och strategiska projekt på Gotland.</pre><pre>Vad gäller lokaler för högskoleverksamhet på\r\nGotland anvisar regeringen och riksdagen medel\r\nför högskoleutbildning som skall täcka kostnaderna\r\nför lokalhyran. Jag har erfarit att man för\r\nnärvarande ser över det långsiktiga behovet av\r\nlokaler för högskoleändamål på Gotland. I den\r\nmån ny- eller ombyggnad av lokaler blir aktuell,\r\nkan länsarbetsnämnden pröva om ett sådant\r\nprojekt är lämpligt att utföra som\r\nberedskapsarbete.</pre><pre>Beträffande den tredje frågan vill jag anknyta till\r\nden proposition som regeringen nyligen förelagt\r\nriksdagen och som blev resultatet av\r\nfempartiuppgörelserna. Den innehåller bl.a.\r\nförslag till sysselsättningsfrämjande åtgärder för\r\nnärmare 10 miljarder kronor. När riksdagen har\r\nbeslutat om de arbetsmarknadspolitiska medlen får\r\nAMS på regeringens uppdrag fördela dessa mellan\r\nlänen utifrån situationen på arbetsmarknaden i\r\nvarje län.</pre><pre>Huvuddelen av dessa åtgärder är inriktade på att\r\nförhindra att människor blir långtidsarbetslösa och\r\nutförsäkrade. Olika åtgärder skall ge alla arbetslösa\r\nungdomar möjlighet till arbete, utbildning eller\r\npraktik. I propositionen föreslås även en ny åtgärd\r\nsom ger arbetslösa möjlighet att delta i olika\r\naktiviteter med ersättning från\r\narbetslöshetskassan, men i form av\r\nutbildningsbidrag. Syftet är att stärka den\r\narbetslöses anknytning till arbetslivet.</pre><pre>Det som är avgörande nu är att hela landet kommer\r\ntillbaka i ett läge av fullgod sysselsättning. Jag vill\r\nockså kraftigt betona att regeringens och min\r\nmening är att få en positiv utveckling i alla regioner.</pre><pre>Anf. 22  ULLA PETTERSSON (s):</pre><pre>Herr talman! När jag nu traditionsenligt tackar för\r\nsvaret vill jag samtidigt ge statsrådet en eloge för att\r\nhan är den i statsrådskretsen som i någorlunda\r\nrimlig tid svarar på viktiga frågor om Gotlands\r\nframtid -- detta sagt mot bakgrund av att jag får\r\nvänta ytterligare tre veckor på svaret på en annan,\r\nmycket enkel fråga. Jag vill ge Börje Hörnlund det\r\nerkännandet.</pre><pre>Efter det att jag framställde denna interpellation\r\nhar ytterligare minst 350 personer blivit arbetslösa\r\npå Gotland. Det är drygt 1 % fler. Jag säger det\r\nmed tanke på den våldsamma ökningen av antalet\r\nöppet arbetslösa människor och de bekymmer som\r\nföljer därmed. Antalet arbetslösa har ökat med mer\r\nän 70 % under det senaste halvåret.</pre><pre>Min första fråga handlade om Gotland som\r\nstödområde, och jag ville veta om regeringen\r\nsnabbt och i positiv anda är beredd att pröva det här\r\nförslaget. Det har jag faktiskt inte fått något svar\r\npå. Att frågorna prövas över huvud taget kan man\r\nväl utgå ifrån. I arbetsmarknadsutskottets\r\nbetänkande, reservation nr 8 som handlar om\r\nregionalpolitiken inför 90-talet, argumenteras det\r\nför, bl.a. av Börje Hörnlund, att den tidigare\r\nstödområdesindelningen i A-, B- och C-områden\r\nskall bibehållas.</pre><pre>Nuvarande arbetsmarknadsministern skrev att\r\näven Gotland och delar av Öland bör, med hänsyn\r\ntill dessa regioners speciella förhållanden, ingå i\r\nområde C. Vid det tillfället var arbetslösheten på\r\nGotland mycket lägre, och framtidstron var ganska\r\nstor. I dag har Börje Hörnlund chansen att i\r\nregeringsställning göra det som han redan våren\r\n1990 ville göra.</pre><pre>När det gäller Visbys högskoleutbildning ryms den\r\ninte i nuvarande lokaler. Det är för trångt. Det\r\nhandlar inte om att se över behov på lång sikt, som\r\nstatsrådet skriver, utan det är alldeles nödvändigt\r\nmed fler lokaler. Högskoleutbildningen behöver\r\nockså utökas på olika områden. Det finns färdiga\r\nplaner på en nybyggnad, som avses ligga i\r\nVisbyhamn. Läget betraktas av alla som alldeles\r\nutmärkt. Den politiska enigheten om detta är\r\nfullständig, och bygget kan startas redan under\r\nförsta halvåret 1993, med färdigställande till\r\nhöstterminen 1993/94.</pre><pre>Detta objekt borde kunna betraktas som perfekt\r\nmed tanke på att dubbla syften uppnås, nämligen\r\natt dels rätta till de svåra problem som finns på\r\nbyggarbetsmarknaden, med sammanhängande\r\nproblem, dels utveckla kompetensen på Gotland.\r\nInom parentes sagt är behovet av högskoleplatser\r\npå Gotland särskilt stort, därför att Gotland har en\r\nlåg andel högutbildade. Detta är den allra\r\nviktigaste strukturinsatsen som kan göras på\r\nGotland i dag.</pre><pre>Trots att Gotlands kommun åkte på en rejäl ''smäll''\r\ni omläggningen av skatteutjämningsbidragen, som\r\nstatsrådet förhoppningsvis känner till, är man\r\nberedd att rejält satsa på den här nybyggnaden. Vill\r\nregeringen vara med och starta den?</pre><pre>Slutligen skulle det vara intressant att få veta om\r\nregeringen hade något i bakfickan som kunde\r\nallmänt hjälpa upp vår arbetsmarknadssituation.\r\nJag fick inget riktigt svar på det, utan bara ett svar\r\nmed svepande och generaliserande formuleringar.\r\nJag välkomnar givetvis de tio miljonerna i och med\r\nkrisuppgörelsen, men om man vill skulle man\r\nkunna tolka svaret så, att om det inte hade kommit\r\nnågon krisuppgörelse till stånd hade inga medel\r\nheller tilldelats. Jag tycker att\r\narbetsmarknadsministern skickade i väg frågan till\r\nArbetsmarknadsverket på ett något nonchalant\r\nsätt. Bör jag tolka arbetsmarknadsministern så att\r\nenbart AMS har ansvaret för arbetsmarknaden på\r\nGotland?</pre><pre>Anf. 23  Arbetsmarknadsminister BÖRJE\r\nHÖRNLUND (c):</pre><pre>Herr talman! Genom att jag föreslog riksdagen att\r\nhöja glesbygdsstödet till 450 000 kr kan ju\r\nlänsstyrelsen själv besluta om objekt i\r\nstorleksordningen över 2 miljoner kronor. Flertalet\r\nobjekt är ofta småföretag i den ordningen. Trots att\r\nGotland för närvarande inte räknas som\r\nstödområde gick jag in och tog Slitefallet som\r\nexempel på ett större objekt. Jag säger i svaret att\r\njag är beredd att återigen när det kommer\r\nintressanta förslag om objekt från Gotland pröva\r\ndessa i positiv anda.</pre><pre>När det gäller de mindre högskolorna har jag i\r\ndenna kammare gång på gång sagt att jag ser det\r\nsom den allra viktigaste långsiktiga\r\nregionalpolitiska åtgärden att bredda de mindre\r\nhögskolornas utbud. Det är ju inte bra att Sverige i\r\ndag har långt färre ungdomar i åldrarna 20--24 år i\r\nhögskoleutbildning än flertalet länder runt om\r\nSverige.</pre><pre>Sedan till frågan om Arbetsmarknadsverket. Det är\r\nriksdagen som har fastslagit att -- efter riksdagens\r\nbeviljande av dessa stora summor -- allt utom en\r\nmycket liten del skall gå till\r\nArbetsmarknadsverket, som fördelar efter\r\nsvårhetsgrad. Denna vecka har jag varit på möte\r\nmed direktörerna för länsarbetsnämnderna och\r\nArbetsmarknadsverket, och det diskuterades med\r\nstor kraft om fördelningen verkligen skedde\r\nrättvist. Det är inte lätt att fördela på ett bra sätt.\r\nEftersom nästan alla var missnöjda är kanske\r\nfördelningen någorlunda bra.</pre><pre>Diskussionen bidrog emellertid till att jag\r\npersonligen kommer att ordentligt sätta mig in i hur\r\nden här fördelningen egentligen sker.</pre><pre>Anf. 24  ULLA PETTERSSON (s):</pre><pre>Herr talman! Först vill jag säga några ord om\r\nprojektet i Slite. I olika sammanhang har det sagts\r\natt särskilda hänsyn bör tas till Gotland när sådana\r\nhär beslut fattas, eftersom Gotland inte längre\r\ningår i stödområde. Tyvärr har vi på Gotland ofta\r\nfått erfara att dessa löften gjort att vi har hållits på\r\nsträckbänken genom att långa förhandlingar förts\r\noch att vi sedan fått ett negativt besked i slutändan.</pre><pre>Börje Hörnlund tar upp exemplet Slite Växthus,\r\nvilket självfallet är utmärkt. Men vad tar han upp\r\ndet som exempel på? Är det inte så att Slite\r\nVäxthus är det klart lysande undantaget? I det\r\nskrivna svaret står att arbetsmarknadsministern är\r\nberedd att pröva ytterligare sådana framställningar,\r\noch det vore väl ytterst märkligt om regeringen inte\r\nskulle vara beredd till det. Jag uppfattade det\r\nmuntliga svaret som ett uttryck för en något\r\npositivare inställning, och jag hoppas att jag\r\nuppfattade det rätt och att\r\narbetsmarknadsministern korrigerar mig om jag\r\nhar fel. Jag ser alltså fram emot att få fler och\r\nframför allt snabbare beslut i den här typen av\r\nfrågor i fortsättningen. Detsamma gäller besluten\r\nom stödområdesplacering, som statsrådet inte\r\nberörde i sin replik. När kan vi förvänta oss något\r\nbesked härom?</pre><pre>Slutligen vill jag säga att jag är väldigt glad för det\r\nsom arbetsmarknadsministern uttryckte i vad gäller\r\nhögskoleutbildningen. Jag tolkar det så att vi bör\r\nkunna räkna med regeringens stöd i dessa frågor.</pre><pre>Anf. 25  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har satt i gång ett arbete på\r\ndepartementet för att se över samtliga\r\narbetsmarknader, utifrån de kriterier som gäller för\r\natt placera in kommuner i tillfälligt stödområde.\r\nUlla Pettersson nämnde i sitt första inlägg att jag\r\nönskade att Gotland skulle stå kvar när den\r\nsocialdemokratiska regeringen lade fram förslag\r\nom nya stödområden. Mitt övervägande då\r\ngrundade sig på att Gotland dels är en ö, dels stod\r\ninför stora omställningar inom jordbrukets\r\nområde -- vilket många län gör. Jag vet inte hur Ulla\r\nPettersson röstade då, men det brukar vara lättare\r\natt behålla områden i stödområde än att placera in\r\nnya där. Jag har erfarenhet av det också.</pre><pre>När det gäller stöd till företag, har jag mött två fall.\r\nJag kunde bifalla stöd i det ena fallet, men i det\r\nandra bedömdes det leda till nedläggning av\r\nmotsvarande företag på annan ort i ett mycket svårt\r\nläge. Nu vet jag att de här företagen börjar närma\r\nsig varandra, och det kan eventuellt leda till ett\r\nannat beslutsläge framöver.</pre><pre>Anf. 26  ULLA PETTERSSON (s):</pre><pre>Herr talman! Jag ser naturligtvis fram mot det\r\narbete som arbetsmarknadsministern aviserar i\r\nfråga om att se över de lokala arbetsmarknaderna.\r\nJag vill då bara poängtera att vi i dag är mitt inne i\r\nden omställning som Börje Hörnlund talade om att\r\nGotland stod inför när beslutet om\r\nregionalpolitiken fattades. Det gäller två stora\r\nområden inom den gotländska arbetsmarknaden,\r\ndvs. jordbruket och den offentliga sektorn, där\r\nsysselsättningssiffrorna går åt helt fel håll i dag. Det\r\ngör att vi har hamnat i en mycket svår situation.\r\nLänsarbetsnämnden på Gotland räknar med att vi\r\npå tre till fem års sikt kan förlora mellan 1 000 och\r\n1 500 arbetstillfällen. Det är väldigt mycket på vår\r\narbetsmarknad.</pre><pre>Jag kan glädja Börje Hörnlund -- om det nu är till\r\nnågon glädje -- med att jag t.o.m. i motioner har\r\nföreslagit att Gotland skall inplaceras i\r\nstödområde. I dag har vi alltså en sådan situation\r\natt det behövs.</pre><pre>Jag skulle bara slutligen vara glad om jag kunde ta\r\nmed mig det intrycket från den här debatten, att\r\nBörje Hörnlund har bevarat någonting av den\r\nömsinthet som han uttryckte för de gotländska\r\nproblemen vid de diskussioner som föregick\r\nbeslutet om regionalpolitiken inför 1990-talet och\r\natt han är medveten om de särskilda problem och\r\nförutsättningar som finns på Gotland.</pre><pre>Överläggningen var härmed avslutad.</pre><pre>4 §  Svar på interpellation 1992/93:13 om\r\nLärarhögskolans i Stockholm lokalisering till\r\nSödertälje</pre><pre>Anf. 27  Utbildningsminister PER UNCKEL\r\n(m):</pre><pre>Herr talman! Sören Lekberg har frågat mig när jag\r\ntänker börja verkställa riksdagens beslut om att\r\nlokalisera Högskolan för lärarutbildning i\r\nStockholm till Södertälje och när\r\nByggnadsstyrelsen kommer att få i uppdrag att\r\nstarta projekteringsarbetet.</pre><pre>Sören Lekberg motiverar frågan med att han tycker\r\natt det var länge sedan riksdagsbeslutet fattades och\r\nframhåller att ett omfattande arbete redan satts i\r\ngång för att skapa bästa möjliga förutsättningar för\r\nomlokaliseringen.</pre><pre>Arbetet med att finna lämplig lokalisering av\r\nlärarutbildningen i Stockholmsområdet pågår\r\nsedan länge. Riksdagsbeslutet om en lokalisering\r\nav Lärarhögskolan till Södertälje har inneburit\r\ndelvis nya villkor, som för närvarande är föremål\r\nför analys. Att Sören Lekberg ännu inte ansett sig\r\nse tillräckliga resultat av denna är inte orsakat av att\r\ninget görs utan av att Lekberg är för otålig.</pre><pre>Som Sören Lekberg framhåller måste ''bästa\r\nmöjliga förutsättningar skapas för lokaliseringen''\r\nav lärarutbildningen i Stockholmsområdet -- dvs.\r\nlokalbeslutet måste grunda sig på verksamhetens\r\nbehov. För att kunna ta ställning till hur lokalerna\r\nskall utformas och var de skall ligga måste man veta\r\nvilken utbildningsverksamhet som skall bedrivas i\r\ndem. Först därefter kan nödvändiga\r\nkostnadsberäkningar göras och finansiering\r\növervägas. Om allt detta gav den reservation som\r\nledde till riksdagens beslut ingen information alls.\r\nSådana överväganden och sådant beräkningsarbete\r\npågår därför nu i regeringskansliet.</pre><pre>Lärarförsörjningen inom Storstockholmsområdet\r\nskulle utan tvekan starkt komma att påverkas av en\r\nutflyttning av lärarutbildningen till Södertälje.\r\nUtflyttningseffekter för norra Storstockholm måste\r\nnoga övervägas och eventuella kompenserande\r\ninsatser analyseras, för att utflyttningen inte skall\r\nleda till brist på lärare i andra delar av regionen.\r\nVilken lärarutbildning som kan/bör flyttas till\r\nSödertälje måste mot denna bakgrund noga\r\növervägas.</pre><pre>Enligt det förslag som nu behandlas i riksdagen\r\nkommer universitet och högskolor fr.o.m. den 1 juli\r\n1993 att själva fatta beslut om hur utbildningen\r\nskall organiseras. Fördelningen av årsstudieplatser\r\nmellan HLS, Universitetet i Stockholm och\r\nfackhögskolorna måste i hög grad styras av\r\nefterfrågan på utbildning från studenternas sida.\r\nLärarutbildningen är en viktig del av detta.</pre><pre>Överväganden om hur de utbildningsuppdrag skall\r\nse ut som skall ges till HLS och Universitetet i\r\nStockholm inför nästa treårsperiod pågår för\r\nnärvarande inom Utbildningsdepartementet.\r\nFörslag till utbildningsuppdrag och\r\nresurstilldelning för HLS liksom för alla berörda\r\nuniversitet och högskolor kommer att föreläggas\r\nriksdagen i högskolepropositionen i februari nästa\r\når.</pre><pre>Låt mig för tydlighetens skull lämna ett exempel på\r\növerväganden som måste göras och som påverkar\r\nlokalbehovet. Det har från olika håll tidigare\r\nframhållits att det är angeläget att\r\nförskollärarutbildning ges i olika delar av\r\nStockholmsområdet, vilket rimligen bör innebära\r\natt viss utbildning bör finnas kvar i den norra delen.\r\nDet förhållandet att förskollärarutbildningen i\r\nlandet totalt sett är överdimensionerad och att\r\ndärför överväganden måste göras om att minska\r\ndenna utbildning påverkar självfallet hur stort\r\nutrymme som måste ges förskollärarutbildningen i\r\nStockholmsområdet och var den skall finnas.</pre><pre>Slutligen kan jag inte avhålla mig från att ge en\r\nkommentar till Sören Lekbergs uppfattning om vad\r\nsom är lång tid. Hade beredningen av HLS\r\nlokalisering varit en enkel sak och gjord i en\r\nhandvändning, hade säkert en Sören Lekberg\r\nnärstående f.d. regering för länge sedan kommit\r\nfram till ett riktigt beslut. Men -- som redan denna\r\nregering insåg -- beslut i lokal- och\r\nlokaliseringsfrågor måste utgå från verksamheten,\r\nfrån utbildningspolitiska ställningstaganden, från\r\nmöjligheterna att rekrytera studenter och från\r\nekonomiska förutsättningar. Det är precis vad jag\r\nockså anser. Därför måste nödvändiga analyser få\r\nta nödvändig tid i anspråk.</pre><pre>Som ytterligare ett exempel på tidsperspektivets\r\nrelativitet skulle jag slutligen kunna nämna att\r\nriksdagen redan 1959 fattade beslut om\r\nUniversitetets i Stockholm utflyttning till Frescati.\r\nDetta har ännu inte genomförts fullt ut.</pre><pre>Anf. 28  SÖREN LEKBERG (s):</pre><pre>Herr talman! Jag ber att få tacka\r\nutbildningsministern för svaret på min\r\ninterpellation.</pre><pre>Det är bra att ministern har gjort en rättelse i sitt till\r\nmig utskickade interpellationssvar, men det räcker\r\ninte för att ge en rättvisande bild av\r\nhändelseförloppet. Låt mig därför inledningsvis ge\r\nen korrekt historieskrivning när det gäller\r\nriksdagens befattning med HLS och dess\r\nlokalisering.</pre><pre>Som bekant föreslog den dåvarande\r\nsocialdemokratiska regeringen 1988 att\r\nLärarhögskolan i Stockholm skulle omlokaliseras\r\ntill Södertälje. Riksdagen ville dock ha frågan\r\nytterligare belyst. En särskild utredning tillsattes,\r\noch den kom fram till slutsatsen att Södertälje\r\nskulle förordas som ett utlokaliseringsalternativ.\r\nEfter sedvanlig remissbehandling, där tunga\r\nremissinstanser tillstyrkte utredningen, blev\r\närendet liggande för beredning i departementet\r\növer valet 1991.</pre><pre>Den borgerliga regeringen föreslog sedan i en\r\nsärskild proposition att HLS tills vidare skulle ligga\r\nkvar i centrala Stockholm och om möjligt placeras i\r\ndet numera så känsliga Brunnsvikenområdet.\r\nRiksdagen hade dock i våras en annan mening och\r\nbeslutade att HLS skulle omlokaliseras till\r\nSödertälje. Efter år av utredningar och\r\növerväganden gavs äntligen ett klart besked om var\r\nLärarhögskolan skulle ligga.</pre><pre>Det är detta som är bakgrunden till min\r\ninterpellation och mina frågor om när\r\nutbildningsministern skall börja verkställa\r\nriksdagsbeslutet och när Byggnadsstyrelsen kan få\r\nerforderligt uppdrag att starta sitt\r\nprojekteringsarbete.</pre><pre>För mig är det enkla och självklara frågor, som är\r\nnaturliga att ställa för en riksdagsledamot från den\r\nberörda valkretsen. Jag är därför något förvånad\r\növer den kyliga tonen i interpellationssvaret. Jag är\r\ninte ute efter att jaga utbildningsministern, utan\r\nefter att få besked i en fråga som är mycket\r\nangelägen för berörda parter och som väcker stort\r\nallmänt intresse i Stockholms län.</pre><pre>När man tar del av svaret får man tyvärr intrycket\r\natt utbildningsministern inte vill acceptera\r\nriksdagens beslut. Svaret är fyllt med reservationer\r\noch förbehåll. På flera ställen påstår\r\nutbildningsministern att ytterligare utredningar och\r\nanalyser krävs, och han ger intryck av att HLS\r\nlokalisering fortfarande är en öppen fråga. Per\r\nUnckel citerar också min interpellation på ett\r\nsådant sätt att man får uppfattningen att även jag\r\nvill ha ytterligare utredningar om HLS lokalisering.\r\nDet är självfallet fel. Jag vill därför fråga: Varför\r\nägnar sig utbildningsministern åt en sådan\r\ncitatkonst? Varför vill han inte acceptera\r\nriksdagens beslut?</pre><pre>Utbildningsministern säger att riksdagsbeslutet är\r\nföremål för analys. Då vill jag fråga: Vad\r\nanalyseras? Underkänner utbildningsministern\r\nriksdagens kompetens? Skall riksdagsbeslutet\r\növerprövas av utbildningsministern?</pre><pre>Vad menas med följande mening i svaret: ''För att\r\nkunna ta ställning till hur lokalerna skall utformas\r\noch var de skall ligga måste man veta vilken\r\nutbildningsverksamhet som skall bedrivas i dem.''\r\nJa, men svaret på frågan om var lokalerna skall\r\nligga har riksdagen redan gett.</pre><pre>Som jag sade, har nu riksdagen efter år av\r\nutredningar och överväganden fattat ett klart och\r\nentydigt beslut om HLS lokalisering. Visserligen\r\ngick beslutet emot regeringens förslag, men det får\r\nen minoritetsregering finna sig i och leva efter. Det\r\när detta principbeslut som utbildningsministern nu\r\nskall utgå ifrån i sitt arbete och sin planering. Några\r\nytterligare analyser och utredningar erfordras\r\ndärför inte när det gäller själva lokaliseringen. Den\r\nfrågan har riksdagen redan löst åt\r\nutbildningsministern.</pre><pre>Vad utbildningsministern nu bör ägna all sin kraft\r\nåt är i stället att skyndsamt se till att projekteringen\r\nav de nya lokalerna för Lärarhögskolan kommer i\r\ngång, så snart som möjligt.</pre><pre>Som framgår av min interpellation har också\r\nkommunen svarat mycket positivt och redan satt i\r\ngång ett arbete i samråd med HLS för att delta i\r\ndenna planeringsuppgift. De som har gjort det\r\nväntar nu på ett besked.</pre><pre>Herr talman! Utbildningsministern ger inte klara\r\nsvar på mina frågor, och jag vill därför upprepa\r\ndem. Jag vill också ha ett förtydligande på en annan\r\npunkt.</pre><pre>För det första: Kommer utbildningsministern att\r\nfölja riksdagens beslut om att omlokalisera\r\nLärarhögskolan i Stockholm till Södertälje?</pre><pre>För det andra: Hur långt har beredningsarbetet\r\nkommit, och när får Byggnadsstyrelsen i uppdrag\r\natt sätta i gång projekteringen?</pre><pre>För det tredje: Hur skall jag tolka det som står i\r\nsvaret om att förslag ''till utbildningsuppdrag och\r\nresurstilldelning för HLS liksom för alla berörda\r\nuniversitet och högskolor kommer att föreläggas\r\nriksdagen i högskolepropositionen i februari nästa\r\når''? Är det först då, nästan ett år senare, som vi här\r\ni riksdagen får besked om hur regeringen tänker\r\nförhålla sig till riksdagens beslut?</pre><pre>Anf. 29  ANITA JOHANSSON (s):</pre><pre>Herr talman! Från socialdemokratins sida i\r\nStockholms län har vi arbetat för att åstadkomma\r\nen spridning av högskoleutbildning inom\r\nStockholmregionen. I dag är nästan all högre\r\nutbildning begränsad till centrala Stockholm. Den\r\nhär obalansen avspeglar sig också i ungdomarnas\r\nval av utbildning och utbildningsnivån i olika delar\r\nav länet. Det är, enligt vår mening, starka skäl för\r\natt tillgången till högskoleutbildning på Södertörn\r\nnu måste öka. En decentralisering av utbildning\r\noch forskning inom Stockholms län kommer också\r\natt bidra till att stimulera kreativitet och mångfald.</pre><pre>Jag säger som en byggnadsarbetare i Södertälje\r\nsade vid en demonstration: ''Bygg Lärarhögskolan\r\nnu!'' Han sade det med kraft. Han hette Pontus\r\nÅström. Kanske är det bara för att regeringen blev\r\nnedröstad i riksdagen, sade han, som man kan\r\nmisstänka att papperen om Lärarhögskolan har\r\nhamnat längst ned i högen på Per Unckels bord.\r\nHan får faktiskt också medhåll av\r\nByggmästareföreningens ordförande Bengt Flink i\r\nSödertälje. Misstankarna går åt det hållet, även om\r\ndet inte finns några bevis.</pre><pre>Hur är det, Per Unckel? Många i den här regionen\r\nställer sig frågan: När kommer bygget i gång? Jag\r\noch många med mig har frågat hos\r\nByggnadsstyrelsen, men där har man inte hört\r\nnågot från utbildningsdepartementet. Byggnads\r\navdelning 40 har uppvaktat, och kommunen väntar\r\npå besked, men inga besked kommer.</pre><pre>Riksdagen fattade beslutet i maj, men regeringen\r\nvill tydligen inte acceptera detta beslut om\r\nLärarhögskolan.</pre><pre>Långt över 500 byggnadsarbetare i Södertälje är\r\narbetslösa. Jag förstår deras kritik mot den\r\nlånghalning som Per Unckel nu håller på med.</pre><pre>Bygg Lärarhögskolan nu! Det blir då fler som får\r\nsysselsättning, t.ex. med byggande av\r\nstudentbostäder m.m.</pre><pre>Ibland undrar jag, herr talman, om det är en\r\nmedveten strategi hos den här regeringen att folk\r\nskall vara arbetslösa. Jag förväntar mig ett positivt\r\nbesked i dag. Byggnadsarbetarna bara väntar.</pre><pre>Bygg Lärarhögskolan nu, Per Unckel!</pre><pre>Anf. 30  Utbildningsminister PER UNCKEL\r\n(m):</pre><pre>Herr talman! Innan jag kommenterar några av\r\nfrågorna och påståendena vill jag säga två saker.</pre><pre>Det gäller först en komplettering till Sören\r\nLekbergs historieskrivning som inte är alldeles\r\noviktig. Frågan blev, Sören Lekberg, inte liggande\r\növer valet. Vad Sören Lekbergs parti föreslog före\r\nvalet var den olyckligaste av alla lösningar,\r\nnämligen att man skulle dela Lärarhögskolan på\r\nmitten -- låta somt ligga kvar och låta somt flytta till\r\nSödertälje. Det är möjligt att detta var en metod att\r\nslita tvisterna inom det dåvarande regeringspartiet,\r\nmen bra var förslaget inte.</pre><pre>Det andra jag vill säga är att jag villigt medger att\r\njag tycker att en utflyttning av Lärarhögskolan till\r\nSödertälje är ett vågspel.</pre><pre>Mitt förslag var, som alla vet, att integrera\r\nutbildningen vid Lärarhögskolan i Stockholm med\r\nen den ämnesutbildning som finns vid Stockholms\r\nuniversitet. Regeringen förordade därför i första\r\nhand att man skulle pröva förutsättningarna att\r\nnybygga inom det område mellan Tekniska\r\nhögskolan och Frescati som jag tror alla är överens\r\nom i betydande utsträckning skall reserveras för\r\nbyggnation för högre utbildning och forskning. Jag\r\ntror att Lärarhögskolan hade blivit ett bra tillskott i\r\nden miljön. Jag tror också, liksom många på\r\nLärarhögskolan, att den miljön hade blivit ett\r\ntillskott för lärarhögskolans kvalitativa utbildning.</pre><pre>Så till kommentarer mera i sak.</pre><pre>Sören Lekberg påstår att det inte finns några\r\nanalyser kvar att göra. Riksdagen har löst\r\nregeringens analysproblem, säger Sören Lekberg.\r\nJa tänk, herr talman, om det vore så enkelt! Men\r\nnu är studenter inte tunnor som man kan flytta hur\r\nsom helst. Studenter är levande människor med\r\nkrav på sin arbetsmiljö, och de beter sig på ett sätt\r\nsom svarar mot de arbetsförutsättningar som bl.a.\r\nlokalisering av högskolor ger dem. Vi vet inte i dag\r\nhur studenter och, för den delen, lärare kommer att\r\nreagera vid en utflyttning rakt av till Södertälje. Vi\r\nkan anta, och ett antagande är att många studenter\r\nfrån norra Storstockholm inte kommer att vara\r\nberedda att resa milen till Södertälje, ity följande\r\natt, om inget utbildningsalternativ erbjuds, de gör\r\nnågonting annat än att söka sig till lärarbanan.</pre><pre>Regeringens skyldighet, men möjligen inte\r\noppositionens, är att tillse att lärarförsörjningen på\r\nkvalitativt goda grunder säkerställs och att\r\nundersöka vilka konsekvenserna kan bli av en\r\nutflyttning till Södertälje. Detta är nödvändigt för\r\natt man skall få veta hur en utflyttning faktiskt kan\r\ngå till och vilka kompenserande åtgärder som måste\r\nvidtas för att man skall minimera de risker eller\r\nmöjligen skador som kan följa i utflyttningens spår.\r\nDet är vår skyldighet att förebringa ett sådant\r\nunderlag för riksdagen såsom konkretisering av det\r\nbeslut som oppositionen drev igenom utan att för\r\nsin del analysera konsekvenserna.</pre><pre>I frågan om motiven för en byggstart vill jag alltså\r\nframhålla att det för regeringens del handlar om att\r\nsätta i gång vid den tidpunkt då vi vet att vi kan\r\nklara de kvalitativa kraven. Även om\r\narbetslösheten är hög, kommer vi inte att starta ett\r\nbyggprojekt med arbetslösheten som motiv, om vi\r\ninte fullt ut kan bedöma de utbildningskvalitativa\r\nkonsekvenserna.</pre><pre>Så till de konkreta frågor som Sören Lekberg\r\nställde till mig.</pre><pre>Kommer regeringen att följa riksdagsbeslutet?\r\nfrågade han. Självklart! Riksdagsbeslutet är\r\nemellertid till sitt innehåll oklart, vilket leder över\r\ntill fråga nummer 3: Vad menas egentligen med det\r\nhär med utbildningsuppdragen? Jag skall för att\r\nsvara på denna fråga inte utesluta att vi kan komma\r\natt i utbildningsuppdragen till andra högskolor,\r\nt.ex. till Stockholms universitet, behöva ge besked\r\nom att universitetet måste ansvara för sådan\r\nlärarutbildning som inte naturligen söker sig till de\r\nsödra regionerna.</pre><pre>Den andra frågan var: Hur långt har vi kommit? Vi\r\nhar kommit ett bra stycke på vägen. Vad beträffar\r\nfrågan om när Byggnadsstyrelsen får besked om\r\nprojektering måste jag av två skäl avvakta med ett\r\nsvar. Det ena skälet är att jag ännu inte vet vilka\r\nde slutgiltiga slutsatserna av analyserna kommer att\r\nbli, dvs. hur mycket av HLS som faktiskt kommer\r\natt kunna flyttas till Södertälje. Det andra skälet är\r\natt kön för byggnadsinvesteringar efter 80-talets\r\ngrava försummelser -- jag använder nu medvetet ett\r\nhårt språkbruk som jag hämtar från den förra\r\nregeringen -- ''oändligt lång''. Investeringar på\r\nmiljdardbelopp väntar på klartecken från\r\nregeringen, och det är inte självklart att\r\nbyggnadsinvesteringar i Södertälje står först på\r\nlistan med många angelägna projekt runt om i\r\nlandet.</pre><pre>Anf. 31  SÖREN LEKBERG (s):</pre><pre>Herr talman! Först till frågan om hur detta ärende\r\nhar behandlats i riksdagen. Jag måste än en gång\r\nkorrigera utbildningsministern på den punkten.\r\nDen utredning som förordade Södertälje och som\r\nremissbehandlades låg för beredning i\r\ndepartementet. Men strax före valet gavs det ut ett\r\npressmeddelande, där det talades om att\r\ninriktningen av beredningsarbetet var att flytta\r\ndelar av skolan till Södertälje och andra delar till\r\nHaninge. Det fanns alltså inget regeringsbeslut,\r\nutan det var ett slags förhandsinformation.</pre><pre>Riksdagen har först våren 1992 fattat beslut om\r\nlokaliseringen och därvid uttalat sig för Södertälje.\r\nBakom det beslutet ligger naturligtvis de analyser\r\nsom gjordes av regeringen 1988 och av den\r\nsärskilda utredningsmannen. Analyser har vi alltså\r\ngott om, Per Unckel.</pre><pre>Vad jag kan konstatera av utbildningsministerns\r\nsvar är att han ger beskedet att han inte riktigt\r\naccepterar riksdagens beslut. Han vidhåller med\r\nstöd av en del dunkla motiv och krystade\r\nmotiveringar att man på något sätt måste komma\r\nifrån riksdagens principbeslut om lokaliseringen.</pre><pre>Hur skall jag tolka följande meningar i slutet av det\r\nskriftliga interpellationssvaret:</pre><pre>''Som ytterligare ett exempel på tidsperspektivets\r\nrelativitet skulle jag slutligen kunna nämna att\r\nriksdagen redan 1959 fattade beslut om\r\nUniversitetets i Stockholm utflyttning till Frescati.\r\nDetta har ännu inte genomförts fullt ut.''</pre><pre>Är det ett besked till Lärarhögskolans personal och\r\nelever att de inte kan förvänta sig några nya lokaler\r\nde närmaste 30 åren? Är det så, Per Unckel?</pre><pre>Jag vill nu uppmana utbildningsministern att inte\r\nsätta sig över riksdagen genom att nonchalera dess\r\nbeslut. Det är, herr talman, mycket allvarligt om\r\nman gör så. Jag anser att utbildningsministern bör\r\ninta en ödmjuk hållning till riksdagen. Jag frågar\r\nockså: Innebär Per Unckels svar till mig att han inte\r\nvill acceptera riksdagens principbeslut om en\r\nlokalisering?</pre><pre>Anf. 32  ANITA JOHANSSON (s):</pre><pre>Herr talman! Per Unckel sade att elever är\r\nmänniskor, och det är vi Socialdemokrater mycket\r\nmedvetna om. Jag är övertygad om att en\r\nlokalisering till Södertälje skulle innebära\r\nändamålsenliga lokaler i en fin s.k. campusmiljö.\r\nMan håller på att bygga ut vägar och järnvägar.\r\nAvstånden i ett Mälardalsperspektiv kommer att\r\nkrympa. Jag är således inte alls orolig för att\r\neleverna inte skulle välja Södertäljealternativet,\r\nnär det väl är färdigt där. Jag tycker också att Per\r\nUnckel borde bekymra sig över Sveriges nu kanske\r\nabsolut största problem, nämligen sysselsättningen.\r\nJag tycker att den är ett mycket allvarligt problem.\r\nHär finns det ett projekt, ett riksdagsbeslut och\r\nmark. Sätt i gång och bygg, Per Unckel!</pre><pre>Anf. 33  Utbildningsminister PER UNCKEL\r\n(m):</pre><pre>Herr talman! Jag är medveten om att det finns en\r\nlångt framskriden planering i Södertälje. Ingen\r\nskugga skall falla på Södertäljepolitikerna och de i\r\nSödertälje ansvariga myndigheterna beträffande\r\nförberedelsearbetet. Jag kan emellertid försäkra --\r\nsom jag tidigare antydde -- att listan över andra\r\nmycket väl förberedda projekt är lång, vilkas syften\r\när lika angelägna som behovet av att ge HLS goda\r\noch ändamålsenliga lokaler.</pre><pre>Om det under den förra regeringen hade byggts\r\nlitet mera under 80-talet inom högre utbildning och\r\nforskning, skulle flaskhalsen i dag ha varit mindre\r\noch kön ha varit kortare. Så ser verkligheten ut.</pre><pre>Min hänvisning till Frescati skall inte tolkas så, att\r\nHLS måste vänta i 30 år på nya lokaler, Sören\r\nLekberg. Det var bara i all ödmjukhet en\r\npåminnelse om tidsperspektiven så som de såg ut\r\nunder den regering som den regering som jag tillhör\r\nhade äran att få efterträda för ett år sedan.</pre><pre>Jag är visserligen luttrad i politiken och som\r\ngammal partisekreterare vet jag att det sägs ett och\r\nannat i valrörelser, där ordens valörer knappast\r\nvägs på guldvåg. Men det är klart att man gärna\r\ninbillar sig att uttalanden av statsråd, skrivna på\r\ndepartementens officilla brevpapper, icke bara är\r\nstatsrådets i fråga egna personliga uppfattning utan\r\nockså ett uttryck för vad den regering som\r\nstatsrådet tillhör faktiskt anser. Så är det i vart fall\r\nnär det gäller den nuvarande regeringen, och jag\r\nutgick ifrån att det var likadant under den förra\r\nregeringen.</pre><pre>Kompromissen inom socialdemokratin, som kom\r\ntill för att slita de olika viljorna, gick väl ut på att\r\nklyva Lärarhögskolan på mitten, Sören Lekberg.\r\nDet var den lösning som den nuvarande regeringen\r\navvisade allra först.</pre><pre>Så till frågan om huruvida jag accepterar\r\nriksdagsbeslutet eller inte. Jag vet inte om det finns\r\nett tydligare ord än ''visst''. Det är självklart att jag\r\naccepterar detta. Samtidigt vill jag understryka att\r\nkonsekvenserna av det som riksdagen har beslutat\r\nom ändå måste ligga till grund för den konkreta\r\nimplementeringen av riksdagens ställningstagande.\r\nI det sammanhanget är problemen inte fullt så\r\nenkla som Socialdemokraterna velat göra gällande\r\ni diskussionen i samband med och efter\r\nriksdagsbeslutet förra året.</pre><pre>Situationen är nämligen den att lärarutbildning\r\nbedrivs i samverkan mellan ämnesinstitutioner vid\r\nStockholms universitet och den pedagogiska\r\nutbildning som i dag först och främst bedrivs vid\r\nRålambshovsparken. Ett enkelt, schematiskt\r\nantagande är att Lärarhögskolan vid\r\nRålambshovsparken enligt det socialdemokratiska\r\nriksdagsbeslutet flyttas till Södertälje, men att\r\nämneskopplingen till universitet skall ligga kvar.\r\nDet innebär att studenter för viss del av sin\r\nutbildning skall fraktas 4--4,5 mil från den ena\r\ndelen av högskoleområdet till den andra för att de\r\nskall få fullständig utbildning.</pre><pre>Inte minst inom HLS påpekar man -- och det gör\r\nmånga andra också -- att det alls inte är självklart\r\natt alla studenter är beredda att utbilda sig under\r\ndessa villkor. Då inställer sig frågan: Vad gör en\r\nansvarsfull regeringen i det fallet? Accepterar man\r\natt likväl flytta allt som i dag ingår i LHS till\r\nSödertälje i hopp om att det skall fungera, eller\r\ntvingar regeringen sig att i förhand försöka\r\nanalysera vilka kompenserande åtgärder som måste\r\nvidtas för att dämma upp inför risken att det annars\r\nblir ett bortfall av lärarkandidater till förfång för\r\nutbildningen i skolan?</pre><pre>Det är klart att socialdemokratiska\r\noppositionspolitiker kan strunta i konsekvenserna\r\noch utgå ifrån att det går bra med det vackra\r\ncampusområdet. Men mitt ansvar sträcker sig\r\nlängre än så. Jag har nämligen att tillse att den\r\nsvenska skolan har de bästa tänkbara lärarna. Jag\r\nmåste veta att lokaliseringen till Södertälje\r\nkommer att fungera, innan ett projekteringsbeslut\r\nfattas.</pre><pre>Anf. 34  SÖREN LEKBERG (s):</pre><pre>Herr talman! Det är bra att utbildningsministern\r\nbörjar att bli litet mera konkret. Jag vill bara\r\npåpeka att riksdagen i den här frågan har lagt en\r\nväldigt viktig pusselbit på sin plats. Det gäller då\r\nlokaliseringen. Därmed har förutsättningarna\r\nklarlagts en hel del för det planeringsarbete som\r\nutbidningsministern skall utföra. Frågan om\r\nkommunikationer och sådant har ju tidigare\r\nberörts bl.a. i den utredning som riksdagen\r\nbegärde. När riksdagen sedan fick ta del av allt\r\nmaterial, kom man fram till den här lokaliseringen.</pre><pre>Jag vill ge ett råd till utbildningsministern: Gör\r\nnågra resor då och då i Stockholms län! Då kan\r\nutbildningsministern se att det här pågår bl.a. ett\r\nomfattande järnvägsbyggande och en mycket\r\nkraftig utbyggnad av snabbtågsverksamheten. Det\r\nbetyder att Södertälje snart kommer att vara en\r\nknutpunkt i södra länsdelen, där snabbtåg från\r\nSörmland och andra delar av landet kommer att\r\nsammanbindas. Upptagningsområdet för\r\nSödertälje blir då väsentligt utvidgat.\r\nKommunikationerna är alltså inte längre något\r\nproblem.</pre><pre>Herr talman! Till sist vill jag uppmana Per Unckel\r\natt acceptera riksdagsbeslutet. Varje försening\r\nkommer att uppfattas så, att det är en bitter\r\nutbildningsminister som försöker att hitta\r\nförevändningar för att kunna gå ifrån beslutet. Ta i\r\nstället vara på det positiva intresse som finns bl.a. i\r\nSödertälje för att skapa bästa möjliga betingelser\r\nför lärarhögskolan! Ägna alla krafter åt att se till att\r\nHLS inom en snar framtid kan flytta in i\r\nändamålsenliga och fina lokaler i Södertälje! Det är\r\nmina uppmaningar till utbildningsministern.</pre><pre>Anf. 35  Utbildningsminister PER UNCKEL\r\n(m):</pre><pre>Herr talman! Jag skall gärna ta mig en extratur på\r\npendeltåget för att lära mig mera om\r\ntransportavstånd. Under tiden som jag åker\r\npendeltåg, kan väl Sören Lekberg ta tunnelbanan\r\nut till HLS och höra efter hur man där känner sig\r\nmed tanke på de bekymmer man nu står inför.</pre><pre>Bland de människor som var bittra, eller snarast\r\nledsna, när riksdagen fattade sitt beslut fanns\r\nknappast utbildningsministern -- jag kan för egen\r\ndel ta ett nederlag i riksdagen. Men de som var\r\nbittra och ledsna var de människor som misstänkte\r\neller befarade konsekvenser av utflyttningen,\r\nkonsekvenser som inte stod i överesstämmelse med\r\ndessa människors kvalitativa ambitioner i deras\r\narbete och som befarade konsekvenser för\r\nstudenterna. Dessa människor kommer säkerligen\r\nlojalt att följa riksdagens beslut -- precis som jag\r\ntänker göra --, men de kräver av mig att jag ser över\r\nvilka konsekvenserna faktiskt blir, utöver vad den\r\ntorftiga reservation som vann riksdagens bifall har\r\nangett. Beträffande misstankarna om att volymen\r\npå och omfattningen av HLS som hamnar i\r\nSödertälje inte motsvarar Storstockholsregionens\r\nbehov av lärare besannas, förutsätter dessa\r\nmänniskor och skolan att dessa konsekvenser\r\nanalyserats i förväg och att åtgärder vidtagits för att\r\ndet man befarat inte skulle bli verklighet. I annat\r\nfall skulle regeringen illa ha skött sitt ansvar.</pre><pre>Jag åker alltså gärna med pendeltåget, om Sören\r\nLekberg åker med tunnelbanan till\r\nRålambshovsparken och försöker övertyga alla på\r\nLärarhögskolan om att det inte blir några negativa\r\nkonsekvenser av utflyttningen.</pre><pre>Herr talman! Det är ingen bitter\r\nutbildningsminister, men det är en\r\nutbildningsminister som vet att kinkiga\r\nskolproblem inte bara kan lösas med politiska\r\nbesvärjelser.</pre><pre>Överläggningen var härmed avslutad.</pre><pre>5 §  Svar på interpellation 1992/93:14 om\r\nIdrottshögskolan i Stockholm</pre><pre>Anf. 36  Utbildningsminister PER UNCKEL\r\n(m):</pre><pre>Herr talman! Eva Johansson har frågat mig dels av\r\nvilken anledning regeringen inte följer riksdagens\r\nbeslut om anslaget till Idrottshögskolan i\r\nStockholm, dels om jag är beredd att medverka till\r\natt det anslagna beloppet snarast kommer\r\nIdrottshögskolan till del.</pre><pre>Idrottshögskolan i Stockholm som började sin\r\nverksamhet den 1 juli 1992 har som huvuduppgift\r\natt utbilda idrottslärare. I propositionen om\r\nlärarutbildning föreslog regeringen -- i enlighet\r\nmed nu gällande anslagssystem -- att riksdagen\r\nskulle anvisa ett anslag för all utbildning av lärare\r\nvid statliga universitet och högskolor, däribland\r\nidrottslärare. Riksdagen beslutade i enlighet med\r\nförslaget, och i regleringsbrevet har regeringen\r\nfördelat de anvisade medlen mellan berörda\r\nhögskolor och universitet. Riksdagens beslut gäller\r\nanslagets storlek som helhet, däremot inte\r\nfördelningen av medlen mellan universitet och\r\nhögskolor. Eva Johansson har således fel när hon\r\npåstår att regeringen inte följer riksdagens beslut.</pre><pre>Däremot uppstod beklagligtvis ett tekniskt fel i\r\nredovisningen av fördelningen av anslaget mellan\r\nuniversitet och högskolor. Det belopp som\r\nregeringen angav i budgetpropositionen för\r\nIdrottshögskolans verksamhet överensstämmer\r\ninte med det som rätteligen skulle gälla.</pre><pre>Jag beklagar att Idrottshögskolan på detta sätt kom\r\natt vilseledas i sitt planeringsarbete för budgetåret\r\n1992/93. Dess bättre har misstaget rättats till i\r\nregleringsbrevet.</pre><pre>Det belopp som angivits i regleringsbrevet för\r\nIdrottshögskolan överensstämmer helt med de\r\nförutsättningar för Idrottshögskolans inrättande\r\nsom föregående regering angav i förra årets\r\nbudgetproposition.</pre><pre>En annan sak är att en närmare analys har visat att\r\nförra årets beräkningar var för låga. En justering\r\nuppåt av beloppet har därför skett.</pre><pre>I samförstånd med ledningen för Idrottshögskolan\r\nreddes saken ut redan i somras, något som jag\r\nhoppas att Eva Johansson känner till, eftersom hon\r\när ledamot av högskolans styrelse.</pre><pre>Anf. 37  EVA JOHANSSON (s):</pre><pre>Herr talman! Jag ber först att få tacka för svaret.\r\nJag hade hoppats att svaret skulle innehålla ett\r\nnågot mer precist besked, vilket skulle kunna tjäna\r\nsom vägledning för den som vill veta hur\r\nfördelningen av resurserna till Idrottshögskolan har\r\ngått till.</pre><pre>I propositionen om lärarutbildning fastställs\r\nmycket riktigt en ram för lärarutbildningen. Sedan\r\nskall regeringen fördela till de olika högskolorna.\r\nNär det gäller den rent formella hanteringen är\r\nsvaret helt okej. Men Per Unckel säger i sitt svar\r\ningenting om att en ansvarfördelning också\r\npresenterats i propositionen, vilken tjänat som\r\nunderlag för riksdagens beslut och som naturligtvis\r\nockså har tjänat som vägledning för de berörda\r\nhögskolorna, åtsminstone efter det att riksdagen\r\nfattade beslut i frågan. Enligt detta underlag skall\r\nIdrottshögskolan för sin verksamhet tilldelas nära\r\n15 miljoner kronor. När regeringen i början av\r\nsommaren gav skolan besked visade sig anslaget\r\nvara endast 12 miljoner.</pre><pre>Utbildningsministern talar nu om att detta är ett\r\ntekniskt fel. Jag är den första att överse med att\r\nmisstag kan begås -- fel kan alla människor göra.\r\nMen jag är också angelägen att betona att om en\r\nregering har begått ett sådant misstag skall detta\r\nnaturligtvis rättas till så gott det låter sig göras.\r\nDessutom bör de som vilseförts så fort som möjligt\r\nfå information i frågan.</pre><pre>Jag tycker att riksdagen skall kunna lita på de\r\nunderlag som lämnas. Framför allt får inte\r\nregeringen sedan göra litet grand som den vill,\r\noavsett vad som har förespeglats riksdagen. Om\r\nunderlaget hade sett annorlunda ut, skulle vi ha\r\nhaft möjlighet att väcka frågor här i riksdagen före\r\nbeslutet.</pre><pre>Hur ser utbildningsministern på det underlag som\r\när lämnat till riksdagen, och vilken roll anser\r\nutbildningsministern att de uppgifter som lämnas i\r\nen proposition skall spela för riksdagens beslut?</pre><pre>Vidare vill jag ta upp konsekvenserna för\r\nIdrottshögskolan, som förespeglades ett anslag på\r\n15 miljoner kronor. Beloppet minskade emellertid.\r\nJag noterade att utbildningsministern i stället för att\r\nsäga ''anvisa'' först sade ''avvisa'' ett anslag. Jag\r\nförstår att även detta var ett misstag. Men det var\r\nfaktiskt vad som höll på att hända genom att\r\nutbildningsministern ingrep och minskade det\r\nförespeglade anslaget med så mycket som drygt\r\n20 %. Det gör mycket för en liten högskola, vilken\r\ndessutom är alldeles ny och som står inför den\r\nganska svåra uppgiften att bygga upp en bra\r\nkompetens inom sitt område.</pre><pre>En motsvarande indragning när det gäller andra,\r\nstörre lärarutbildningar vid universiteten eller t.ex.\r\nvid Lärarhögskolan i Stockholm skulle te sig i det\r\nnärmaste omöjlig. Jag har försökt att räkna på\r\ndetta. En neddragning med 20 % skulle motsvara\r\n40 miljoner beträffande Lärarhögskolan i\r\nStockholm, 25--30 miljoner beträffande\r\nUniversitetet i Lund och nästan 40 miljoner\r\nbeträffande Universitetet i Göteborg och\r\nlärarutbildningarna där.</pre><pre>Var och en förstår att det här är en omöjlig tanke,\r\nsärskilt som beslutet kommer när all verksamhet\r\nskall vara planerad -- om det nu finns några som\r\nhelst krav på framförhållning i verksamheten, och\r\nen sådan tycker jag att vi politiker skall ha. Men\r\nverksamheten skall också, tycker jag, kunna ställa\r\nkrav på oss när det gäller att fastställa spelreglerna.</pre><pre>Idrottshögskolan är, som sagt, ny i egenskap av\r\negen högskola. Verksamheten har förvisso till en\r\ndel bedrivits tidigare också. Men det är nödvändigt\r\natt bygga upp kompetensen. Därför är de resurser\r\nsom förespeglats rakt inte i överkant.</pre><pre>Nu ger utbildningsministern i sitt svar sken av att\r\nallt är tillrättalagt. Han säger att ''misstaget rättats\r\ntill''. Han säger också att han redan i somras gjorde\r\nupp med Idrottshögskolan om detta. Dessutom\r\nsäger han att jag som sitter med i Idrottshögskolans\r\nstyrelse borde känna till detta.</pre><pre>Men enligt den information som vi i styrelsen har\r\nfått kan vi faktiskt inte räkna med att för skolans\r\nverksamhet få det anslag som skolan förespeglades.</pre><pre>Är det så, att vi kan räkna med de knappt 15\r\nmiljoner som förespeglades oss för\r\nIdrottshögskolans verksamhet under det här\r\nbudgetåret? Om svaret är nej, undrar jag: När\r\ntänker Per Unckel ge besked, så att vi säkert vet\r\nvad som gäller och kan planera den verksamhet\r\nsom faktiskt redan är i gång?</pre><pre>Det här är viktiga frågor. Även om det inte rör sig\r\nom så förtvivlat många miljoner vill jag, för att bra\r\nkunna fullgöra det uppdrag som jag har fått av Per\r\nUnckel att sitta med i den här högskolans styrelse,\r\nveta vad som gäller. Uppdraget är omöjligt om vi\r\ninte vet hur stora resurser vi har.</pre><pre>Anf. 38  Utbildningsminister PER UNCKEL\r\n(m):</pre><pre>Herr talman! Jag är den förste att återigen beklaga\r\natt det blev fel i propositionen. Jag krälar i stoftet\r\nför detta och ber dem om ursäkt som förespeglats\r\nannat än det som faktiskt till slut kom att gälla.</pre><pre>I en sådan här situation har man att välja en av två\r\nmöjligheter. Antingen säger man att verksamheten\r\nav misstag förespeglades större summor än vad som\r\nvar riktigt och rimligt -- vi betalar ut en högre\r\nsumma. Och det hade jag nog gjort om budgetläget\r\nvarit ett annat än det nu är. Men när landet\r\nbokstavligen är på väg att mycket kraftigt leva över\r\nsina tillgångar är detta, även om det inte handlar\r\nom stora summor, inte en ansvarsfull politik. Ty\r\nföljande fanns inte det alternativet.</pre><pre>Då tvingas man att titta på det andra alternativet --\r\nnämligen att gå tillbaka till vad riksdagen tidigare\r\nuttalat skall gälla för högskolan i fråga. Det är den\r\nlinje som regeringen har valt. Vi har alltså via\r\nregleringsbrevet anslagit den mängd pengar som\r\nstår i överensstämmelse med de riktlinjer som\r\nriksdagen under den förra regeringen fastställde för\r\nIdrottshögskolan i fråga. Det handlar således inte\r\nom någon nedskärning i förhållande till vad\r\nIdrottshögskolan förespeglats i det beslut som\r\ngällde när den inrättades, utan det handlar faktiskt\r\nt.o.m. om mer pengar än man förespeglades vid\r\nden tidpunkten till följd av de alltför låga\r\nberäkningar som för den verksamhet som\r\nriksdagen fastslagit hade redovisats därefter.</pre><pre>Återigen, herr talman! Jag beklagar misstaget.\r\nMen Idrottshögskolan har fått de pengar som den\r\nursprungligen förespeglades av den förutvarande\r\nregeringen och därutöver litet till.</pre><pre>Anf. 39  EVA JOHANSSON (s):</pre><pre>Herr talman! Jag kräver inte att\r\nutbildningsministern skall kräla i stoftet. Det\r\nbehövs inte alls. Ge i stället ett klart och rakt\r\nbesked om hur stora resurser Idrottshögskolan kan\r\nförvänta sig. Är det fråga om de knappt 12 miljoner\r\nsom nämns i regleringsbrevet, om de 15 miljonerna\r\neller om något mitt emellan? När kommer ett\r\nbesked?</pre><pre>Det vore mycket bra om den här regeringen i alla\r\närenden som den har att handskas med kunde följa\r\nsamma princip som den tydligen följt i det här\r\nsammanhanget -- nämligen att den förra\r\nregeringens politik var bättre och att nuvarande\r\nregering kan grunda sina beslut på de riktlinjer som\r\ntidigare lades fast. Då skulle verkligheten både för\r\nIdrottshögskolan och måhända många andra\r\nverksamheter sannolikt ha sett annorlunda ut.</pre><pre>Tänker utbildningsministern lämna något besked\r\nom Idrottshögskolans resurser under innevarande\r\nbudgetår?</pre><pre>Anf. 40  Utbildningsminister PER UNCKEL\r\n(m):</pre><pre>Herr talman! Vi får nog välja och vraka litet grand\r\nbland de ståndpunkter som den förra regeringen\r\nintog innan vi bestämmer oss för vilka vi skall följa.\r\nJag valde att följa den förra regeringens inriktning\r\nnär det gäller Idrottshögskolans verksamhet.\r\nBeskedet är givet i regleringsbrevet. Det som står i\r\nregleringsbrevet är det anslag som\r\nIdrottshögskolan har att handskas med under det\r\nbudgetår som för närvarande löper.</pre><pre>För att återupprepa vad jag sagt, herr talman, är\r\ndet här ett anslag som står i överensstämmelse med\r\nde riktlinjer som den förutvarande\r\nriksdagsmajoriteten har lagt fast plus viss\r\nkompensation som denna regering har tillfört för\r\nfördyringar som uppenbarligen inte korrekt kunde\r\nberäknas förra året. Detta är det slutgiltiga\r\nbeskedet.</pre><pre>Hur det blir i framtiden återstår att se, med\r\nhänvisning till ekonomin såsom denna utvecklas.\r\nJag för min del, det vill jag gärna tillägga, menar\r\natt Idrottshögskolan är en viktig nyhet i det svenska\r\nhögskolesystemet -- inte minst framtvingad av mitt\r\neget parti i opposition.</pre><pre>Anf. 41  EVA JOHANSSON (s):</pre><pre>Herr talman! Jag tvingas konstatera att det är ett\r\nmycket negativt besked som jag får ta med mig till\r\nmina styrelsekamrater och till dem som är\r\nverksamma på skolan. Jag hade faktiskt hoppats på\r\nett något mera positivt besked.</pre><pre>Kanske är det här, i belysning av hur idrottsämnet i\r\növrigt hanteras i läroplansdebatten, ett tecken i\r\ntiden -- nämligen att detta inte längre anses vara så\r\nviktigt som Per Unckel här låter påskina. Det är ett\r\ntrist besked.</pre><pre>Anf. 42  Utbildningsminister PER UNCKEL\r\n(m):</pre><pre>Herr talman! Vi kan söka sak länge om en\r\nfelaktighet i en proposition. Avslutningsvis vill jag\r\nsäga att vi bör vara medvetna om att det här landet\r\ninte är försett med sedelpressar i riksdagshusets\r\nkällare.</pre><pre>Hade vi haft pengar över, skulle jag gärna -- det\r\nförsäkrar jag -- ha plussat på Idrottshögskolans\r\nanslag för att den vägen korrigera misstaget i\r\nbudgetpropositionen. Men den möjligheten finns\r\ninte. Vem som bär ansvaret för detta kan vi kanske\r\nägna oss åt att diskutera i en kommande\r\nriksdagsdebatt.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 14.22 på förslag av andre vice\r\ntalmannen att ajournera förhandlingarna till kl.\r\n14.30, då frågestunden skulle börja.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>6 §  Muntliga frågor till regeringen</pre><pre>Anf. 43  ANDRE VICE TALMANNEN:</pre><pre>Jag hälsar statsminister Carl Bildt (m),\r\nmiljöminister Olof Johansson (c), finansminister\r\nAnne Wibble (fp), statsrådet Bo Lundgren (m) och\r\nutbildningsminister Per Unckel (m) välkomna.</pre><pre>Jag erinrar om att det skall vara korta frågor och\r\nom möjligt korta svar.</pre><pre>Näringsministerns besök i Trollhättan</pre><pre>Anf. 44  INGVAR JOHNSSON (s):</pre><pre>Herr talman! Jag har en fråga till statsministern.\r\nVeckans svartaste nyhet kommer från Trollhättan,\r\ndär tusentals anställda inom bilindustrin mister sina\r\njobb. Men vad gör regeringen? frågar allt fler.</pre><pre>Dagen då Saab beslutade att varsla nära 2 000\r\nanställda fanns näringsministern i Trollhättan. Men\r\nnäringsministern orkade inte med att träffa vare sig\r\nanställda eller kommunledning. Han hade inga\r\nförslag åtgärder.</pre><pre>Jag skulle därför vilja ställa en fråga till\r\nstatsministern: Kan statsministern försvara en\r\nsådan makalös passivitet som den som\r\nnäringsministern visade prov på?</pre><pre>Anf. 45  Statsminister CARL BILDT (m):</pre><pre>Herr talman! Frågan innehöll en del insinuanta\r\npåståenden, och jag tycker inte att vi skall föra en\r\ndiskussion om allvarliga ämnen i det tonläget.</pre><pre>Låt mig säga att näringsministern var där för att\r\nträffa företagsledningarna i både Saab i Trollhättan\r\noch Volvo i Torslanda för att informera sig om det\r\nsvåra läget för bilindustrin. Det har han gjort, och\r\njag har i dag fått hans rapport.</pre><pre>Jag kan meddela att jag också kommer att besöka\r\nsåväl Trollhättan som Torslanda. Det viktiga nu är\r\nnämligen att säkerställa överlevnaden för svensk\r\nbilindustri på 90-talet. Frågan om bilindustrin är\r\nsvår av två skäl: Dels har vi en börda av felaktig\r\nekonomisk politik, med förlorade\r\nmarknadsandelar och höga kostnader, vilket ger oss\r\nkrisen i dag, dels har vi en jättelik omstrukturering\r\ni hela den europeiska bilindustrin. Där måste vi, för\r\natt klara detta, säkerställa konkurrenskraften för\r\nvår bilindustri liksom för vår verkstadsindustri i\r\növrigt.</pre><pre>Anf. 46  INGVAR JOHNSSON (s):</pre><pre>Herr talman! Carl Bildt kan naturligtvis som\r\nstatsminister inte smita undan ansvaret för jobben.\r\nMen jag menar att statsministern inte heller kan\r\nsmita undan ansvaret för att näringsministern\r\nmöter de arbetslösa med hånfulla tillrop om att\r\nstarta eget. Tror statsministern verkligen att det är\r\nså enkelt att starta några tusen nya företag i\r\nTrollhättan och Uddevalla?</pre><pre>Kan statsministern inte klart säga ifrån att\r\nnäringsministern borde visa litet respekt och litet\r\nödmjukhet för dem som drabbas av arbetslöshetens\r\ngissel? Jag tycker att det är beklämmande att\r\nstatsministern försvarar sin näringsministers\r\npassivitet.</pre><pre>Anf. 47  Statsminister CARL BILDT (m):</pre><pre>Herr talman! Vad jag möjligtvis finner oförsvarbart\r\ni detta sammanhang är okunnigheten hos\r\nfrågeställaren. Varför har vi kris i svensk\r\nbilindustri? Det är därför att vi har haft en felaktig\r\nekonomisk politik. Vi har förlorat\r\nmarknadsandelar under mycket lång tid. Vi har\r\nhaft en kostnadsutveckling som har varit\r\noacceptabel. Vi har långsamt eroderat basen för\r\nindustriell tillverkning i Sverige. Vi har sedan\r\nhösten 1989, när den industriella krisen började,\r\nförlorat 200 000 jobb. Och vi kommer att förlora\r\nfler. Vi förlorar nu mycket i bilindustrin.</pre><pre>När jag varnade för denna utveckling t.ex. i\r\nvalrörelsen, med bilindustrin som konkret\r\nexempel, på möten i Göteborg, Trollhättan och\r\nUddevalla, sade Socialdemokraterna att detta var\r\nsvartmålning. Det fanns ingen kris. Det fanns inga\r\nproblem. Alla problem var lösta. Det var grov\r\nosanning. Socialdemokraterna visste inte hur\r\nsvensk industri såg ut. De hade ingen aning om hur\r\nde skulle hantera problemen. Nu är det vi som skall\r\nstäda upp. Det är ett mycket tufft jobb, och det\r\nkommer att ta tid. Men det krävs en politik med\r\nden inriktning som vi har för att faktiskt klara detta.</pre><pre>Gott statsmannaskick</pre><pre>Anf. 48  EVA JOHANSSON (s):</pre><pre>Herr talman! Jag hade faktiskt tänkt att ställa en\r\nfråga om regeringsförklaringen. Men\r\nstatsministerns svar till Ingvar Johnsson gör att jag\r\ni stället vill fråga statsministern om han tycker att\r\ndet är gott statsmannaskick att kalla den som\r\nbekymrar sig om sysselsättningen i ett av de\r\nsvåraste lägen som vårt land har upplevt för\r\nokunnig och anse det vara ett större bekymmer än\r\ntusentals människors arbetslöshet.</pre><pre>Anf. 49  Statsminister CARL BILDT (m):</pre><pre>Herr talman! Nej, jag gör desperata försök att\r\ndiskutera sakfrågorna. Men när det från\r\nfrågeställarna bara kommer allmänna invektiv\r\nriktade mot t.ex. statsråd, tycker jag att det finns\r\nskäl att påpeka bakgrunden till den industriella kris\r\nsom Sverige befinner sig i.</pre><pre>Jag tror att detta är viktigt. Vi befinner oss i en\r\nindustrikris. Vi borde ha tagit tag i den långt\r\ntidigare än vad vi har gjort. Bakom oss står ett\r\nförlorat 1980-tal när det gäller ansträngningarna att\r\nlösa och ta itu med de ekonomiska problemen. Nu\r\nfår vi ta itu med dem i en mycket tuffare situation,\r\ndärför att omvärlden ser ut som den gör och därför\r\natt vi själva har gjort så många fel. Av den\r\nanledningen får vi nu bära bördorna av detta. Det\r\när den realitet som ingen politisk retorik kan befria\r\noss från.</pre><pre>Utfrågning om kärnkraftssäkerhet</pre><pre>Anf. 50  PER-RICHARD MOLÉN (m):</pre><pre>Herr talman! Jag skulle vilja ställa en fråga till\r\nmiljöminister Olof Johansson.\r\nMiljövårdsberedningen, i vilken miljöministern är\r\nordförande, skall ha en hearing om kärnkraftens\r\nsårbarhet och säkerhet den 4 december. Det visar\r\nsig, om jag är rätt informerad, att inledningstalare\r\noch deltagare i den panel som skall vara verksam\r\nbestår enbart av kärnkraftsmotståndare och\r\nrepresentanter för gamla linje 3. Därför skulle jag\r\nvilja ställa följande fråga: På vilket sätt är\r\nmiljöministern beredd att verka för att denna panel\r\nfår en sammansättning som tillgodoser berättigade\r\nkrav på objektivitet?</pre><pre>Anf.51  Miljöminister OLOF JOHANSSON\r\n(c):</pre><pre>Herr talman! Detta är en sanning med\r\nmodifikation. Men det är andra gången som jag hör\r\nden. Jag skall gärna svara. Göran Ahlström på\r\nSydkraft har påpekat samma sak i ett brev.</pre><pre>Jag tycker att det är helt riktigt att panelen har en\r\nkritisk ansats. Det är bara i det fallet som man\r\nmöjligen kan härleda linje 3-ursprunget. Jag tycker\r\natt det är riktigt att man ställer kritiska frågor om\r\nkärnkraften i en krissituation. Därför är panelen\r\nutvald med sikte på kritiska frågor.</pre><pre>Anf. 52  PER-RICHARD MOLÉN (m):</pre><pre>Herr talman! Panelen består av bl.a. Peter Steen,\r\nTomas B Johansson, Per Kågeson, Lennart Daléus,\r\nLars Nordström och några till, som naturligtvis inte\r\när särskilt objektiva. Det finns inte något namn på\r\nnågon person som företräder några andra\r\nintressen. Men de kan också ha anledning att ställa\r\nfrågor vid en sådan hearing utifrån en panel. Jag\r\ntycker att detta verkar vara en aning för styrt.</pre><pre>Anf. 53  Miljöminister OLOF JOHANSSON\r\n(c):</pre><pre>Herr talman! Panelens uppgift är inte att dra\r\nslutsatser, om Per-Richard Molén tror det.\r\nSlutsatserna när det gäller de fortsatta åtgärderna\r\nmed anledning av utfrågningen dras efteråt av mig\r\noch av regeringen. Däremot är det riktigt och\r\nviktigt att man från kritisk utgångspunkt belyser\r\nvad som har hänt. Bland de personer som Per-\r\nRichard Molén räknade upp finns bl.a. f.d. chefen\r\nför Statens kärnkraftsinspektion. Det är en utmärkt\r\nperson.</pre><pre>Skatteplanering</pre><pre>Anf. 54  LARS HEDFORS (s):</pre><pre>Herr talman! Jag tänkte ställa en fråga till\r\nskatteminister Bo Lundgren. Frågan lyder: Tänker\r\nskatteministern snabbt och resolut ingripa mot den\r\nmycket avancerade skatteplanering som just nu\r\npågår i Sverige? Det lär röra sig om miljarder\r\nkronor som undandras beskattning. Man överlåter\r\nandelar i handelsbolag till aktiebolag. På detta sätt\r\nkan man förvandla högt beskattad förvärvsinkomst\r\ntill lägre beskattad reavinst.</pre><pre>Kan regeringen tänka sig ett snabbt och resolut\r\ningripande?</pre><pre>Anf. 55  Statsrådet BO LUNDGREN (m):</pre><pre>Herr talman! Ja.</pre><pre>Anf. 56  LARS HEDFORS (s):</pre><pre>Herr talman! Det var ett precist svar. Kan jag också\r\nfå fråga hur detta ingripande skall ske? Är\r\nregeringen beredd att avge någon form av skrivelse\r\nsom så att säga kan täppa till detta hål omedelbart?</pre><pre>Anf. 57  Statsrådet BO LUNDGREN (m):</pre><pre>Herr talman! Jag är beredd att inom en inte alltför\r\navlägsen framtid ge vice ordföranden i\r\nskatteutskottet svar på den frågan, men inte just nu\r\nmed tanke på de effekter som skulle kunna uppstå.</pre><pre>Utveckling av miljövänliga fordon</pre><pre>Anf. 58  CHRISTER WINDÉN (nyd):</pre><pre>Herr talman! Jag vill rikta mig explicit till\r\nmiljöministern. Jag delar hans uppfattning att ett av\r\nde viktigaste globala miljöproblemen är ökande\r\nutsläpp av växthusgaser. Ett av de största bidragen\r\ntill detta ger trafiken.</pre><pre>Jag tror att ett mycket bra sätt att väldigt snabbt\r\nkunna minska trafikens bidrag i detta avseende,\r\nutan att minska trafikens volym, är en medveten\r\nsatsning på alternativa motorer, t.ex.\r\nvätgasmotorer och elbilar. Det finns fungerande\r\nsådana i dag, men uppmuntran behövs i form av\r\nolika åtgärder, t.ex. skattelindring eller liknande.</pre><pre>Nu vill jag fråga miljöministern om han är beredd\r\natt medverka till främjande av utveckling och\r\nframtagning av sådana framdrivningssystem i\r\nlandet. Om svaret är ja, på vilket sätt kan då\r\nmiljöministern tänka sig att medverka?</pre><pre>Anf. 59  Miljöminister OLOF JOHANSSON\r\n(c):</pre><pre>Herr talman! Självklart är svaret ja. Jag kan säga\r\ndet utan några reservationer, eftersom det\r\ndessutom finns pengar avsatta för ändamålet, bl.a.\r\nsom en följd av energiöverenskommelsen.</pre><pre>Det finns två metoder som man kan använda, kort\r\nuttryckt. Den ena är miljöklassning av fordon, och\r\nden andra är miljöklassning av bränslen. Vi\r\nanvänder bådadera och kommer att använda\r\nbådadera i allt större utsträckning. Det förslag som\r\nligger på riksdagens bord om ökad differentiering\r\ninom bensinbeskattningen är ett exempel på just\r\ndetta.</pre><pre>Skatteutjämning mellan kommunerna</pre><pre>Anf. 60  INGER LUNDBERG (s):</pre><pre>Herr talman! Jag har en fråga till finansministern.\r\nOm man ser på Kommunförbundets\r\nsammanställning av boksluten för kommunerna\r\n1991, ser man mycket stora skillnader i villkoren. I\r\nDanderyd betalade varje skattebetalare 17 kronor\r\nför sysselsättningen, i Hällefors betalade man över\r\n1 800 kronor.</pre><pre>Har den här och liknande uppgifter fått\r\nfinansministern att ompröva sin inställning att de\r\nrikaste kommunerna inte skall behöva bidra till\r\nbesparingen på 7,5 miljarder?</pre><pre>Anf. 61  Finansminister ANNE WIBBLE\r\n(fp):</pre><pre>Herr talman! Frågan om fördelningen mellan\r\nkommunerna sköts i huvudsak via det nya\r\nskatteutjämningssystemet. Där finns betydande\r\nomfördelningar som just är ägnade att motverka en\r\nskillnad i skattesatser och andra skillnader mellan\r\nkommunerna.</pre><pre>Just precis den skillnad i betalning eller i kostnader\r\nsom frågeställaren tar upp är bara en del av de\r\nskillnader som finns. För att få en helhetsbild bör\r\nman titta på det sammantagna utfallet. Då finns det\r\nfortfarande mycket stora skillnader. Det beror på\r\natt det nya skatteutjämningssystemet ännu inte har\r\nnått sin fulla funktion. Det kommer att ske under\r\nde närmaste åren, och då är det min förhoppning\r\natt det skall ske en betydande utjämning av\r\nutdebitering och kostnader i de olika kommunerna.</pre><pre>Anf. 62  INGER LUNDBERG (s):</pre><pre>Herr talman! Jag kanske får upplysa\r\nfinansministern om att just frågan om\r\nsysselsättningen och arbetslösheten inte finns med i\r\ndet nya omfördelningssystemet, trots att\r\nSocialdemokraterna krävde det och trots att det är\r\nen av de faktorer som skiljer allra mest mellan\r\nkommunerna.</pre><pre>Jag vill också upplysa finansministern om att\r\nDanderyd inte deltar i det nuvarande\r\nskatteutjämningssystemet. Jag frågar\r\nfinansministern än en gång: Kommer de rikaste\r\nkommunerna att få vara med och betala?</pre><pre>Anf. 63  Finansminister ANNE WIBBLE\r\n(fp):</pre><pre>Herr talman! Skatteutjämningssystemet har ett steg\r\nnummer två, som det kanske kunde vara angeläget\r\natt även riksdagens frågeställare var medveten om.\r\nI den strukturindexutredning som är tillsatt ingår\r\nalla de faktorer som har nämnts i olika\r\nsammanhang, bl.a. sysselsättningen,\r\narbetslösheten och andra inslag i olika\r\nkostnadselement. Avsikten är att den utredningen\r\nskall lägga fram förslag som skall leda till en\r\nkompletterande och förbättrande utjämning\r\nmellan de olika systemen.</pre><pre>Vad gäller frågan om alla kommuners bidrag i\r\nindragningar och regleringar mellan stat och\r\nkommun ligger det förslag på riksdagens bord nu\r\nsom innebär att man gör sådana justeringar med\r\nhjälp av ett antal kronor per invånare, dvs. det\r\nberör alla kommuner.</pre><pre>Småföretagandets villkor</pre><pre>Anf. 64  TAGE PÅHLSSON (c):</pre><pre>Herr talman! Jag har en fråga till skatteministern.\r\nDen gäller den ekonomiska krisen och de\r\nkreditrestriktioner som en följd av denna.</pre><pre>Det är stora problem, speciellt för de små\r\nföretagen, med riskkapital och överlevnadskapital.\r\nDessutom har vi en skattediskriminering av\r\nföretagsformerna enskild firma och handelsbolag\r\nsom missgynnar speciellt småföretag och\r\nnybildning.</pre><pre>Avsikten var att i en proposition rätta till detta.\r\nDen propositionen blev uppskjuten på obestämd\r\ntid genom krisuppgörelsen. Jag skulle vilja fråga\r\nskatteministern vad han och regeringen avser att\r\nvidta för åtgärder för att snart och snabbt rätta till\r\ndetta.</pre><pre>Anf. 65  Statsrådet BO LUNDGREN (m):</pre><pre>Herr talman! Jag håller med om att\r\nkreditförsörjningen utgör ett problem. Det är i och\r\nför sig rätt naturligt att man i en finansiell kris, som\r\nden Sverige upplever i dag, får en tendens till\r\nrestriktivitet som kan bli överdriven. När nu staten\r\nhar gått in med det generella åtagande som man gör\r\nenligt den promemoria som vi har presenterat, och\r\nsom har stöd också av socialdemokrater, finns det\r\nanledning, vilket jag vid flera tillfällen har betonat,\r\nför banksystemet att också ta sitt ansvar och se till\r\natt kreditförsörjningen faktiskt kommer att\r\nfungera.</pre><pre>På skattesidan är det djupt olyckligt att vi fick\r\ndenna förskjutning av småföretagens skattereform.\r\nMin ambition är att lägga fram förslag så att de\r\nförändringar som redan är aviserade kommer att\r\nträda i kraft den 1 januari 1994. För att i någon mån\r\nkunna genomföra förbättringar som underlättar\r\nlikviditetsförsörjningen kommer vi att lägga fram\r\nförslag senare i dag.</pre><pre>Lokalisering av Nordiska rådets kansli</pre><pre>Anf. 66  INGELA MÅRTENSSON (fp):</pre><pre>Herr talman! Jag vill ställa en fråga till\r\nstatsministern angående det nya kansliet för\r\nNordiska rådet. Vi fick en information\r\nhäromveckan i riksdagen om de överläggningar\r\nsom har pågått mellan statsministrarna i Norden.\r\nBl.a. kom frågan upp om det samlokaliserade\r\nkansliet.</pre><pre>På en fråga om statsministern var villig att driva\r\nfrågan att kansliet förläggs till Sverige svarade han\r\natt Stockholm låg väldigt centralt till. Jag skulle\r\nvilja påstå att i det här sammanhanget ligger\r\nGöteborg betydligt mer centralt än Stockholm.\r\nDärför skulle jag vilja att regeringen, och\r\nstatsministern i synnerhet, driver frågan att detta\r\nkansli förläggs till Göteborg. Är statsministern\r\nberedd att medverka till det?</pre><pre>Anf. 67  Statsminister CARL BILDT (m):</pre><pre>Herr talman! Det är jag tyvärr inte, av den enkla\r\nanledningen att det handlar om en sammanläggning\r\nav två kanslier -- Nordiska ministerrådets kansli,\r\nsom ligger i Köpenhamn, och Nordiska rådets\r\npresidiesekretariats kansli, som ligger i Stockholm.\r\nDet diskuteras nu modaliteter och former för\r\ndenna, kan man tycka, relativt enkla\r\nsammanläggning. Men den är inte alls så enkel som\r\nman i förstone kan tro. Det är naturligt att\r\ndiskussionen i första hand handlar om de bägge\r\nalternativen Stockholm och Köpenhamn. Jag tror\r\ninte att det är realistiskt att i detta läge föra in ett\r\nandra, tredje eller ytterligare alternativ i den\r\ndiskussionen.</pre><pre>Kommunernas ekonomi</pre><pre>Anf. 68  EVA ZETTERBERG (v):</pre><pre>Herr talman! Jag vill fortsätta med ett par frågor till\r\nfinansministern om kommunernas ekonomi. Det\r\nser allt sämre ut. Inger Lundberg har redan varit\r\ninne på det. Jag undrar om finansministern har\r\nnågra funderingar på att lägga tillbaka en del av de\r\nindragna statsbidragen 7,5 miljarder kronor till\r\nkommunerna för att i någon mån förbättra\r\nekonomin och förbättra möjligheterna att ha kvar\r\nkvinnor som arbetskraft.</pre><pre>Den andra frågan är: Finns det planer på att\r\nomvärdera det kommunala skattestoppet för att\r\nundvika det som händer i min hemstad Stockholm,\r\ndär man i dag tänker dra in\r\nmellanstadieverksamhet för barn och ungdomar i\r\nde allra flesta förorter och i delar av Stockholms\r\nstad?</pre><pre>Anf. 69  Finansminister ANNE WIBBLE\r\n(fp):</pre><pre>Herr talman! På den första frågan som Eva\r\nZetterberg ställde, om att ta tillbaka den föreslagna\r\nminskningen av statsbidragen på 7,5 miljarder, vill\r\njag svara att det inte finns några planer från\r\nregeringens sida att ändra på detta. Jag noterar i\r\ndag att det inte heller från socialdemokratiskt håll\r\nframställs sådana krav.</pre><pre>Skattestoppet, jag förmodar att Eva Zetterberg\r\nsyftar på 1994, är en fråga som regeringen ännu inte\r\nhar tagit ställning till. Det beslut som riksdagens\r\nkammare har fattat gäller fortsatt skattestopp för\r\n1993. Det skall naturligtvis inte ändras.</pre><pre>Framtidsminister</pre><pre>Anf. 70  KARL-ERIK SVARTBERG (s):</pre><pre>Herr talman! Jag skulle vilja fråga statsministern\r\nvem det är i regeringen som har uppgiften att vara\r\nframtidsminister.</pre><pre>Bakgrunden till min fråga är denna. Vissa\r\nindustriledare, en mängd ekonomer och nästan\r\nhela kopplet av ekonomijournalister i radio, TV\r\noch press tycks vara på jakt efter att finna den stora\r\ndepressionen. Man upplever det som att de nästan\r\ntävlar om att vara först med att finna denna\r\ndepression. Det är fruktansvärt deprimerande för\r\nhela vårt folk och hela västvärlden. Därför\r\nefterlyser jag en framtidsminister, som skulle kunna\r\nsamla tänkare, framtidsforskare, kulturarbetare\r\noch andra för att försöka vända pessimismen till\r\noptimism och framtidstro, för att vända nedgången\r\ntill en uppgång.</pre><pre>Vi har unika förutsättningar, och det vet vi själva.\r\nOm vi inte visste det, fick vi besked om det i\r\nFinancial Times Sverigebilaga i går. Därför, herr\r\nstatsminister: Var är framtidsministern?</pre><pre>Anf. 71  Statsminister CARL BILDT (m):</pre><pre>Herr talman! Framtidsministrar hoppas jag att vi\r\nalla är inom regeringen, och framtidsledamöter\r\nhoppas jag att alla är inom riksdagen. Vi har alla\r\nuppgiften att ge perspektiv, visioner och\r\nmöjligheterna till framtid. I en något mera\r\nbyråkratisk bemärkelse kan jag meddela att den\r\nenda myndighet som sorterar under\r\nstatsrådsberedningen är Institutet för\r\nframtidsstudier, som det numera heter. Om detta\r\nhar kommit med något verksamt bidrag i denna\r\nfråga vet jag inte.</pre><pre>Får jag sedan säga till Karl-Erik Svartberg att jag\r\ndelar den i grunden mycket optimistiska synen på\r\nSveriges framtid också som industriland. Det har\r\njag givit uttryck för bl.a. i de regeringsförklaringar\r\nsom jag avgett två år i rad. Jag tror att vi går igenom\r\nen mycket svår omställningsperiod. Det vet alla.\r\nDet är produkten av misstag för vilka det politiska\r\nanvaret är litet spritt under nästan två decennier,\r\noch detta i en internationell ekonomisk miljö som\r\när mycket besvärlig. Men klarar vi denna\r\nomställning -- det finns ingen anledning att tro att\r\nvi inte skulle göra det -- tror jag att Sverige har\r\nmöjligheter att från mitten av 90-talet vara ett av de\r\neuropeiska länder som har den bästa tillväxten och\r\ndärmed de bästa förutsättningarna för full\r\nsysselsättning och de bästa förutsättningarna för att\r\nklara välfärdsmålen. Vi kanske kan ha litet olika\r\nuppfattningar om hur vi exakt skall klara av dem,\r\nmen vi återskapar i alla fall den ekonomiska basen\r\nför vår välfärd.</pre><pre>Financial Times Sverigebilaga i går, som jag också\r\nläst, knyter också dessa optimistiska\r\nframtidsperspektiv för Sverige just till den\r\nekonomiska politik som vi för. Det är faktiskt, med\r\nett litet slitet men icke desto mindre korrekt\r\nuttryck, den enda vägen för att vi skall kunna\r\nåtererövra framtidstron.</pre><pre>Förhandlingarna om inträde i EG</pre><pre>Anf. 72  HADAR CARS (fp):</pre><pre>Herr talman! Jag skulle vilja ställa en fråga till\r\nstatsministern. Det gäller de uttalanden som\r\nstatsministern gjort efter möten med de nordiska\r\nstatsministrarna om parallellitet i förhandlingarna\r\ninför EG-medlemskapet. Den ena frågan är om\r\nstatsministern ser ett värde i att en viss parallellitet\r\nockså kommer att omfatta andra EFTA-länder, i\r\nförsta hand Österrike och Schweiz som också har\r\nansökt om medlemskap i Gemenskapen.</pre><pre>Den andra frågan gäller tidpunkten då dessa\r\nförhandlingar skall vara avslutade. Ser\r\nstatsministern ett egenvärde i att förhandlingarna\r\navslutas vid samma tillfälle, eller kan man på den\r\npunkten tänka sig att förhandlingarna avslutas för\r\nvart och ett av länderna när de realite är avslutade,\r\nså att de länder som har större problem kan\r\nfortsätta att förhandla litet längre och de länder\r\nsom har mindre att förhandla om kan bli färdiga\r\ntidigare?</pre><pre>Anf. 73  Statsminister CARL BILDT (m):</pre><pre>Herr talman! Svaret på den senare frågan är\r\nentydigt ja. Det är vår strävan att vi för svensk del\r\nskall kunna avsluta förhandlingarna relativt tidigt.\r\nMot bakgrund av de problem som vi har att lösa i\r\nförhandlingarna tror vi att vi skall klara av detta\r\ninom en ganska begränsad tid.</pre><pre>Sedan finns det ett värde när det gäller\r\nparallelliteten i förhandlingarna framför allt med\r\nde andra nordiska länderna. Av mer tekniska skäl\r\nblir det självfallet en parallellitet framför allt med\r\nÖsterrike och kanske också med Schweiz. Men i det\r\nnordiska sammanhanget har vi vissa gemensamma\r\nintressen, inte minst då det gäller att skapa\r\nförståelse för de speciella klimatförhållanden och\r\nnaturförhållanden som vissa delar av vårt land har\r\noch som ställer krav på politiken som är litet\r\nannorlunda än kraven på politiken i det\r\nkontinentala Europa eller i Sydeuropa.</pre><pre>Kort om avslutandet av förhandlingarna: I\r\nkommunikén från Lissabonmötet i slutet av juni\r\nmed EG:s stats- och regeringschefer sägs att\r\nparallellitet i förhandlingarna gäller, men varje\r\nförhandling skall skötas från dess egna\r\nförutsättningar. I detta ligger också från EG:s sida\r\nen öppning för att man kan tänka sig avslutande vid\r\nolika tidpunkter.</pre><pre>Ekonomisk brottslighet</pre><pre>Anf. 74  WIDAR ANDERSSON (s):</pre><pre>Herr talman! Traditionellt brukar, herr\r\nstatsminister, debatten om brottslighet och\r\nkriminalitet mellan Moderaterna och mitt eget\r\nparti handla om att Moderaterna prioriterar\r\nsatsningar mot våldsbrott, egendomsbrott och\r\nnarkotikabrott, medan mitt parti brukar förorda\r\nökade insatser mot den ekonomiska brottsligheten.</pre><pre>Nu borde det, herr statsminister, vara dags att kliva\r\nupp ur dessa skyttegravar, när vi ser hur de olika\r\ngrenarna av kriminalitet alltmer växer ihop, hur\r\nskattebrott, konkursbrott och andra former av\r\nekonomisk brottslighet växer ihop med narkotika-,\r\nvålds- och egendomsbrottslighet, inte minst om\r\nman skall tro vad man hör på radio och läser i\r\ntidningarna. I ett par av de banker som\r\nstatsministern närmast är att betrakta som en\r\nlycklig ägare till kan vi se tydliga tendenser till\r\nsådan sammanblandning.</pre><pre>Min fråga till statsministern är alltså om ni är\r\nberedda att lämna den, som jag ser det, något\r\npubertala, nyliberala uppfattningen att allt som\r\nmarknaden gör är rätt och därmed beträda en\r\nannan väg, en mer moralisk och värdekonservativ\r\nväg, samt därmed vara beredd att bekämpa olika\r\nformer av kriminalitet med all kraft.</pre><pre>Anf. 75  Statsminister CARL BILDT (m):</pre><pre>Herr talman! Låt mig först korrigera Widar\r\nAndersson på en punkt. Jag är inte och regeringen\r\när inte lycklig ägare till någon bank. Vi är olyckliga\r\nägare till alltför många banker. Det bereder oss en\r\ndel bekymmer, som också kommer att återspeglas i\r\nkammarens arbete vad det lider.</pre><pre>Låt mig i sakfrågan komplettera Widar Anderssons\r\nbeskrivning. Jag håller med om allt, men jag vill\r\ngöra ett tillägg. Brottsligheten växer samman och\r\nden växer över nationsgränserna. Vi ser en\r\ninternationellt förankrad och förgrenad\r\nbrottslighet operera finansiellt med narkotika, med\r\nmänniskosmuggling och med anknytning också till\r\nden konstiga värld som är förknippad med\r\ninternationell terrorism. Det ställer enligt min\r\nmening krav på internationell och europeisk\r\nsamverkan i brottsbekämpningen. Detta bara som\r\nett tillägg till Widar Anderssons beskrivning.</pre><pre>Vad gäller Widar Anderssons fråga tror jag inte att\r\ndet råder något tvivel om att jag och det parti som\r\njag företräder alltid har stått för en mycket\r\nmoralistisk syn -- jag använder gärna det\r\nuttrycket -- när det gäller lag, rätt och ordning. Vi\r\nhar alltid sagt att det måste vara lag och ordning i\r\nett samhälle för att detta samhälle skall vara ett\r\nanständigt samhälle. Det gäller ingripanden mot\r\nminsta väskryckare eller mot största\r\nskattebrottsling. Moraliskt är det ingen skillnad.\r\nDäremot har vi haft problem ibland när det i\r\nsamhällsdebatten har funnits en tendens till att\r\nbagatellisera brottslighet av den ena eller den andra\r\narten. Widar Andersson och jag har på den\r\npunkten ofta haft en ganska gemensam syn.</pre><pre>Jag tror att vi behöver, icke minst i dessa tider, en\r\nökad moralism -- gärna detta uttryck -- i synen på\r\nlag, rätt och ordning i ett samhälle. Vi behöver mer\r\nav detta. Sedan behöver vi också värna om polisens\r\nresurser, men det är en senare fråga.</pre><pre>Anf. 76  WIDAR ANDERSSON (s):</pre><pre>Herr talman! Jag är glad för denna samsyn, som\r\nmanifesterats i många andra frågor, men här är det\r\nlitet speciellt. Kan vi ha samma syn då det gäller\r\nmanschettbrottsligheten, där den klarare\r\ndefinierade ekonomiska brottsligheten har de\r\nsamband som statsministern nämnde och som\r\nkräver speciella åtgärder från vårt samhälle? Jag\r\noch väldigt många medborgare i Sverige känner en\r\ndjup oro över att alltmer i vårt land börjar likna\r\nVilda Västern.</pre><pre>Anf. 77  Statsminister CARL BILDT (m):</pre><pre>Herr talman! För närvarande är jag litet mer\r\nbekymrad för Vilda Östern och dess effekter på\r\nSverige än för Vilda Västern. Men det gäller ju\r\nockså de internationella förgreningarna.</pre><pre>Det är litet besvärande att Widar Andersson och\r\njag alltid skall vara så sams, men vi får väl bägge\r\nleva med det. Jag håller med honom, och jag kan\r\nberätta att regeringen så sent som för någon timme\r\nsedan diskuterade problemet att\r\nskattemyndigheterna har svårigheter att överlämna\r\nen del av de avancerade skattebrotten till\r\npolismyndigheterna, eftersom det inte finns\r\npersonella resurser som kan ta tag i detta. Det kan\r\nhandla om kvalificerade specialister som polisen\r\nbehöver eller relativt enkla ärenden som\r\nrättsväsendet måste klara av, för att vi också på\r\ndetta område skall kunna säkerställa den lag, rätt\r\noch ordning som måste utmärka ett civiliserat\r\nsamhälle.</pre><pre>Överläggningen var härmed avslutad.</pre><pre>7 §  Aktuell debatt: Kärnkraftens\r\nsäkerhetsproblem och den framtida\r\nenergiförsörjningen</pre><pre>Anf. 78  ANDRE VICE TALMANNEN:</pre><pre>För debatten gäller reglerna om aktuell debatt.\r\nDessa har fastställts av talmannen efter samråd\r\nmed de vice talmännen och partigruppernas\r\nföreträdare i talmanskonferensen. Reglerna har\r\ndärefter delats ut till ledamöterna.</pre><pre>De fastställda reglerna är att betrakta som\r\nrekommendationer. Ytterst gäller reglerna i\r\nrikdagsordningen.</pre><pre>En förutsättning för att kunna genomföra försök\r\nmed debatter av aktuellt slag är att ledamöterna\r\nrespekterar de beslut som fattats i samråd med\r\nderas gruppföreträdare.</pre><pre>I dagens debatt företräds regeringen av\r\nmiljöminister Olof Johansson (c). Vänsterpartiet,\r\nsom har påkallat debatten, företräds av Rolf L\r\nNilson. Från övriga partigrupper har anmälts, för\r\nSocialdemokraterna Göran Persson och för Ny\r\ndemokrati Christer Windén.</pre><pre>Härutöver har Annika Åhnberg (-) anmält att hon\r\nvill delta i debatten.</pre><pre>Anf. 79  ROLF L NILSON (v):</pre><pre>Herr talman! Jag har tidigare deltagit i ett antal\r\ndebatter om kärnkraften och även begärt särskild\r\ndebatt när det har inträffat allvarliga situationer.\r\nDå har det handlat om sådant som har hänt i vår\r\nomvärld. Det har gällt östeuropeiska\r\nkärnkraftverk. Greifswald, Ignalina och Sosnovyj\r\nBor har varit uppe i debatten. Flera av mina\r\nmeddebattörer har då med emfas hävdat att den\r\nsvenska kärnkraften är världens säkraste. De har\r\nsagt att i princip kan olyckor inte inträffa här.</pre><pre>Den 28 juli 1992 krossades en myt. Det är myten\r\nom den säkra svenska kärnkraften. Gudskelov\r\ninträffade ingen olycka. Det blev bara ett tillbud.\r\nMen effekten av detta är att i dag, den 12\r\nnovember, står fem av världens säkraste\r\nkärnkraftverk avställda på grund av allvarliga\r\nbrister i säkerhetssystemet. Kärnkraftsledningen i\r\nBarsebäck har begärt starttillstånd, men fått avslag\r\nav Kärnkraftsinspektionen.</pre><pre>Herr talman! Jag har begärt den här debatten för\r\natt få höra regeringens syn på det inträffade och\r\nvilka slutsatser man drar av detta när det gäller\r\nsäkerheten. Jag vill särskilt betona att det är\r\nregeringens synpunkter som jag tycker är\r\nintressanta. Jag tror att jag vet vad Olof Johansson\r\ntycker personligen.</pre><pre>Jag vill självfallet också höra regeringens syn på hur\r\nSveriges energiförsörjning skall klaras i framtiden i\r\nljuset av det inträffade.</pre><pre>Herr talman! Enligt min uppfattning kan den 17\r\nseptember -- det var då man ställde av\r\nkärnkraftverken -- bli den verkliga startpunkten för\r\navvecklingen av svensk kärnkraft. Den kan ännu\r\nske under ordnade former. Om inte detta sker finns\r\nrisken att vi nästa gång tvingas handla och avveckla\r\ni panik. Jag tror inte att det finns någon som vill\r\nuppleva detta.</pre><pre>Anf. 80  Miljöminister OLOF JOHANSSON\r\n(c):</pre><pre>Herr talman! Som redan nämnts inträffade den 28\r\njuli 1992 en händelse i Barsebäcksverkets reaktor 2\r\nsom senare ledde till att denna och fyra andra\r\nkärnreaktorer av liknande konstruktion fick sina\r\ndriftstillstånd indragna i avvaktan på en översyn av\r\nde nödkylsystem som behövs i vissa\r\nhaverisituationer. Mot bakgrund av den händelsen\r\nhar Vänsterpartiet genom Rolf L Nilson och Bertil\r\nMåbrink begärt att en särskild debatt skall\r\nanordnas.</pre><pre>I Sverige är det Statens Kärnkraftsinspektion, SKI,\r\nsom utövar tillsyn enligt den av riksdagen beslutade\r\nkärntekniklagen. Endast av exeptionella skäl och i\r\nvissa speciella fall kan regeringen överta SKI:s\r\nbeslutanderätt. Dessa fall har utvecklats i\r\nkärntekniklagen. Vidare handhar Statens\r\nStrålskyddsinstitut, SSI, frågor om utsläpp från\r\nkärnkraftverk samt sköter analys och egen mätning\r\ninom ramen för sitt ansvar.</pre><pre>En analys görs nu av SKI där fortsatt drift av\r\nreaktorerna inte medges förrän de berörda\r\nsäkerhetssystemen återställts till en nivå likvärdig\r\nmed den som förutsatts i de säkerhetsredovisningar\r\nsom låg till grund för regeringens tillstånd. Det\r\nankommer på SKI:s experter att göra den\r\nbedömningen.</pre><pre>Inom SKI har vidare initierats en oberoende\r\növersyn av det egna agerandet under\r\nhändelseutvecklingen från den 28 juli. Det är en\r\nåtgärd som har regeringens fulla stöd.</pre><pre>I den säkerhetsredovisning som ligger till grund för\r\ndriftstillståndet hade förutsetts att ånga under högt\r\ntryck från den fallerande säkerhetsventilen skulle\r\nriva ner isolering -- mineralull -- som finns på\r\nrörledningar i inneslutningen.\r\nSäkerhetsredovisningen förutsåg också att lossliten\r\nmineralull skulle kunna hamna i den vattenbassäng\r\nsom finns under reaktorn och varifrån vatten tas för\r\nnödkylning, liksom att mineralullen kunde täppa\r\ntill de silar som man tar vattnet genom. Silarna skall\r\ndärför kunna rensas genom att man spolar vattnet\r\nbaklänges.</pre><pre>Det man inte hade räknat med var att silarna skulle\r\nbehöva rensas efter så kort tid som händelsen i\r\nBarsebäck tydde på; efter en dryg timme mot\r\nförväntade tio timmar.</pre><pre>Senare analyser av händelsen i Barsebäck visade att\r\ndet på goda grunder kunde ifrågasättas om\r\ntidskraven kunde uppfyllas vid ett större rörbrott.\r\nUnder alla förhållanden blev sannolikheten för\r\ntekniska och mänskliga fel alltför stor med de\r\ntidigare systemen och procedurerna för\r\nbackspolning. Då detta stod klart stoppades alla\r\nreaktorer som har liknande konstruktion som den i\r\nBarsebäck.</pre><pre>Till en början drogs inte de långtgående slutsatser\r\nav händelsen den 28 juli som senare ledde till att\r\nrektorerna stoppades. Händelsen analyserades\r\nemellertid noga med hänsyn till de nya erfarenheter\r\nsom kunde dras av händelseförloppet och\r\noperatörernas agerande i förhållande till berörda\r\ninstruktioner. Personal från SKI följde därvid\r\nutvecklingen på plats i Barsebäck. Att silarna sattes\r\nigen tidigare än förväntat uppfattades vara en\r\nvarningssignal som krävde utredningar.</pre><pre>SKI beslöt på grundval av den redovisning som\r\nförelåg från Barsebäcksverket den 31 juli att\r\nreaktorn kunde återstartas i avvaktan på den mer\r\nuttömmande redovisning som begärdes till den 31\r\naugusti. Denna förutsattes bl.a. ta upp frågorna\r\nkring det oväntat tidiga behovet att backspola\r\nsilarna.</pre><pre>Till grund för beslutet att medge återstart av\r\nreaktorn låg bedömningen att inget i den första\r\növersiktliga analysen av händelsen pekade på\r\nsådana brister i säkerheten som krävde att reaktorn\r\nställdes av under tiden fram till den 31 augusti, då\r\nredovisning skulle föreligga.</pre><pre>Denna bedömning byggde på att de automatiska\r\nsäkerhetsfunktionerna fungerat som föreskrivet\r\nunder de första 30 minuterna av händelseförloppet.\r\nDen s.k. 30-minutersregeln vad gäller mer\r\nomfattande operatörsingrepp, såsom\r\nbackspolning, bedömdes sålunda vid denna\r\ntidpunkt vara uppfylld att döma av de direkta\r\nerfarenheterna vid händelsen.</pre><pre>Den byggde vidare på att ingenting i\r\nkontrollrumspersonalens hantering av\r\nhändelseförloppet tydde på väsentliga brister i\r\nstörningsinstruktioner eller utbildning samt att\r\nsystem och rutiner fanns för backspolning i senare\r\ndelar av ett händelseförlopp.</pre><pre>I de preliminära rapporter jag erhållit från SKI\r\nriktas kritik mot Barsebäcksverkets ansvariga. Det\r\ngäller rapporteringen om händelsen den 28 juli dels\r\ninom verket, dels till SKI. Jag har för egen del\r\nsamma kritiska bedömning.</pre><pre>Enligt min uppfattning är det av största vikt att\r\nklarhet skapas om såväl händelseutvecklingen som\r\nsäkerhetsläget nu och framöver för berörda\r\nreaktorer. Delvis har detta skett genom preliminära\r\nrapporter. För att belysa dessa frågor ytterligare\r\nhar Miljödepartementet inbjudit till en offentlig\r\nhearing den 4 december. Det finns numera en\r\nkallelse till riksdagens samtliga ledamöter i facken.</pre><pre>Jag kan vidare nämna att jag vid Nordiska rådets\r\nsession i Århus tidigare i veckan inbjöd övriga\r\nnordiska länder till hearingen. Såväl SKI:s som\r\nSSI:s roll kommer att granskas. Den svenska\r\nenergiförsörjningen bör bygga på energikällor som\r\ninte har den egenskapen att en inträffad händelse\r\nkan försätta landet i akut elenergibrist.</pre><pre>Till grund för regeringens ställningstaganden i\r\nenergipolitiken ligger folkomröstningens resultat\r\nfrån den 23 mars 1980. En majoritet i riksdagen har\r\nförklarat sig respektera resultatet. Enligt min\r\nuppfattning kan riksdag eller regering inte frångå\r\nfolkomröstningsbeskedet utan en ny\r\nfolkomröstning.</pre><pre>Hur kärnkraftsavvecklingen skall hanteras framgår\r\nav den överenskommelse om energipolitiken som\r\nträffades mellan Centern, Folkpartiet och\r\nSocialdemokraterna i januari 1991. Genom att den\r\nnuvarande regeringen i regeringsförklaringen\r\nbekräftat energiöverenskommelsen har den\r\nnumera stöd av fem partier i riksdagen.</pre><pre>I energiöverenskommelsen konstateras att ''frågan\r\nom när avvecklingen av kärnkraften kan inledas\r\noch i vilken takt den kan ske, vid sidan av\r\nsäkerhetskraven görs med årlig avstämning av\r\nresultaten av hushållningen med el, tillförsel av el\r\nfrån miljöacceptabel kraftproduktion och\r\nmöjligheten att bibehålla internationellt\r\nkonkurrenskraftiga priser''.</pre><pre>Slutligen kan konstateras att kärnkraften, liksom\r\nkärnbränslecykelns olika led, på grund av de risker\r\nsom är förknippade med denna energikälla, ställer\r\nalldeles speciella krav på säkerheten. Dessa krav\r\nfår inte efterges. Ansvaret för säkerheten faller på\r\nreaktorinnehavarna, på alla som har befattning\r\nmed hanteringen av klyvbart material, på berörda\r\nkontrollmyndigheter samt till sist på riksdag och\r\nregering inom ramen för demokratiskt fattade\r\nbeslut.</pre><pre>Anf. 81  ROLF L NILSON (v):</pre><pre>Herr talman! Miljöministern gav en utförlig\r\nredovisning av vad som hade skett vid\r\nolyckstillbudet vid Barsebäcksverket. Det var en\r\nmycket formell och precis redogörelse för de\r\nfaktiska omständigheterna. Det inträffade har\r\nförutom det tekniska förloppet både en politisk och\r\nen psykologisk betydelse. Det är händelser som\r\npåverkar myten om världen säkraste kärnkraft,\r\nsom jag sade i min inledning. Den krossades med\r\ndetta. Vi konstaterade att världens säkraste\r\nkärnkraft var inte säkrare än så här. Den var\r\nbehäftad med stora säkerhetsbrister.</pre><pre>Det är också händelser som påverkar\r\ntrovärdigheten hos den svenska\r\nenergiförsörjningen och landets förmåga att på ett\r\nsäkert och uthålligt sätt försörja industri och\r\nmedborgare med främst el.</pre><pre>Det som hände var att man räknat med\r\ntidsmarginaler på bortåt tio timmar för att kunna\r\nhantera svåra tillbud i reaktorer. Den\r\ntidsmarginalen har krympt allteftersom nya\r\nuppgifter har kommit till. Den har kommit ner till\r\nen timmes tid. Man har talat om tjugo minuter. Vad\r\njag förstår är de senaste uppgifterna för hur lång tid\r\nsom finns för att operatörerna skall kunna vidta\r\nnödvändiga åtgärder tio minuter.</pre><pre>Det innebär en helt ny situation för dem som agerar\r\ni manöverrummen och för operatörerna. Det\r\ninnebär ökad stress och ökad risk för felhandlingar.\r\nDet innebär risk för att tillfälligheter kan spela in\r\noch dessutom få förödande konsekvenser.</pre><pre>Det har avslöjats allvarliga brister i rutinerna vid\r\nBarsebäcksverket. Det gäller, som Olof Johansson\r\nnämnde, rapporteringen om olyckstillbudet -- både\r\ninternt och till allmänheten. Det gäller utbildning\r\nav personal och deras förmåga att hantera liknande\r\nhändelser. Det gäller bevarande av datauppgifter\r\nom olycksförloppet. Det misstänks att\r\nverksledningen medvetet har undanhållit uppgifter\r\nom tillbudet och dess svårighetsgrad för\r\nallmänheten och för SKI.</pre><pre>Kritik har riktats mot Kärnkraftsinspektionen, som\r\nskall sköta övervakningen av det hela, för att man\r\nreagerade så sent. Först den 17 september, drygt en\r\noch en halv månad efter tillbudet, beslöt man att\r\nstoppa Barsebäcksverket. Det gällde också de två\r\nreaktorerna i Oskarshamn och en reaktor i\r\nRinghals. Som vi alla vet står de fem reaktorerna\r\nstängda i dag.</pre><pre>Det framkom vissa problem med säkerheten vid\r\ntillbudet. Det är rimligt att anta att de\r\nkonstruktionsfel som finns och som ligger bakom\r\nstoppet inte är det enda allvarliga fel som man kan\r\nräkna med i de svenska kärnkraftverken. Sådant\r\nsom åldersfenomen, materialutmattning och\r\nsprickor vid röranslutningar har uppmärksammats\r\ntidigare.</pre><pre>Det saknas erfarenhet av hur gamla kärnkraftverk\r\nbeter sig. Det finns få gamla kärnkraftverk, och det\r\nfinns alltså ingen erfarenhetspool att ösa ur. Det\r\nfinns inte möjlighet att lära sig av andras misstag.</pre><pre>Det har funnits många som tidigare har trott på de\r\nsvenska kärnkraftsoperatörernas ofelbarhet. Jag\r\ntror att de måste tänka om helt och hållet. Alla kan\r\nhandla fel. Villrådighet, ja t.o.m. panik, kan uppstå\r\nnär tidsmarginalen är kort och mycket står på spel.</pre><pre>Det är mycket stora ekonomiska värden som står\r\npå spel. Tidigare har de allra flesta resonerat på det\r\nsättet, åtminstone här i Sverige, att i alla situationer\r\nskall säkerheten gå före. Ekonomiska\r\nhänsynstaganden får komma i andra hand med\r\nlägre prioriteringsgrad. Detta har ifrågasatts av\r\nmånga ansvarsfulla debattörer.</pre><pre>Det faktum att man vid Barsebäck snabbt ville få i\r\ngång reaktorerna tror jag är ett exempel på att det\r\nkostar mycket att ha reaktorerna avstängda. Nu\r\nblev det ett nej, och det tror jag är bra. Man frestas\r\natt pröva, och man har en brådska att återstarta\r\ndärför att man vill rädda ekonomiska värden. Det\r\nfår inte vara så att ekonomiska värden innebär att\r\nman spelar hasard med säkerheten.</pre><pre>Det har ställts krav på att man skall tillsätta en\r\nhaverikommission. Jag tror att det är viktigt att en\r\nsådan tillsätts och att det görs en riktig utredning,\r\nenligt samma modell som används vid\r\nflygplansolyckor och liknande, som kan belysa vad\r\nsom verkligen skedde.</pre><pre>Men jag vill gå längre. Jag tycker att man skall låta\r\nBarsebäcksverket stå stilla. Det har ju visat sig att\r\ndet inte behövs för elförsörjningen. Låt den 17\r\nseptember 1992 bli startdatum för\r\nkärnkraftsavvecklingen!</pre><pre>Anf. 82  GÖRAN PERSSON (s):</pre><pre>Herr talman! Det finns egentligen två anledningar\r\ntill den här debatten. Dels det som har inträffat i\r\nBarsebäck, och som aktualiserar\r\nsäkerhetsfrågorna, dels med anledning därav\r\ndiskussionen om energiförsörjningen på längre\r\nsikt, där kärnkraften hittills har spelat en stor och\r\ncentral roll.</pre><pre>När det gäller energipolitiken på längre sikt tycker\r\njag att miljöministern i dag skall passa på att\r\nredovisa sin syn på det som har ventilerats i\r\ndebatten den senaste tiden och som Rolf L Nilson\r\ntagit upp här. Det gäller påståendet om ett\r\nelöverskott som ger utrymme för att börja avveckla\r\nkärnkraften i dag. Vad är miljöministerns\r\nuppfattning om det påståendet?</pre><pre>Det är bra att miljöministern underströk i sitt tal\r\nden enighet som råder i riksdagen om\r\nenergipolitiken. Vi träffade från\r\nsocialdemokraternas sida en överenskommelse\r\nmed mittenpartierna. Nu har Olof Johansson och\r\nhans kolleger i mitten lyckats få med sig moderater\r\noch kds:are på den linjen. Det är vi tacksamma för.\r\nDet borgar för att det kan bli en framgångsrik\r\nutfasning av kärnkraften så som de som deltog i\r\nfolkomröstningen tänkte sig skulle ske.</pre><pre>I anslutning därtill finns en annan fråga som också\r\när viktig. Olof Johansson återkommer till riksdagen\r\ni den frågan i anslutning till att\r\nbudgetpropositionen läggs fram i januari. Det\r\ngäller en redovisning av hur det går med det arbete\r\nsom det drogs upp riktlinjer för i\r\nflerpartiöverenskommelsen. Men det vore\r\nintressant att, trots att vi får det beskedet i januari,\r\nredan i dag när vi diskuterar energipolitiken få höra\r\nmiljöministerns bedömning av hur arbetet nu\r\nbedrivs i landet med att utveckla alternativa\r\nenergislag. Framför allt vill vi höra hur\r\nutvecklingen av biobränsle och biobränslebaserad\r\nenergiproduktion just nu ter sig. Det sista är viktigt,\r\neftersom det ingår som ett centralt inslag i Olof\r\nJohanssons partikamrats strategi på det\r\njordbrukspolitiska området. Det vore bra om vi\r\nfick svar från miljöministern dels på frågan om\r\nelöverskottet, dels på frågan om hur det går med\r\nutvecklingen av alternativen. Centern har ju\r\nchansen att driva dessa frågor i regeringen.</pre><pre>Det var bra att Olof Johansson gav en så utförlig\r\nredovisning av vad som har hänt i anslutning till\r\ntillbudet i Barsebäck. Det är bra att det finns inläst\r\ntill riksdagens protokoll, och det är också bra att\r\nOlof Johansson så tydligt understryker\r\nInspektionens roll och självständiga ställning i detta\r\nsammanhang. Det är oerhört viktigt att vi är noga\r\nmed att understryka myndighetens integritet och\r\noavvisliga plikt att följa lagstiftning och göra\r\nsjälvständiga bedömningar utan några sidoblickar\r\npå den partipolitiska debatten.</pre><pre>Även om vi nu har bestämt oss för att avveckla\r\nkärnkraften, har vi framför oss åtskilliga år då dessa\r\nkärnkraftverk kommer att bidra till den svenska\r\nelproduktionen. De åldras -- precis som Rolf L\r\nNilson sade. Åldringsprocessen i dessa verk\r\nkommer att resultera i att nya tekniska problem\r\nuppstår. De tekniska problemen kommer att kräva\r\nallt större ekonomiska insatser. Det kommer\r\nsjälvklart att finnas en naturlig spänning mellan\r\ndem som producerar elen och dem som har att\r\nhävda säkerhetskrav. Finns det då inte en\r\nInspektion som är självständig och som med kraft\r\nhävdar säkerhetskraven, kan det framöver uppstå\r\nen oerhört svårhanterlig situation.</pre><pre>Just mot bakgrund av att vi nu har framför oss en\r\nperiod då det kan framkomma andra tekniska\r\nofullkomligheter som drabbar verken på grund av\r\nålder, är det oerhört viktigt att det finns en\r\nKärnkraftsinspektion som icke tummar på eller\r\nkompromissar med säkerhetskraven -- och som\r\nmyndighet har att leva upp till den rollen.</pre><pre>Jag tycker att det är bra att miljöministern har\r\nkallat till en hearing. Det gör ingenting att\r\nhearingen kommer efter det beslutstillfälle då\r\nInspektionen har att ta ställning till vad som skall\r\ngöras med exempelvis Barsebäck. Den hearingen\r\nrör sig på en annan nivå. Däremot vore det\r\nintressant att få veta om miljöministern i det\r\nsammanhanget kommer att vidga diskussionen och\r\ntitta litet bakåt. Har det inträffat saker och ting\r\ntidigare vid svenska kärnkraftverk som har gått oss\r\nförbi?</pre><pre>Nu skall det göras en oberoende granskning av\r\nInspektionen, och det tycker jag är bra. Det är\r\nockså en sådan sak som måste göras med tanke på\r\ndebatten. Men kommer det från politisk nivå att\r\ninitieras ett uppdrag som är av det slaget att man\r\nockså tittar bakåt? Det är obehagligt med en\r\npressdebatt där det kommer fram påståenden, som\r\ninte har avvisats, om att ledningen för verket har\r\nundanhållit uppgifter om driftsstörningar och\r\nsäkerhetsincidenter. Kommer man att se bakåt på\r\nvad som har hänt? Det skulle vara värdefullt att få\r\nfrågeställningen belyst här i dag.</pre><pre>Anf. 83  CHRISTER WINDÉN (nyd):</pre><pre>Herr talman! Jag är övertygad om att både\r\nmiljöministern, Göran Persson, Annika Åhnberg\r\noch Rolf Nilson känner till de siffror som behövs för\r\natt kunna bedöma hur mycket kärnkraften betyder\r\nför landet när det gäller elförsörjningen. Men jag\r\ntänker inte gå in på dessa siffror.</pre><pre>Däremot vill jag ta tillfället i akt att framföra några\r\nsynpunkter på varför vi nydemokrater är positiva\r\ntill kärnkraften. Jag tänker se på detta ur tre\r\naspekter.</pre><pre>Först och främst: Finns det några egentliga\r\nalternativ? Vidare tänker jag diskutera\r\nkapitalförstöringen vid avveckling. Sist tänker jag\r\nberöra den negativa attityden.</pre><pre>Som vi nydemokrater ser det finns det bara två\r\nrealistiska alternativ för elproduktion som inte\r\nbidrar till ytterligare utsläpp av växthusgaser,\r\nnämligen kärnkraft och vattenkraft. Vattenkraften\r\nkan möjligen bidra ytterligare med hjälp av\r\neffektivisering av befintliga verk. Vi förespråkar\r\ndäremot inte vidare utbyggnad av de älvar som\r\nfinns i landet.</pre><pre>Om det funnes något ekonomiskt försvarbart\r\nalternativ till kärnkraftverk skulle problemet se\r\nannorlunda ut. Hittills har inget sådant\r\npresenterats som kan anses trovärdigt. Man\r\nnämner ofta vindkraftverk. Men enligt vår mening\r\nkan de endast marginellt bidra till\r\nenergiförsörjningen. Däremot kan möjligen\r\nbiobränsle på sikt få en ökad betydelse.</pre><pre>Det är även viktigt att hålla i minnet att kärnkraften\r\nbidrar i mycket liten utsträckning till nedsmutsning\r\nvid normal drift, medan fossila bränslen alltid\r\nsläpper ut stora mängder koldioxid. De\r\navfallsprodukter som uppstår vid kärnkraftverk\r\nanser vi kan behandlas och förvaras på betryggande\r\nsätt.</pre><pre>En avveckling av kärnkraften år 2010 eller tidigare\r\nskulle betyda en fruktansvärd kapitalförstöring.\r\nDet innebär att den tänkta drifttiden förkortas från\r\n40 till 25 år. Enligt vår mening borde man tänka\r\ntvärtom. Med vissa ombyggnadsarbeten skulle\r\ndrifttiden i stället kunna förlängas ytterligare.</pre><pre>Professor Bo Södersten uttrycker det så här i sin\r\nbok Framtid med Kärnkraft: ''Det samlade värdet\r\nav kärnkraftverken när de stängs vid 25 års ålder är\r\n180 miljarder kronor som vi då kastar bort. Om\r\nrealräntan är 6%, ger ett sådant kapital en\r\nbestående avkastning på 11 miljarder per år, vilket\r\när ett belopp som skulle räcka för att finansiera hela\r\nstatens utgifter för barnomsorg eller statens totala\r\nkostnader för rättsskipning och samhällsskydd.''</pre><pre>Kärnkraft erbjuder den billigaste elenergin näst\r\nvattenkraft. Billig el har varit och är fortfarande en\r\nviktig faktor för den tyngre industrins verksamhet.\r\nJust detta har starkt bidragit till vårt lands välstånd.\r\nDet vore enligt vår mening huvudlöst att medvetet\r\ndra undan mattan för den industri som skänker\r\ndetta välstånd till oss.</pre><pre>Herr talman! Vad som oroar mig när det gäller\r\nattityden är den njugga inställningen till att över\r\nhuvud taget tänka kärnkraft i positiva termer. Det\r\nfinns ju t.o.m en lagbestämmelse, Lagen om\r\nkärnteknisk verksamhet, 6 §, som förbjuder all\r\nverksamhet som kan syfta till uppförande av en\r\nkärnreaktor i landet.</pre><pre>Jag är övertygad om att denna attityd har stor\r\nbetydelse för verksamheten både i kärnkraftverken\r\noch hos producenterna av kärnkraftverk, t.ex.\r\nABB Atom. Jag anser att lagen lägger en sordin på\r\nkreativiteten hos de tekniker och andra som arbetar\r\nmed säkerhetsaspekten vid våra kärnkraftverk. Det\r\nkan knappast gagna någon att lägga ett slags\r\nmunkavle på uppfinningsrikedomen. Vi löper stor\r\nrisk att förlora det internationella förtroende för\r\nSverige och svensk teknologi som vi så\r\nframgångsrikt byggt upp inom detta område.</pre><pre>Herr talman! Den svenska debatten måste hållas\r\nlevande. Det har runnit mycket vatten under\r\nbroarna sedan folkomröstningen 1980. Opinionen\r\nhar förändrats, och tekniken har utvecklats både\r\nhär hemma och internationellt. Det som tycktes\r\nvara självklart för tio år sedan kanske inte är lika\r\nsjälvklart i dag. Jag anser att det är hög tid att även\r\nde som låste sig i debatten då, ser kritiskt på sina\r\nargument och överväger om de fortfarande har\r\nsamma relevans och är lika realistiska.</pre><pre>Framför allt, lägg inte lock på debatten! Det kan gå\r\nut över säkerheten!</pre><pre>Anf. 84  ANNIKA ÅHNBERG (-):</pre><pre>Herr talman! Fem av våra tolv reaktorer har stängts\r\nav på grund av allvarliga säkerhetsproblem. Två\r\nlärdomar måste vi dra av det som har hänt. För det\r\nfösta: Den svenska kärnkraften är inte snällare eller\r\nmindre farlig än kärnkraften i andra länder.\r\nKärnkraften är alltid farlig, mycket farlig. Ju äldre\r\nreaktorerna blir desto fler problem kan man befara.\r\nSlutsatsen av den lärdomen måste vara att det är\r\nhög tid att starta den beslutade avvecklingen. En\r\nfråga jag skulle vilja ha svar på av miljöministern i\r\ndag är därför vilka av dessa fem reaktorer som nu\r\nhar stoppats för gott.</pre><pre>Den andra lärdomen är att vi faktiskt inte kan lita\r\npå att all information om säkerhetsproblem och\r\ninträffade händelser förs vidare, till regeringen, till\r\nallmänheten och andra berörda. Det finns därför\r\nuppenbara skäl för den hearing som skall hållas i\r\nbörjan av december. Säkerheten och systemen för\r\natt kontrollera säkerheten och rapporteringen\r\nmåste uppenbarligen ses över, om vi skall kunna ha\r\nfullt förtroende för våra myndigheter på detta\r\nområde. Det är därför märkligt och beklagligt att\r\ndet inte är regeringen som helhet som står bakom\r\nbeslutet att ordna hearingen. Det är ett initiativ\r\nsom får tas från Miljödepartementet vid sidan av\r\nregeringsarbetet.</pre><pre>Det borde vara självklart att inga av dessa fem\r\nreaktorer skulle startas innan den offentliga\r\nhearingen har hållits. Vilken funktion skulle\r\nhearingen fylla om man redan innan har gett\r\ntillstånd för återstart, oavsett vilket resultat som\r\nkommer fram? Den andra fråga jag skulle vilja ha\r\nsvar på är därför om miljöministern och regeringen\r\nanser att det är riktigt att några av dessa reaktorer\r\nsätts i gång innan den offentliga hearingen har\r\nhållits.</pre><pre>Det finns ytterligare två frågor som det finns\r\nanledning att ställa och få svar på i dag. De berör\r\ninte det som har hänt konkret, utan de handlar om\r\nvårt förhållande till kärnkraften i ett vidare\r\nperspektiv.</pre><pre>Sverige skall avveckla kärnkraften. Det var\r\nresultatet av folkomröstningen 1980, och det har\r\nbekräftats i flera riksdagsbeslut därefter. Ändå är\r\ndet ett politiskt beslut som uppenbarligen inte äger\r\ntrovärdighet.</pre><pre>Karl-Axel Edin, som är VD vid Kraftsam,\r\nkraftföretagens samarbetsorganisation, har i en\r\nradiointervju sagt att man väntar på politiska\r\nbesked. Är det inte märkligt? Med politiska besked\r\nmenar han en lag.</pre><pre>Riksdagen behandlar nu en proposition som rör\r\nförändringar i denna lagstiftning. Men i den\r\npropositionen finns inget förslag att uttryckligen\r\nlagfästa beslutet att kärnkraften skall vara\r\navvecklad år 2010. Min fråga till miljöministern är\r\ndärför: När kommer en proposition som innehåller\r\nett sådant förslag till förändring av lagstiftningen?</pre><pre>Det är uppenbart för oss alla att miljöminister Olof\r\nJohansson och t.ex. statsminister Carl Bildt har\r\nmycket olika uppfattningar om kärnkraften. Det\r\nkan de ha. Men en regering kan bara ha en\r\nuppfattning, och den uppfattningen måste också\r\ndess miljöminister ta ansvar för. Därför är min\r\nfråga till miljöminister Olof Johansson i dag:\r\nVilken uppfattning har regeringen om den svenska\r\nkärnkraften? Jag tycker att det finns anledning att\r\nställa frågan, och det finns anledning för Olof\r\nJohansson att klart och entydigt besvara den.</pre><pre>Till sist vill jag, som en kommentar till det Christer\r\nWindén sade, säga att om man tror att kärnkraften\r\när ett ekonomiskt bra energialternativ, då har man\r\ninte läst på särskilt bra om vad kärnkraften har\r\nkostat Sverige genom åren. Det har under\r\nuppbyggnadsskedet handlat om årliga\r\nmiljardsatsningar, räknat i dagens penningvärde.\r\nDet finns därför all anledning att ifrågasätta detta.\r\nMan kan naturligtvis, som Christer Windén, dra\r\nslutsatsen att det är en oerhörd kapitalförstöring att\r\nstänga av kärnkraften. Men då tycker jag att\r\nChrister Windén skall fundera över vilken\r\nkapitalförstöring en kärnkraftsolycka skulle ge\r\nupphov till.</pre><pre>Anf. 85  BERTIL DANIELSSON (m):</pre><pre>Herr talman! Jag vill framföra ett par synpunkter\r\npå frågan om säkerhetssystem och den modell som\r\nvi i Sverige har valt när det gäller säkerhetsarbetet\r\nvid våra kärnkraftverk. Målet för säkerhetsarbetet\r\nvid våra kärnkraftverk är att man skall upprätthålla\r\noch öka säkerheten. Om brister uppkommer och\r\nkonstateras skall de rättas till. Den särskilda\r\nmyndighet, SKI, som har att handlägga dessa\r\nfrågor skall göra oberoende bedömningar och fatta\r\nbeslut i dessa hänseenden. Så sker också.</pre><pre>När det gäller själva händelsen kan man konstatera\r\natt det system vi i Sverige har valt fungerade. SKI\r\ngrep in. När tillräckligt välgrundade fakta hade\r\nanalyserats fattades de beslut som uppenbarligen är\r\nkorrekta. Man konstaterar från SKI:s sida att inga\r\nfelgrepp gjordes från kontrollpersonalens sida.</pre><pre>Ett påstående som har förekommit allmänt i\r\ndebatten, och även här i kammaren framförts av tre\r\nföreträdare, är att åldringsprocessen i\r\nkärnkraftverken obönhörligen leder till sämre\r\nsäkerhet. Detta påstående är inte korrekt. Jag kan\r\nhänvisa till ett uttalande som SKI:s generaldirektör\r\ngjorde i Kraftordet nr 4 år 1990. Intervjuaren\r\nfrågade om inte säkerheten blir sämre ju längre\r\nreaktorerna körs. Generaldirektör Högberg\r\nsvarade då: Nej, det är inte så enkelt som att\r\nsäkerheten blir sämre ju längre reaktorerna körs.\r\nSåväl driftserfarenheter som resultatet från gjorda\r\nsäkerhetsanalyser tyder på att de svenska\r\nreaktorerna genom att de underhållits och\r\nmoderniserats faktiskt visar en med tiden\r\nförbättrad säkerhets- och tillförlitlighetsnivå.</pre><pre>Det är grunden. Hela SKI:s och säkerhetsarbetets\r\nfilosofi är att man inte tillåter någon sänkning av\r\nden säkerhet som en gång är fastlagd. Uppträder\r\nbrister skall de obönhörligen rättas till. Så kommer\r\nockså att ske i detta fall.</pre><pre>Anf. 86  DAN ERICSSON i Kolmården\r\n(kds):</pre><pre>Herr talman! Miljöministern har på ett utmärkt sätt\r\nredovisat regeringens hållning. Det finns egentligen\r\ninte så mycket att tillägga. Göran Persson visar\r\nemellertid, då han tar upp mitt partis agerande i\r\ndenna fråga, att han inte är helt insatt i frågan.</pre><pre>Redan innan en energiöverenskommelse träffades\r\nmellan Socialdemokraterna, Centern och\r\nFolkpartiet hade vi från Kristdemokraternas sida\r\nungefär samma hållning. När överenskommelsen\r\ngjordes ställde vi upp på den, fast vi då inte ens\r\nfanns här i parlamentet.</pre><pre>Orsaken var egentligen att de socialdemokratiska\r\nregeringarna under 80-talet försummade att\r\nuppfylla de löften som gavs i\r\nfolkomröstningskampanjen 1980. Linje 2:s valsedel\r\ninnehöll en rad krav för att bädda för en\r\nkärnkraftsavveckling. Om man punkt för punkt går\r\nigenom dem, visar det sig att de regeringar som satt\r\nunder 80-talet inte uppfyllde dem. De handlade om\r\natt utveckla alternativen. Det gäller framför allt i\r\nfråga om biobränslen, att inte någonting har hänt.\r\nDet handlar om sparande, osv. Det var anledningen\r\ntill att vi måste finna nya former för att klara\r\navvecklingen. Vi fördubblade i stort sett vårt uttag\r\nav kärnkraftsel mellan 1980 och 1990. Det innebär\r\natt vi har en betydligt svårare situation i dag när det\r\ngäller att klara avvecklingen.</pre><pre>Det är angeläget att riksdagen stärker sin ställning\r\ni dessa frågor och kontinuerligt följer utvecklingen\r\npå energisidan. De planerade årliga energipolitiska\r\nkontrollstationerna kan ges ökad tyngd genom att\r\nen parlamentarisk avvecklingskommitté tillsätts.\r\nKommittén skulle utförligt granska regeringens\r\nårliga redovisning av energiprogrammen och, om\r\nså behövs, föreslå åtgärder för att förverkliga\r\nprogrammen. Inte minst med tanke på gårdagens\r\ndebatt här i kammaren om riksdagens arbetsformer\r\noch möjligheter att påverka vore det ett steg i rätt\r\nriktning att nu arbeta effektivt med detta också i\r\nkammaren.</pre><pre>Anf. 87  GUDRUN NORBERG (fp):</pre><pre>Herr talman! Jag vill börja med ett kort citat ur\r\ntrepartiuppgörelsen om energipolitiken.\r\n''Omställningen av energisystemet måste, vid sidan\r\nav säkerhetskraven, ske med hänsyn till behovet av\r\nelektrisk kraft för upprätthållande av sysselsättning\r\noch välfärd. När kärnkraftsavvecklingen kan\r\ninledas och i vilken takt den kan ske avgörs av\r\nresultaten av hushållningen med el, tillförseln av el\r\nfrån miljöacceptabel kraftproduktion och\r\nmöjligheterna att bibehålla internationellt\r\nkonkurrenskraftiga elpriser.'' Genom\r\nregeringsförklaringen står hela regeringen bakom\r\nden energipolitiken.</pre><pre>Från Folkpartiets sida är vi emellertid mycket\r\nmedvetna om resultatet av folkomröstningen för\r\ntolv år sedan. Att kärnkraften som energikälla inte\r\nkan bli mer än en parentes -- för att använda ett\r\nuttryck som var flitigt förekommande i\r\nfolkomröstningskampanjen -- får nog anses\r\nfastslaget. Det vi tvistar om är hur lång parentesen\r\nskall vara. För oss är svaret helt och hållet identiskt\r\nmed det jag citerade ur trepartiuppgörelsen. Det är\r\ninte aktuellt att påbörja en mycket kostsam\r\nomställning av ett väl fungerande energisystem i\r\nden ekonomiska situation som råder. I uppgörelsen\r\nomnämns årtalet 2010. Folkpartiet har ingenting\r\nemot att den målsättningen kan hållas. För\r\nnärvarande är det dock mycket osäkert.</pre><pre>Biobränslekommissionen kom till efter ett förslag\r\nfrån Folkpartiet. Om Biobränslekommissionens\r\nförslag genomförs ges en del av alternativen en rejäl\r\nchans. Sedan är det upp till producenter och\r\nindustri att visa vad de duger till.</pre><pre>Samtidigt måste sägas att användande av kärnkraft\r\när en risk. Jag tror inte att någon här är beredd att\r\ngarantera motsatsen. Men vi i Folkpartiet är av den\r\nuppfattningen att risken -- eller hotet, om man så\r\nvill -- är betydligt större när det gäller anläggningar\r\nutanför vårt lands gränser. Och det hotet anser vi\r\natt Sverige aktivt skall försöka medverka till att\r\nminska genom att samverka med andra länder i\r\nsäkerhetshöjande insatser.</pre><pre>De problem som för närvarande finns med de\r\nsvenska reaktorerna visar att\r\nkärnkraftsanläggningarna -- precis som allt annat --\r\nkan få driftsstörningar och utsätts för åldrande och\r\nförslitning. Det som hänt visar också att vi har\r\nvaksamhet och kunskaper att hantera problemen i\r\ntid.</pre><pre>En viktig fråga gäller om vi har fullt förtroende för\r\nKärnkraftsinspektionen. Det är den myndighet\r\nsom riksdagen har tillskapat och anförtrott ansvaret\r\nför all behövlig tillsyn. Finns inte det förtroendet,\r\nbör någonting annat sättas i stället. Jag skulle gärna\r\nvilja veta vad Vänsterpartiets alternativ är. Vi i\r\nFolkpartiet känner inte att det som inträffat medför\r\natt förtroendet för Kärnkraftsinspektionen har\r\nrubbats.</pre><pre>Anf. 88  Miljöminister OLOF JOHANSSON\r\n(c):</pre><pre>Herr talman! Jag tror att det kan finnas anledning\r\natt återknyta till något av den debatt som har förts\r\ntidigare. Alla som har deltagit i den så där 20--25 år\r\ntillbaka i tiden vet att vi har haft en diskussion om\r\nreaktorsäkerhet. Det har varit en stridsfråga. Olika\r\nbedömningar har kommit från olika håll.</pre><pre>Det har funnits perioder då vi har haft en mycket\r\npåtaglig tilltro till att reaktorsäkerheten var så pass\r\ngod att man inte skulle kunna befara de riktigt\r\nallvarliga olyckorna. Vi vet numera att det finns\r\nrisker förknippade med kärnkraften som ibland\r\nleder till katastrofartade olyckor.</pre><pre>Vidare har avfallshanteringen varit ett starkt skäl\r\nför en kritisk uppfattning om kärnkraften. Vi har i\r\nSverige legat i fronten för att efter bästa förmåga\r\nförsöka hantera de problemen. Jag tror ingen i dag\r\nvill hävda att det var felaktigt att de frågorna restes\r\nmed sådan emfas, bl.a. av mitt eget parti, under\r\nförsta halvan av 70-talet. Det var sent redan då.</pre><pre>Kopplingen mellan kärnvapen och kärnkraft är\r\nnågot som i början av den här debatten ifrågasattes\r\nav många. I dag är det ingen som ifrågasätter detta\r\nsamband. Det är t.o.m. så att östreaktorerna\r\nbygger på principen om att blanda ihop kärnvapen\r\noch kärnkraft så mycket som möjligt.</pre><pre>Jag tycker alltså att det är viktigt att säga\r\ninledningsvis att mycket av det som har hänt sedan\r\nvi hade den mest intensiva kärnkraftsdebatten, i\r\növergången mellan 70-tal och 80-tal, har bekräftat\r\nen del av våra farhågor, inte tvärtom. Man måste\r\nvara litet döv för att inte ha förstått den oro som\r\nkärnkraften sprider omkring sig i olika delar av vår\r\nvärld.</pre><pre>Kärnkraften tolererar egentligen inte slappa\r\nsystem. Ändå vet vi att det är människor som skall\r\nhantera systemen och att människor är felbara.\r\nMänniskor som sätts under stress och press riskerar\r\natt fela än mer. Det är detta som är själva\r\nutgångspunkten, som jag försökte summera i det\r\nuttalande jag gjorde inledningsvis på hela\r\nregeringens vägnar, att kärnkraften är en unik\r\nenergikälla.</pre><pre>Det är viktigt att vi har detta klart för oss när vi talar\r\nom hur vi kan hantera en situation där människor\r\nkänslomässigt kräver att denna energikälla skall tas\r\nur drift. Det är mycket lätt att hamna i den\r\nsituationen.</pre><pre>När Kjell-Olof Feldt tog upp debatten om detta för\r\nnågra år sedan, hade han onekligen en poäng. Han\r\nunderströk med eftertryck: Kan man ha en\r\nenergikälla som har den egenskapen att vi kan\r\nförlora den över natten, på grund av händelser\r\nnågon annanstans eller på grund av händelser i vårt\r\neget land? Jag tycker att den frågan är långt ifrån\r\nretorisk och inte besvarad.</pre><pre>Låt mig så anknyta till den aktuella debatten. Den\r\nhandlar alltså om att vi har myndigheter som enligt\r\ngällande lagstiftning har sina skyldigheter och sitt\r\nansvar. Det ansvaret har de tagit i den situation som\r\nuppstått.</pre><pre>Jag har inte tillgång till all information i det här\r\nläget. Därför är det viktigt att summera någonstans\r\nunder den pågående utvecklingen och få en djupare\r\ninformation. Det skall vara en kritisk granskning,\r\nför det är bara en kritisk granskning som vi har\r\nbehov av. Allmänna hummanden kan vi ägna oss åt\r\nvid något annat tillfälle, för det här är allvar.</pre><pre>Mot den här bakgrunden tycker jag att det är bra att\r\nRolf L Nilson har talat om en haverikommission.\r\nEgentligen kan man säga att\r\nhaverikommissionsordföranden redan är i tjänst.\r\nGöran Steen skall ju titta på händelseutvecklingen\r\ninom SKI. Det är viktigt att det jobbet sköts.\r\nDärefter, när vi har alla papper på bordet, får vi ta\r\nställning. Alla rapporter jag har fått är i stort sett\r\npreliminära. Man är inte färdig med bedömningen\r\nav hela skeendet eller, som jag uttryckte det i mitt\r\ninledande anförande, med vilka slutsatser man\r\nskall dra för framtiden om de stoppade\r\nreaktorerna.</pre><pre>Det handlar alltså om att försöka förändra\r\nkonstruktionen, temporärt till att börja med och\r\ndärefter mera långsiktigt. Företagen räknar med att\r\nfå fortsätta, och det gäller att visa att de kan klara\r\nden uppgiften. Jag har ingen anledning att\r\nföregripa SKI:s ställningstagande, och jag tycker\r\natt det här är viktigt.</pre><pre>Jag diskuterar gärna energipolitiken som helhet,\r\noch min uppfattning är på den punkten att vi håller\r\npå att få en inriktning på den som innebär att vi\r\nbelastar mer och mer de energikällor som skall ut\r\nur systemet och stimulerar mer och mer de\r\nenergikällor som skall in i systemet. Det är\r\nförutsättningen för att skapa den\r\nmarknadssituation som gör att kärnkraften kan\r\navvecklas.</pre><pre>Anf. 89  ROLF L NILSON (v):</pre><pre>Herr talman! Jag tänkte inleda med att säga några\r\nord om det speciella med de två\r\nBarsebäcksreaktorerna. Jag vet att miljöministern\r\nhar uttryckt synpunkter på både deras placering\r\noch de problem som är förknippade med den\r\nplacering som Barsebäcksverken har, bl.a. i en\r\nintervju i den danska tidningen Det Fri Aktuelt\r\nförra lördagen.</pre><pre>Jag avslutade mitt förra anförande med att säga att\r\njag har svårt att se några egentliga skäl till att köra\r\ni gång alla de reaktorer som i dag är avställda. Den\r\ngoda tillgången på elenergi tycker jag gör det\r\nmotiverat att låta om inte alla så åtminstone ett par\r\nav reaktorerna förbli avställda. Det kan rimligen\r\ninte vara i konflikt med kärntekniklagen, som anför\r\nsäkerhetsbrister som egentligen enda lagliga grund\r\nför att stänga kärnkraftverk.</pre><pre>Jag tycker att det skulle vara bra om den 17\r\nseptember fick bli startdatum för\r\nkärnkraftsavvecklingen. Jag vet att det skulle göra\r\nstora delar av den danska befolkningen, framför\r\nallt på Själland, mycket lugnare och mycket\r\ngladare. Jag tycker att man skall ta deras oro för\r\nden svenska kärnkraften på allvar.</pre><pre>Om det nu inte skulle bli så, utan\r\nBarsebäcksreaktorerna skulle köras i gång igen,\r\ntycker jag att det är naturligt av regeringen att\r\növerväga på vilket sätt man skall kunna engagera\r\nköpenhamnarna och den övriga befolkningen på\r\nSjälland i det lokala eller regionala\r\nsäkerhetsarbetet kring Barsebäck.</pre><pre>Jag tycker inte att det är rimligt att hänvisa till att\r\ndet här är en svensk angelägenhet. Det är det\r\ngivetvis formellt sett, men vi har ju börjat inse att\r\ngränsöverskridande miljöproblem,\r\ngränsöverskridande föroreningar, skall hanteras\r\ngenom internationella åtgärder, genom ett\r\nsamarbete över gränserna. Jag tycker att det skulle\r\nvara en bra markering att vi anser det även på\r\nkärnkraftens och kärnkraftssäkerhetens område.</pre><pre>En viktig del av den här debatten måste handla om\r\nenergiförsörjningen, och här tar Göran Persson\r\nupp elöverskottet. Jag har nämnt min syn på\r\nelöverskottet och undrar hur miljöministern ser på\r\ndet som Nutek säger i sin energirapport 1992, att\r\nalternativen, i första hand biobränsle och vindkraft,\r\nbara ger ett marginellt bidrag till vår\r\nenergiförsörjning och att det i Nuteks prognoser\r\nnär det gäller effektivisering egentligen inte finns\r\nnågot spår eller något genomslag. Jag tycker att det\r\nvisar en dålig beredskap för att ställa om vårt\r\nenergisystem och för att fasa ut kärnkraften.</pre><pre>Sedan är det ett allmänt problem, som jag har\r\npåpekat många gånger i tidigare debatter, att\r\nenergiöverkommelsen inte är trovärdig. När den\r\nträffades, ifrågasattes den av de stora aktörerna på\r\nenergiområdet. Man sade att det finns ingen\r\negentlig motivation eller drivkraft för att satsa på\r\nnya anläggningar som är biobränsledrivna eller\r\nvinddrivna, därför att vi har ett elöverskott och\r\nklarar oss med den produktionskapacitet vi har.</pre><pre>Det finns inget startdatum för avvecklingen.\r\nDärmed finns det hela tiden en möjlighet att\r\nunderblåsa misstro i fråga om kärnkraftens\r\navveckling. Den blir nog inte av, anses det på sina\r\nhåll, och håller vi bara ut och driver våra\r\nkärnkraftverk fram till 2010, kanske vi får driva\r\ndem till 2020, 2030 eller 2040. Edin på Kraftsam har\r\nuttryckt det så att det finns ingen laglig grund att\r\nstänga så länge det inte finns någon lag som säger\r\natt kärnkraften skall avvecklas. Om säkerheten är\r\ntillfredsställande, finns det heller ingen anledning\r\natt vidta några åtgärder för att starta en avveckling.</pre><pre>Då är vi inne på den fråga som Annika Åhnberg tog\r\nupp, nämligen nödvändigheten av en lag om\r\nkärnkraftens avveckling. Jag tror att det är enda\r\nsättet att komma i gång på allvar, och jag hoppas\r\nkunna få stöd från regeringen genom ett förslag om\r\nen sådan lag.</pre><pre>Sedan blir jag oroad när Gudrun Norberg gör precis\r\ndet som jag varnade för i tidigare inlägg, nämligen\r\nger de ekonomiska argumenten en överordnad\r\nställning. Jag tycker att incidenten vid Barsebäck\r\nborde få även kärnkraftsanhängare att tänka om\r\noch prioritera ner de ekonomiska argumenten, inse\r\nden konflikt och den risk som finns att man tummar\r\npå säkerheten i en lågkonjunktur och när stora\r\nvärden står på spel.</pre><pre>Slutligen: Gudrun Norberg går över Östersjön till\r\nÖsteuropa. Jag vill påpeka att det finns stora\r\ntekniska likheter mellan de nu stoppade svenska\r\nreaktorerna och Greifswaldsreaktorerna i Östra\r\nTyskland.</pre><pre>Anf. 90  GÖRAN PERSSON (s):</pre><pre>Herr talman! Olof Johansson citerade Kjell-Olof\r\nFeldt. Den problembeskrivning som Feldt har gjort\r\när naturligtvis en av orsakerna till att vi har den\r\nenergiöverkommelse som Feldt var en av de\r\ndrivande krafterna bakom.</pre><pre>Å andra sidan skall den oro som\r\növerenskommelsen baserar sig på sättas in i hela sitt\r\nsamhällssammanhang. Då skall utfasningen av\r\nkärnkraften ske på ett sådant sätt att vi klarar\r\nvälfärdssamhället, klarar sysselsättningen och\r\nklarar miljökraven. Det är en gigantisk uppgift,\r\nkanske en av de svåraste vi har haft att hantera i\r\nmodern tid här i landet.</pre><pre>Jag ställde några frågor till Olof Johansson mot\r\nbakgrund av just den uppgiften. Han var i slutet av\r\nsitt andra anförande inne på ett resonemang som\r\nkunde tydas som en början till ett svar. Jag skulle\r\nsätta värde på om han ville fullfölja det\r\nresonemanget i sin sista replik här.</pre><pre>Vad händer med alternativen, Olof Johansson? Det\r\nhar varit och är en svår uppgift att ta fram alternativ\r\nsom är konkurrenskraftiga och som får en\r\nmarknad. Hur bedömer Olof Johansson\r\nutvecklingen just nu? Och hur ser Olof Johansson\r\npå exempelvis jordbruksdepartementets\r\nansträngningar på biobränslesidan? Det är på något\r\nsätt en centerpartistisk angelägenhet inom\r\nregeringen. Enkelt uttryckt: Hur går det för er?</pre><pre>Det andra som jag frågade om och som också är\r\nkopplat till överenskommelsen är det som nu valsar\r\nrunt i debatten, nämligen att vi nu har så pass\r\nmycket el att vi kan ställa av en av dessa reaktorer\r\neller möjligen två. Det är en uppfattning som är\r\nganska populär i dessa dagar. Det vore bra om\r\nmiljöministern kunde klara ut hur han ser på den\r\ndiskussionen. Jag tycker för min del att detta strider\r\nmot uppgörelsen, och det skulle förvåna mig om\r\nden uppfattning som framförts i debatten även är\r\nregeringens. Det finns emellertid folk i Olof\r\nJohanssons närhet som ger uttryck för denna\r\nuppfattning, och därför vore det bra att få veta var\r\nOlof Johansson står i den frågan. Det skulle skapa\r\nklarhet.</pre><pre>Jag begärde ett svar på dessa båda enkla\r\nresonemang, och jag skulle vara tacksam om jag\r\nfick ett svar.</pre><pre>Herr talman! Jag vill avslutningsvis återigen\r\nunderstryka att jag tycker att det är bra att Olof\r\nJohansson så kraftfullt och entydigt sluter upp kring\r\ninspektionens självklara roll och självständiga\r\nställning, som är nödvändig om vi i detta land i\r\nfortsättningen skall kunna bedriva elproduktion\r\nmed hjälp av kärnkraft.</pre><pre>Anf 91  CHRISTER WINDÉN (nyd):</pre><pre>Herr talman! Jag skulle först vilja bemöta Annika\r\nÅhnbergs påstående om kapitalförstöring. Jag\r\nhävdar att man i alla stora projekt inom industrin\r\nhar en utvecklingsfas som kostar pengar. När man\r\nkört i gång ett projekt har man i början en fas med\r\ndålig lönsamhet. Den största lönsamheten får man\r\nnär projektet har mognat. Vi är nu inne i den fas\r\ndär projektet har mognat, och det är nu vi skördar\r\nfrukterna av de stora investeringar som gjordes\r\ntidigare.</pre><pre>Jag skulle i det här sammanhanget också vilja säga\r\natt kärnkraften i Sverige har bidragit till mycket\r\nannat. Det är en spetsteknologi som sugit upp och\r\nförädlat idéer från en kader mycket duktiga\r\ntekniker, som på detta område lyckats placera\r\nSveriges namn på världskartan. Sådana saker får\r\nalltid spinn-off-effekter, dvs. synergiska effekter på\r\nandra områden. Detta faktum bör inte\r\nnonchaleras.</pre><pre>Gudrun Norberg nämnde att hotet i mycket stor\r\nutsträckning kommer från andra länder. Jag delar\r\nhelt den uppfattningen.</pre><pre>Vi hade den 2 april här i kammaren en debatt som\r\nmiljöministern deltog i. Vid det tillfället hävdade\r\njag att de stora problemen att snabbt komma i gång\r\nmed arbetet borta i Ignalina är att klara ut var\r\nansvaret ligger och att få tillgång till\r\ndokumentationen. Miljöministern gjorde en\r\nmycket lång och imponerande uppräkning av\r\naktiviteter som då var aktuella. Det var precis en\r\nsådan redogörelse som jag ville ha. Men när jag\r\nalldeles nyligen talade med ABB blev jag\r\ninformerad om att ABB Atom i Ignalina har gjort\r\nmätningar av rörskarvar och annat för att få en\r\ngrund för att kunna lokalisera fel. Man säger\r\nemellertid att det på grund av brist på\r\ndokumentation är svårt att få någonting gjort i\r\nIgnalina. Däremot anser man på ABB i likhet med\r\nmiljöministern att man har tillgång till kompetent\r\npersonal.</pre><pre>Mot denna bakgrund undrar jag om miljöministern\r\nanser att arbetet i Ignalina fortskrider i den takt och\r\nmed den effektivitet som han talade om i debatten\r\nden 2 april.</pre><pre>Anf. 92  ANNIKA ÅHNBERG (-):</pre><pre>Herr talman! Miljöministern sade ungefär så här:\r\nNu är det allvar, nu är det inte tid för några\r\nallmänna hummanden. Dess värre tyckte jag att det\r\nändå var en hel del allmänna hummanden som vi\r\nfick ta del av. Åtminstone kunde jag inte uppfatta\r\nnågra entydiga svar på de fyra frågor som jag\r\nställde. Jag tycker därför att jag har anledning att\r\nupprepa åtminstone två av dessa frågor, och jag\r\nhoppas att jag då får ett bättre svar.</pre><pre>Om det nu är så att riksdagen i beslut efter beslut\r\nhar bekräftat avsikten att avveckla kärnkraften\r\nmen de viktigaste aktörerna -- kraftföretagen, som\r\ni praktiken skall genomföra avvecklingen -- ändå\r\ninte tar detta beslut på allvar, finns det anledning\r\nför riksdagen att genom lagstiftning markera\r\nallvaret i beslutet. Ge mig ett enda skäl för att\r\nregeringen, om man menar allvar med beslutet att\r\navveckla kärnkraften, inte lägger fram en\r\nproposition med förslag till lag som innebär att\r\nkärnkraften skall vara avvecklad år 2010!</pre><pre>Jag ställde också frågan om miljöministern tyckte\r\natt det var rimligt att de här fem reaktorerna\r\nåterstartades innan den offentliga hearingen hade\r\nhållits och man haft tid att fundera över vad som där\r\nkommer fram. Inte heller på den frågan fick jag\r\nnågot svar.</pre><pre>Miljöministern sade också att vi nu befinner oss i en\r\nfas när vi skall stimulera alternativen. Bidrar\r\nförslaget i krispropositionen om höjning av\r\nbeskattningen av kraftvärmeproduktion till att göra\r\ndet lättare att avveckla kärnkraften eller försvårar\r\ndet kärnkraftsavvecklingen?</pre><pre>Till sist vill jag bara säga till Christer Windén att\r\nman visserligen kan redogöra för generella\r\nprinciper för hur kapitalinvesteringar ser ut över en\r\ntidsperiod i avseende på kostnader och lönsamhet,\r\nmen när det gäller kärnkraften finns det vissa\r\nirrationella faktorer som helt kan kullkasta de\r\ngenerella principerna och de teoretiska kurvorna.\r\nOm det inträffar en kärnkraftsolycka, blir\r\neffekterna så förödande inte bara för materiellt\r\nkapital utan även för livsbetingelserna för de\r\nmänniskor som lever nu och för dem som skall\r\nkomma efter oss liksom för andra levande varelser,\r\natt det helt enkelt inte är värt priset. De\r\nbedömningarna måste vi också göra, även om de\r\ninte passar in i Christer Windéns teoretiska kurvor.</pre><pre>Anf. 93  BERTIL DANIELSSON (m):</pre><pre>Herr talman! Det är främst Rolf L Nilsons och\r\nAnnika Åhnbergs krav på att vi inte skall återstarta\r\nnågot eller några av de nu avställda verken som\r\nföranledde mig att åter ta till orda. Det finns två\r\ngrunder för beslut om stopp för\r\nkärnkraftsreaktorer i Sverige. Den ena är om\r\nsäkerheten inte uppfylls enligt uppställda normer.\r\nRegeringen har överlämnat till SKI att fatta beslut.\r\nDet är en delegation till en statlig myndighet. Den\r\nandra grunden är energipolitisk. Nu görs en\r\nsammanblandning av dessa båda grunder. Jag\r\ntycker att man bör klarlägga det.</pre><pre>Om den myndighet som regeringen har utsett anser\r\natt säkerheten inte är uppfylld blir det ingen\r\nåterstart. Utan att frånta SKI dess bemyndigande\r\nhar regeringen svårt att förhindra en återstart, om\r\nSKI bedömer att det är möjligt. Det har i debatten\r\nförekommit krav på -- det har även nämnts här i\r\ndag -- att återstart inte får ske före den 4 december.\r\nDet skulle i så fall bli ministerstyre.</pre><pre>Om det finns energipolitiska beslut är det en\r\nsärskild fråga i sig. Det sägs att vi har god tillgång\r\ntill el, rent av ett elöverskott. Man måste då komma\r\nihåg att efterfrågan är mycket liten i den\r\nlågkonjunktur vi nu genomlider. Vi har haft milda\r\nvintrar. Nederbörden har varit riklig, vilket innebär\r\natt vattenmagasinen är väl fyllda. Att i det läget ta\r\ndet som intäkt för att samma förhållanden skall\r\nråda under lång tid framöver är kanske litet vågat.\r\nVi vet att nivån i vattenmagasinen sänks relativt\r\nsnabbt och att Sverige måste förlita sig på en viss\r\nimport av el. Huruvida vi av andra skäl kan gå in\r\nför att tidigarelägga kärnkraftsavvecklingen tycker\r\njag inte är relevant i den här debatten.</pre><pre>Dessutom kan man konstatera att den\r\ntrepartiuppgörelse som nu ligger till grund för\r\nriksdagens ställningstagande har undvikit att\r\nfastlägga år 2010 som en definitiv sluttidpunkt.</pre><pre>Tredje vice talmannen anmälde att Christer Windén\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Anf. 94  DAN ERICSSON i Kolmården\r\n(kds):</pre><pre>Herr talman! I debatten har det nu tagits upp att det\r\nkan föreligga osäkerhet kring den energipolitiska\r\növerenskommelsen och kontentan av den. Detta\r\nsades inte minst i det senaste inlägget. Om de\r\nberörda aktörerna tvivlar på att år 2010 är ett\r\ndefinitivt sista år för kärnkraftsdrift finns det all\r\nanledning för riksdagen att agera också på denna\r\npunkt. Man kan pröva olika medel. Lagstiftning är\r\nett sätt. Det kan också finnas andra styrmedel att ta\r\ntill. Från Kristdemokraternas sida är vi beredda att\r\nmedverka i en sådan process om det skulle visa sig\r\nvara nödvändigt.</pre><pre>Anf. 95  TREDJE VICE TALMANNEN:</pre><pre>Jag vill meddela Gudrun Norberg att hon har rätt\r\ntill ytterligare ett inlägg, eftersom de vanliga\r\nreplikreglerna inte gäller för debatter av detta slag.</pre><pre>Anf. 96  GUDRUN NORBERG (fp):</pre><pre>Herr talman! Rolf L Nilson svarade inte på min\r\nfråga om han har förtroende för SKI. Det verkar\r\nvara den hearing som skall äga rum den 4 december\r\nsom är mera avgörande för om reaktorerna skall få\r\nåterstartas. Jag anser att det är säkerheten som är\r\navgörande för när reaktorerna får återstartas. Det\r\nhar inte med hearingen att göra. Om man har\r\nförtroende för att SKI kan göra en sådan\r\nbedömning, tycker jag att vi skall lita helt på den.\r\nDet verkar på Rolf L Nilsons inlägg som att han inte\r\nkänner något sådant förtroende. Jag vill då veta vad\r\nhan har för alternativ.</pre><pre>Anf. 97  ROLF L NILSON (v):</pre><pre>Herr talman! Jag kan svara direkt på Gudrun\r\nNorbergs fråga. Jag tror inte att jag i mitt anförande\r\nsade att återstarten skulle vänta till efter\r\nutfrågningen i december. Jag tycker att det är bra\r\natt den utfrågningen kommer till stånd. Jag tycker\r\ndock att man skall hålla på de regler som gäller. SKI\r\nskall bedöma säkerheten och om kärnkraftverken\r\nskall återstartas.</pre><pre>Det är litet svårt att bara svara ja eller nej utan\r\nkommentarer på frågan om man har förtroende för\r\nen myndighet. Jag kan svara: Ja, i stora drag. När\r\nmyndigheten väl handlade, så handlade den\r\nkonsekvent. Jag ställer mig dock litet frågande till\r\nvarför den agerade så sent. Olof Johansson har sagt\r\natt man skall studera vad som har hänt, inte bara\r\npå Barsebäck utan också inom SKI, i hela den här\r\nprocessen. Det tycker jag är mycket bra.</pre><pre>Till Olof Johansson och Göran Persson vill jag säga\r\nnågot om trovärdigheten i energiuppgörelsen. Jag\r\ntror att ni båda två är medvetna om att\r\nenergiuppgörelsen har ifrågasatts, framför allt av\r\nelproducenterna. Det är kanske ganska naturligt\r\natt uppgörelsen ifrågasätts av politiska\r\nmotståndare, men när de som skall agera efter\r\növerenskommelsen inte riktigt tror på den måste\r\ndet vara ett stort problem för de parter som har\r\nträffat överenskommelsen. Jag skulle gärna vilja få\r\nnågon form av markering om vad ni avser att göra\r\nför att understryka att det är allvar -- att\r\nkärnkraften skall fasas ut och att förnyelsebara\r\nenergikällor skall fasas in samt att år 2010 kvarstår\r\nsom senaste stopptidpunkt enligt\r\nfolkomröstningsresultatet.</pre><pre>Anf. 98  Miljöminister OLOF JOHANSSON\r\n(c):</pre><pre>Herr talman! Med de vida möjligheter som\r\ndebattreglerna ger, som talmannen underströk,\r\nskall jag försöka svara på en del av de kvarstående\r\nfrågorna.</pre><pre>Först vill jag reda ut frågan om\r\nenergiöverenskommelsen. Det är viktigt att alla är\r\nmedvetna om att i samband med riksdagsbeslutet\r\nmed anledning av energiöverenskommelsen\r\nåberopades 1988 års energipolitiska beslut, där det\r\nframgick att 2010 ligger kvar som senaste\r\navvecklingstidpunkt.</pre><pre>Det är en gammal debatt, och jag behöver inte\r\nfördjupa mig ytterligare i den.</pre><pre>Jag tycker det är bra att Rolf L Nilson så tydligt har\r\nuppfattat de olika ansvarsområden som regeringen\r\nhar å den ena sidan och Statens\r\nkärnkraftsinspektion har å den andra. Det är inte\r\nförenligt med kärntekniklagens 18 §, som man har\r\nåberopat för avstängning av reaktorerna, att\r\nregeringen går in och tar över ett sådant beslut.</pre><pre>När det gäller energiöverenskommelsens\r\ntrovärdighet vill jag säga att tillkomsten av\r\nenergiöverenskommelsen var för mig och Centern\r\nviktig. Just vid den tidpunkten ifrågasattes att vi\r\növer huvud taget behövde en energipolitik. En del\r\ntalade om att marknaden skulle komma att klara\r\nsaken.</pre><pre>I dag inser alla det absurda i att å enda sidan\r\nproducera många kilowattimmar i kärnkraftverk\r\nvärda miljarder och samtidigt låta marknaden\r\nbestämma över hur länge det skulle pågå. Alla\r\nförstår att det behövs en politisk balans till detta --\r\nur säkerhetssynpunkt, naturligtvis, och för att\r\npåverka energisystemets utveckling framöver.</pre><pre>Detta är också ett memento för dem som hela tiden\r\nnedvärderar alternativen. På en energimarknad\r\nsom är överfull -- precis den situation vi har i dag i\r\nSverige -- har alltid alternativen svårt att ta sig in\r\nutan hjälp. Kärnkraften fick hjälp på 1960-talet och\r\ni början av 1970-talet. De förnybara energikällorna\r\nbehöver naturligtvis hjälp i dag. Det är därför\r\nregeringen under det senaste året har med olika\r\nskattebeslut belastat med cirka 10 miljarder kronor\r\nden energiproduktion som skall ut, det gäller mest\r\nfossilbränsleområdet. Samtidigt har vi stimulerat\r\nden som skall in via de uppföljningsbeslut som\r\nföljer av energiöverenskommelsen, bl.a.\r\nbioenergin.</pre><pre>Ett sådant beslut fattades i våras. Dessutom har jag\r\ni samband med energiskatteuppgörelsen förhandlat\r\nfram en årlig summa på 500 miljoner som bl.a. skall\r\nanvändas för att stärka konkurrenskraften hos den\r\nenergi som producerats av förnybara energikällor\r\nnär man måste stimulera utöver att den är\r\nskattebefriad. Vi har ju av konkurrensskäl tvingats\r\nsänka skatten på olja och kol för industrin.</pre><pre>Detta är en kort sammanfattning av situationen.</pre><pre>Strategin att hela tiden gynna den energi som skall\r\nin och belasta den som skall ut kommer naturligtvis\r\natt fortsätta. Därmed vill jag också svara på Annika\r\nÅhnbergs fråga om kraftvärmen. Detta är bara ett\r\nled i en strategi som leder fram till att man måste\r\nbelasta elen hårdare framöver, dvs. även den el som\r\nbaseras på kärnkraft och fossila bränslen. Detta är\r\nen absolut nödvändighet.</pre><pre>Vi har inte kommit dit än, bl.a. på grund av den\r\ninternationella samordningen, dvs. den diskussion\r\nsom pågår inom EG. Men det återfinns i den förra\r\nregeringsförklaringen och i den här. Det är nästa\r\nsteg.</pre><pre>Därför skall inte kraftvärmeförslaget ses isolerat\r\noch som ett tillfälligt beslut. Riksdagen skall se det\r\nsom ett led i en långsiktig strategi för att främja\r\nbioenergin. Det skall inte vara så att man får en\r\nsignal på investeringssidan för bioenergi -- alltså\r\nstimulans i kraftvärme -- och samtidigt en annan\r\nsignal när man lättar på skatten för fossila bränslen\r\ni gammal kraftvärme. Det är för att undvika\r\nkolliderande målsättningar som vi har föreslagit\r\ndetta.</pre><pre>Frågan om kärnkraften är känd och känslig. Det\r\nfinns många känslor i den. Jag är tacksam för att vi\r\ni dag har kunnat föra den i en lugn ton. Det tror jag\r\när bra. Jag tror att det är nödvändigt att man talar\r\nom saker på rätt sätt. Vi måste tala om att\r\nkärnkraften är farlig, och att den är en unik\r\nenergikälla. Det får inte hända några olyckor, inte\r\nheller i vår omvärld.</pre><pre>Problemet med det sista är att vi inte har full\r\nkontroll över situationen österut. Vi har i dag\r\nbetydande problem att reda ut. Det gäller speciellt\r\nskadeståndskrav som kunde uppkomma när vi går\r\nin i deras reaktorer och reparerar. Jag tror att detta\r\nmer än något annat är problemet i dag. Jag kan\r\nåterkomma till detta i något annat sammanhang --\r\njag har för litet tid för närvarande för att utveckla\r\nden frågan.</pre><pre>Därmed har jag svarat på några av de frågor som\r\nhar ställts. Mot bakgrund av det svar jag gett Rolf\r\nL Nilson har jag också svarat på Annika Åhnbergs\r\nfråga om varför beslutet kan komma att tas av SKI,\r\näven före en offentlig hearing.</pre><pre>Men det är viktigt att vi har en hearing, och det är\r\nviktigt att också våra danska grannar och andra som\r\när intresserade är beredda att delta i den. De är som\r\nsagt inbjudna.</pre><pre>Jag tror inte denna debatt är den sista vi kommer\r\natt ha i detta ärende. Det är viktigt att uppfatta det\r\nsom varit hittills som preliminära rapporter och\r\nslutsatser. De slutliga beskeden kommer senare. En\r\ndel av dem kommer i samband med den offentliga\r\nhearing som vi har ordnat med.</pre><pre>Överläggningen var härmed avslutad.</pre><pre>8 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:31 Ändrad sjukersättning m.m.</pre><pre>1992/93:95 Lag om paketresor</pre><pre>1992/93:131 Vissa företagsskattefrågor, m.m.</pre><pre>Skrivelse</pre><pre>1992/93:15 Redogörelse för behandlingen av\r\nriksdagens skrivelser till regeringen</pre><pre>1992/93:138 Meddelande om kommande förslag till\r\nlagstiftning om beskattning av inkomst från\r\nhandelsbolag i samband med att andelen överlåtits</pre><pre>Förslag</pre><pre>1992/93:RR2 Riksdagens revisorers förslag\r\nangående invandrarpolitikens inriktning och\r\nresultat</pre><pre>Redogörelserna</pre><pre>1992/93:NR1 Nordiska rådets svenska delegations\r\nberättelse angående verksamheten efter rådets 39:e\r\nsession t.o.m. den 40:e sessionen</pre><pre>1992/93:JO1 Justitieombudsmännens\r\nämbetsberättelse</pre><pre>Motionerna</pre><pre>med anledning av prop. 1992/93:46 Ett nationellt\r\nsmittskyddsinstitut m.m.</pre><pre>1992/93:So5 av Karin Pilsäter och Carl B Hamilton\r\n(fp)</pre><pre>1992/93:So6 av Sören Lekberg m.fl. (s)</pre><pre>1992/93:So7 av Mats Lindberg (s)</pre><pre>med anledning av prop. 1992/93:77 Väpnad styrka\r\nför tjänstgöring utomlands</pre><pre>1992/93:Fö1 av Robert Jousma (nyd)</pre><pre>1992/93:Fö2 av Birgitta Hambraeus (c)</pre><pre>med anledning av prop. 1992/93:108\r\nSkattelättnader vid utskiftning av aktier i\r\nriskkapitalbolag, m.m.</pre><pre>1992/93:Sk3 av Lars Hedfors m.fl. (s)</pre><pre>med anledning av skr. 1992/93:13 Redogörelse med\r\nanledning av FN:s konferens om miljö och\r\nutveckling år 1992 -- UNCED</pre><pre>1992/93:Jo1 av Lennart Fremling (fp)</pre><pre>1992/93:Jo2 av Lars Werner m.fl. (v)</pre><pre>1992/93:Jo3 av Margareta Winberg m.fl. (s)</pre><pre>1992/93:Jo4 av Kenneth Lantz och Lars Svensk\r\n(kds)</pre><pre>1992/93:Jo5 av Annika Åhnberg (-)</pre><pre>9 §  Anmälan om frågor</pre><pre>Anmäldes att följande frågor framställts</pre><pre>den 11 november</pre><pre>1992/93:175 av Åke Carnerö (kds) till\r\njustitieministern om sexualbrott som skett\r\nutomlands:</pre><pre>I samband med biståndsminister Alf Svenssons\r\nbesök i Sydostasien i höst lyftes de s.k.\r\n''sexresorna'' till Asien fram i massmedia. Enligt\r\nuppgifter utnyttjar turister från Sverige och andra\r\neuropeiska länder barn för att tillfredsställa sina\r\nlustar. Att utnyttja barn sexuellt är ett brott, både i\r\nSverige och i asiatiska länder.</pre><pre>Under senare år har allt fler svenskar fått upp\r\nögonen för vad som pågår. Vårt land bör enligt min\r\nmening agera för att förhindra denna avskyvärda\r\nhantering.</pre><pre>Vad avser justitieministern att vidtaga för åtgärder\r\nför att förhindra att barn i Asien utsätts för grova\r\nsexuella övergrepp av turistande svenska\r\nmedborgare?</pre><pre>1992/93:176 av Åke Carnerö (kds) till\r\nkommunikationsministern om godstransporterna\r\npå bohusbanan:</pre><pre>Bohusbanan, järnvägen mellan Göteborg och\r\nStrömstad i Bohuslän, är en viktig och miljövänlig\r\ntransportväg. För mer än halva bohusbanan dvs.\r\ndelen norr om Uddevalla, utförs numera endast\r\nbegränsat underhållsarbete enligt uppgiften.</pre><pre>Vad gäller Strömstads banområde kan för\r\nnärvarande 34 godsvagnar medföras och växlas för\r\nav- och pålastning. Förslag finns nu att anlägga en\r\nbussterminal på det område som har järnvägsräls.\r\nFöljden skulle bli att godståg på högst 10--15 vagnar\r\nkan rulla in på bangården i framtiden, vilket i sin\r\ntur kommer att minska förutsättningarna att\r\nbehålla godståg på bohusbanans norra del. Ur bl.a.\r\nberedskapsskäl är Strömstad en viktig hamn.</pre><pre>Min fråga till statsrådet är: Vad avser\r\nkommunikationsministern att vidtaga för åtgärder\r\nför att bibehålla möjligheten för effektiva\r\ngodstransporter på hela Bohusbanan?</pre><pre>den 12 november</pre><pre>1992/93:177 av Charlotte Cederschiöld (m) till\r\nstatsrådet Reidunn Laurén om vårdnad och\r\numgänge med barn:</pre><pre>En nioårig flicka, vars far varit misstänkt för incest,\r\nhar fått så svåra psykiska besvär att hon tagits in på\r\nsjukhus. Skälet är flickans chock över faderns\r\numgängesrätt. Ingen vet om incest har begåtts och\r\nstatsrådet kan inte gå in på enskilda fall. Men\r\nstatsrådet kan diskutera de principer som lagen om\r\nvårdnad och umgänge bygger på.</pre><pre>En vuxen kvinna som blivit våldtagen kan oftast lita\r\npå att hon i fortsättningen slipper umgås ensam\r\nmed gärningsmannen. Detsamma gäller inte för ett\r\nbarn i de fall där våldtäkten inte kan beläggas.</pre><pre>När lagen om Vårdnad och Umgänge togs i\r\nriksdagen utgick lagutskottet från att det skulle ske\r\nen uppföljning av hur lagen fungerade. Förvägran\r\noch försvårande av umgängesrätten kan ha en\r\nutformning som får icke avsedda konsekvenser.</pre><pre>Vilka åtgärder är statsrådet beredd att vidta för att\r\nge möjlighet till en bättre helhetssyn i dessa frågor?</pre><pre>1992/93:178 av Pehr Löfgreen (m) till\r\njordbruksministern om skördeskadeskyddet:</pre><pre>1992 års katastrofala skördeskador i stora delar av\r\nsödra Sverige har medfört att pressen på mindre\r\noch medelstora jordbruksföretag är av en sådan\r\nomfattning att regeringen inte kan komma ifrån sitt\r\nansvar i enlighet med riksdagsbeslutet (JoU\r\n1987/88:16). En enskild jordbrukare kan förlora\r\nupp till 90 % av nettointäkten utan att vara\r\nberättigad till ersättning från skördeskadefonden\r\nmed nu gällande regler.</pre><pre>Drabbade jordbrukare har inte ekonomiska\r\nförutsättningar att köpa stödfoder. Detta leder till\r\nslakt av djur som inte är färdiga, vilket i sin tur\r\nleder till ytterligare inkomstbortfall. Höstens\r\nskyhöga räntor har därtill inneburit att många\r\njordbruksföretag drabbas av stora förluster.</pre><pre>Vad avser jordbruksministern att göra för att\r\njordbruksföretag inte skall slås ut inom de\r\ndrabbade områdena?</pre><pre>1992/93:179 av Pär Granstedt (c) till statsrådet Ulf\r\nDinkelspiel om regeringens kontakter med\r\nTyskland om Danmarks krav rörande\r\nMaastrichtavtalet:</pre><pre>I en artikel i The Economist den 7 november anges\r\natt de finska, norska och svenska regeringarna\r\ninformellt bett Tyskland stå fast emot Danmarks\r\nkrav i förhållande till Maastrichtavtalet. Motivet\r\nskulle vara att danska särlösningar skulle försvåra\r\nvåra medlemskapsförhandlingar.</pre><pre>Finns det någon grund för uppgifter i The\r\nEconomist?</pre><pre>1992/93:180 av Elvy Söderström (s) till\r\narbetsmarknadsministern om svensk\r\narbetsmarknad om armén köper bandfordon från\r\nutlandet:</pre><pre>Armén har sedan en tid provat ett pansrat\r\nbandfordon av sovjetisk modell -- MTLB. Chefen\r\nför armén har nu enligt pressuppgifter, begärt att\r\nfrån Tyskland få inköpa 100 sådana fordon.\r\nÄrendet ligger nu hos regeringen för avgörande.</pre><pre>Med tanke på den mycket besvärliga situation som\r\nrådet på arbetsmarknaden i Örnsköldsvik och\r\nVästernorrland skapar detta oro över vilka effekter\r\ndetta kommer att få för Hägglunds Vehicle i\r\nÖrnsköldsvik. Under de senaste åren har\r\narbetsstyrkan på Hägglunds  &amp;  Söner, i\r\nÖrnsköldsvik, minskat från 2 900 till 1 600. Nu har\r\nytterligare 200 varslats om uppsägning.</pre><pre>Den tyska bandvagnen baseras på ett 50-\r\ntalskoncept och har därför, enligt uppgift, brister i\r\nförhållande till arméns normala krav. Om\r\nHägglunds inte får en inhemsk referens för Bv\r\n206 S ''Skalman'' i Sverige kommer detta att få\r\nkonsekvenser för vad gäller ''Skalman'' inte bara i\r\nSverige, utan även utomlands.</pre><pre>Min fråga till arbetsmarknadsministern är därför:</pre><pre>Kommer arbetsmarknadsministern att verka för att\r\nen arbetsmarknadspolitisk analys sker?</pre><pre>1992/93:181 av Hans Karlsson (s) till statsrådet Bo\r\nKönberg om en husläkarlag:</pre><pre>Under de senaste veckorna har jag nåtts av\r\nuppgifter att landstinget i Stockholm är i färd med\r\natt riva ner primärvården. Personal och patienter\r\nhar ringt och skrivit, och jag har också träffat\r\nrepresentanter för personalen. Alla uttrycker en\r\nmycket stor oro för framtiden, för sjukvården, för\r\ndet förebyggande och för rättvisan. Det som nu\r\nuppenbarligen händer i Stockholm reser en mängd\r\nfrågetecken, dels varför man river ner en i stora\r\nstycken fungerande verksamhet, dels varför man\r\ninte inväntar riksdagens beslut i frågan. Enligt\r\nuppgift avser ju statsrådet att lägga en proposition i\r\nhusläkarfrågan senare under denna månad.</pre><pre>Jag vill därför fråga statsrådet:</pre><pre>Vad är meningen med att förelägga riksdagen en\r\nproposition om en husläkarlag, om landstingen\r\nändå går sin egen väg utan att invänta riksdagens\r\nbehandling och beslut?</pre><pre>1992/93:182 av Hans Karlsson (s) till\r\narbetsmarknadsministern om förslaget om\r\narbetslivsutveckling:</pre><pre>I regeringens proposition 1992/93:50 för att\r\nstabilisera den svenska ekonomin föreslås bl.a. en\r\nny åtgärd inom arbetsmarknadspolitiken kallad\r\narbetslivsutveckling. Denna åtgärd syftar till att\r\nminska risken för utstämpling och att vidmakthålla\r\nkontakten med arbetslivet för arbetslösa. Det är en\r\nutmärkt åtgärd i det allvarliga arbetsmarknadsläge\r\nvi befinner oss i. Den enda invänding jag har mot\r\ndet nu föreslagna är att det kommer för sent. Jag\r\nhar under hösten träffat många arbetslösa som inför\r\nhotet att bli utstämplade upplever en förtvivlan, en\r\ndesperation, en hopplöshet som ger mycket starka\r\nintryck. Det dessa människor uttrycker är\r\nuppfordrande till oss politiker. Vi måste göra allt\r\nsom kan göras för att förhindra att människor slås\r\nut från arbetsmarknaden och tvingas till\r\nkommunernas socialförvaltningar.</pre><pre>Med hänvisning till det ovanstående vill jag fråga:</pre><pre>Är arbetsmarknadsministern beredd att verka för\r\natt åtgärden arbetslivsutveckling omgående\r\nkommer till stånd när riksdagen fattat sitt beslut?</pre><pre>10 §  Kammaren åtskildes kl. 16.22.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 § anv. 32 (delvis),</pre><pre>av andre vice talmannen därefter t.o.m. 7 § anf. 91\r\n(delvis) och</pre><pre>tredje vice talmannen därefter till sammanträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}