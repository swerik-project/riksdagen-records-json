{"dokumentstatus":{"dokument":{"hangar_id":"2387791","dok_id":"GF09102","rm":"1991/92","beteckning":"102","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"102","slutnummer":"0","datum":"1992-04-28 00:00:00","systemdatum":"2005-10-27 14:00:49","publicerad":"1992-04-28 00:00:00","titel":"Riksdagens snabbprotokoll 1991/92:102 Tisdagen den 28 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{01552DB3-AF2B-4A81-87E3-990B9C8676AF}","dokument_url_text":"http://data.riksdagen.se/dokument/GF09102/text","dokument_url_html":"http://data.riksdagen.se/dokument/GF09102","dokumentstatus_url_xml":"http://data.riksdagen.se/dokumentstatus/GF09102","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:102</div>\r\n<div class=\"sidhuvud_datum\">Tisdagen den 28 april</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Hänvisning av proposition 1991/92:150 till\r\nutskott</pre><pre>Föredrogs och hänvisades</pre><pre>1991/92:150</pre><pre>Bilaga I:2 Utrikesdepartementet</pre><pre>t2p6,12p6 &gt; \r\nt E7.\r\ntMedel för informationsinsatser om\r\neuropeisk integration\r\nttill konstitutionsutskottet</pre><pre>t G1.\r\ntSamarbete med länderna i Central- och\r\nÖsteuropa\r\nttill utrikesutskottet</pre><pre>Bilaga I:3 Socialdepartementet</pre><pre>t 1 B1.tRiksförsäkringsverket (s. 2)t\r\nt 2 D1.tBidrag till sjukförsäkringen (s. 3)t\r\ntill socialförsäkringsutskottet</pre><pre>Bilaga I:4 Kommunikationsdepartementet</pre><pre>t D7.\r\ntBidrag till Växjö-Hultsfred-Västervik\r\n(s. 2)\r\nt\r\nt J.tTeletaxor (s. 4)t\r\ntill trafikutskottet</pre><pre>Bilaga I:5 Finansdepartementet</pre><pre>t 2\r\ntStatens stöd för bostadsfinansiering\r\n(s. 71)\r\nttill bostadsutskottet</pre><pre>t 3\r\ntSkatteförvaltningen (s. 78) mom 1, 3 och\r\n4.\r\nttill skatteutskottet</pre><pre>ttmom. 2 och 5 (s. 78)t\r\ntill lagutskottet</pre><pre>Bilaga I:7 Jordbruksdepartementet</pre><pre>t I1.tSveriges lantbruksuniversitett\r\ntill utbildningsutskottet</pre><pre>Bilaga I:8 Arbetsmarknadsdepartementet</pre><pre>t B1.\r\ntArbetsmarknadsverkets\r\nförvaltningskostnader mom.1 och 2\r\n(s. 18)\r\nttill arbetsmarknadsutskottet</pre><pre>Bilaga I:9 Kulturdepartementet</pre><pre>t D2.tFörläggningskostnader (s. 4)t\r\ntill socialförsäkringsutskottet</pre><pre>Bilaga I:10 Näringsdepartementet</pre><pre>t E3.\r\ntInfriande av pensionsgaranti för FFV AB\r\nttill näringsutskottet</pre><pre>Bilaga I.12 Miljö- och resursdepartementet</pre><pre>ttVal av styrmedel i miljöpolitiken mom.\r\n1--7 (s. 30)</pre><pre>Miljöräkenskaper (s. 30)\r\nttill jordbruksutskottet</pre><pre>Propositionen i övrigt till finansutskottet</pre><pre>2 §  Avsägelse</pre><pre>Talmannen anmälde att Dan Ericsson i Kolmården\r\n(kds) avsagt sig uppdraget att vara suppleant i\r\nNordiska rådet.</pre><pre>Kammaren biföll denna avsägelse.</pre><pre>3 §  Anmälan om kompletteringsval till\r\nNordiska rådet</pre><pre>Talmannen meddelade att Kristdemokratiska\r\nsamhällspartiets riksdagskansli på grund av\r\nuppkommen vakans anmält Liisa Rulander som ny\r\nsuppleant i Nordiska rådet efter Dan Ericsson i\r\nKolmården.</pre><pre>Talmannen förklarade vald till</pre><pre>suppleant i Nordiska rådet</pre><pre>Liisa Rulander (kds)</pre><pre>4 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1991/92:163</pre><pre>Till riksdagen</pre><pre>Undertecknad har erhållit en interpellation av\r\nriksdagsledamot Gudrun Schyman som handlar om\r\nNeutralitetspolitiken och ett eventuellt\r\nmedlemskap i Europeiska unionen.</pre><pre>På grund av stor arbetsbelastning har jag inte någon\r\nmöjlighet att besvara interpellationen inom\r\nföreskriven tid utan kommer i stället att besvara\r\nden fredagen den 15 maj.</pre><pre>Stockholm den 27 april 1992</pre><pre>Carl Bildt</pre><pre>Interpellation 1991/92:173</pre><pre>Till riksdagen</pre><pre>Jag har fått en interpellation med nr 1991/92:173 av\r\nBirgitta Wistrand om sammansättningen av\r\nkommittén för nedläggning av byggnadsstyrelsen.\r\nInterpellationen kommer ej att besvaras inom\r\nutsatt tid på grund av att både interpellanten och\r\njag är på utrikesresor.</pre><pre>Interpellationen kommer istället att besvaras den\r\n22 maj.</pre><pre>Stockholm den 21 april</pre><pre>Anne Wibble</pre><pre>5 §  Justering av protokoll</pre><pre>Justerades protokollet för den 22 april.</pre><pre></pre><pre>6 §  Svar på frågorna 1991/92:621 och 622 om\r\ninterpellations- och frågedebatterna m.m.</pre><pre>Anf. 1  Statsminister CARL BILDT (m):</pre><pre>Fru talman! Bruno Poromaa har frågat mig vad jag\r\ntänker göra för att i fortsättningen hålla mig ''bättre\r\ninformerad om riksdagsarbetet'', och Sten-Ove\r\nSundström har frågat om jag är beredd att ompröva\r\nmin ''negativa inställning till interpellations- och\r\nfrågedebatter i riksdagen''.</pre><pre>Frågeställningarna är, för publicitets vinnande,\r\nmedvetet insinuanta och felaktiga. Då själva\r\nutgångspunkterna för herrarna Poromaas och\r\nSundströms aktivitet i denna fråga är felaktiga, är\r\nnågra svar heller inte möjliga.</pre><pre>Låt mig dock tillägga, att det är beklagligt att Bruno\r\nPoromaa och Sten-Ove Sundström inte velat\r\nutnyttja möjligheten att diskutera den för mig så\r\nviktiga frågan om hur vi skall få en ny start för\r\nNorrbotten.</pre><pre>Anf. 2  STEN-OVE SUNDSTRÖM (s):</pre><pre>Fru talman! Jag ber att få tacka statsministern för\r\nsvaret -- ett svar som jag i och för sig har svårt att\r\nförstå. Det här med att frågeställningarna är\r\nmedvetet insinuanta och felaktiga kan man\r\nverkligen fundera över.</pre><pre>Bakgrunden är i korthet den att vi under\r\ninnevarande riksmöte har ställt mellan 20 och 30\r\nfrågor och interpellationer i denna kammare, och\r\nett flertal av dem har rört frågor till\r\nnäringsministern, arbetsmarknadsministern och\r\nkommunikationsministern, i synnerhet om Ovako\r\nSteels fortlevnad, eftersom det berör 2 000\r\narbetstillfällen i Norrbotten. Mot den bakgrunden\r\när det litet märkligt när vi i länets största borgerliga\r\ntidning fick läsa en recension av statsministern, då\r\nhan den 29 mars var uppe i länet och hälsade på,\r\ndär han sade att vi socialdemokrater snackar mest\r\ni tidningar där uppe: I Stockholm är de tysta som\r\ngraven, och de får åka ner till den\r\nsocialdemokratiska partistyrelsen och leka rövare\r\ndär, för de har inget stöd i sitt parti och de ägnar sig\r\nåt lokalt hojt för lokal konsumtion.</pre><pre>Det är mycket märkligt, mot den bakgrunden att vi\r\nförsöker höja riksdagens anseende, inte minst när\r\ndet gäller fråge- och interpellationsdebatter i\r\nsådana här viktiga frågor, att få läsa ett så märkligt\r\nuttalande från statsministern i tidningarna.</pre><pre>Jag måste därför fråga: Är det verkligen så att\r\ndenna fråga, som gäller Ovako Steel och 2 000\r\narbetstillfällen, är någonting som statsministern\r\nbetraktar som lokalt hojt för en lokal konsumtion?</pre><pre>Anf. 3  BRUNO POROMAA (s):</pre><pre>Fru talman! Jag skall också be att få tacka\r\nstatsministern för svaret -- om man nu kan kalla det\r\nhär för ett svar.</pre><pre>Frågan är inte, som statsministern gör gällande,\r\ninsinuant. Jag tycker tvärtom att det som\r\nstatsministern sade i Arvidsjaur var insinuant i allra\r\nhögsta grad.</pre><pre>Anledningen till frågeställningen är, som sagt var,\r\nreferatet i en av länstidningarna i Norrbotten från\r\nmoderatstämman i Arvidsjaur för en månad sedan.\r\nEfter stämman och referatet ställde jag den här\r\nfrågan, och det har således tagit i det närmaste en\r\nhel månad för statsministern att svara på den.</pre><pre>Jag vill ta tillfället i akt och fråga: Anser\r\nstatsministern att det är till fyllest att man skall\r\nvänta så länge på ett svar? Jag vill minnas att\r\nstatsministern, under den tid då han befann sig i\r\noppositionsställning, många gånger var mycket\r\nkritisk mot den dåvarande socialdemokratiska\r\nregeringen när den dröjde med svaren.</pre><pre>När jag sedan läste referatet drog jag den slutsatsen\r\natt det fanns två alternativ; antingen gick\r\nstatsministern inte i takt med verkligheten, eller\r\nockså var han dåligt informerad om vad som\r\nförsiggick i riksdagen. Det senaste alternativet\r\nförefaller mera trovärdigt, då jag inte vill påstå att\r\nstatsministern ljuger. Därför ställde jag frågan. Vad\r\ntänker statsministern göra för att hålla sig bättre\r\ninformerad om riksdagsarbetet? Något svar har jag\r\nsåledes inte fått på den frågan.</pre><pre>Anf. 4  Statsminister CARL BILDT (m):</pre><pre>Fru talman! Låt mig säga att jag håller mig väl\r\ninformerad både om riksdagsarbetet och om vad\r\nolika riksdagsledamöter har att säga. Låt mig i det\r\nsammanhanget också säga, att jag när jag var i\r\nArvidsjaur hade anledning att reagera ganska hårt\r\nmot Sten-Ove Sundström, som hade gjort närmast\r\noförskämda uttalanden mot den person som utsetts\r\ntill landshövding i Norrbotten. Det vittnade om\r\nbrist på takt och ton i den politiska debatten.</pre><pre>Vad gäller Ovako Steel, är sakfrågan den att det har\r\nframförts lokala synpunkter för huvudsakligen\r\nlokal konsumtion. Jag rekommenderade er att åka\r\nned till den socialdemokratiska partiledningen i\r\nStockholm och fråga om den hade anledning att\r\nföra fram några förslag till regeringen om en\r\nannorlunda handläggning av frågan än den som\r\nvarit aktuell. Jag har hört att ni sedermera har sagt\r\natt ni har fått den socialdemokratiska\r\npartiledningens stöd, men detta har ännu inte\r\nuppenbarat sig för regeringen. Vi arbetar med\r\ndenna och andra sysselsättningsfrågor i Norrbotten\r\nmed kraft, men jag står fast vid mitt omdöme: Det\r\nvar lokalt hojt för lokal konsumtion utan\r\nkonstruktiva bidrag för att klara sysselsättning och\r\ntillväxt i Norrbotten.</pre><pre>Anf. 5  STEN-OVE SUNDSTRÖM (s):</pre><pre>Fru talman! Jag tycker att det är synd att det skall\r\nvara på det sättet att praktiskt taget alla\r\noppositionspartier skall behöva uttala sig i en så här\r\nviktig fråga, som rör sysselsättningen. Jag tycker att\r\nlandets statsminister, när han går ut och recenserar\r\nenskilda länsgrupper och deras uttalanden på\r\nhemmaplan, också bör känna till vilken vikt en\r\nsådan här fråga har för ett län och för\r\nsysselsättningen. I de allra flesta fall har det alltså\r\nrört sig om Ovako Steels framtida möjligheter, och\r\nvi har kunnat bevittna en mycket passiv inställning\r\nfrån regeringen, från de flesta ministrar. Man hade\r\nkanske haft den förhoppningen att statsministern\r\nsjälv skulle ha visat litet engagemang i den frågan,\r\nutan att därför klampa in på de andra statsrådens\r\nområden. Det är mycket viktigt. Dessutom har vi\r\nhaft stöd i vårt eget parti i den här frågan.</pre><pre>Det är angeläget, när man besöker ett län som har\r\ndessa problem på arbetsmarknaden, att man också\r\nkollar upp hur man kan hjälpa till där och inte\r\nallmänt nonchalerar frågeställningarna. Vi kan visa\r\nvägen hur vi skall få en ny start för Norrbotten,\r\nstatsministern, genom att peka på ett engagemang\r\ni t.ex. Ovako Steel-frågan.</pre><pre>Anf. 6  BRUNO POROMAA (s):</pre><pre>Fru talman! Jag fick inte något svar på frågan om\r\nstatsministern anser att det är till fyllest att man får\r\nvänta en hel månad på ett svar på en fråga.</pre><pre>Jag vill påstå att statsministern var dåligt\r\ninformerad om riksdagens arbete när han åkte till\r\nArvidsjaur. Den aktuella veckan bad jag riksdagens\r\nutredningstjänst att göra en sammanställning av\r\nvad samtliga norrbottniska ledamöter hade uträttat\r\ndenna vecka. Om man skall anse att man uträttar\r\nen viktig detalj när man bestiger riksdagens\r\ntalarstol, kan jag tala om för statsministern att\r\nsamtliga norrbottniska ledamöter besteg denna\r\ntalarstol -- t.o.m. statsministerns partivän, som\r\nsyntes där vid ett tillfälle. De norrbottniska\r\nledamöterna är ingalunda ''tysta som i graven'', för\r\natt citera den aktuella tidningen.</pre><pre>Personligen deltog jag den veckan i\r\nriksdagsdebatterna i tre för länet mycket viktiga\r\nfrågor -- som verkligen är en nystart för länet, om\r\nstatsministern vill tala om det -- nämligen om\r\nOvako Profilers nedläggning i Luleå, om\r\nmineralförsörjningen och\r\nprospekteringsverksamheten och om\r\nprivatiseringen av de statliga företagen.</pre><pre>Anf. 7  Statsminister CARL BILDT (m):</pre><pre>Fru talman! Låt mig bara upprepa det jag sade som\r\nSten-Ove Sundström inte tog upp, dvs. att ordvalet\r\nfrån herrarna ibland har varit mera inriktat på att\r\nskapa rubriker än på att visa konstruktivt\r\nengagemang för Norrbotten. När man säger att en\r\nnyutnämnd landshövding är en provokation, och\r\nnär man använder uttryck som krigsförklaring, är\r\nman ute efter rubriker, inte efter resultat.</pre><pre>När det gäller Norrbotten och andra delar av landet\r\njobbar jag för resultat, inte för rubriker. Det gäller\r\nbl.a. Ovako Steel. Jag konstaterar att det från de\r\nsocialdemokratiska talesmännen i dessa frågor inte\r\nhar framförts några avvikande bedömningar.\r\nEngagemang kan alltid finnas. Vi jobbar just nu\r\nmed nya initiativ, som har stor betydelse för\r\nframtiden för rymdverksamheten i Kiruna. Där kan\r\nman verkligen tala om en framtidssatsning för\r\nNorrbotten, som vi står för, efter att den hade legat\r\ni träda under den socialdemokratiska tiden. Vi har\r\ngjort mer för småföretagsamheten än vad som har\r\ngjorts på mycket länge i detta land. Det är små- och\r\nnyföretagsamheten som inte minst står för\r\nsysselsättningen i glesbygden och i inlandet. Där\r\nfinns engagemanget. Det är inte rubriker utan\r\nresultat som vi är ute efter.</pre><pre>Anf. 8  STEN-OVE SUNDSTRÖM (s):</pre><pre>Fru talman! Jag skulle kunna ägna mycken tid åt att\r\ndiskutera regeringens utnämningspolitik, men det\r\nskall jag inte göra. Låt mig bara säga att jag inte\r\nsjälv använde de ord som statsministern citerade ur\r\nmassmedia.</pre><pre>Nu talar jag om det jag anser vara mycket viktigare,\r\ndvs. 2 000 arbetstillfällen, och jag tycker att\r\nstatsministern borde engagera sin regering i\r\nproblemen och få fart på sysselsättningen. Om man\r\nvill få fart på Norrbotten och förändra utvecklingen\r\nmåste man vidta politiska åtgärder och inte bara stå\r\nhär och vända ord. Grip in i Ovako Steel-affären!\r\nGör någonting konkret, Carl Bildt!</pre><pre>Anf. 9  BRUNO POROMAA (s):</pre><pre>Fru talman! Under den socialdemokratiska\r\nregeringen gjordes mycket stora insatser till\r\nNorrbottens fromma. Jag skulle kunna peka på en\r\nlång rad av åtgärder som den dåvarande\r\nsocialdemokratiska regeringen gjorde direkt efter\r\nregeringsövertagandet 1982 och 1983. Om de här\r\nåtgärderna inte hade kommit till stånd, hade det\r\nvarit ett mycket bekymmersamt läge, betydligt\r\nmera bekymmersamt än någonsin tidigare.\r\nNågonting sådant kommer den nuvarande\r\nmoderatdominerade regeringen aldrig att\r\nåstadkomma. Vi har dock inte några delade\r\nuppfattningar om de exempel som statsministern\r\npekade på.</pre><pre>Vi har från länets sida ett gott förtroende för vår\r\npartiledning, och det är det förtroendet som\r\nstatsministern vill undergräva genom att tala illa om\r\noss socialdemokratiska ledamöter här i riksdagen\r\nnär han besöker länet. I stället borde statsministern\r\ntala om sin och regeringens politik, och inte hålla\r\npå med det han gör när han kommer till länet.</pre><pre>Anf. 10  Statsminister CARL BILDT (m):</pre><pre>Fru talman! När man använder uttryck som\r\nprovokation och krigsförklaring är man ute efter\r\nrubriker, inte resultat. Jag vidhåller det. Det är min\r\nförsta kommentar.</pre><pre>Min andra kommentar, till Bruno Poromaa, är att\r\ndet är möjligt att det gjordes många insatser. Men\r\nvi konstaterade när vi tog över regeringsmakten att\r\ndet finns en del problem kvar i Norrbotten och\r\nväldigt mycket att göra. Det skall vi göra.</pre><pre>Låt mig utöver allt det som vi har gjort för\r\nsmåföretagsamheten och vad det betyder för den\r\nregionalt spridda sysselsättningen samt\r\nframtidssatsningarna i rymden, nämna att vi bara\r\nför några dagar sedan på riksdagens bord lade ett\r\nförslag om att avskaffa den allmänna energiskatten\r\nför industrin.</pre><pre>Få saker betyder så mycket som detta för\r\nlångsiktiga möjligheter till sysselsättning i\r\ngruvindustrin, i stålindustrin, i pappers- och\r\nmassaindustrin, och för få delar av landet är detta\r\nså betydelsefullt som det är för Norrbotten.</pre><pre>Allt detta är exempel på åtgärder som vi har\r\nföreslagit. De borde har föreslagits långt tidigare,\r\nmen nu kommer de, och det ger möjligheter till en\r\nny start för Norrbotten.</pre><pre>Anf. 11  STEN-OVE SUNDSTRÖM (s):</pre><pre>Fru talman! Låt mig först försöka att ur debatten få\r\nbort det ordval som statsministern nu igen citerade:\r\nProvokation och krigsförklaring är ord som vi inte\r\nhar använt i det här sammanhanget. Jag tror att det\r\när viktigt att statsministern lägger dem åt sidan. Vi\r\nkan inte gärna ställas till svars för det andra har\r\nskrivit i media.</pre><pre>Låt mig sedan säga att man inte kan begära att\r\nlandets statsminister skall hålla med oppositionens\r\nriksdagsmän i alla detaljer, men man kan begära att\r\nstatsministern har litet grand på fötterna när han\r\nbesöker ett län och där påstår att ledamöter av\r\ndenna kammare är tysta som i graven, och det\r\nunder en period då vi inom ramen för riksdagens\r\narbetsformer arbetat väldigt hårt för att klara\r\njobben och tyvärr inte fått hjälp från Carl Bildts\r\nregering och i en situation då det gällt så många\r\njobb som 2 000 arbetstillfällen, som vid Ovako\r\nSteel. Man kunde kräva litet mindre röststyrka och\r\nlitet mer arbete av den här regeringen, Carl Bildt.\r\nDet är vad det egentligen handlar om.</pre><pre>Anf. 12  BRUNO POROMAA (s):</pre><pre>Fru talman! Det gläder mig som gruvarbetare att få\r\nhöra att statsministern är beredd att göra insatser\r\nför den svenska gruvindustrin. Men vilka är då de\r\ninsatserna? Framtiden för gruvindustrin har aldrig\r\nsett så mörk ut som den för tillfället gör; den statliga\r\nprospekteringsverksamheten skall upphöra. Vi\r\nbetackar oss för sådana insatser! LKAB skall\r\nprivatiseras. Där är alla LKAB-anställda från\r\ngruvarbetarkåren och upp till de främsta\r\nakademikerna eniga: De är motståndare till en\r\nprivatisering. Det är också en insats som vi\r\nverkligen betackar oss för!</pre><pre>Anf. 13  Statsminister CARL BILDT (m):</pre><pre>Fru talman! Låt mig till att börja med konstatera att\r\ndet är bra om Sten-Ove Sundström och andra tar\r\navstånd från uttryck som provokation och\r\nkrigsförklaring. Jag hoppas att den typen av\r\növerord -- oavsett varifrån de kommer -- därmed är\r\nutrensade ur debatten så att vi kan diskutera\r\nsakfrågorna när det gäller Norrbottens utveckling.</pre><pre>Jag hoppas att vi kan få stöd för det vi tänker föreslå\r\npå rymdsidan. Jag hoppas att det skall bli slut med\r\navogheten mot bl.a. de skattesänkningar som vi gör\r\nför att få fart på småföretagen.</pre><pre>Låt mig när det gäller gruvindustrin bara\r\navslutningsvis säga att det avskaffande av den\r\nallmänna energibeskattningen som vi nu föreslår\r\noch som jag hoppas att vi har stöd för från hela\r\nNorrbottensbänken här i kammaren betyder\r\nväldigt mycket för möjligheten för t.ex. LKAB och\r\nAitikgruvan, som är mycket stora\r\nenergikonsumenter, och deras möjligheter att i\r\nframtiden klara sin konkurrenskraft. Utan\r\nkonkurrenskraft i företagen finns det inga\r\nmöjligheter till varaktig sysselsättning. Det är\r\nkonkurrenskraft som tyvärr gått förlorad under de\r\nsenaste åren, och det är konkurrenskraft i\r\nföretagen -- små och stora -- som vi säkrar med vår\r\npolitik.</pre><pre>Anf. 14  STEN-OVE SUNDSTRÖM (s):</pre><pre>Fru talman! Jag hade hoppats att statsministern\r\nskulle ta avstånd från de uttalanden som han\r\ntydligen har gjort i Norrbottenskuriren. Han säger\r\ndär att vi ägnar oss åt lokalt hojt för lokal\r\nkonsumtion när vi uttalar oss om så viktiga frågor\r\nsom sysselsättningen.</pre><pre>I slutet av sitt svar säger statsministern faktiskt att\r\nhan gärna vill diskutera den viktiga frågan, hur vi\r\nskall få fart på Norrbotten. Jag har nu vid flera\r\ntillfällen frågat: Är statsministern beredd att få fart\r\npå länet genom att rädda de 2 000 jobb som nu är\r\npå väg bort genom den passiva inställning som\r\nregeringen har i Ovako-frågan?</pre><pre>Anf. 15  BRUNO POROMAA (s):</pre><pre>Fru talman! Avslutningsvis hoppas jag att\r\nstatsministern nu kunnat konstatera att vi inte är\r\ntysta som i graven. Om så är fallet har liken nu\r\ntalat.</pre><pre>Anf. 16  Statsminister CARL BILDT (m):</pre><pre>Fru talman! Det jag sade -- och det står jag för --\r\nvar att det var lokalt hojt för lokal konsumtion; det\r\nvar det. Det må vara berättigat, men man skall inte\r\ngöra mer av det än vad det faktiskt är. Engagemang\r\nskapar inte nödvändigtvis jobb. Vad som krävs är\r\nkonkreta åtgärder. Jag har inte hört några sådana\r\nföreslås från socialdemokratiskt hål i det konkreta\r\nfallet.</pre><pre>När det sedan gäller vad som skall göras för att få\r\nfart på Norrbotten är jag -- trots allt -- tacksam,\r\näven om det inte var avsikten med frågorna, att jag\r\nhar fått möjlighet att redovisa litet av det framtids-\r\noch nutidsprogram som regeringen har och har lagt\r\nfram när det gäller konkreta åtgärder för att få fart\r\näven på Norrbotten. Jag bara hoppas att de förslag\r\nvi har lagt fram också kommer att få\r\nsocialdemokratiskt stöd. Det har tyvärr inte alltid\r\nvarit fallet i det förgångna.</pre><pre>Överläggningen var härmed avslutad.</pre><pre>7 §  Svar på fråga 1991/92:682 om Gul Kalle</pre><pre>Anf. 17  Utrikesminister MARGARETHA AF\r\nUGGLAS (m):</pre><pre>Fru talman! Bo G. Jenevall har frågat mig vilka\r\nåtgärder jag avser vidta för att det stulna israeliska\r\nflygplan som i Sverige kallas Gul Kalle snarast skall\r\nåterlämnas till Israel.</pre><pre>I november 1987 informerades UD av ambassaden\r\ni Tel Aviv om tidningsuppgifter i Israel angående ett\r\nstulet Mustangplan, som skulle ha förts till Sverige.\r\nDärefter har det samlats en hel del handlingar i\r\nUD:s arkiv om flygplanets öden här. Det israeliska\r\nluftfartsmuseet skrev till departementet år 1988 och\r\n1989 och fick svaret, att om något ingripande\r\nönskades måste en sedvanlig\r\nrättshjälpsframställning göras på diplomatisk väg.</pre><pre>I januari i år tog israeliska Interpol upp frågan med\r\nInterpol i Sverige, som i sin tur informerade\r\ndepartementets rättsavdelning. Detta ledde till att\r\nambassaden i Tel Aviv instruerades att ta reda på\r\nexakt vad slags biträde man önskade från israelisk\r\nsida och att uppmana utrikesministeriet att i\r\nförekommande fall inkomma med en framställning\r\npå diplomatisk väg. I februari meddelade\r\nambassaden att det israeliska utrikesministeriet då\r\ninte önskade något direkt biträde men att man\r\neventuellt avsåg att återkomma i ärendet.</pre><pre>För drygt en månad sedan delgavs departementet\r\nett meddelande från Interpol i Israel till svenska\r\nInterpol att en israelisk medborgare hade dömts till\r\ntre års fängelse i Israel för att ha stulit ett flygplan\r\nsom han sedan hade sålt i Sverige. I meddelandet\r\nframhölls vidare att biträde skulle begäras på\r\ndiplomatisk väg för att flygplanet skulle återföras\r\ntill Israel.</pre><pre>Någon framställning har inte kommit in till\r\ndepartementet. När en sådan kommer in får den\r\nhandläggas enligt gällande regler. Avslutningsvis\r\nkan jag tillägga att kontakt tagits med\r\nluftfartsverket.</pre><pre>Anf. 18  BO G. JENEVALL (nyd):</pre><pre>Fru talman! Jag tackar utrikesministern för svaret,\r\nsom trots allt inger vissa förhoppningar. Jag tycker\r\nbara att handläggningen verkar litet\r\növerbyråkratisk. Det föreligger trots allt en\r\nskrivelse från Israels försvarsdepartement med en\r\ndirekt begäran att flygplanet skall avregistreras och\r\nåterlämnas till Israel. Jag tycker det är ytterst\r\nmärkligt om en sådan skrivelse inte borde\r\nvidarebefordras från den aktuella myndigheten,\r\nluftfartsverket, till berört departement, i det här\r\nfallet utrikesdepartementet.</pre><pre>Utrikesministern säger vidare i svaret att den här\r\nsaken har varit känd sedan 1987. Jag är medveten\r\nom att det är långt före nuvarande\r\nutrikesministerns ämbetstid, men ärendet finns ju,\r\nsom också påpekas i svaret, ändå i arkivet i UD.</pre><pre>Min första konkreta fråga i sammanhanget är: Kan\r\ninte utrikesministern genom sin ambassad i Israel ta\r\nett direkt initiativ i frågan med anledning av en\r\nenligt min mening trots allt mycket formell\r\nskrivelse från Israels försvarsdepartement?</pre><pre>Anf. 19  Utrikesminister MARGARETHA AF\r\nUGGLAS (m):</pre><pre>Fru talman! När det gäller var ärendet nu ligger --\r\ndet är väl det vi måste hålla oss till -- är det som jag\r\nhar förstått saken så, att luftfartsinspektionen har\r\növerlämnat det till regionåklagarmyndigheten i\r\nLinköping, som i sin tur meddelat\r\nluftfartsinspektionen att rätt åklagarmyndighet\r\ntorde vara Västerås.</pre><pre>Vid kontakt med åklagarmyndigheten i Västerås\r\nuppges att ärendet kommit in den 21 april 1992, och\r\ndär ligger det nu. Vi har enligt vad jag förstår nu att\r\navvakta vad denna åklagarmyndighet kommer fram\r\ntill.</pre><pre>Anf. 20  BO G. JENEVALL (nyd):</pre><pre>Fru talman! Jag förstår att de formella kraven är\r\ntillgodosedda -- det är de säkert. Men jag har också\r\ntalat med åklagaren i Västerås, och han avser inte\r\natt göra någonting, därför att det inte är hans\r\nområde, som han uttrycker det. Det här är ju trots\r\nallt en statsrättslig fråga och borde väl i så fall,\r\ntycker jag, överföras från distriktsåklagaren i\r\nVästerås till riksåklagaren.</pre><pre>Anf. 21  Utrikesminister MARGARETHA AF\r\nUGGLAS (m):</pre><pre>Fru talman! Som jag har förstått saken är det inte\r\nenbart en statsrättslig fråga utan i allra högsta grad\r\nockså en civilrättslig fråga; ställningen för den\r\nperson som nu anser sig äga planet måste finnas\r\nmed i den här frågan.</pre><pre>Som mina handläggare har beskrivit det hela är det\r\nså, att om åklagarmyndigheten i Västerås kommer\r\nfram till att något brott inte har begåtts, dvs. om\r\nhan på något sätt avskriver ärendet, och om\r\nluftfartsinspektionen finner att registreringen av\r\nflygplanet ej skett på felaktiga grunder, torde staten\r\nIsrael i en civilprocess kunna väcka talan om bättre\r\nrätt till planet. Men det faller naturligtvis utanför\r\nUD:s bedömanden då domstolarna är självständiga\r\nmyndigheter. Såvitt jag förstår är det alltså inte\r\nenbart en statsrättslig fråga utan också i allra högsta\r\ngrad en civilrättslig fråga.</pre><pre>Anf. 22  BO G. JENEVALL (nyd):</pre><pre>Fru talman! Jag respekterar givetvis det, och vi\r\nskall följa de lagar och regler som gäller.</pre><pre>Jag har då snarast en vädjan till utrikesministern att\r\ngenom sin ambassad i Tel Aviv ta de kontakter som\r\nkrävs för att detta ärende skall kunna komma i gång\r\npå formell grund. Enligt vad jag har förstått genom\r\nmina kontakter har man där haft litet svårt att\r\nförstå vår tågordning här uppe. Vi kanske är litet\r\nmer byråkratiska än de -- jag vet inte; jag har ingen\r\nerfarenhet av Israel.</pre><pre>Men det är uppenbart att man där inte riktigt har\r\nförstått vilken väg man skall gå -- man har ju\r\ntidigare också skrivit ett antal skrivelser direkt till\r\ndepartementet. Jag har kopior på den\r\nbrevväxlingen, och jag finner en del av svaren\r\nganska besynnerliga.</pre><pre>Anf. 23  Utrikesminister MARGARETHA AF\r\nUGGLAS (m):</pre><pre>Fru talman! Enligt den redogörelse jag har fått har\r\nden svenska ambassaden i Israel tagit upp den här\r\nfrågan med utrikesministeriet -- det är den\r\ninstruktion den har haft. Sedan har Israel valt att\r\nvända sig till luftfartsmyndigheterna i Sverige,\r\nluftfartsinspektionen.</pre><pre>Mig förefaller det ändå vara så, att vi nu har att\r\navvakta vad åklagarmyndigheten i Västerås gör.\r\nDetta är tämligen avgörande i frågans\r\nhandläggning.</pre><pre>Anf. 24  BO G. JENEVALL (nyd):</pre><pre>Fru talman! Då vet jag inte hur man skall rulla\r\närendet vidare, eftersom åklagaren inte avser att\r\ngöra någonting. Ärendet är dessutom genom den\r\nhär långa handläggningstiden preskriberat. Det lär\r\ninte komma längre än till åklagarens arkiv. Jag\r\nskulle då vilja ha besked av utrikesministern i\r\nfrågan, hur det skall gå till att iaktta formalia, så att\r\njag i så fall får hjälpa till att se till att den här saken\r\nkommer vidare.</pre><pre>Anf. 25  Utrikesminister MARGARETHA AF\r\nUGGLAS (m):</pre><pre>Fru talman! Jag vet inte om det är min sak att ge Bo\r\nJenevall råd om detta, men jag skall när jag\r\nkommer till departementet gärna tala med mina\r\nhandläggare en gång till och höra om de har några\r\nytterligare synpunkter i detta ärende. Det skall jag\r\ngärna göra.</pre><pre>Överläggningen var härmed avslutad.</pre><pre>8 §  Svar på frågorna 1991/92:683 och 692 om\r\nBosnien, m.m.</pre><pre>Anf. 26  Utrikesminister MARGARETHA AF\r\nUGGLAS (m):</pre><pre>Fru talman! Sten Söderberg har frågat mig när\r\nSverige tänker erkänna Bosnien-Hercegovina.</pre><pre>Sten Söderberg har också frågat mig vilka åtgärder\r\nregeringen kommer att vidta för att förmå serberna\r\ntill ett tillbakadragande av trupper och polisstyrkor\r\nfrån Bosnien-Hercegovina.</pre><pre>Jag avser besvara frågorna i ett sammanhang.</pre><pre>Som vi alla vet är situationen tragisk i Bosnien-\r\nHercegovina. Strider pågår, och det mänskliga\r\nlidandet är stort. De försök som pågår att med våld\r\nförändra republikens gränser är oaccetabla. Denna\r\nsvenska uppfattning har framförts till regeringen i\r\nBelgrad och har också klart uttryckts från svensk\r\nsida vid den europeiska säkerhetskonferensens\r\npågående uppföljningsmöte i Helsingfors. Det är\r\nregeringens avsikt att även fortsättningsvis\r\nbilateralt och multilateralt verka för icke-bosniska\r\ntruppers tillbakadragande från Bosnien-\r\nHercegovina.</pre><pre>Konflikten i Jugoslavien kan, som regeringen flera\r\ngånger framhållit, lösas enbart med fredliga medel.\r\nVåldet i Bosnien-Hercegovina måste således\r\nsnarast bringas att upphöra. Intressena hos\r\nrepublikens samtliga folkgrupper måste tillgodoses\r\npå fredlig väg. Sverige kommer att fortsätta stödja\r\nde fredsansträngningar som pågår inom FN:s och\r\nEG:s ram. Vi kommer också att inom ESK:s ram\r\nfortsätta att verka för fred i Bosnien-Hercegovina.</pre><pre>I Bosnien-Hercegovina finns tre stora folkgrupper.\r\nFolkomröstningen om självständighet bojkottades\r\nav den serbiska folkgruppen. Denna inställning\r\nrättfärdigar självfallet inte det våld som tillgripits.\r\nSerber, muslimer och kroater har tidigare deltagit i,\r\noch kommer sannolikt också framdeles att deltaga\r\ni, de EG-ledda förhandlingarna om republikens\r\nframtid.</pre><pre>Jag har tidigare här i kammaren redogjort för de\r\nprinciper som styr svensk erkännandepolitik. Dessa\r\nfolkrättsliga principer är: ett folk, ett territorium\r\nsamt en regering som förmår utöva kontroll över\r\nterritoriet. Bedömningen av huruvida kriterierna är\r\nuppfyllda måste göras med hänsyn till\r\nomständigheterna i det enskilda fallet. Någon\r\nautomatisk erkännandeplikt föreligger aldrig enligt\r\nfolkrätten. Det senaste året har i det internationella\r\nsamfundet också utvecklats en praxis att av nya\r\nstater kräva utfästelser om respekt för demokrati,\r\nmänskliga rättigheter och rättsstatens principer\r\nsamt garantier för de nationella minoriteternas\r\nrättigheter såsom dessa lagts fast i ESK:s\r\nHelsingfors- och Parisdokument.</pre><pre>Erkännanden bör inte underblåsa pågående\r\nkonflikt eller bidra till skapandet av nya sådana.</pre><pre>Den snabba upptrappningen av våldet i Bosnien-\r\nHercegovina har föranlett regeringen att avvakta i\r\nerkännandefrågan. Som jag tidigare sagt agerar\r\nSverige aktivt bl.a. i ESK för att få ett slut på\r\nstridigheterna.</pre><pre>Anf. 27  STEN SÖDERBERG (-):</pre><pre>Fru talman! Jag delar inte riktigt utrikesministerns\r\nåsikter i den här frågan. Det pågår en slakt på\r\nspeciellt muslimer i Bosnien-Hercegovina. Jag\r\nanser att regeringen bör vidta mer aktiva åtgärder.\r\nMan kan t.ex. hemkalla ambassadören i Belgrad\r\nför konsultationer. Man kan följa andra länder som\r\nerkänt Bosnien-Hercegovina. Jag inser dock, och\r\när väl medveten om, regeringens inställning att\r\nregimen skall utöva kontroll över sitt eget\r\nterritorium.</pre><pre>Kan regeringens passivitet möjligen vara sprungen\r\nur att det just är muslimer som slaktas, eller finns\r\ndet andra skäl till att man inte vill gå in? Serbien har\r\nju också direkt hotat USA. Det är en ganska farlig\r\nstat.</pre><pre>Anf. 28  Utrikesminister MARGARETHA AF\r\nUGGLAS (m):</pre><pre>Fru talman! Jag vill understryka för Sten Söderberg\r\natt vi i den kommande veckan kommer att utöva en\r\npåtaglig aktivitet i Helsingfors när det gäller den\r\nhär frågan. Dessa frågor kommer att tas upp inom\r\nESK i den vecka som vi nu har framför oss. Det\r\ngäller utvecklingen i Bosnien-Hercegovina och\r\nhanteringen av det nya Jugoslavien, om jag får\r\nuttrycka mig så, med tanke på det som hände i går:\r\noch med utropandet av ett nytt Jugoslavien. Hela\r\nden frågan kommer nu att behandlas i Helsingfors\r\nav de där deltagande staterna. Det innebär att den\r\nvecka vi har framför oss är mycket väsentlig.</pre><pre>Det är naturligtvis vår fasta förhoppning att det\r\ninternationella samfundet genom att utöva tryck på\r\nSerbien skall kunna få ett slut på våldshandlingarna\r\ni Bosnien-Hercegovina. Det pågår dessutom just\r\nnu samtal i Lissabon där alla parter i Bosnien finns\r\nrepresenterade. Även detta ger en viss förhoppning\r\nom att det skall vara möjligt att få se en något mer\r\npositiv utveckling under den vecka som kommer.</pre><pre>Det måste vara vår strävan att det internationella\r\nsamfundet, i den nya situation som har uppkommit\r\nefter gårdagens besked från Belgrad, kan utöva ett\r\nsådant tryck att det blir slut på striderna.</pre><pre>Anf. 29  STEN SÖDERBERG (-):</pre><pre>Fru talman! Jag vill ta upp ett annat konkret\r\nexempel på passivitet. Jag sitter tillsammans med\r\n200 bosnier av alla schatteringar i den bosniska\r\nhjälpkommittén. Ledamoten och professorn i\r\nNobelkommittén, professor Efendic på Karolinska\r\nsjukhuset, och jag har försökt att få komma till Alf\r\nSvensson för att diskutera frågan om bistånd för de\r\nnödlidande, men vi har inte beretts någon tid eller\r\nnågot tillfälle att komma i kontakt med Alf\r\nSvensson på två veckor. Vi tar det som tecken på\r\natt man kanske inte har det rätta intresset för\r\nproblemen i Bosnien.</pre><pre>Anf. 30  Utrikesminister MARGARETHA AF\r\nUGGLAS (m):</pre><pre>Fru talman! Sten Söderberg är väl medveten om att\r\njag träffade Bosniens utrikesminister när han var\r\nhär i Stockholm. Jag tyckte vi hade ett mycket bra\r\noch givande samtal, även om det gav en ganska\r\ndyster bakgrund till utvecklingen i Bosnien.</pre><pre>När jag hade tillfälle att träffa honom uttryckte han\r\ntvivel på det som då var EG:s fredsplan, nämligen\r\nuppdelningen av befolkningen i dessa tre regioner.\r\nDet var inte heller då lätt att se en lösning på\r\nproblemen.</pre><pre>Jag vill gärna ta tillfället i akt att här uttrycka en\r\nstark sympati för Bosnien och det faktum att dessa\r\ntre folkgrupper just i Bosnien har kunnat leva\r\nfredligt sida vid sida. Det gör att utvecklingen nu är\r\ndesto mer tragisk. Den strävan som vi och övriga\r\nländer i det internationella samfundet nu måsta ha\r\när att få till stånd en vapenvila i Bosnien. Jag tror\r\natt Sten Söderberg har förståelse för att det\r\nkommer att kännas väldigt mycket bättre att\r\nerkänna Bosnien-Hercegovina när åtminstone en\r\nvapenvila är ingången och kulorna icke viner.</pre><pre>Anf. 31  STEN SÖDERBERG (-):</pre><pre>Fru talman! Jag är säker på att utrikesministern,\r\nefter sina samtal med min vän från Bosnien, är\r\nmedveten om att det säkerligen aldrig blir något\r\nEG om vi får ett Balkankrig av stor omfattning. Det\r\när en av grunderna till mitt agerande. Det handlar\r\ndels om omtanke om folket i Bosnien, dels om\r\nomtanke om det ekonomiska samarbetet i Europa.\r\nOm vi får ett Balkankrig och Bosnien är\r\nkrutdurken, kan vad som helst hända.</pre><pre>Jag vill lämna över en videofilm från det bosniska\r\nfolket för att ge den rätta bilden.</pre><pre>Anf. 32  Utrikesminister MARGARETHA AF\r\nUGGLAS (m):</pre><pre>Fru talman! Låt mig tacka för detta och understryka\r\natt den vecka som kommer är mycket väsentlig. Det\r\när viktigt att vi alla försöker se till att den kommer\r\natt leda fram till någon form av vapenvila och\r\nuppgörelse.</pre><pre>Överläggningen var härmed avslutad.</pre><pre>9 §  Svar på fråga 1991/92:681 om en\r\nkommission om bankernas förluster m.m.</pre><pre>Anf. 33  Statsrådet BO LUNDGREN (m):</pre><pre>Fru talman! Sten Söderberg har frågat\r\njustitieministern om regeringen tänker tillsätta en\r\nkommission med uppdrag att utreda bankernas\r\nförluster m.m. Arbetet inom regeringen är så\r\nfördelat att det är jag som skall besvara frågan.</pre><pre>Jag svarade den 10 april i år på en interpellation\r\nfrån Catarina Rönnung i samma ämne\r\n(interpellation 1991/92:139). Catarina Rönnung\r\nföreslog, mot bakgrund av bankernas stora\r\nkreditförluster och vidgade räntemarginaler, att\r\nregeringen skulle tillsätta en kommission för att\r\nundersöka huruvida bankerna brustit i sitt\r\nsamhällsansvar. Jag svarade då att jag inte ansåg att\r\nregeringen skulle tillsätta någon sådan kommission\r\noch redogjorde också för skälen för mitt\r\nställningstagande.</pre><pre>Sten Söderberg framhåller i sin fråga att\r\nfastighetsbolagen under senare år gjort stora\r\ninvesteringar i fastigheter i utlandet och att det lett\r\ntill stora valutaflöden. Det förefaller som om han\r\nanser att detta på något sätt skulle vara olämpligt,\r\noch han antyder att investeringarna skett på ett icke\r\nkorrekt sätt. Den frågan lämpar sig inte för debatt\r\nhär i kammaren. Låt mig i vilket fall som helst\r\nkonstatera att det är riktigt att fastighetsbolag,\r\nliksom försäkringsbolag och även andra företag,\r\ngenomfört relativt omfattande investeringar i\r\nfastigheter i utlandet sedan det blev tillåtet efter\r\nvalutaavregleringen 1989. Man kan också\r\nkonstatera att en del av dessa investeringar visat sig\r\nvara mindre lyckosamma och att det också bidragit\r\ntill att bankerna drabbats av kreditförluster.</pre><pre>Låt mig slå fast att slopandet av valutaregleringen\r\nvar både nödvändigt och önskvärt. Det är\r\nutomordentligt viktigt, särskilt för en liten ekonomi\r\nsom den svenska, att kapital kan röra sig fritt över\r\ngränserna och investeras där det kan förväntas ge\r\nstörst avkastning. Det förhållandet att vissa av\r\ninvesteringarna har gett dålig avkastning eller rent\r\nav förluster bekräftar bara att investeringar av detta\r\nslag är behäftade med risker och att riskerna är\r\nstörre för investerare som på grund av tidigare\r\nregleringar saknar tillräcklig erfarenhet. Man kan\r\ndock inte ta det som intäkt för att återinföra\r\nregleringar som bidrar till att på lång sikt reducera\r\nvälfärden. Fri handel bör vara ledstjärnan på\r\nkapitalområdet på samma sätt som den är det för\r\nutbytet med varor och tjänster.</pre><pre>Regeringen får fortlöpande information från\r\nfinansinspektionen och riksbanken om läget på\r\nkapitalmarknaden. Något behov av en sådan\r\nkommission som Sten Söderberg avser finns därför\r\ninte.</pre><pre>Anf. 34  STEN SÖDERBERG (-):</pre><pre>Fru talman! Det lämpar sig visst att diskutera\r\nfrågan om fastighetsinvesteringarna i utlandet, för\r\natt bemöta påstående nummer ett.</pre><pre>Dessa investeringar har till en del skett med eget\r\nkapital och till en stor del med statliga medel. Man\r\nhar alltså erhållit statliga lån, överlån i fastigheter,\r\nsom man sedan har fört över till utlandet. Det är\r\nden lilla människan som får betala. Jag har ett\r\nuttryck för det här, och det är plundring av\r\nbanksystemet.</pre><pre>En man som statsrådet säkert tror på är Staffan\r\nBurenstam Linder. Han skriver att vi får alla vara\r\nmed att betala. Det här leder till att den lilla\r\nmänniskan får betala inte en eller två gånger, utan\r\ntre gånger. Den sista gången blir det genom höjda\r\nräntor i banksystemet.</pre><pre>En antikorruptionskommission skulle vara mycket\r\nangelägen. Den kunde börja med att titta på\r\nGotabanken. Tidningen Dagen skrev den 21 april:\r\n''Namnen på Gotabankens värdepappersbolag har\r\nchockerat -- -- --. 'Mefisto' (djävulens förbund),\r\n''Bajan' (namnet på en utsugarparasit) och\r\n''Sruknok' (konkurs baklänges).''</pre><pre>Där har en framstående moderat politiker hela\r\ntiden suttit i styrelsen. Det finns all grund för att\r\nlåta en kommission noggrant granska bankernas\r\naffärer.</pre><pre>Anf. 35  Statsrådet BO LUNDGREN (m):</pre><pre>Fru talman! Den fråga som inte lämpar sig att\r\ndiskutera i riksdagen är de antydningar som finns i\r\nfrågeställningen vilka gäller direkta oegentligheter.\r\nSådana saker bör utredas av vederbörande\r\nmyndighet. Det är ingenting som skall diskuteras\r\nhär i kammaren. Om det finns belägg för sådana\r\nsaker skall det utredas rakt upp och ner.</pre><pre>När det gäller frågan måste jag säga att både jag och\r\nmina medarbetare har haft mycket svårt att förstå\r\ninnebörden i frågan. Jag har också mycket svårt att\r\nförstå vad Sten Söderberg syftar till och vad han\r\nsyftar på när det gäller det han nu utvecklar här i\r\nkammaren. Det är uppenbart att vi har haft en\r\nsituation där banker och finansbolag har lånat ut\r\npengar på ett sätt som har gett förluster. Det är\r\nsådant som inträffar.</pre><pre>Vi kan ha många synpunkter på att man borde\r\ngenomfört marginalskattereformen samtidigt med\r\nden nödvändiga avregleringen av\r\nkreditmarknaden. Det hade hjälpt i\r\nsammanhanget. Nu befinner vi oss i en situation där\r\nvi har förluster. De bör hanteras så att de\r\nskadeverkningar som följer minimeras. Det är den\r\nambition som jag har som ansvarig i regeringen för\r\nde finansiella marknaderna. Det är ganska\r\nsjälvklart. Vi har också lagt fram förslag om en del\r\nåtgärder i det här avseendet.</pre><pre>Frågan om den finansiella krisen, som man kan\r\ndiskutera i andra sammanhang, är en sak. Vi kan\r\ngärna diskutera den om jag vet vad diskussionen\r\nskall gälla.</pre><pre>När det gäller frågan om korruption och de\r\nspeciella exempel med de namn som Sten\r\nSöderberg nämnde, har jag mycket svårt att se vad\r\nde har för relevans.</pre><pre>Anf. 36  STEN SÖDERBERG (-):</pre><pre>Fru talman! Det har den relevansen att\r\nsmåspararna och den lilla människan får betala i\r\nform av skatter och pålagor.</pre><pre>Om regeringen inte vill tillsätta en kommission som\r\ngranskar bankerna och det jag kallar korruption\r\noch mygel i det här avseendet, får vi väl göra som\r\nvi gjorde med Nordbanken och ett annat ärende. Vi\r\nfår väl vända oss till riksåklagaren och starta en\r\nförundersökning. Jag vet att ekorotlarna och dessa\r\ninstitutioner inte har resurser att klara det här. Det\r\nskulle behövas en kommission som kunde göra en\r\nhelt annan analys av vem som har fått de miljarder\r\nsom har försvunnit från bankerna.</pre><pre>Anf. 37  Statsrådet BO LUNDGREN (m):</pre><pre>Fru talman! Det är ganska klart vem som är\r\nlåntagare när det gäller de lån som bankerna har\r\ngivit. Det är uppenbart att vi i regeringen har ett\r\nklart grepp över situationen på finansmarknaden så\r\nsom den nu ser ut och över de risker som ligger i\r\nden framtida utvecklingen. Vi är också medvetna\r\nom att om man inte vidtar åtgärder för att lindra\r\nden process som följer av att vi nu går från en\r\nhöginflationsekonomi till en låginflationsekonomi\r\nmedan värderingar och annat byggde på att vi\r\nskulle leva med en hög inflation, kommer förlusten\r\natt bli större. Vi har därför lagt fram en del förslag,\r\nbl.a. på skatteområdet, för att förbättra\r\nsituationen.</pre><pre>Vi är helt medvetna om detta. Det behövs ingen\r\nkommission för att klara ut vilka problem som finns\r\noch vilka lösningar som kan tas till för att lindra\r\ninflationsprocessen. Man är naturligtvis också\r\nmedveten om -- som jag sade -- vilka låneåtaganden\r\nsom har träffats. Jag förstår verkligen inte vart Sten\r\nSöderberg vill komma med sina allmänna\r\nsynpunkter om korruption, kommissioner m.m.</pre><pre>Överläggningen var härmed avslutad.</pre><pre>10 §  Svar på fråga 1991/92:686 om\r\nskattelagstiftningen och kostnaderna för underhåll\r\nav kulturhus</pre><pre>Anf. 38  Statsrådet BO LUNDGREN (m):</pre><pre>Fru talman! Sten Andersson i Malmö har frågat mig\r\nom vilka åtgärder jag är beredd att vidta för att göra\r\ndet ekonomiskt möjligt att underhålla kulturhus.</pre><pre>Skattereformen har medfört att avdrag inte längre\r\nmedges för kostnader för drift och underhåll av\r\nmangårdsbyggnader som är privatbostäder på\r\njordbruksfastigheter. Detta kan leda till ökade\r\nsvårigheter vad gäller möjligheterna att\r\nekonomiskt klara reparationer och underhåll av\r\nt.ex. kulturhistoriskt intressanta slott och\r\nherrgårdar som utgör privatbostäder.</pre><pre>Jag har i tidigare svar på liknande frågor hänvisat\r\ntill att regeringen redan vidtagit en rad åtgärder för\r\natt förbättra de ekonomiska villkoren för\r\nsmåföretagarna. Detta innebär även förbättringar\r\nför ägare till jordbruksfastigheter. Jag har också\r\nframhållit att det är viktigt att kulturminnesmärken\r\nkan bevaras och skötas på ett rimligt sätt.</pre><pre>En väg att ytterligare förbättra de ekonomiska\r\nmöjligheterna att bevara byggnader av detta slag är\r\natt återinföra avdragsrätten för kostnader för drift\r\noch underhåll. Även andra lösningar kan\r\nemellertid finnas. Frågan bereds för närvarande\r\ninom regeringskansliet.</pre><pre>Anf. 39  STEN ANDERSSON i Malmö (m):</pre><pre>Fru talman! Jag tackar för svaret. Jag tror att de\r\nsom i dag äger och förvaltar slott eller kulturhus\r\nmed nöje läser det avgivna svaret. De har i dag en\r\nbekymmersam situation. Man kan inte underhålla\r\neller investera eftersom det har blivit ekonomiskt\r\nomöjligt efter skatteomläggningen 1991.</pre><pre>Det är besvärligt eftersom många värdefulla\r\nkulturhus i Sverige riskerar att förfalla i brist på\r\nmöjligheter för ägarna att underhålla sina\r\nfastigheter. Det är ett kulturarv som vi icke har råd\r\natt låta gå förlorat.</pre><pre>Jag vet att det i dag finns en omfattande beredskap,\r\nom man kommer att ges lättnader i lagstiftningen.\r\nDet är litet ironiskt att om den som i dag bor i ett\r\nslott skulle vilja flytta ut till en bostad inom samma\r\nområde, så att slottet inte längre är bebott, kan han\r\nfå en chans att dra av kostnaderna. Det är\r\nemellertid en felaktig lösning. Det är ändock bäst\r\nom dessa kulturhus bebos hela tiden. Men jag\r\ntackar statsrådet, och jag tackar framför allt för den\r\nnäst sista meningen i det skrivna svaret.</pre><pre>Överläggningen var härmed avslutad.</pre><pre>11 §  Svar på fråga 1991/92:695 om\r\nskatteförvaltningens hantering av\r\nsjälvdeklarationer</pre><pre>Anf. 40  Statsrådet BO LUNDGREN (m):</pre><pre>Fru talman! Birger Andersson har frågat mig vilka\r\ninitiativ jag avser att ta för att minska den\r\nkostsamma hanteringen av självdeklarationer från\r\npersoner som haft enbart kapitalinkomster på\r\nminst 100 kr. och där skatteavdrag inte gjorts.</pre><pre>Fr.o.m. den 1 april 1991 gäller att preliminär skatt\r\nskall betalas för ränta och utdelning för vilka\r\nkontrolluppgift skall lämnas. Det har visat sig att\r\nmånga banker under föregående år felaktigt\r\nunderlät att dra skatt på konton där räntan\r\nvisserligen inte uppgick till 100 kr. men där kunden\r\nsammanlagt fick mer än 100 kr. i ränta från banken\r\nunder året.</pre><pre>Birger Anderssons fråga bottnar i en olycklig\r\nmisskrivning i informationsbroschyren ''Dags att\r\ndeklarera''. Enligt 2 kap. 4 § lagen om\r\nsjälvdeklaration och kontrolluppgifter föreligger\r\ningen deklarationsskyldighet när den skattskyldige\r\nendast haft kapitalinkomster för vilka preliminär\r\nskatt skall dras. Om skatteavdrag faktiskt gjorts i\r\ndet enskilda fallet saknar betydelse för\r\ndeklarationsskyldigheten. Taxering sker i dessa fall\r\nmed ledning av kontrolluppgifterna. Om den\r\nskattskyldige inte själv gör en fyllnadsinbetalning,\r\nkommer underlåtenheten att betala preliminär\r\nskatt att resultera i kvarskatt.</pre><pre>Riksskatteverket har enligt vad jag erfarit varit i\r\nkontakt med bankerna och betonat att\r\nbedömningen av om preliminär skatt skall\r\ninnehållas eller inte skall göras på ''banknivå'' och\r\ninte på ''kontonivå'', varför vi kan räkna med bättre\r\növerensstämmelse med gällande regler i framtiden.</pre><pre>Anf. 41  BIRGER ANDERSSON (c):</pre><pre>Fru talman! Jag ber att få tacka statsrådet för\r\nsvaret. Den nuvarande regeringen har en strävan\r\natt avreglera, förenkla och underlätta för\r\nmedborgarna. Jag har i min fråga tagit upp ett\r\nexempel som har skapat irritation. Men det är\r\ntydligt att det är fel i anvisningarna.</pre><pre>Statsrådet är försiktig här och kallar det för\r\nmisskrivning. Jag skulle vilja säga att det är en\r\nfelaktig information. Det innebär med andra ord\r\natt en del av de allra yngsta personerna har lämnat\r\ndeklarationer via sina föräldrar.</pre><pre>Det kostar pengar för staten att hantera en\r\ndeklaration. Deklarationen skall registreras,\r\ngranskas, eventuell fyllnadsinbetalning skall\r\nregistreras och det skall komma beslut om taxering.\r\nTill sist skall en slutskattesedel sändas ut. Det tar\r\ntid för skattemyndigheterna att handlägga det här.</pre><pre>Det är förhoppningsvis, om jag får säga så, inte så\r\nmånga som har lämnat in deklaration i onödan. Är\r\ndet så, statsrådet, att det inte finns någon risk för\r\nförseningsavgift om man inte har lämnat in sin\r\ndeklaration enligt anvisningarna i\r\ndeklarationsbroschyren?</pre><pre>Anf. 42  Statsrådet BO LUNDGREN (m):</pre><pre>Fru talman! Till den del man underlåter att lämna\r\nin deklaration, i den mån man skulle vara skyldig\r\ntill det till följd av vad som felaktigt har stått i\r\ndeklarationsbroschyren, är det inga problem. Det\r\när lagstiftningen som gäller. Det finns ingen\r\ndeklarationsskyldighet i det fall som Birger\r\nAndersson tar upp, och då är det inget problem.</pre><pre>Det har naturligtvis lämnats felaktig information.\r\nJag använde ordet misskrivning därför att man\r\nsjälvfallet inte har gett felaktig information med\r\navsikt utan det beror på att man har uttryckt sig på\r\nett felaktigt sätt.</pre><pre>Vi skall självfallet avreglera så mycket vi någonsin\r\nkan. Det gäller att se till att sådana här\r\nmisskrivningar och sådan felaktig information inte\r\nfår effekt.</pre><pre>Anf. 43  BIRGER ANDERSSON (c):</pre><pre>Fru talman! Det finns ytterligare en möjlighet att\r\navreglera, eftersom det väl är viktigt att en hel del\r\npersoner slipper lämna deklaration. Av\r\nkompletteringspropositionen framgår att flera\r\nförhoppningsvis kan lämna förenklad\r\nsjälvdeklaration. Finns det ingen möjlighet att höja\r\nden här gränsen? 100 kr. är ingen särskilt hög gräns.</pre><pre>Anf. 44  Statsrådet BO LUNDGREN (m):</pre><pre>Fru talman! Det håller jag med om. Men varje\r\nhöjning av gränsen för när man skall beskatta en\r\nviss inkomst innebär ett skattebortfall. I princip\r\nskall man ha så liten risk för missöverensstämmelse\r\nsom möjligt mellan belopp som leder till\r\ndeklarationsskyldighet och belopp som skall\r\nbeskattas totalt. Det är en självklarhet. Det är\r\nmöjligt att man kan se över den här gränsen liksom\r\nandra, men det vågar jag inte utlova.</pre><pre>Jag kan för övrigt nämna att jag i dag har fått ett\r\nförslag från riksskatteverket som innebär en ännu\r\nmera förenklad självdeklaration. Det är klart att\r\ndet förslaget är intressant. Det innebär mindre\r\narbete och rationaliseringsvinster både för\r\nskattemyndigheten och den enskilde. Men detta\r\nförenklingsarbete måste vägas mot behovet att få\r\nlämnade kontrolluppgifter m.m. där det finns risk\r\nför den personliga integriteten. Man får hela tiden\r\ngöra en avvägning mellan individens rätt och\r\nskyldighet till integritet och möjlighet att kunna se\r\nvilka uppgifter som används i taxeringsarbetet och\r\nden förenkling man kan åstadkomma. Men vi\r\nsträvar självfallet så långt som möjligt efter\r\nförenklingar.</pre><pre>Anf. 45  BIRGER ANDERSSON (c):</pre><pre>Fru talman! I slutet av svaret sade statsrådet att\r\nbedömningen av om preliminär skatt skall\r\ninnehållas eller inte skall göras på banknivå och inte\r\npå kontonivå. Vi kan anta att det lilla barnet har\r\nfått 1 000 kr. från morfar och 500 kr. från farmor\r\nmen att de har satt in dessa pengar på olika banker.\r\nVad händer då?</pre><pre>Anf. 46  Statsrådet BO LUNDGREN (m):</pre><pre>Fru talman! Jag har tagit upp frågan om banknivå\r\noch kontonivå därför att man om man har fler\r\nkonton inte skall riskera att man egentligen har en\r\nskattskyldighet men i realiteten inte får någon\r\npreliminärskatteutbetalning och därmed får\r\nkvarskatt. Gränsen på 100 kr. skall gälla på resp.\r\nbank.</pre><pre>Överläggningen var härmed avslutad.</pre><pre>12 §  Svar på fråga 1991/92:696 om kasinospel</pre><pre>Anf. 47  Statsrådet BO LUNDGREN (m):</pre><pre>Fru talman! Berndt Ekholm har frågat mig om jag\r\navser medverka till att kasinospelsverksamhet med\r\ninternationella regler introduceras i Sverige som en\r\ninkomstkälla för staten resp. för folkrörelser och\r\nideell verksamhet.</pre><pre>Jag tillsatte i december en arbetsgrupp med uppgift\r\natt kartlägga den kasinospelsverksamhet som drivs\r\ni våra grannländer samt studera verksamhetens\r\neffekter på olika områden. Kartläggningen, som\r\növerlämnades till mig i mars och som Berndt\r\nEkholm refererar till i sin fråga, redovisar positiva\r\nerfarenheter av kasinoverksamheten i dessa länder\r\n(bl.a. Danmark och Finland) från såväl\r\nspelarrangörer som myndigheter och departement.\r\nDet illegala spelet har ofta i det närmaste raderats\r\nut och ersatts av spel underställt kontroll och\r\nbeskattning. Betydande belopp har kunnat tillföras\r\nstaten alternativt särskilda ändamål. Samtidigt har\r\nfrån myndigheternas sida inte några negativa\r\nsociala effekter kunnat iakttas.</pre><pre>Även lotteriutredningen har i en delrapport, vilken\r\nockså refereras till i frågan, redovisat positiva\r\nbedömningar angående kasinoverksamhet i\r\nSverige. Utredningen anser att det ''vid en samlad\r\nbedömning är försvarligt att överväga införandet av\r\nkasinospelsverksamhet av internationellt slag i\r\nSverige''. En förutsättning bör enligt utredningen\r\nvara att inkomsterna av verksamheten fördelas\r\nmellan folkrörelsernas organisationer.</pre><pre>Det huvudsakliga skälet för ett eventuellt\r\ninternationellt kasinospel i Sverige är möjligheten\r\natt komma till rätta med illegalt spel i tvivelaktiga\r\nmiljöer till förmån för spel under ordnade och\r\nkontrollerade former.</pre><pre>Ett eventuellt införande skulle samtidigt kunna\r\nbidra till att förbättra de ideella organisationernas\r\nekonomi.</pre><pre>Som svar på Berndt Ekholms fråga vill jag säga att\r\nför närvarande bereds de tidigare nämnda\r\nutredningsrapporterna inom regeringskansliet.\r\nDärefter kommer regeringen att göra en samlad\r\nbedömning av frågan om huruvida\r\nkasinospelsverksamhet enligt internationella regler\r\nskall införas. Jag är därför inte beredd att nu\r\nföregripa beredningsarbetet och regeringens\r\nsamlade bedömning i frågan.</pre><pre>Anf. 48  BERNDT EKHOLM (s):</pre><pre>Fru talman! Jag tackar statsrådet så mycket för\r\nsvaret. Orsaken till att jag har ställt frågan till\r\nstatsrådet är att jag tidigare har ställt ungefär\r\nsamma fråga till civilminister. Jag fick då svaret att\r\nfrågan är överlämnad till statsrådet Bo Lundgren\r\nför vidare handläggning.</pre><pre>Statsrådet tillsatte först kasinoutredningen som\r\nkom med ett förslag amgående internationella\r\nkasinon när det gäller mycket höga insatser och\r\nvinster. Det talas om insatser i storleksordningen\r\ntiotusentals kronor och tiodubbla eller större\r\nvinster. Sedan kom lotteriutredningen som\r\növerlämnade sitt betänkande till civilministern.\r\nSedermera överlämmnades detta till\r\nskatteministern. Det föreslogs att dessa pengar\r\nskulle användas för folkrörelsernas barn- och\r\nungdomsverksamhet. I dessa utredningar -- och\r\nframför allt i den utredning som skatteministern har\r\ntillsatt -- ges en oerhört glättad bild över vad det här\r\nkan betyda. Man säger att det ger en mycket bättre\r\nhelhetsbild över Sverige, och man ser i stort sett\r\ninga sociala problem. Liknande tongångar finns i\r\nlotteriutredningen. De problem som kan finnas\r\nägnar man ett förstrött intresse.</pre><pre>Skatteministern talar här om att man skall rensa\r\nupp på den illegala kasinomarknaden. Det är väl\r\nganska överdrivet. Jag har läst utredningarna och\r\ntycker att man har relativt dåligt på fötter. Att påstå\r\natt tre kasinon i storstadsområdena kan städa upp\r\npå den illegala kasinomarknaden tror jag är en\r\nvåldsam överdrift. Dessutom tror jag att\r\nverksamheten skulle tillta i andra större städer.\r\nMan får en inspirationskälla i de internationella\r\nkasinon som införs. Det är åtminstone min\r\növertygelse.</pre><pre>Jag kan inte acceptera att valfriheten skall vara av\r\nså stort värde att den skall få ta över den sociala\r\nhänsynen. Hallman säger i sin utredning att var och\r\nen själv kan avgöra vad han vill spela på. Det låter\r\nsig sägas. Men då tar man inte hänsyn till de\r\nmänniskor som har det besvärligt med ett\r\nspelberoende. Delar inte skatteministern någon av\r\ndessa uppfattningar?</pre><pre>Anf. 49  Statsrådet BO LUNDGREN (m):</pre><pre>Fru talman! Det är självklart att man måste ta\r\nhänsyn till detta när man bedömer frågan om vi\r\nskall införa denna typ av kasinospel i Sverige eller\r\ninte. Den kartläggning som jag tillsatte och som har\r\nredovisats för mig syftade till att vinna erfarenheter\r\nfrån andra länder som har infört och i vissa fall haft\r\nkasinospel under lång tid. Dessa erfarenheter säger\r\natt det illegala spelet har om inte försvunnit så\r\nkraftigt minskat. Man har inte fått ett uppväxande\r\nspel på andra orter, även om man koncentrerar\r\nkasinospelet till ett fåtal orter. Vi skall självfallet\r\ngöra en samlad bedömning av hela frågan, inkl.\r\nhänsynstagande till de sociala konsekvenser som\r\nkan uppkomma.</pre><pre></pre><pre>Egentligen är Berndt Ekholm och jag överens. Vi\r\ntolkar uppenbarligen materialet olika, åtminstone\r\nför närvarande. Om vi kunde etablera som ett givet\r\nfaktum att det blir en klar förbättring när det gäller\r\nillegalt spel genom att man anordnar spel i\r\nkontrollerade former och legaliserar\r\nverksamheten, borde vi rimligen vara överens om\r\natt man bör införa ett sådant legalt spel. Vi kanske\r\nockså är överens om att det i så fall finns anledning\r\natt se till att de organisationer som i viss mån har\r\nträngts ut från spelmarknaden genom statliga\r\nlotterier skall få del av de pengar det kan vara fråga\r\nom i sammanhanget. Det kan vara intressant att\r\nhöra Berndt Ekholms syn i det avseendet.</pre><pre>Anf. 50  BERNDT EKHOLM (s):</pre><pre>Fru talman! Den utredning som skatteministern har\r\ntillsatt ger en mycket glättad bild av situationen.\r\nDär fästs i stort sett inget avseende vid de sociala\r\nproblem som kan uppstå, visserligen för ett\r\nbegränsat antal människor, men ändå ganska\r\nmånga. Det rör sig inte om tiotusentals människor,\r\nmen i alla fall om några tusen. Därmed avslöjar\r\nutredningen att man inte tar tillräckligt allvarligt på\r\nde sociala konsekvenserna.</pre><pre>Ordföranden i lotteriutredningen har i en av\r\nStockholmstidningarna skrivit att hon gärna skulle\r\nse att hon fick tilläggsdirektiv av skatteministern, så\r\natt utredningen kunde gå på djupet med de sociala\r\nkonsekvenserna och kartlägga dem. Min\r\nuppfattning är att detta i den utredning som Åke\r\nHallman har gjort har tagits upp på ett mycket\r\nbristfälligt sätt. Det är sant att problemen har tagits\r\nupp, men de har ägnats ett förstrött intresse. Det är\r\ndessutom bara vissa orter som har studerats,\r\nframför allt i närheten av Sverige.</pre><pre>Skulle man inte kunna tänka sig att ge dessa\r\ntilläggsdirektiv? Så brått kan det väl inte vara med\r\ndenna fråga.</pre><pre>Anf. 51  Statsrådet BO LUNDGREN (m):</pre><pre>Fru talman! De två utredningar som har genomfört\r\nstudier ger en förhållandevis bra bild av\r\nförhållandena och utvecklingen, som jag kan\r\nbedöma det. Motivet för kartläggningen har varit\r\natt vi har ett illegalt spel. I samband med det illegala\r\nspelet finns mycket stora risker både för den som\r\när spelberoende och den som har sociala problem.\r\nKring illegal spelverksamhet finns en kriminalitet\r\nsom också går över på andra områden. Det innebär\r\nsannolikt annan typ av kriminell hantering -- det\r\nkan gälla narkotika eller droger i största allmänhet.\r\nDet är naturligtvis inte positivt.</pre><pre>Jag förutsätter att Berndt Ekholm och jag är helt\r\növerens om att vi skall göra allt som kan göras för\r\natt komma till rätta med illegal spelverksamhet.\r\nDet är mot den bakgrunden vi har studerat frågan\r\nom att legalisera det hela och driva spel under\r\nkontrollerade former och i samband med det också\r\nkunna se till att ideella organisationers möjligheter\r\natt fungera förbättras.</pre><pre>Anf. 52  BERNDT EKHOLM (s):</pre><pre>Fru talman! Jag delar skatteministerns uppfattning\r\natt vi naturligtvis skall göra allt vi kan för att\r\nförbättra den sociala situationen, helst brett över\r\nhela landet. Men jag delar inte uppfattningen att\r\nman gör det genom att legalisera kasinospel. Det\r\nbjuder mig emot, men jag kan inte låta bli att göra\r\nen jämförelse: samma resonemang fördes om\r\nbordeller. Om man legaliserar bordellverksamhet,\r\nkommer man att få en bättre social situation i\r\nSverige, har det sagts. Kan det vara en uppfattning\r\nsom skatteministern delar?</pre><pre>Jag tror inte på att det blir bättre. Jag medger att\r\ndet är att hårdra det hela, att använda det\r\nexemplet. Men det finns likheter. Den enda raka är\r\natt undvika att öppet erkänna att detta är en\r\nspelform som samhället accepterar.</pre><pre>I denna typ av spelverksamhet är det möjligt med\r\ninsatser på tiotusentals kronor. Många människor\r\nblir beroende. De tar chanser, risker, och spelar\r\nbort sina pengar. De hamnar i ekonomiska\r\nproblem, och det går ut över familjen. Det leder till\r\nalkoholproblem och andra problem. Jag anser att\r\nutredningen inte tillräckligt allvarligt har tagit fasta\r\npå detta. Jag tycker att det är bra om den får\r\ntilläggsdirektiv.</pre><pre>Anf. 53  Statsrådet BO LUNDGREN (m):</pre><pre>Fru talman! Det är att hårdra det hela, att ta\r\nexemplet med bordellverksamhet. Det man kan\r\njämföra med är effekterna av det alkoholförbud\r\nsom rådde i Förenta Staterna för ett antal decennier\r\nsedan. Det var mycket negativt och gav besvärliga\r\neffekter just i fråga om kriminaliteten.</pre><pre>En människa som har detta spelberoende finns i\r\ndag inte under någon som helst kontroll när\r\nverksamheten är illegal. Antagligen kan man -- jag\r\nvet inte, för jag ägnar mig inte åt vare sig legala\r\neller illegala spel i någon större omfattning,\r\nspeciellt inte illegala spel, är det väl bäst att\r\ntillägga -- spela med skuldsedlar och skuldsätta\r\nbåde sig själv och andra. I det legala spelet finns på\r\nett helt annat sätt en kontroll, och där finns faktiskt\r\nmöjlighet att delta i spelet. Detta kommer i sig\r\nsjälvt att minska riskerna.</pre><pre>Slutsatsen borde vara att om vi skulle bli överens\r\nom att detta är ett sätt att hantera det illegala\r\nspelet, skulle vi också vara överens om att legalisera\r\nverksamheten, eller hur?</pre><pre>Anf. 54  BERNDT EKHOLM (s):</pre><pre>Fru talman! Det kan ligga någonting i det\r\npåståendet om jag omformulerar det och säger att\r\nom det samhällsekonomiska nettot, den\r\nsamhällsekonomiska vinsten är påtaglig, skulle det\r\nvara en intressant infallsvinkel. Jag vill dock hävda\r\natt det inte är det.</pre><pre>Det ligger i sakens natur att om samhället öppet\r\nerkänner att detta är en spelform som är bra för\r\nsamhället, då inspirerar det många människor att\r\nförsöka spela illegalt, både i storstäder och på andra\r\norter. Så blir det om man säger att det inte är några\r\nproblem med denna spelform utan att den snarare\r\nundanröjer problem. Jag är mycket tveksam till om\r\ndet kan vara rätt, som det påstås i exempelvis\r\nkasinoutredningen, att man på ett avgörande sätt\r\nkan minimera spelet.</pre><pre>Det finns också många indirekta effekter, som man\r\ninte kan se tydligt när man gör ett utredningsarbete\r\nav detta slag. Det blir sidoeffekter inom andra\r\nsektor när människor hanterar sina pengar på detta\r\nsätt. Alkoholmissbruket ökar, många får andra\r\nproblem osv. Delar inte skatteministern\r\nuppfattningen att det kan finnas effekter som inte\r\ntydligt kommer fram i dessa utredningar?</pre><pre>Anf. 55  Statsrådet BO LUNDGREN (m):</pre><pre>Fru talman! Det finns sådana effekter särskilt\r\nbeträffande illegal spelverksamhet. Däremot finns\r\nanledning att tro att man kan genomföra legal\r\nspelverksamhet i kontrollerade former.</pre><pre>Jag skulle inte vilja använda uttrycket\r\nsamhällsekonomiska vinster, som Berndt Ekholm\r\ngör. Jag tror inte det var menat så heller. Jag tror\r\natt jag vet vad Berndt Ekholm menar. Det rör sig\r\nom mänskliga vinster, dvs. att försöka minimera\r\nproblemen för de människor som har det svårt i\r\ndetta avseende. Där har vi ett gemensamt intresse.</pre><pre>Orsaken till att vi över huvud taget ägnar oss åt att\r\nkartlägga frågan och bereda den är att vi vill\r\nkomma till rätta med problemen när det gäller\r\nillegalt spel. Om vi finner att det illegala spelet kan\r\nmotverkas genom att vi inför legala kasinon, fattar\r\njag det som att vi är överens om att det är en väg\r\nman bör pröva. Om man prövar att införa legal\r\nspelverksamhet i kasinoform, bör vi se till att\r\nideella organisationer bereds del av överskottet.\r\nDet tror jag också vi är överens om.</pre><pre>Anf. 56  BERNDT EKHOLM (s):</pre><pre>Fru talman! Om det nu skulle vara skatteministerns\r\növertygelse att detta är en positiv företeelse i\r\nsamhället, varför då inte gå upp till bevis? Lämna\r\nde tilläggsdirektiv som ordföranden i\r\nlotteriutredningen har föreslagit och låt\r\nlotteriutredningen gå på djupet och utreda om de\r\npåståenden skatteministern framför är sanna. Det\r\nvore väl olyckligt att gå till riksdagen med ett\r\nförslag som har kommit till på känn. Det borde vara\r\nrimligt att man gör en seriös analys, om vi nu kan\r\nvara överens om att det finns problem av detta slag\r\nsom vi bör ta på allvar.</pre><pre>Anf. 57  Statsrådet BO LUNDGREN (m):</pre><pre>Fru talman! Det är för att ge den bakgrund som\r\nBerndt Ekholm efterlyser som jag har tillsatt den\r\nutredning som nu har redovisat sitt uppdrag och\r\nlämnat en kartläggning, som jag bedömer har visat\r\npå effekterna av sådan verksamhet i andra länder.\r\nNu pågår en beredning av huvudrapporten när det\r\ngäller denna vinkling och av den rapport som\r\nlotteriutredningen har länmat, där det skissas på\r\nhur man skall passa in ett system av detta slag med\r\nfinansiering av folkrörelsernas verksamhet. Det\r\nsenare är en annan fråga.</pre><pre>Kartläggningen har givit en viss bild. Det gäller för\r\noss att utvärdera kartläggningens resultat. Där har\r\nvi kanske än så länge olika uppfattningar. Den\r\nfrågan får vi återkomma till senare.</pre><pre>Anf. 58  BERNDT EKHOLM (s):</pre><pre>Fru talman! Får jag avsluta med att säga att den\r\nkartläggning statsrådet hänvisar till är mycket ytlig.\r\nMan är inte alls intresserad av att beskriva det som\r\nskatteministern hänvisar till, nämligen om det kan\r\nbli sociala problem med att introducera\r\ninternationella kasinon. Där beskrivs i stället hur\r\nbra det är för Sverige. Vi får en förbättrad\r\nhelhetsbild, kommer närmare EG och vi kommer\r\npå olika sätt att höja kulturnivån i Sverige. Det är\r\nungefär sådana uttrycksformer som används i\r\nskatteministerns egen utredning, i stället för en\r\nseriös belysning av om vi får några sociala\r\nkonsekvenser, så att vi kunde ta den på allvar. Den\r\nton som skatteministern använder i dialogen här\r\nfinns inte i utredningen. Jag är ledsen att säga det.</pre><pre>Anf. 59  Statsrådet BO LUNDGREN (m):</pre><pre>Fru talman! Regeringens beredning av detta ärende\r\nkommer att präglas av den mycket seriösa ton som\r\nfinns både hos mig och hos dem som har arbetat\r\nmed frågan i andra sammanhang. Berndt Ekholm\r\nmåste, om han har läst rapporten, vara medveten\r\nom att man i utredningen har tagit kontakter med\r\nmyndigheter och organisationer som har stött på\r\nproblem i de länder där det finns\r\nkasinoverksamhet. Det är en av de viktigaste\r\ndelarna i rapporten.</pre><pre>Anf. 60  BERNDT EKHOLM (s):</pre><pre>Fru talman! Det hade nog varit praktiskt om den\r\nutredningen då inte bara hade träffat dem som\r\nägnar sig åt spelverksamheten, utan i betydligt\r\nstörre utsträckning också hade träffat dem som\r\nmöter de sociala problemen.</pre><pre>Överläggningen var härmed avslutad.</pre><pre>13 §  Svar på fråga 1991/92:688 om\r\nsysselsättningen vid ABB Railcar</pre><pre>Anf. 61  Kommunikationsminister MATS ODELL\r\n(kds):</pre><pre>Fru talman! Tage Påhlsson har frågat mig om jag är\r\nberedd att ekonomiskt stödja trafikföretagen med\r\nmedel för att anskaffa pendeltåg.</pre><pre>Av Tage Påhlssons fråga framgår att han med\r\nekonomiskt stöd avser medel till trafikföretag för\r\natt tillförsäkra ytterligare order till ABB Railcar i\r\nÖrnsköldsvik för att därigenom trygga\r\nsysselsättningen vid ABB Railcar.</pre><pre>Något anslag inom\r\nkommunikationsdepartementets\r\nverksamhetsområde som får användas för mera\r\nomfattande inköp av rullande materiel inom\r\nkollektivtrafiken finns för närvarande inte.\r\nAnslaget B 4, Byggande av länstrafikanläggningar,\r\nomfattar visserligen delposten Bidrag till\r\ninvesteringar i trafikmedel m.m., men den posten\r\nuppgår för budgetåret 1991/92 endast till 70 milj.kr.\r\noch är helt intecknad. Det statliga anslaget K 1,\r\nInvesteringar i trafikens infrastruktur, får inte\r\nanvändas för investeringar i rullande materiel.</pre><pre>Jag vill dock erinra om att regeringen i en nyligen\r\nframlagd proposition om ökad konkurrens inom\r\nden kollektiva persontrafiken föreslår åtgärder som\r\nmöjliggör att statliga anslag kan användas till inköp\r\nav rullande materiel. Det gäller då för trafik som\r\nomfattas av statens köp av interregional\r\npersontrafik på järnväg.</pre><pre>Förslaget innebär också att staten i vissa fall skall\r\nkunna ingå upp till femåriga avtal om trafik, vilket\r\ni sig bör leda till att berörda parter satsar mer\r\nlångsiktigt i trafiken, t.ex. i Bergslagen. I\r\npropositionen föreslås vidare bl.a. att staten skall\r\nkunna köpa trafik från andra operatörer än SJ.</pre><pre>Förutsatt att riksdagen godkänner förslagen\r\nkommer regeringen att utfärda nya riktlinjer för\r\nstatens förhandlingsman för upphandlingen av\r\ninterregional persontrafik på järnväg under\r\ntrafikåret 1993.</pre><pre>Mot denna bakgrund saknas i dagsläget\r\nförutsättningar för att genom anslag inom mitt\r\nansvarsområde stödja trafikföretag med medel för\r\nanskaffning av pendeltåg. Eventuella\r\ntågbeställningar från ABB Railcar i Örnsköldsvik\r\när därmed en fråga för berörda trafikföretag.</pre><pre>Anf. 62  TAGE PÅHLSSON (c):</pre><pre>Fru talman! Jag får tacka\r\nkommunikationsministern för svaret, även om\r\nmeningen var att arbetsmarknadsministern skulle\r\nha stått här, eftersom jag hade ställt min fråga till\r\nhonom. Jag har i och för sig ingenting emot\r\nkommunikationsministern, men detta är faktiskt\r\nsom jag ser det i första hand en fråga som gäller\r\narbetsmarknaden i Örnsköldsvikstrakten. Det svar\r\njag nu har fått är i och för sig inte överraskande. Jag\r\nhar tagit del av den debatt som fördes förra tisdagen\r\ni ungefär samma stil. Frågan då gällde\r\nBergslagstrafiken m.m. Jag visste därför ungefär\r\nvad som skulle sägas här i dag.</pre><pre>Min tanke var att höra med\r\narbetsmarknadsministern om det fanns möjlighet\r\natt gå in med andra satsningar, med exempelvis\r\ninfrastrukturpengar, eftersom det här i\r\nÖrnsköldsvikstrakten i högsta grad är en\r\narbetsmarknadsfråga. 175, kanske 275, kanske 350\r\njobb kan komma att bli berörda av detta.</pre><pre>Det gäller alltså att vidta åtgärder som alla tycker\r\när vettiga. Alla tycker ju att trafiken behövs; ingen\r\nifrågasätter det. Arbetstillfällena behövs. Vi har så\r\natt säga hela apparaten klar -- vi kan tillverka\r\nvagnar, vi kan sätta i gång trafiken -- men den\r\nbyråkratiska apparaten sätter stopp.</pre><pre>Jag vill då fråga: Kan statsrådet tänka sig att arbeta\r\nokonventionellt, t.ex. genom att ta ett samtal med\r\narbetsmarknadsministern och se om det finns\r\nmöjlighet att på något sätt förskottera pengar eller\r\ni varje fall gå ut med vad som i\r\narbetsmarknadssammanhang kan kallas\r\notraditionella medel, alltså sätta in någon typ av\r\ninfrastrukturpengar för att åtgärda detta?</pre><pre>Anf. 63  Kommunikationsminister MATS ODELL\r\n(kds):</pre><pre>Fru talman! Låt mig först bara konstatera, Tage\r\nPåhlsson, att frågan faktiskt är ställd till mig. Jag\r\nvet inte till vem Tage Påhlsson hade tänkt sig att\r\nställa den, men faktum är att frågan är ställd till\r\nmig. Jag vill säga detta för att det inte skall råda\r\nnågra oklarheter. Det är inte så att frågan har blivit\r\nhänvisad till mig genom arbetsfördelningen i\r\nregeringen, utan den är faktiskt ställd till mig, och\r\ndärför skall jag också svara på den.</pre><pre>Jag tycker ändå, Tage Påhlsson, att de förslag jag\r\nhar lagt fram till regeringen och som regeringen har\r\nställt sig bakom, nämligen att vi skall avreglera den\r\nhär verksamheten så till vida att det skall bli möjligt\r\nför andra operatörer än enbart statens järnvägar att\r\nkonkurrera om upphandlingen av den s.k.\r\nolönsamma interregionala trafiken, är något\r\npositivt. De långsiktiga avtalen gör det möjligt för\r\noperatörerna på marknaden att vara mer\r\nlångsiktiga också i sin upphandling av rullande\r\nmateriel.</pre><pre>Till detta kommer att de pengar som hittills bara\r\nhar fått användas till köp av olönsam trafik nu\r\nockså får användas till köp av rullande materiel.\r\nDet finns mycket goda erfarenheter från ett\r\nnäraliggande område, nämligen Blekinge\r\nkustbana. Länstrafikhuvudmännen har där köpt\r\nny, modern materiel, danska snabbgående,\r\nbekväma tåg, som har ökat resandefrekvensen\r\nhögst betydligt. Det tyder på att den här principen\r\nfungerar, dvs. att en satsning på en attraktiv\r\nkollektivtrafik också ökar resandeunderlaget.</pre><pre>Det som Tage Påhlsson kallar ''byråkratiska\r\napparater'' är ingenting mindre än riksdagen, av\r\nvilken Tage Påhlsson själv är en mycket väsentlig\r\ndel. Jag vet av erfarenhet att riksdagsledamöterna\r\nmycket noggrant vaktar på att regeringen följer de\r\nbeslut som riksdagen har fattat. De s.k.\r\nokonventionella greppen har en tendens att leda\r\noss till konstitutionsutskottet. Därför kommer jag\r\ninte att svara jakande på frågan om jag är beredd\r\natt vidta några sådana. Dock har jag mycket goda\r\nförhoppningar om att en beställning kommer att\r\nläggas hos ABB Railcar.</pre><pre>Anf. 64  TAGE PÅHLSSON (c):</pre><pre>Fru talman! Jag var borta förra veckan, jag var\r\nutrikes. Jag ställde frågan veckan dessförinnan, och\r\njag har faktiskt ställt den till\r\narbetsmarknadsministern. Någonstans under\r\nresans gång har det ändrats. Så kan det gå! Min\r\ntanke med att ställa frågan till\r\narbetsmarknadsministern var ju som sagt att detta\r\nvar en arbetsmarknadsfråga, men frågorna\r\ntangerar ju ofta flera departement.</pre><pre>''Medan gräset växer dör kon'' är ett gammalt\r\ntalesätt, som verkligen har relevans i det här\r\nsammanhanget. Vi har en bra modell på gång, en\r\nmodell där vi skall kunna gå in med statliga pengar.\r\nInköp av rullande materiel skall nu kunna betraktas\r\nsom infrastruktursatsningar. Det är nu bara en\r\ntidsfråga, och det är det som är problemet -- det är\r\nen tidsfråga även för ABB Railcar i Ö-vik. Det är\r\nverkligen en tidsfråga. Frågan är om kon inte\r\nhinner dö innan vi sätter in de resurser vi kan\r\nkomma att sätta in.</pre><pre>Anf. 65  Kommunikationsminister MATS ODELL\r\n(kds):</pre><pre>Fru talman! Det är faktiskt så vist ordnat att vårt\r\neget företag, statens järnvägar, är ett\r\naffärsdrivande verk. I själva idén med ett\r\naffärsdrivande verk ligger möjligheten att ta vissa\r\naffärsrisker. Det står alltså statens järnvägar helt\r\nfritt att gå in och lägga en sådan här beställning\r\nredan innan riksdagen har fattat sitt beslut.</pre><pre>Anf. 66  TAGE PÅHLSSON (c):</pre><pre>Fru talman! Jag är medveten om detta. Vi är också\r\nbåda två medvetna om SJ:s ekonomi och SJ:s sätt\r\natt resonera om de investeringar som behövs. Skall\r\nvi vänta på SJ i det här sammanhanget tror jag att\r\nvi får vänta förgäves.</pre><pre>Jag inser att vi inte kan komma så långt i den här\r\ndebatten. Jag hör att kommunikationsministern\r\nfortfarande är ängslig för att dras inför\r\nkonstitutionsutskottet, så jag säger som min\r\npartikollega Birger Andersson sade förra veckan:\r\nJag vill absolut inte åstadkomma något sådant.\r\nDärför tackar jag för det här svaret.</pre><pre>Överläggningen var härmed avslutad.</pre><pre>14 §  Svar på fråga 1991/92:690 om den\r\nplanerade omläggningen av E 4 vid Norrköping</pre><pre>Anf. 67  Kommunikationsminister MATS ODELL\r\n(kds):</pre><pre>Fru talman! Lars Stjernkvist har frågat mig vilka\r\nåtgärder jag är beredd att vidta för att det ur\r\nmiljösynpunkt bästa tänkbara alternativet\r\nbeträffande den planerade E 4-genomfarten i\r\nNorrköping skall förverkligas.</pre><pre>Arbetsplanen för den planerade E 4-genomfarten i\r\nNorrköping fastställdes av vägverket den 27 april i\r\når. Arbetsplanen har överklagats. När ärendet har\r\növerlämnats till regeringen kommer regeringen\r\nomgående att inleda en beredning av ärendet, och\r\narbetsplanen kommer att prövas ingående och\r\nomsorgsfullt, bl.a. ur miljösynpunkt.</pre><pre>När regeringen kommer att fatta beslut i ärendet\r\nkan jag för närvarande inte ge besked om.</pre><pre>Anf. 68  LARS STJERNKVIST (s):</pre><pre>Fru talman! Jag tackar för svaret. Med anledning\r\nav den föregående debatten vill jag säga att jag är\r\nsärskilt tacksam för att det är\r\nkommunikationsministern som svarar, eftersom\r\ndet var till honom jag ställde frågan, så har vi rett\r\nut det från början.</pre><pre>Innan jag kommenterar svaret vill jag säga något\r\nom bakgrunden till frågan. Man planerar att dra en\r\nny genomfart genom Norrköping. Enligt det förslag\r\nsom finns skall vägen passera alldeles i anslutning\r\ntill ett vattenverk och dessutom gå förbi\r\ntättbebyggda områden. Kommunen har överklagat\r\nbeslutet, och också många enskilda är upprörda\r\növer att förslaget har lagts fram.</pre><pre>Samtidigt finns naturligtvis en rädsla för att den\r\ngenomfart som i dag finns i stället skall bli kvar om\r\nman når framgång med överklagandet. Alla som\r\nhar försökt att åka förbi Norrköping en\r\nfredagseftermiddag eller en söndagseftermiddag\r\nvet att det inte är särskilt lätt att åka på en\r\ngenomfart som korsar spårvägar och\r\ninnerstadsgator. Detta är en flaskhals på E 4-an.</pre><pre>Slutsaten blir att kommunen här befinner sig i ett\r\ndilemma som jag tror är inte helt ovanligt i den här\r\ntypen av frågor, nämligen dels att man i dag har en\r\nmycket dålig lösning, dels att man samtidigt känner\r\nrädsla för att ställa krav på bästa tänkbara\r\nalternativ, eftersom det då finns risk för att man får\r\nbehålla den lösning som finns i dag.</pre><pre>Det finns en tredje lösning. Skälet till att jag ställde\r\nfrågan var att statsrådet i lokala media skapat\r\nförhoppningar om att man skulle kunna hitta en\r\ntredje lösning, nämligen att dra genomfarten i en\r\ntunnel. Jag vill därför förtydliga min fråga. Jag hade\r\ninte hoppats på att statsrådet skulle kommentera\r\növerklagandet och prövningen, utan frågan var mer\r\nprincipiell. Skall man tolka statsrådet så, enligt de\r\npressuttalanden som gjorts, att det finns\r\nmöjligheter att få resurser för att lösa det svåra\r\ndilemma som kommunen befinner sig i, vilket\r\nskulle möjliggöra en lösning som innebär att alla\r\nparter kan bli nöjda, dvs. ett tunnelalternativ?</pre><pre>Anf. 69  Kommunikationsminister MATS ODELL\r\n(kds):</pre><pre>Fru talman! Lars Stjernkvist undrar hur man skall\r\ntolka mig. Man skall naturligtvis lyssna till vad jag\r\nsade. Jag fick i min hand när jag lämnade\r\nkammaren efter den förra frågedebatten i samma\r\närende av en av ledamöterna ett dokument som var\r\nen sammanfattning av en offert från ett företag,\r\nsom där sade sig kunna bygga en tunnel mycket\r\nbilligt. Det jag då lovade var att regeringen skulle\r\nstudera detta om ärendet överklagades.</pre><pre>Nu fastställdes planen så sent som i går. Ärendet\r\nhar ännu inte influtit till departementet. Det är då\r\nlitet svårt att här i kammaren i dag ha synpunkter\r\npå detta material. Regeringen har en något annan\r\nrutin att försöka tränga in i de ärenden som\r\növerklagas. Jag kan försäkra Lars Stjernkvist att\r\närendet kommer att studeras mycket noggrant och\r\nmed beaktande av alla tänkbara relevanta aspekter.</pre><pre>Anf. 70  LARS STJERNKVIST (s):</pre><pre>Fru talman! Jag begär inte av statsrådet att han\r\nskall kommentera överklagandet. Min fråga är mer\r\nprincipiell.</pre><pre>Om ministern finner att det i denna fråga finns\r\nstarka miljöskäl som talar emot den lösning som\r\nvägverket har föreslagit, och regeringen kommer\r\nfram till detta vid prövningen, är det då möjligt, för\r\natt man inte skall få en situation med en mycket\r\nutdragen process och dessutom tvingas leva med\r\nden dåliga trafiklösning som finns i dag, att\r\nregeringen kombinerar ett beslut om att säga nej till\r\nden föreslagna lösningen med resurser till antingen\r\nen ännu bättre väglösning eller -- vilket jag också\r\ntror att många Norrköpingsbor skulle vara\r\ntacksamma för -- till att snabbt utreda ett tredje och\r\nbättre alternativ? Är det principiellt möjligt för\r\nregeringen att fatta ett sådant beslut?</pre><pre>Anf. 71  Kommunikationsminister MATS ODELL\r\n(kds):</pre><pre>Fru talman! Först säger Lars Stjernkvist att han inte\r\nvill att jag skall föregripa den prövning som nu strax\r\nskall ha sin början. Sedan ställer han en antal\r\nmycket komplicerade detaljfrågor på just detta\r\ntema, vilkas besvarande skulle vara att föregripa\r\nprövningen.</pre><pre>Jag tänker inte svara på några frågor om vad som\r\nskulle tänkas vara möjligt. Det enda jag kan säga\r\när att regeringen kommer att pröva alla relevanta\r\naspekter i detta ärende för att komma fram till ett\r\nbeslut som är väl avvägt ur alla de aspekter som vi\r\nhar att ta hänsyn till vid hanteringen av den här\r\ntypen av ärenden.</pre><pre>Anf. 72  LARS STJERNKVIST (s):</pre><pre>Fru talman! Jag gör ett sista försök, sedan skall jag\r\nsläppa statsrådet.</pre><pre>När statsrådet uttalar sig i radio och säger att han\r\nhar studerat den tredje lösningen, dvs. ett\r\ntunnelalternativ, och konstaterar att detta är ett\r\nmycket intressant alternativ som man noga skall\r\nstudera, finns det då i detta uttalande någon som\r\nhelst utfästelse eller anledning för den som lyssnar\r\natt känna en viss förhoppning om att ett sådant\r\nuttalande betyder att det också kan finnas pengar i\r\nframtiden till att utreda ett sådant alternativ, eller\r\nännu bättre att faktiskt förverkliga ett ur\r\nmiljösynpunkt mycket bra men tyvärr dyrt\r\nalternativ?</pre><pre>Anf. 73  Kommunikationsminister MATS ODELL\r\n(kds):</pre><pre>Fru talman! Mitt svar på denna fråga är att det\r\ndokument som jag fick vid detta tillfälle, kommer\r\njag att överlämna till handläggarna för att vägas in\r\ni den samlade bedöming som skall göras i ärendet.</pre><pre>Överläggningen var härmed avslutad.</pre><pre>15 §  Svar på fråga 1991/92:691 om postens\r\nomorganisation</pre><pre>Anf. 74  Kommunikationsminister MATS ODELL\r\n(kds):</pre><pre>Fru talman! Hans Stenberg har frågat mig om\r\nregeringen avser att vidta några åtgärder för att\r\nsäkra att miljö- och regionalpolitiska konsekvenser\r\nkommer att beaktas vid postverkets\r\nomorganisation av verksamheten i Ånge.</pre><pre>Som jag nämnde i ett tidigare svar till Hans\r\nStenberg har postverket svåra lönsamhetsproblem i\r\npaketverksamheten. Behovet av rationaliseringar\r\när därför stort.</pre><pre>En av orsakerna till att verksamheten i Ånge dras\r\nned är att postverkets kunder, och då främst\r\nföretag, i ökad omfattning efterfrågar dörr-till-\r\ndörr-leverans av paket. Dessa paket distribueras\r\ninte via paketterminaler, utan transporteras på\r\nannat sätt. Postverket måste givetvis anpassa sig till\r\nförändringar av kundernas önskemål.</pre><pre>När det gäller sysselsättningsläget i Ånge vill jag\r\nframhålla att regeringen i\r\nkompletteringspropositionen har anvisat\r\nytterligare 2,2 miljarder kronor till\r\ninfrastruktursatsningar i form av\r\nunderhållsåtgärder för sysselsättning och tillväxt.\r\nVid fördelning på regioner och objekt skall\r\nvägverket och banverket ta särskild hänsyn till bl.a.\r\narbetslöshetssituationen.</pre><pre>Anf. 75  HANS STENBERG (s):</pre><pre>Fru talman! Jag vill börja med att tacka\r\nkommunikationsministern för svaret.</pre><pre>Som Mats Odell sade har jag tidigare ställt en fråga\r\nom postens utveckling i Ånge. Det svar jag fick av\r\nkommunikationsministern den gången var rätt\r\nvilseledande. Jag fick den uppfattningen när jag\r\nlyssnade på kommunikationsministern att det\r\nfaktiskt inte var så farligt för Ånge. Verksamheten\r\nskulle bli kvar med vissa indragningar. Men så är\r\ndet ju inte.</pre><pre>De förslag som ligger innebär i praktiken att\r\npostens verksamhet i Ånge i stort sett upphör. Kvar\r\nblir brevbärarna och några få personer i\r\npaketsorteringen under en övergångsperiod, såvitt\r\njag kan se. Studerar man konceptet ser man helt\r\ntydligt att det inte finns någon långsiktig strategi att\r\nbehålla någonting annat än brevbärarna i Ånge.</pre><pre>Anledningen till att jag tar upp en så begränsad och\r\nlokalt förankrad fråga är att det faktiskt innebär en\r\ntotal katastrof i en så liten kommun som Ånge. Vi\r\nfår följdeffekter när det gäller SJ:s verksamhet och\r\näven för det lokala privata näringslivet. Regeringen\r\nhar tidigare deklarerat -- åtminstone har de partier\r\nsom ingår i regeringen sagt detta -- att statliga verk\r\nockså skall ta ett regionalpolitiskt ansvar.</pre><pre>När det gäller den miljöpolitiska aspekten, som här\r\ninnebär att man går över från ett miljövänligt\r\ntransportmedel till att frakta med flyg och järnväg,\r\nhar regeringen i budgetpropositionens bilaga sagt\r\natt de statliga verken framöver skall ta också ett\r\nmiljöpolitiskt ansvar.</pre><pre>Anf. 76  Kommunikationsminister MATS ODELL\r\n(kds):</pre><pre>Fru talman! Först och främst har jag noterat i\r\nmassmedia att Hans Stenberg har anklagat mig för\r\natt vara vilseledande. Jag skulle vara intresserad av\r\natt få veta vad som är vilseledande i mitt svar. Där\r\nstår det att en av de fyra kvarvarande terminalerna\r\när den i Ånge. På terminalen i Ånge kommer\r\nemellertid neddragningar att ske. Postverket ser\r\näven över uppsamling och sortering av brev m.m. i\r\nÅnge. Även i denna verksamhet kommer det att\r\nske neddragningar. Jag frågar Hans Stenberg: Kan\r\ndetta sägas tydligare? Jag noterar att han\r\nuppfattade det hela som att det inte var så allvarligt.\r\nJag vågar ändå hävda att klarare än så här kan man\r\ninte uttrycka sig i ett frågesvar.</pre><pre>Sedan till frågan om miljövänlighet. En av\r\nutvecklingstrenderna är att de företag som har stora\r\nvolymer post i ökad utsträckning använder sig av\r\nelektronisk post. Man överför alltså post\r\nelektroniskt och trycker och kuverterar den nära\r\nutdelningsorten. Något mera miljövänligt\r\ntransportsätt än att använda sig av televerkets\r\nledningar har jag mycket svårt att tänka mig.</pre><pre>Det andra är att företagen mer och mer efterfrågar\r\nsnabba leveranser från dörr till dörr. Regeringen\r\nkan inte tvinga företagen att av regionalpolitiska\r\neller andra skäl utnyttja särskilt\r\narbetskraftsintensiva transportmedel. Det ligger\r\ninte i tiden. Jag tror inte ens att Hans Stenbergs\r\neget parti är inne på en sådan linje. Tvärtom är\r\ndetta en uppföljning av den politik på\r\ntransportområdet som socialdemokraterna\r\nstartade under Georg Anderssons ledning.</pre><pre>Jag tror ändå, fru talman, att det är viktigt att\r\nsvenskt näringsliv och även svenska verk är\r\neffektiva i sin hantering. Här har posten tagit ett\r\nregionalpolitiskt ansvar och blott och bart av det\r\nskälet behållit terminalen i Ånge.</pre><pre>Anf. 77  HANS STENBERG (s):</pre><pre>Fru talman! När det gäller vilseledande rör det sig\r\nnaturligtvis om en värdering av ord. Det är tydligt\r\natt Mats Odell och jag har helt olika uppfattningar\r\nom vissa saker.</pre><pre>När kommunikationsministern säger att posten har\r\ngjort en aktiv regionalpolitisk insats i Ånge då den\r\nminskar antalet anställda från 175 till 12--15\r\npersoner, förstår jag att kommunikationsministern\r\nkänner sig påhoppad. Kallar man den minskningen\r\nför en aktiv regionalpolitisk insats vilseleder man.\r\nDet står jag för.</pre><pre>Det är inte alls fråga om att posten inte skall\r\nrationalisera och bedriva en effektiv verksamhet.\r\nMen jag vill faktiskt ifrågasätta om det är\r\neffektivare att köra med lastbil än att använda sig\r\nav järnväg. Med tanke på samhällsekonomin vill\r\njag påstå att det inte är det.</pre><pre>Anf. 78  Kommunikationsminister MATS ODELL\r\n(kds):</pre><pre>Fru talman! När man talar om en aktiv\r\nregionalpolitisk insats måste detta naturligtvis ses\r\nur ett dynamiskt perspektiv. Vad hade hänt om man\r\ninte hade gjort detta? Då hade denna central icke\r\nfunnits kvar i Ånge. Beslutet att över huvud taget\r\nlåta denna verksamhet finnas kvar är en aktiv\r\nregionalpolitisk insats. Jag står för detta.</pre><pre>Sedan beklagar jag att inte flera kan beredas arbete\r\nnär det gäller just verksamheten i Ånge. Men, som\r\nsagt, utan en aktiv regionalpolitisk insats hade\r\ndenna central inte funnits kvar.</pre><pre>Anf. 79  HANS STENBERG (s):</pre><pre>Fru talman! Jag konstaterar att\r\nkommunikationsministern fortfarande inte är\r\nriktigt ärlig. Här talas det om att man övergår till\r\nelektronisk post och direktbefordran av paket, att\r\ndet helt och hållet är ett önskemål från företagens\r\nsida och att det inte längre behövs terminaler. Om\r\nkommunikationsministern studerar litet vad posten\r\nhåller på med i fråga om omorganisation, kan han\r\nsnabbt konstatera att det handlar om att utöka\r\nverksamheten på andra orter som har betydligt\r\nbättre regionalpolitiska förutsättningar att klara sig\r\nframöver. Det är inte fråga om att effektivisera, ta\r\nbort folk och onödiga terminaler, utan ofta gäller\r\ndet att flytta folk och arbetstillfällen från Norrlands\r\ninland även till Stockholmsregionen, eftersom en\r\nstörre del av verksamheten kommer att förläggas\r\ntill Tomteboda eller Södertälje. Var verksamheten\r\ntill sist hamnar är väl fortfarande inte riktigt klart.</pre><pre>Anf. 80  Kommunikationsminister MATS ODELL\r\n(kds):</pre><pre>Fru talman! Jag tror ändå att Hans Stenberg och jag\r\nkan vara överens om att det krävs en aktiv\r\nregionalpolitik, men den kan inte läggas på resp.\r\naffärsdrivande verk. Vad det gäller är den politik\r\nsom över huvud taget bedrivs, att hela Sverige skall\r\nleva, att vi gör medvetna satsningar på att små och\r\nstora företag kan utvecklas i hela vårt avlånga land.\r\nMen att ålägga de olika statliga verken, och särskilt\r\nde affärsdrivande verken, ett regionalpolitiskt\r\nansvar utöver vad som exempelvis ligger i det\r\nåtagande som posten i det här fallet har gjort är inte\r\nmöjligt med den inriktning som statsmakterna har\r\nbestämt för de affärsdrivande verken.</pre><pre>Anf. 81  HANS STENBERG (s):</pre><pre>Fru talman! Då kan jag konstatera att\r\nkommunikationsministern har ändrat sig sedan vi\r\nförra gången stod i den här talarstolen. Vid det\r\ntillfället sade nämligen kommunikationsministern\r\natt det är viktigt att posten har en effektiv\r\nverksamhet. Han sade att posten måste vara\r\neffektiv i sin kärnverksamhet. Det är det bästa\r\nsättet, hette det, att garantera att den kan åta sig\r\nsina viktiga sociala och regionalpolitiska uppgifter.\r\nSå för en månad sedan hade\r\nkommunikationsministern uppfattningen att\r\nposten hade sådana uppgifter. Har regeringen\r\nändrat ståndpunkt i denna fråga?</pre><pre>Anf. 82  Kommunikationsminister MATS ODELL\r\n(kds):</pre><pre>Fru talman! Det är precis tvärtom. Om Hans\r\nStenberg läser hela protokollet, finner han att jag\r\nredogjorde för att de regionalpolitiska och sociala\r\nuppgifter som samhället vill ålägga de\r\naffärsdrivande verken tas upp i statsbudgeten. Det\r\nhar exempelvis anslagits 300 milj.kr. i årets\r\nbudgetproposition för den typen av uppgifter inom\r\npostverket. Detta är någonting helt annat än att\r\nbedriva en arbetsmarknadspolitik via verken. Vi\r\nmåste alltså skilja på dessa två dimensioner.</pre><pre>När det gäller postens effektivitet rör det sig om\r\nkundernas efterfrågan på olika tjänster. Om kunder\r\nhar huvudparten av sin verksamhet i olika delar av\r\nlandet, måste ju posten finnas på platserna i fråga,\r\nom man inte vill överlåta allt till nya företag som\r\nCity Mail. Det har helt utan statens medverkan\r\nuppstått en ny situation med konkurrens på det här\r\nområdet.</pre><pre>Anf. 83  HANS STENBERG (s):</pre><pre>Fru talman! Då vill jag konstatera att\r\nkommunikationsministern har ändrat sig. Nu säger\r\nhan att staten har ansvaret för regionalpolitiken.\r\nJag hoppas att jag uppfattade det hela rätt. Jag vill\r\nfråga kommunikationsministern om man tänker\r\nvidta några särskilda åtgärder för Ånges del. Vem\r\nskall klara uppgifterna i Ånge? Jag skulle gärna\r\nvilja ha ett svar på denna fråga.</pre><pre>Anf. 84  Kommunikationsminister MATS ODELL\r\n(kds):</pre><pre>Fru talman! Sverige är för närvarande inne i en\r\ndjup lågkonjunktur som drabbar hela landet med\r\nen för våra förhållanden mycket stor arbetslöshet.\r\nRegeringen har i olika omgångar föreslagit\r\narbetsmarknadspolitiska åtgärder. Jag har\r\nredovisat att det på mitt område har satsats 2,2\r\nmiljarder kronor så sent som i den\r\nkompletteringsproposition som lades fram i\r\nfredags. Hur pengarna kommer att exakt fördelas\r\nvet jag inte, men man skall framför allt utgå ifrån\r\nhur det arbetsmarknadspolitiska läget är i olika\r\nregioner i landet.</pre><pre>Anf. 85  HANS STENBERG (s):</pre><pre>Fru talman! Om man utgår ifrån vad\r\nkommunikationsministern har skrivit i svaret är det\r\nvägverket och banverket som skall se till att det blir\r\nen riktig fördelning. Då vill jag bara konstatera vad\r\nSJ för närvarande gör i Ånge. SJ säger upp folk, och\r\nvägverket är på väg att lägga ned sitt centralförråd.\r\nPostens neddragning kommer att innebära att SJ:s\r\nverksamhet i Ånge minskar ytterligare, och det\r\ntorde väl knappast leda till att man har någonting\r\natt se fram emot.</pre><pre>Sammanfattningsvis: Om jag förstår rätt tänker\r\nregeringen inte göra någonting åt situationen i\r\nÅnge. Har jag uppfattat det hela riktigt?</pre><pre>Anf. 86  Kommunikationsminister MATS ODELL\r\n(kds):</pre><pre>Fru talman! Regeringens ekonomiska politik går ut\r\npå att skapa långsiktigt goda förutsättningar för\r\nnyföretagande och goda villkor för små och\r\nmedelstora företag. Strategin att öka statlig\r\nverksamhet runt om i vårt land kommer inte att\r\nvara långsiktigt hållbar. När den här konjunkturen\r\nbörjar vända, tror jag att vår politik kommer att ge\r\nett gott resultat också i Ånge.</pre><pre>Överläggningen var härmed avslutad.</pre><pre>16 §  Svar på fråga 1991/92:677 om handeln på\r\ntextil-  och konfektionsområdena</pre><pre>Anf.87  Statsrådet ULF DINKELSPIEL (m):</pre><pre>Fru talman! Arne Kjörnsberg har frågat mig vilken\r\nform av övergångslösning för handeln med textil\r\noch konfektion som regeringen eftersträvar när\r\nSverige blir medlem av EG.</pre><pre>Låt mig först understryka att fri handel mellan olika\r\nländer är till fördel för alla parter. För u-länderna\r\när det särskilt viktigt att få möjlighet att exportera\r\nsina produkter till de utvecklade länderna. Denna\r\ninställning präglar också Sveriges hållning i de nu\r\naktuella GATT-förhandlingarna. För u-länder är\r\ndet ofta dessutom viktigt att kunna exportera just\r\ntekoprodukter. Genom ett framtida medlemskap i\r\nEG kommer Sverige att kunna medverka till ökad\r\nfrihandel såväl mellan europeiska länder som i\r\nförhållande till u-länder.</pre><pre>Som medlem av EG kommer Sverige att ingå i en\r\ntullunion. Vi kommer också att ansluta oss till EG:s\r\ngemensamma handelspolitik med särskilda\r\ntullättnader och preferenssystem för u-länderna\r\nsamt importbegränsningar för viss\r\ntredjelandsimport i form av kvoter eller\r\nkontingenter. Vi kommer att anpassa våra tullar till\r\ndem som då gäller i EG.</pre><pre>En anpassning till EG:s handelspolitik på\r\ntekoområdet innebär förändringar på en rad olika\r\nområden, såsom tullnivåer, GSP och importkvoter.\r\nFör tekoområdet är våra genomsnittliga tullar i dag\r\nhögre än EG:s. Om en anpassning skulle ske till\r\ndagens EG-tullar skulle vi alltså få sänka våra. I\r\ngengäld upprätthåller Sverige -- till skillnad från\r\nEG -- inga kvantitativa begränsingar av importen.</pre><pre>Eftersom reglerna på de områden som jag har\r\nnämnt håller på att förändras, är det i dag svårt att\r\nsäga vad en anpassning till EG:s regler mera exakt\r\nkommer att innebära för svensk del och att\r\növerblicka totaleffekten av en svensk anpassning.</pre><pre>Den 1 januari 1993 genomförs den inre marknaden.\r\nDet innebär att de nuvarande begränsingskvoterna\r\nför teko, som är individuella för varje EG-land,\r\navskaffas. I stället införs gemensamma EG-kvoter.\r\nEn viss anpassning har redan påbörjats, men det\r\nstår inte helt klart hur EG:s begränsingssystem\r\nkommer att fungera efter den 1 januari 1993.</pre><pre>Bilden påverkas också av Uruguayrundan. I\r\nenlighet med det övergångsarrangemang på\r\ntekoområdet som förhandlats fram inom ramen för\r\nrundan, skall handeln med tekovaror successivt\r\nliberaliseras, och alla begränsingar skall vara\r\navskaffade den 1 januari 2003. Vi kan alltså räkna\r\nmed att EG kommer att ha kvar vissa\r\nbegränsningar på tekoområdet fram till detta\r\ndatum.</pre><pre>Hur vi på svensk sida bäst bör anpassa oss till EG:s\r\ndå gällande handelspolitik på tekoområdet blir en\r\nfråga i medlemskapsförhandlingarna. Skillnaderna\r\nmellan den regim som då gäller i EG och vår egen\r\nkommer att beaktas i förhandlingarna.</pre><pre>Detta gäller även frågan om ett eventuellt\r\ntemporärt återinförande av tekobegränsningar\r\neller fortsatt begränsningsfri import inom ramen\r\nför något övergångsarrangemang. Den måste ses i\r\nrelation till de sammantagna effekterna på\r\ntekoområdet såväl för egen, svensk, del som för\r\nvåra handelspartner. Men vi måste också se till\r\neffekterna i ett större handelspolitiskt\r\nsammanhang. Jag kan i sammanhanget också\r\nnämna att kommerskollegium har fått i uppdrag\r\natt, i samråd med branschen, analysera tänkbara\r\neffekter av en övergång till EG:s regler på\r\ntekoområdet. Det är mot den bakgrunden för tidigt\r\natt i dag säga hur vi kan komma att agera i\r\nmedlemskapsförhandlingarna och hur en eventuell\r\növergångslösning skulle kunna utformas.</pre><pre>Anf. 88  ARNE KJÖRNSBERG (s):</pre><pre>Fru talman! Talmannen eftersträvar snabba och\r\nrappa debatter. Jag ställde en fråga som består av\r\nsex ord och får en föreläsning på tre och en halv\r\nsida. Jag vet inte om föreläsningen är avsedd för\r\nmig, för textilimportörerna eller för\r\ntekoindustrierna.</pre><pre>Statsrådet har vid en information här i kammaren\r\nom den svenska Europapolitiken sagt\r\nbl.a.följande:</pre><pre>Inom ramen för tullunionen måste vi finna en\r\nlösning för hanterandet av textil och konfektion.\r\nEG avser enligt förslag i GATT att behålla sina\r\nrestriktioner fram till år 2002. Vi har redan\r\navskaffat våra. Någon form av övergångslösning\r\nkan komma att behövas.</pre><pre>Detta sade statsrådet för omkring två veckor sedan.\r\nJag frågade vilken form av övergångslösning\r\nregeringen eftersträvar. Då fick jag alltså denna\r\nföreläsning.</pre><pre>De fyra sista raderna i svaret kan man möjligen\r\ntolka som att statsrådet inte kan eller möjligen inte\r\nvill säga det. Men det hade varit bättre om\r\nstatsrådet hade sagt det rent ut. Om statsrådet hade\r\nsagt: Av hänsyn till de kommande förhandlingarna\r\nvill jag inte säga vilken inställning vi skall ha. Då\r\nhade jag vetat det. Men vad skall jag, när jag\r\nkommer hem till Sjuhäradsbygden, säga till Ivan\r\nLudvigsson på Ludvig Svenssons, till Kirsti Steen\r\nsom jobbar som sömmerska på Swegmarks, till\r\nLars Mauritzson på Väveribolaget eller till Gun\r\nAndersson på Beklädnads?</pre><pre>Jag kan bara säga en sak, nämligen att statsrådet\r\ninte vill tala om för mig vilken inställning statsrådet\r\noch regeringen har i denna fråga. För att tala rent\r\nut kan jag säga att jag inte får svar på den fråga som\r\njag ställer. I stället får jag en lång utläggning. Om\r\navsikten är att dölja något kan jag faktiskt inte\r\nräkna ut.</pre><pre>Anf. 89  Statsrådet ULF DINKELSPIEL (m):</pre><pre>Fru talman! Om det hade varit så lätt som att svara\r\nja eller nej på detta hade jag gjort det. Men denna\r\nfråga är betydligt mer komplicerad, och det vet\r\nArne Kjörnsberg. Jag hade kunnat säga enbart att\r\nvi icke vet hur en övergånglösning i slutänden skall\r\nutformas. Med det hade inte varit särskilt\r\nupplysande. Jag försökte i detta svar att ge även\r\nlitet bakgrundsinformation om vilka olika aspekter\r\nsom skall bevakas vid denna diskussion.</pre><pre>Jag kan försäkra att vi kommer att bevaka frågan\r\nfrån synpunkten att så långt som möjligt slå vakt om\r\nfrihandeln. Men ideallösning i den bästa av alla\r\nvärldar har vi inga kvoter. Vi sänker våra tullar för\r\natt anpassa dem till EG:s lägre tullar, och vi får\r\ngränslös handel inom EG. Men denna tulipanaros\r\nges förmodligen inte, och på någon punkt kommer\r\nvi att tvingas kompromissa i förhandlingarna. Jag\r\nvill icke stå här och säga var vi i slutänden kommer\r\natt hamna i den situationen, i synnerhet som vi icke\r\nvet vilka utgångspunkter vi kommer att ha när vi väl\r\när inne i förhandlingarna.</pre><pre>Anf. 90  ARNE KJÖRNSBERG (s):</pre><pre>Fru talman! Jag har all respekt för att statsrådet inte\r\nkan säga vilken situation som vi kommer att hamna\r\ni. Men det har jag inte heller bett att få reda på. Jag\r\nhar bett att få reda på vilken strävan regeringen och\r\nstatsrådet har. Har statsrådet för avsikt att verka för\r\natt vi vid ett eventuellt medlemskap fr.o.m 1995 och\r\nframåt till dess EG har avvecklat sina\r\nimportrestriktioner skall ha dem, eller avser\r\nstatsrådet att verka för att vi inte skall ha dem? Det\r\när detta som min fråga gäller.</pre><pre>\r\nOm statsrådet säger att han med hänsyn tagen till\r\nde kommande förhandlingarna inte vill ha någon\r\nåsikt om det eftersom han då förstör\r\nförhandlingssituationen, då har jag respekt för det,\r\nmen inte för det här.</pre><pre>Anf. 91  Statsrådet ULF DINKELSPIEL (m):</pre><pre>Fru talman! Jag kan vara mycket mer precis i\r\nsvaret, och det framgår också av det skrivna svaret.\r\nMin strävan kommer att vara att verka för största\r\nmöjliga frihandel. Men därmed är icke sagt att vi\r\nkommer att kunna slå vakt om en ordning som\r\ninnebär att vi inte har några som helst kvoter.\r\nDärför vill jag också bevaka frågan om\r\ninternhandeln inom EG. Men vi avser, det kan jag\r\nförsäkra, att verka för största möjliga frihandel.\r\nDäri ligger att vi kommer att verka för att vi icke\r\nkommer att återinföra kvoterna. Men vi kan\r\ntvingas kompromissa på denna punkt i slutskedet.</pre><pre>Anf. 92  ARNE KJÖRNSBERG (s):</pre><pre>Fru talman! Budskapet till de fyra personer som jag\r\ntidigare nämnde är alltså att regeringen och\r\nstatsrådet har för avsikt att verka för att svenska\r\ntekoföretag, efter ett eventuellt medlemskap i EG,\r\ninte skall ha samma förutsättningar som deras\r\nkonkurrenter ute i Europa? Är det detta budskap\r\nsom jag skall föra fram till Lars Mauritzson och\r\nKirsti Steen? Jag kan inte tolka statsrådet på något\r\nannat sätt. För att vi skall vara helt överens om vad\r\nsom har sagts vill jag ställa denna fråga.</pre><pre>Anf. 93  Statsrådet ULF DINKELSPIEL (m):</pre><pre>Fru talman! Vi kommer att verka för största\r\nmöjliga frihandel. Det innebär att vi kommer att\r\nverka för att den svenska tekoindustrin, på så\r\ngynnsamma villkor som möjligt, skall få tillgång till\r\nandra marknader inom hela EG-området. Det är\r\noerhört viktiga exportmarknader för svensk\r\ntekoindustri. Samtidigt kommer vi att verka för en\r\nlösning som innebär att de resultat som har\r\nuppnåtts beträffande frihandeln, vilket innebär\r\navskaffande av kvoterna, kommer att\r\nåstadkommas över hela linjen.</pre><pre>Den ideala lösningen vore om vi inom ramen för\r\nGATT kunde åstadkomma att alla EG-länder\r\navskaffar restriktionerna och kvoterna. Det arbetar\r\nvi följaktligen för. Vi får väl se var vi hamnar i\r\nslutänden. Utan att känna till utgångspunkterna\r\nkan jag icke säga vad vi i slutänden kommer att stå\r\nför i förhandlingarna.</pre><pre>Anf. 94  ARNE KJÖRNSBERG (s):</pre><pre>Fru talman! På nytt vill jag säga att jag har all\r\nrespekt för att statsrådet inte kan uttala sig i det\r\navseendet. Det här ligger ju i förhandlingarna.\r\nDessutom var det inte detta som jag avsåg med min\r\nfråga.</pre><pre>Jag håller med statsrådet om att det vore ett\r\nidealtillstånd om det inom GATT-ramen gick att få\r\nbort alla restriktioner. Men det är inte\r\nutgångsläget. Från EG har det ju sagts att man skall\r\nbehålla sina importrestriktioner till år 2002. Såvitt\r\njag förstår strävar statsrådet efter att vårt land är\r\nmedlem fr.o.m. 1995.</pre><pre>Därför frågar jag: Vill statsrådet att svenska\r\ntekoföretag skall ha samma\r\nkonkurrensförutsättningar som deras konkurrenter\r\ni Europa? Statsrådet har inte för avsikt att verka för\r\ndet, utan statsrådet har för avsikt att verka för att\r\nvi inte skall ha några restriktioner. Våra\r\nkonkurrenter i Tyskland, Frankrike och andra\r\nländer däremot skall ha sina restriktioner. Det är\r\ntydligen det budskap jag skall ta med mig hem och\r\nsom jag skall förmedla till de människor som är\r\nverksamma i de företag som tidigare nämnts.</pre><pre>Anf. 95  Statsrådet ULF DINKELSPIEL (m):</pre><pre>Fru talman! Arne Kjörnsberg har uppfattat\r\nsituationen rätt i den meningen att vi kommer att\r\nslå vakt om de resultat som vi har uppnått i fråga\r\nom frihandeln både när det gäller svensk\r\ntekoindustris möjligheter att exportera och när det\r\ngäller svenska konsumenters möjligheter att köpa\r\nvaror som importerats från u-länderna tack vare att\r\nkvoterna på tekoområdet avskaffats.</pre><pre>Det blir en sammanvägning av olika intressen. Som\r\njag ser saken går det icke att säga att vi ensidigt\r\nkommer att ställa upp för den ena parten,\r\nkonsumenterna, eller för den andra parten,\r\ntekoindustrin, när det gäller importen. Det är fråga\r\nom en avvägning mellan olika intressen. Jag\r\nupprepar att vi får göra den slutliga avvägningen i\r\nsamband med förhandlingarna.</pre><pre>Anf. 96  ARNE KJÖRNSBERG (s):</pre><pre>Fru talman! Statsrådet sade att regeringen inte har\r\nför avsikt att ensidigt ställa upp för den ena eller\r\nden andra parten.</pre><pre>Men vad menar statsrådet med sitt tal om att\r\nensidigt ställa upp för konsumenterna? Det måste\r\nfinnas ett moment till i den tankekedjan, statsrådet.</pre><pre>Anf. 97  Statsrådet ULF DINKELSPIEL (m):</pre><pre>Fru talman! Alldeles klart.</pre><pre>Jag skall uttrycka mig mycket tydligt: Om det inte\r\nvore av hänsyn till det skydd som svensk\r\ntekoindustri behöver, skulle vi avskaffa alla tullar\r\noch kvantitativa restriktioner för textilimporten\r\nfrån den ena dagen till den andra. Man har att\r\navväga skyddsintressen mot konsumentintressen\r\nsåväl på det här området som på många andra\r\nområden.</pre><pre>Anf. 98  ARNE KJÖRNSBERG (s):</pre><pre>Fru talman! Ja, men vad betyder detta för\r\nkonsumenterna? Kan statsrådet uttrycka det här i\r\nkronor och ören? Eller handlar det bara om fröjden\r\natt få köpa kläder som är tillverkade på andra sidan\r\njordklotet?</pre><pre>Anf. 99  Statsrådet ULF DINKELSPIEL (m):</pre><pre>Fru talman! Jag kan inte kvantifiera. Men jag skall\r\nuttrycka mig så precist som möjligt.</pre><pre>Följande står alldeles klart: Ju friare handel, desto\r\nstörre konkurrens på den egna marknaden.\r\nDessutom blir det större prispress och större\r\nfördelar för kosumenterna -- allt annat är lika.</pre><pre>Anf. 100  ARNE KJÖRNSBERG (s):</pre><pre>Fru talman! Jag skall inte anstränga talmannen vad\r\navser hennes förtroende för oss ledamöter särskilt\r\nmycket mera.</pre><pre>En enda fråga till har jag dock. SPK har fått i\r\nuppdrag att granska vad ett slopande av\r\nimportrestriktionerna betyder för den svenska\r\nprisnivån. SPK:s undersökning skall vara klar, om\r\njag minns rätt, före jul i år. Hittills är det inte helt\r\ntvärsäkert -- jag uppskattar att statsrådet valde att\r\nvara försiktig i föregående svar -- att, som en del\r\npåstår som verkar på den här marknaden,\r\nimportrestriktioner leder till att det blir si eller så\r\nmånga tusentals kronor billigare.</pre><pre>Så till min fråga: Skulle statsrådet vilja medverka\r\ntill att nämnda undersökning fort kommer fram?\r\nDessutom undrar jag om statsrådet i så fall tycker\r\natt den kan vara ett väsentligt underlag för de\r\nförhandlingar som statsrådet skall föra på det här\r\nområdet.</pre><pre>Anf. 101  Statsrådet ULF DINKELSPIEL (m):</pre><pre>Fru talman! Jag känner inte till det exakta läget\r\nbeträffande nämnda utredning. Men givetvis\r\nkänner jag till utredningen. Jag skall gärna verka\r\nför att det så snabbt som möjligt blir ett resultat,\r\noch i än högre grad skall jag verka för att resultatet\r\nav utredningen blir så gott som möjligt.</pre><pre>Jag delar uppfattningen att utredningen kan vara en\r\ngod utgångspunkt för de fortsatta förhandlingarna.</pre><pre>Överläggningen var härmed avslutad.</pre><pre>17 §  Svar på fråga 1991/92:651 om\r\navsiktsförklaringen vid köpet av Uddeholm\r\nTooling</pre><pre>Anf. 102  Näringsminister PER WESTERBERG\r\n(m):</pre><pre>Fru talman! Bo Finnkvist har frågat mig om jag har\r\nför avsikt att ta kontakt med den österrikiska\r\nregeringen med anledning av en avgiven\r\navsiktsförklaring vid köpet av Uddeholm Tooling.</pre><pre>I samband med förvärvet av Uddeholms AB\r\nredovisade Böhler AG och dess österrikiska ägare\r\nVoest-Alpine Stahl AG avsikter rörande den\r\nframtida verksamheten. Dåvarande regering fäste\r\nvikt vid dessa när förvärvstillstånd meddelades\r\nden 2 maj 1991 enligt lagen (1982:617) om\r\nutländska förvärv av svenska företag m.m.</pre><pre>Av avsiktsförklaringen, som angavs i\r\ntillståndsansökningen, och andra handlingar i\r\närendet framgick bl.a. att den nya sammanslagna\r\nverksamheten skulle bedrivas affärsmässigt, men\r\nockså att om strukturella förändringar medför\r\nomfattande minskningar i sysselsättningen vid\r\nBöhlers eller Uddeholms huvudanläggningar, skall\r\nägarna medverka till att nya arbetstillfällen skapas\r\ni drabbade regioner.</pre><pre>Någon direkt förhandling mellan regeringarna i\r\nÖsterrike och Sverige har ej förevarit och är enligt\r\nmin mening ej heller befogad eller möjlig som\r\nsådan. Men mot bakgrund av bl.a. nämnda\r\navsiktsförklaring har jag funnit det angeläget att\r\nfölja utvecklingen inom företaget. Jag tillställde\r\ndärför den 12 mars 1992 Böhler-Uddeholm AG ett\r\nbrev, i vilket jag dels erinrade om\r\navsiktsförklaringen, dels angav att jag i\r\nsammanhanget utgår från att utlandsägda företag\r\ntar ansvar för utvecklingen och syselsättningen i\r\nsamma utsträckning som andra i Sverige\r\nverksamma företag vid genomförandet av såväl\r\nnyinvesteringar som strukturomvandlingar och\r\npersonalneddragningar.</pre><pre>Anf. 103  BO FINNKVIST (s):</pre><pre>Fru talman! Jag tackar näringsministern för svaret.\r\nInnan jag går in på det som sades i svaret vill jag\r\nnämna att jag här har ett material som i går i samma\r\nfråga överlämnades vid en uppvaktning,\r\ndemonstration, vid österrikiska ambassaden. Jag\r\nförsökte att nå företrädare för departementet men\r\nlyckades inte. Därför får vi klara av saken i dag.</pre><pre>Jag har vissa förhoppningar när det gäller att få\r\nnäringsministern att litet grand ändra sig på den här\r\npunkten. Enligt vad som sägs i svaret är det inte\r\nbefogat att ta kontakt med den österrikiska\r\nregeringen. Men det är ett krav som de anställda i\r\ndag ställer. Dessutom har statsminister Carl Bildt i\r\nviss mån ställt upp på det kravet vid en uppvaktning\r\nsom några av de anställda gjorde i Torsby förra\r\nlördagen.</pre><pre>Jag hoppas således att det råder enighet om att det\r\nfinns anledning att göra något här. Sedan vi förra\r\ngången diskuterade frågan här i kammaren har\r\nsaker hänt. Exempelvis har Voest-Alpine slängt ut\r\ntvå svenska styrelseledamöter, personer som kan\r\nbranschen, från företagets styrelse för att klara av\r\natt göra strukturförändringar. Enligt dessa\r\npersoner och den konsult som anlitats av de\r\nanställda är de här strukturförändringarna inte\r\naffärsmässigt riktiga. Antagligen finns det också\r\nandra orsaker -- t.ex. politiska -- till att det blivit\r\nsom det blivit.</pre><pre>Det finns alltså all anledning att ta upp en ny\r\ndiskussion i frågan på regeringsnivå. När den här\r\naffären godkändes medverkade nämligen\r\nindustriministern i den österrikiska regeringen så\r\ntill vida att han kom hit till Sverige för att diskutera\r\ndessa saker. På det viset ställde han upp på Voest-\r\nAlpines löften.</pre><pre>Jag hoppas alltså att det går att få näringsministern\r\natt ändra inställning.</pre><pre>Anf. 104  Näringsminister PER WESTERBERG\r\n(m):</pre><pre>Fru talman! Under gårdagen befann jag mig, dess\r\nvärre, på annan ort. Jag var nämligen i Gävleborgs\r\nlän och hade därför inte möjlighet att ta emot\r\nnågon uppvaktning. Min statssekreterare fanns\r\ndock på plats och var beredd att ta emot, om ni så\r\nhade önskat.</pre><pre>Jag säger i mitt svar att någon direkt förhandling\r\nmed den österrikiska regeringen inte är aktuell.\r\nDen avsiktsförklaring som har avgetts i samarbete\r\nmed den gamla socialdemokratiska regeringen och\r\nföretaget i fråga är inte fullt ut juridiskt bindande.</pre><pre>Jag delar Bo Finnkvists uppfattning att det kan vara\r\nfråga om politiska överväganden, i synnerhet som\r\nden österrikiska motparten är ett helägt statligt\r\nbolag i Österrike som även har anläggningar i\r\nregionalpolitiskt känsliga regioner.</pre><pre>Som jag nämnde i mitt svar har jag den 12 mars i\r\når skrivit ett brev till bolaget. Personligen hade jag\r\nväntat mig någon form av reaktion från företaget i\r\nfråga. Men jag har inte fått någon som helst\r\nreaktion. Inte heller den svenska ambassaden i\r\nWien har fått någon sådan. Jag kommer därför att\r\ni lämpliga former ta kontakt med min kollega i\r\nÖsterrike, som nyligen har tillträtt sin befattning.</pre><pre>Anf. 105  BO FINNKVIST (s):</pre><pre>Fru talman! Det svaret har jag efterlyst.</pre><pre>Jag kan säga att jag förra veckan hade ett antal\r\ntelefonsamtal med personer på\r\nnäringsdepartementet för att reda ut dessa saker.\r\nJag fick då löfte om företräde när det gällde att få\r\nen kontakt. Tydligen har det missats. Men det går\r\nlika bra att ta upp saken på det här viset.</pre><pre>Vid den kontakt som kommer att ske med den\r\nösterrikiske industriministern är det viktigt, och det\r\när ett önskemål från de anställda i Hagfors, att de\r\nfrågor som diskuteras inte bara i Hagfors utan\r\nockså inom vidare kretsar här i Sverige och inom\r\nbranschen verkligen kommer upp till diskussion.\r\nVidare är det viktigt att det blir nya överläggningar\r\ni ärendet som kan leda till att företaget i fråga\r\ntillförsäkras en bra framtid.</pre><pre>Anf. 106  Näringsminister PER WESTERBERG\r\n(m):</pre><pre>Fru talman! Vi har noterat de synpunkter som har\r\nframkommit, och vi skall försöka göra ett och annat\r\nklarläggande i sammanhanget. Vad vi kommer att\r\ndryfta är ganska uppenbart. Dock vill vi dryfta de\r\nhär sakerna direkt med motparten, inte via\r\nmassmedia. Jag tror att naturlig artighet kräver det.</pre><pre>Jag noterar även att det inte är fråga om ett\r\njuridiskt bindande avtal, utan det är fråga om\r\navsiktsförklaringar från ett helstatligt österrikiskt\r\nbolag.</pre><pre>Anf. 107  BO FINNKVIST (s):</pre><pre>Fru talman! Det är tillfredsställande att en kontakt\r\nkommer till stånd. Den här typen av affärer -- det\r\ngäller då statliga företag, men säkert också privata\r\nföretag -- har tidigare förekommit mellan svenska\r\noch utländska företag och kommer med all säkerhet\r\natt förekomma även i framtiden. Därför är det\r\nviktigt att man försöker leva upp till\r\navsiktsförklaringar som uppfattas som löften -- i\r\nvarje fall när det gäller avsiktsförklaringar som\r\nintygas av en regeringsmedlem från annat land som\r\ni ett sådant här sammanhang är på besök i vårt land.</pre><pre>Således är det min förhoppning att det samtal som\r\nframöver kommer till stånd i den här frågan leder\r\ntill att vi får en ny diskussion om den här affären\r\noch till att Uddeholm Tooling, som är ett lönsamt\r\nföretag, kan leva vidare i de former som det\r\nförtjänar -- alltså inte som en slatt.</pre><pre>Överläggningen var härmed avslutad.</pre><pre>18 §  Svar på frågorna 1991/92:658 och 659 om\r\nden nya konkurrenslagen</pre><pre>Anf. 108  Näringsminister PER WESTERBERG\r\n(m):</pre><pre>Fru talman! Sten Söderberg har frågat om\r\nregeringen i förslaget till ny konkurrenslag är\r\nberedd att för vissa typer av ärenden föreskriva att\r\nsärskilda tidsfrister skall tillämpas. Lars Andersson\r\nhar frågat om regeringen kommer att föreslå att en\r\nny konkurrenslag skall träda i kraft den 1 juli 1992\r\ni stället för den 1 januari 1993.</pre><pre>Jag besvarar frågorna i ett sammanhang.</pre><pre>En departementspromemoria (Ds 1992:18) med\r\nförslag till en ny konkurrenslag har nyligen\r\nremissbehandlats. I det sammanhanget har bl.a.\r\nfrågor om handläggningstider och tidsfrister vid\r\ntillämpning av en ny konkurrenslag samt om lagens\r\nikraftträdande berörts av vissa remissinstanser.\r\nRegeringens ställningstagande beträffande dessa\r\nfrågor liksom till förslaget i dess helhet kommer att\r\nredovisas i den remiss som avses lämnas till lagrådet\r\ni slutet av maj månad i år. En proposition beräknas\r\ndärefter kunna föreläggas riksdagen för behandling\r\nunder hösten. Det är självklart viktigt att en skärpt\r\nkonkurrenslagstiftning och övervakning måste\r\nåtföljas av en effektiv och snabb handläggning.</pre><pre>Anf. 109  STEN SÖDERBERG (-):</pre><pre>Fru talman! Tack så mycket för svaret, ministern!\r\nJag tycker att det är angeläget att på ett tidigt\r\nstadium ta upp förslaget till proposition och därvid\r\npeka på vad näringsministern närmare bör studera\r\nvid sina överväganden.</pre><pre>Det synes vara möjligt att manipulera med den nya\r\nkonkurrenslagen. Det framgår vid en genomgång\r\nav denna. Detta har de advokater i såväl Belgien\r\nsom Sverige som varit oss behjälpliga kommit fram\r\ntill. Därför borde det kanske förekomma en\r\nomvänd ordning genom ett gynnande beslut i\r\navvaktan på ett slutligt ställningstagande i de fall\r\ndet drar ut på tiden och den lille företagaren av en\r\neller annan orsak drabbas av leveransvägran.</pre><pre>Anf. 110  LARS ANDERSSON (-):</pre><pre>Fru talman! Också jag tackar näringsministern för\r\nsvaret.</pre><pre>Utgångspunkten måste vara, som Sten Söderberg\r\nsade, att ge den lilla företagaren en verklig chans.\r\nDessutom skulle verklig konkurrens även medföra\r\nen välbehövlig inkomstförstärkning för\r\nkonsumenterna i Sverige. Jag ser fram emot att få\r\nta del av regeringens proposition när den läggs fram\r\nför riksdagen.</pre><pre>Anf. 111  Näringsminister PER WESTERBERG\r\n(m):</pre><pre>Fru talman! Jag delar uppfattningen att vi behöver\r\nen stark, klar och entydig konkurrens.\r\nBeredningskraven fordrar dock en lagrådsremiss.\r\nDet måste finnas möjlighet för dem som skall\r\ntillämpa lagen och efterleva den att hinna läsa in\r\nlagen och anpassa sig därefter.</pre><pre>Vi har med intresse noterat de förslag om\r\nbegränsningar som remissinstanser har framfört\r\nbeträffande möjligheterna att manipulera\r\ntidsfristen innan ett beslut fattas.</pre><pre>Överläggningen var härmed avslutad.</pre><pre>19 §  Svar på fråga 1991/92:680 om\r\nanvändningen av Bruksinvests medel</pre><pre>Anf. 112  Näringsminister PER WESTERBERG\r\n(m):</pre><pre>Fru talman! Yngve Wernersson har frågat mig om\r\nvilka åtgärder jag avser att vidta för att säkerställa\r\natt det nya bolag som bildades inom\r\nIndustriförvaltnings AB Kinnevik kommer att\r\naktivera medlen på de orter som ursprungligen var\r\navsedda.</pre><pre>Bakgrunden till frågan är ett tilläggsavtal den 23\r\njanuari 1992 mellan staten och bl.a.\r\nIndustriförvaltnings AB Kinnevik om avveckling av\r\nBruksinvest AB. Syftet med detta avtal är att\r\neffektivisera Bruksinvests ursprungliga\r\nverksamhet, som reglerades av ett avtal från år\r\n1984.</pre><pre>Enligt det nya avtalet skall fyra nya bolag bildas av\r\nBruksinvests delägare. Verksamheten i dessa bolag\r\nskall drivas med samma inriktning som gällde för\r\nBruksinvest, dvs. att på kommersiella grunder\r\nbidra till att nya verksamheter skapas i Bergslagen\r\noch där i första hand på de orter som direkt\r\nberördes av omstruktureringen under åren 1983--\r\n1984 av specialstålindustrin. Det kapital som tillförs\r\nde nya bolagen skall motsvara resp. företags del av\r\nBruksinvests totala nettotillgångar vid\r\navvecklingen.</pre><pre>Enligt vad jag erfarit från bl.a. Kinnevik beräknas\r\nde nya bolagen bli etablerade under kommande\r\nsommar, vilket är helt i enlighet med den tidsplan\r\nsom diskuterades i samband med upprättandet av\r\nnämnda tilläggsavtal. Det bör i sammanhanget\r\npåpekas att tidsplanen i stor utsträckning styrs av\r\nden reglering som gäller för likvidation av\r\naktiebolag.</pre><pre>Anf. 113  YNGVE WERNERSSON (s):</pre><pre>Fru talman! Jag tackar näringsministern för svaret,\r\näven om jag inte har fått något svar på frågan om\r\nvilka åtgärder näringsministern ämnar vidta för att\r\nsäkerställa att medlen kommer Fagersta och\r\nLångshyttan till del.</pre><pre>De koncerner som berördes har under åren bytt\r\nnamn och inriktning på verksamheten. Fagersta\r\nAB, med verksamhet som tidigare omfattade\r\nrostfritt stål på orterna Fagersta och Långshyttan,\r\nbetecknas numera Industriförvaltnings AB\r\nKinnevik. Det är ett bolag som i dag saknar\r\nanknytning till stålindustrin, efter det att ägandet i\r\nUniroc, Fundia och Kloster Speedsteel AB\r\navvecklats. Det finns en stor oro i dag för att\r\nKinnevik ämnar frångå inriktningen i avtalen, dvs.\r\natt medlen används för verksamhet i Fagersta och\r\nLångshyttan.</pre><pre>Fru talman! Om inte Kinnevik aktiverar medlen på\r\nde orter som ursprungligen avsågs, nämligen\r\nFagersta och Långshyttan, kommer\r\nnäringsminstern då att vidta några åtgärder?</pre><pre>Anf. 114  Näringsminister PER WESTERBERG\r\n(m):</pre><pre>Fru talman! Det är bara att konstatera att den\r\ngamla konstruktionen med Bruksinvest AB icke\r\nfungerade. Inga investeringar av betydelse kom till\r\nstånd. Det är därför detta tilläggsavtal har tecknats\r\ndär de berörda företagen har var sitt\r\ninvestmentbolag för att bedriva den här typen av\r\ninvesteringar.</pre><pre>Vi anser oss ha fått försäkringar om att rejäla\r\ninvesteringar skall göras efter det att det nya\r\ntilläggsavtalet trätt i kraft.</pre><pre>Jag har inte för avsikt att här i kammaren i dag\r\nförutsätta att någon icke lever upp till det som har\r\nsagts.</pre><pre>Anf. 115  YNGVE WERNERSSON (s):</pre><pre>Fru talman! Men jag tycker ändå att jag kan få\r\nbesked från näringsministern om att de medel som\r\nnu skall anslås används på de orter där det\r\nursprunglingen var meningen att de skulle\r\nanvändas, så att inte Kinnevik använder dem på\r\nannat håll.</pre><pre>Anf. 116  Näringsminister PER WESTERBERG\r\n(m):</pre><pre>Fru talman! Jag har fått de försäkringar jag anser\r\nrimliga, dvs. att berörda företag skall arbeta inom\r\nde regioner det ursprungliga avtalet och\r\ntilläggsavtalet föreskriver. Jag har ingen anledning\r\natt i förväg misstro någon om att de inte står vid sina\r\navsikter och det som står i avtalen.</pre><pre>Anf. 117  YNGVE WERNERSSON (s):</pre><pre>Fru talman! Jag tackar näringsministern för\r\nklarläggandet. Jag tolkar det så att vi med tillförsikt\r\nkan se fram mot att medlen kommer att användas i\r\nFagersta och Långshyttan, vilket ursprungligen var\r\nmeningen.</pre><pre>Överläggningen var härmed avslutad.</pre><pre>20 §  Svar på fråga 1991/92:684 om\r\nkonkurrensbegränsning i samband med\r\ndriftsnedläggningar</pre><pre>Anf. 118  Näringsminister PER WESTERBERG\r\n(m):</pre><pre>Fru talman! Bengt-Ola Ryttar har frågat mig om jag\r\navser att vidta några åtgärder i samband med att\r\nägarna till en nedlagd husfabrik resp. ett stängt\r\nslakteri i Dalarna har ett förbehåll i sina hyresavtal\r\noch försäljningsvillkor om att den som hyr fabriken\r\neller köper ifrågavarande lokal inte får bedriva\r\nkonkurrerande verksamhet.</pre><pre>Som näringsminister kan jag inte, och skall inte,\r\nvidta några åtgärder när det gäller enskilda företags\r\naffärsförhållanden. Frågor av denna typ kan\r\ndäremot prövas av näringsfrihetsombudsmannen\r\nmed stöd av konkurrenslagen.</pre><pre>Anf. 119  BENGT-OLA RYTTAR (s):</pre><pre>Fru talman! Jag tackar för svaret. Varje fråga får\r\ndet svar den förtjänar. Näringsministern har\r\nuppfattat min fråga på en för detaljerad nivå.\r\nFrågan handlar naturligtvis om principerna, som\r\ngör det möjligt för företagen att agera så som har\r\nskett.</pre><pre>Eftersom det finns en departementspromemoria\r\nmed ett förslag om en ny konkurrenslag, som avses\r\nträda i kraft den 1 januari 1993, och där det finns\r\nklara regler när det gäller denna typ av frågor,\r\ntänkte jag få ett besked av näringsministern om hur\r\nhan anser att sådana här avtal skall hanteras i den\r\nkommande lagstiftningen.</pre><pre>Anf. 120  Näringsminister PER WESTERBERG\r\n(m):</pre><pre>Fru talman! Även när det gäller den kommande\r\nkonkurrenslagen, kan jag inte gärna föregripa både\r\nlagrådsremiss och den prövning som nu pågår av de\r\nlagförslag regeringen har arbetat fram. Lagen\r\nmåste göras generell, och sedan får de\r\nrättsvårdande myndigheterna -- i detta fall\r\nnäringsfrihetsombudsmannen; det nya förslaget\r\ninnebär en skärpning av konkurrenslagen -- pröva\r\nom det går att göra så som har skett i de två aktuella\r\nfallen. Jag får icke diskutera enskilda fall. Det\r\nskulle vara fråga om ministerstyre.</pre><pre>Anf. 121  BENGT-OLA RYTTAR (s):</pre><pre>Fru talman! Jag vill omedelbart befria\r\nnäringsministern från plikten att besvara frågorna\r\nom de enskilda fallen och lyfta det hela till ett mera\r\nprincipiellt plan.</pre><pre>Anpassningen till EES-avtalet innebär att EG:s\r\nregler om konkurrens används till viss del. Men om\r\njag har förstått promemorian rätt, kommer lagen\r\natt gå ett steg längre än EG:s regler. De bygger på\r\natt företaget skall vara mycket dominant på\r\nmarknaden för att få konkurrensbestämmelserna\r\nmot sig.</pre><pre>Av specialmotiveringen framgår det att avtal som\r\nhämmar eller syftar till att hämma konkurrensen är\r\nförbjudna. Det är en mycket rak och bra\r\nbeskrivning på hur det borde vara.</pre><pre>Anf. 122  Näringsminister PER WESTERBERG\r\n(m):</pre><pre>Fru talman! Jag är glad att Bengt-Ola Ryttar\r\nsympatiserar med den departementspromemoria\r\nsom har varit ute på remiss. Vi arbetar för\r\nnärvarande med remissammanställningen. Vi\r\navvaktar nu den lagrådsbehandling som skall ske på\r\nden lagrådsremiss som skall avlämnas de närmaste\r\nveckorna. Det förslag som läggs fram är i allt\r\nväsentligt en direkt översättning av EG:s gällande\r\nkonkurrenslagstiftning för gränsöverskridande\r\nhandel.</pre><pre>Jag är inte beredd att diskutera enskilda fall. Men\r\njag tycker att de skrivningar Bengt-Ola Ryttar själv\r\nhänvisar till är klara och tydliga.</pre><pre>Anf. 123  BENGT-OLA RYTTAR (s):</pre><pre>Fru talman! Jag ser gärna att näringsministern blir\r\ntydligare i sin personliga inställning till frågan. Jag\r\när alldeles övertygad om att näringsminstern har en\r\nklar linje härvidlag.</pre><pre>Jag ser det som mycket allvarligt när ett företag,\r\nLB-Invest i detta fall, har tillskansat sig husfabriken\r\nmed den klara avsikten att åstadkomma en\r\nkonkurrensbegränsning. Någon annan förklaring\r\nkan icke finnas.</pre><pre>När det gäller Farmek är det ytterst beklagligt att\r\nen anläggning som är anpassad och utrustad för\r\nslakterirörelse inte skall kunna användas härför.\r\nDet är fråga om allvarligt slöseri med resurser. Jag\r\nser gärna att näringsministern talar lika klart som\r\nhan skriver.</pre><pre>Anf. 124  Näringsminister PER WESTERBERG\r\n(m):</pre><pre>Fru talman! Det pågår en beredning. Vi går igenom\r\nremissvaren nu, och vi kommer att avlämna en\r\nlagrådsremiss inom de närmaste veckorna.</pre><pre>Det vore fel av mig att nu recensera och framställa\r\nklara och entydiga fastställanden av det förslag som\r\nskall läggas fram för lagrådet innan beredningen av\r\nremissinstansernas svar är färdig.</pre><pre>Jag tycker dock med ledning av en del av\r\nremissvaren att vi har varit tydliga i\r\ndepartementspromemorian. Men vårt slutliga\r\nställningstagande får avvakta tills lagrådsremissen\r\när klar och propositionen läggs fram till hösten.</pre><pre>Anf. 125  BENGT-OLA RYTTAR (s):</pre><pre>Fru talman! Jag förlitar mig på att\r\nkonkurrenslagstiftningen kommer att se ut så här.\r\nJag återkommer när lagrådsremissen läggs fram.</pre><pre>Överläggningen var härmed avslutad.</pre><pre></pre><pre>21 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1991/92:146\r\nBemyndigande att avskaffa vissa sanktioner mot\r\nSydafrika, m.m.</pre><pre>1991/92:U8 av Birger Hagård och Hugo Hegeland\r\n(m)</pre><pre>1991/92:U9 av Ian Wachtmeister och Lars Moquist\r\n(nyd)</pre><pre>1991/92:U10 av Pierre Schori m.fl. (s)</pre><pre>1991/92:U11 av Lars Werner m.fl. (v)</pre><pre>med anledning av prop. 1991/92:166 Ändring i\r\ntullagen och om vissa skattefrågor</pre><pre>1991/92:Sk30 av Lars Hedfors m.fl. (s)</pre><pre>22 § Anmälan om interpellation</pre><pre>Anmäldes att följande interpellation framställts</pre><pre>den 27 april</pre><pre>1991/92:185 av Alf Wennerfors (m) till statsrådet\r\nReidunn Laurén (-) om ogiltiga vigslar:</pre><pre>Under 1989 vigdes 21 brudpar av pastorer i\r\nSödermalmskyrkan i Stockholm, vigslar som senare\r\nförklarades ogiltiga. 18 par lever fortfarande i\r\näktenskap som är ogilitiga.</pre><pre>Ett par t.ex. Monika och Andreas, gifte sig den 7\r\nseptember 1989 i Seglora kyrka som var fylld av\r\nhögtidsstämda och andaktsfulla anhöriga och\r\nvänner. För de unga tu utgjorde vigseln inför altaret\r\nen av de viktigaste stunderna i deras liv. Senare\r\nkom chocken. Det meddelades att vigseln var\r\nogiltig med retroaktiv verkan.</pre><pre>Så drabbas tredje man oförskyllt, när svensk\r\nbyråkrati med justitiedepartementet i spetsen\r\nagerar både oskickligt och omänskligt.</pre><pre>Bakgrunden är i korthet att 1952 lät regeringen\r\ninrätta en särskild vigselnämnd inom pingströrelsen\r\nsom skulle fatta beslut om behörighet för pastorer\r\ninom resp. pingstförsamlingar att vara\r\nvigselförrättare. Intyget om behörigheten skulle\r\nlänsstyrelsen utfärda.</pre><pre>Den 8 december 1988 beslöt pingstförsamlingarnas\r\nvigselnämnd att återkalla behörigheten att förrätta\r\nvigsel för pastorerna Spetz, Severin, Lindberg och\r\nSwärd i Södermalmskyrkan i Stockholm med\r\nverkan per den 1 juli 1989.</pre><pre>Det skäl för beslutet som angavs var att\r\nförsamlingen och dess pastorer i ord och handling\r\ninte visat sig räkna sig som ett med pingströrelsens\r\növriga församlingar. Till saken hör att\r\npingströrelsen består av ca 450 autonoma,\r\noberoende och fria församlingar. Skall verkligen\r\nstatsmakterna ställa sig bakom den vigselnämnd\r\ndär tio ledamöter representerar tio olika\r\nförsamlingar, som utövar åsiktsförtryck? Skall\r\ndessutom statsmakterna acceptera att ''tredje man''\r\ndrabbas av detta slag av ''maktmissbruk''?</pre><pre>Den 8 mars 1989 begärde vigselnämnden i skrivelse\r\ntill länsstyrelsen att pastorernas vigselbehörighet\r\nskulle återkallas.</pre><pre>Länsstyrelsen ifrågasatte genom beslut den 19 april\r\n1989 huruvida vigselnämnden fått befogenhet att\r\nåterta det en gång meddelade godkännandet som\r\nvigselförrättare. För övrigt menade länsstyrelsen\r\natt ett fråntagande av vigselbehörigheten är\r\nmyndighetsutövning. För en sådan\r\nmyndighetsutövning krävs författningsstöd. Detta\r\nexisterar ej.</pre><pre>Sedan anförde länsstyrelsen att vigselnämnden inte\r\nangivit de kriterier som skall vara uppfyllda för att\r\nfå behörighet som vigselförrättare, dvs. de krav\r\nsom nämndes i resolutionen den 12 september\r\n1952, dvs. kraven på utbildning i församlingstjänst\r\noch insikter. De skäl som vigselnämnden anger är\r\nenligt länsstyrelsen interna frågor inom\r\npingströrelsen. Sådana frågor kan inte länsstyrelsen\r\navgöra. Min reflexion är att om länsstyrelsen inte\r\nanser sig böra avgöra sådana interna frågor (t.ex.\r\ntrosfrågor) inom pingströrelsen, skall då regering\r\noch riksdag göra det eller agera så att man indirekt\r\nmedverkar till det?</pre><pre>Av intresse är att länsstyrelsens beslut fattades av\r\nfyra jurister. I vigselnämnden finns ej den juridiska\r\nsakkunskapen representerad.</pre><pre>Vigselnämnden överklagade länsstyrelsens beslut.</pre><pre>Det dröjde omkring nio månader till\r\njustitieministern och regeringen den 31 januari\r\n1991 behandlade vigselnämndens besvär.\r\nRegeringen ansåg att vigselnämnden ålagts\r\nförvaltningsuppgift och att den var av sådant slag\r\natt den måste anses innefatta myndighetsutövning.\r\nVigselnämndens beslut kan ej överklagas.\r\nVigselrätten för pastorerna har upphört per den 1\r\njuli 1989. Regeringen kan inte överpröva\r\nvigselnämndens beslut. Överklagandet lämnades\r\nutan åtgärd.</pre><pre>Regeringens beslut den 31 januari 1991 innebar en\r\nny syn på vigselnämndens funktion och befogenhet,\r\nsom inte kunnat förutses av någon. En sådan ny syn\r\nlät nu regeringen få retroaktiv verkan och utan att\r\nta hänsyn till länsstyrelsens beslut, som därigenom\r\nfrånkändes rättsverkan.</pre><pre>Det är intressant i sammanhanget att den\r\ndåvarande justitieministern i brev till Bror Spetz,\r\nSödermalmskyrkan, den 15 mars 1991 skrivit att\r\nförsamlingen ''fått felaktiga besked'' från\r\nlänsstyrelsen och att församlingens pastorer\r\nnaturligtvis inte haft anledning att ifrågasätta dessa\r\nbesked, dvs. länsstyrelsens beslut. Detta betyder\r\natt pastorerna enligt justitieministerns uppfattning\r\nhandlat rätt när de förrättade vigslarna. Dessa var\r\nsålunda giltiga -- från början. Om denna tolkning är\r\nrätt bör det påpekas att en giltig vigsel inte kan utan\r\ndomstols dom senare förklaras ogiltig. (Jämför\r\n4 kap. 2 § 2 st. äktenskapsbalken och 8 kap. 2 § 2 p.\r\nregeringsformen.)</pre><pre>Den dåvarande regeringen gjorde ett misstag\r\ngenom att låta sitt ställningstagande få retroaktiv\r\nverkan. Detta borde en ny regering kunna rätta till.</pre><pre>Den 25 april 1991 hemställde\r\nSödermalmsförsamlingen och Bror Spetz hos\r\nregeringsrätten om rättsprövningen av\r\nregeringsbeslutet den 31 januari 1991 enligt lagen\r\nom rättsprövning av vissa förvaltningsbeslut.</pre><pre>Regeringsrätten anförde i beslut den 18 februari\r\n1992 (efter mer än nio månader) att någon\r\nrättsprövning av regeringens beslut inte kunde ske.</pre><pre>Regeringsrättens motivering är minst sagt\r\nsvårtolkad. Är avsikten att ''tredje man'' (de s.k.\r\ngräsrötterna) inte skall begripa vad byråkratins\r\nföreträdare menar?</pre><pre>Motiveringen omfattar fem meningar (79 svenska\r\nord).</pre><pre>Mening 1: Det förvaltningsärende i vilket\r\nlänsstyrelsens och regeringens beslut har fattats\r\navser vigselnämndens begäran att länsstyrelsen\r\nskall återkalla behörigheten för vissa\r\nbefattningshavare inom Södermalms Fria\r\nFörsamling att förrätta vigsel.</pre><pre>Mening 2: Ärendet gäller således inte\r\nvigselnämndens beslut den 8 december 1988.</pre><pre>Kommentar: Svårt att förstå att det s.k. ärendet\r\ninte skulle gälla vigselnämndens beslut den 8\r\ndecember 1988.</pre><pre>Mening 3: Den omständigheten att regeringen har\r\nuttalat sig om innebörden av det beslutet medför\r\ningen annan bedömning.</pre><pre>Kommentar: Vad avses med ''medför ingen\r\nannan bedömning''? Avses omständigheten att\r\nregeringen uttalat sig, eller avses innehållet i\r\nregeringens uttalande? Kryptiskt!</pre><pre>Mening 4: Ärendet rör inte något sådant\r\nförhållande som avses i 8 kap. 2 eller 3 §\r\nregeringsformen.</pre><pre>Mening 5: Någon rättsprövning av regeringens\r\nbeslut kan därför inte ske.</pre><pre>Kommentar: Regeringsbeslutet den 31 januari\r\n1991 avslutas med följande: ''Regeringen kan\r\ndärför inte överpröva vigselnämndens beslut.\r\nUtöver gjorda uttalanden skall överklagandet\r\nlämnas utan åtgärd.''</pre><pre>Sammanfattningsvis står det klart att i detta ärende\r\nhar rättsprövning på högsta nivå egentligen inte\r\nskett. Länsstyrelsens rättsprövning passade\r\ntydligen inte regeringen eller regeringsrätten.\r\nKonsekvensen blir att en lekmannanämnds\r\ngodtyckliga beslut i en tros- och åsiktsfråga gör den\r\nheliga vigseln för varmt och djupt religiösa\r\nmänniskor ogiltig.</pre><pre>Till detta kommer slutligen att en\r\ndepartementstjänsteman den 15 april 1992 skickat\r\nett brev till de par, vars vigslar ogiltigförklarats.</pre><pre>Han redogör för bakgrunden och anför deltagande\r\natt ''eftersom vigseln civilrättsligt inte är giltig, har\r\nNi tyvärr oförskyllt hamnat i en besvärlig\r\nsituation''. Han framhåller också att ''i formellt\r\njuridiskt hänseende betraktas Ni nämligen som\r\nogifta och det kan få betydelse för sådana frågor\r\nsom arvsrätten, rätten till bodelning och det\r\nrättsliga förhållandet till eventuella barn''. Denna\r\nupplysning måste kännas upplyftande för de par\r\nsom just i dessa dagar väntar barn.</pre><pre>Men denne tjänsteman är dock inte lika taktlös som\r\nen kollega på justitiedepartementet som i ett\r\nliknande brev den 19 februari 1991 till\r\nSödermalmskyrkan framförde följande: ''En\r\nmöjlighet är naturligtvis att de nu gifter sig. Det\r\ninnebär dock att äktenskapet anses ingånget först i\r\noch med den nya vigseln. Det finns också en annan\r\nmöjlighet...''</pre><pre>Agerandet är avslöjande. Departementets syn på\r\nden kyrkliga vigseln är beklämmande nonchalant.\r\nAtt kristna åsiktsriktningar anser äktenskapet vara\r\noupplösligt finns det tydligen ringa förståelse eller\r\nrespekt för i vissa delar av justitiedepartementet.</pre><pre>I det förstnämnda brevet meddelas att regeringen i\r\nefterhand kan godkänna en vigsel som annars\r\nskulle vara ogiltig. Där anges också att för detta\r\nkrävs en särskild ansökan. Det krävs också ett\r\npersonbevis med uppgift om datum för vigseln. Det\r\nkrävs dessutom en kopia av vigselbevis eller annan\r\nhandling som innehåller uppgift om vem som\r\nförrättade vigseln. Det är åtskilligt rent fysiskt och\r\ntidsödande besvär som drabbar de enskilda, som\r\ninte har någon skuld till det skedda.</pre><pre>Sammanfattningsvis kan konstateras att frågan om\r\nen vigsels giltighet för den enskildes del har en djup\r\noch allvarlig innebörd. Att av myndigheterna få\r\nveta att giftermålet, på oklara grunder och utan\r\negen förskyllan, är ogiltigt och få\r\nrekommendationen att gifta sig på nytt kan\r\nupplevas stötande för den drabbade.</pre><pre>Min uppfattning är att berörda på nytt måste se\r\növer det aktuella fallet för att vinna rättelse så att\r\ningen enskild drabbas.</pre><pre>Med anledning av ovanstående vill jag fråga:</pre><pre>1.  Vilka åtgärder är statsrådet beredd att vidta för\r\natt en reell rättsprövning sker i den typ av ärende\r\nsom ovan redovisats?</pre><pre>2.  På vilket sätt motiverar statsrådet att ett beslut\r\nav en lekmannanämnd (vigselnämnd) som till en\r\nbörjan ej är myndighet men senare tillagts\r\nmyndighetsutövning och som ej måste ha juridisk\r\nsakkunskap ej skall kunna överklagas?</pre><pre>3.  Är statsrådet beredd att ta initiativ till en\r\nutredning om hur pingstförsamlingarnas pastorer i\r\nframtiden skall erhålla behörighet att förrätta\r\nvigsel?</pre><pre>23 § Anmälan om frågor</pre><pre>Anmäldes att följande frågor framställts</pre><pre>den 27 april</pre><pre>1991/92:697 av Sten Andersson i Malmö (m) till\r\nkommunikationsministern om reglerna om förande\r\nav bil med släpvagn:</pre><pre>En person med ''vanligt'' körkort får med bil dra en\r\nsläpvagn vars tillåtna totalvikt inte överstiger\r\ndragbilens tjänstevikt. Däremot får samma person\r\nmed samma bil inte dra en släpvagn vars teoretiska\r\ntotalvikt överstiger bilens tjänstevikt. Detta även\r\nom släpvagnen vid tillfället är lastad så att den\r\nverkliga totalvikten understiger dragbilens\r\ntjänstevikt.</pre><pre>En bilförare med ''vanligt'' körkort bryter således\r\nmot lagen då han drar en släpvagn även i de fall där\r\nden vid körningen aktuella totalvikten understiger\r\ndragbilens tjänstevikt! Detta är svårförklarligt. Det\r\npåstås att trafiksäkerhetsverket begärt ändringar av\r\ngällande regler.</pre><pre>Är statsrådet beredd att se över reglerna avseende\r\nsläpvagnar?</pre><pre>1991/92:698 av Elisabeth Fleetwood (m) till\r\njustitieministern om fråga i anledning av olovligt\r\nbortförande av barn:</pre><pre>Med anledning av en uppmärksammad dom i\r\nhögsta domstolen angående kidnappade svenska\r\nbarn ber jag att få ställa följande fråga till\r\njustitieministern:</pre><pre>Vilka åtgärder avser justitieministern vidta för att\r\nförsäkra barn med svenskt medborgarskap att dels\r\nfå växa upp hos endera föräldern, dels hos den mest\r\nlämpade av föräldrarna efter det att äktenskap eller\r\nsamboskap har upphört?</pre><pre>24 §  Kammaren åtskildes kl. 16.17.</pre><pre>Förhandlingarna leddes av talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}