{"dokumentstatus":{"dokument":{"hangar_id":"2387645","dok_id":"GF0925","rm":"1991/92","beteckning":"25","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"25","slutnummer":"0","datum":"1991-11-14 00:00:00","systemdatum":"2005-10-27 13:52:22","publicerad":"1991-11-14 00:00:00","titel":"Riksdagens snabbprotokoll 1991/92:25 Torsdagen den 14 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{87494689-F4EF-42E8-A79B-D3D91928DAB5}","dokument_url_text":"http://data.riksdagen.se/dokument/GF0925/text","dokument_url_html":"http://data.riksdagen.se/dokument/GF0925","dokumentstatus_url_xml":"http://data.riksdagen.se/dokumentstatus/GF0925","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:25</div>\r\n<div class=\"sidhuvud_datum\">Torsdagen den 14 november</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Anmälan om kompletteringsval till\r\nEuroparådets parlamentariska församling</pre><pre>Förste vice talmannen meddelade att moderata\r\nsamlingspartiets riksdagsgrupp på grund av\r\nuppkommen vakans anmält Görel Bohlin som ny\r\nsuppleant i Europarådets parlamentariska\r\n(rådgivande) församling efter Margaretha af\r\nUgglas.</pre><pre>Förste vice talmannen förklarade vald till</pre><pre>suppleant i Europarådets parlamentariska\r\n(rådegivande) församling</pre><pre>Görel Bohlin (m)</pre><pre>2 § Justering av protokoll</pre><pre>Justerades protokollet för den 8 november.</pre><pre>3 § Svar på interpellation 1991/92:16 om\r\narbetslösheten bland byggnadsarbetarna m.m.</pre><pre>Anf. 1 Arbetsmarknadsminister BÖRJE\r\nHÖRNLUND (c):</pre><pre>Herr talman! Magnus Persson har frågat mig vilka\r\nkonkreta åtgärder jag ämnar vidta dels i anledning\r\nav de ökande arbetslöshetssiffror som redovisas i\r\nprognoserna från Byggnadsarbetareförbundets\r\nlänsplanerare, dels för att komma till rätta med\r\narbetslösheten speciellt i skogs- och\r\nNorrlandslänen.</pre><pre>Jag är väl medveten om de ökande\r\narbetslöshetssiffrorna inom alla sektorer av\r\nnäringslivet och inte minst inom byggbranschen.</pre><pre>Byggverksamheten är till sin natur långsiktig och\r\nhar stor betydelse för den ekonomiska utvecklingen\r\ni landet. Byggandet expanderade kraftigt under\r\n1960-talet och bidrog då till att upprätthålla en hög\r\nekonomisk tillväxttakt. Under 1970-talet och fram\r\ntill 1986 hade den svenska ekonomin betydande\r\nproblem, och byggverksamhetens roll försvagades.\r\nDärefter följde de senaste årens överhettning , och\r\nså sent som våren 1990 växte byggarbetarkåren\r\nfortfarande. De två senaste årens arbetslöshetstal\r\nhar varit de lägsta som någonsin uppmätts.\r\nAndelen arbetslösa i byggnadsarbetarnas\r\narbetslöshetskassa var 2,4 % år 1989 och 2,7 % år\r\n1990.</pre><pre>Under år 1991 har situationen snabbt förändrats.\r\nIndustrin minskar sina investeringar. Även\r\nbostadsbyggandet kommer att minska. Det mycket\r\nallvarliga ekonomiska läge som Sverige för\r\nnärvarande befinner sig i, beroende dels på den\r\ninternationella lågkonjunkturen, dels på inhemska\r\nproblem, tyder på att år 1992 kommer att bli\r\nmycket besvärligt för byggnadsarbetarna ur\r\nsysselsättningssynpunkt. Den situationen kan inte\r\nlösas enbart med arbetsmarknadspolitiska\r\nåtgärder.</pre><pre>Regeringen inriktar sig därför främst på att föra en\r\nekonomisk politik som genom låg inflation och\r\nlägre räntenivå långsiktigt skapar tillväxt i\r\nekonomin.</pre><pre>För att på kort sikt klara sysselsättningen för\r\nbyggnadsarbetarna har regeringen nyligen\r\nföreslagit en rad åtgärder. Genom att sätta i gång\r\nvissa byggen tidigare än planerat kommer en del av\r\nden lediga kapaciteten att kunna användas till\r\ninvesteringar i vägar, järnvägar, flygplatser och\r\ntelenät. Riksdagen har dessutom att ta ställning till\r\nytterligare tidigareläggning av statliga\r\nbyggnadsinvesteringar av olika slag.</pre><pre>Regeringen föreslår också en förstärkning av\r\nmedlen till lokaliseringsbidrag med 200 milj.kr.\r\nunder innevarande budgetår. Sänkningen av\r\nsocialavgifterna kommer att vidgas till större delar\r\nav Norrlands inland och omfatta fler verksamheter\r\nän i dag.</pre><pre>AMS föreslås också få ökade resurser för\r\narbetsmarknadspolitiska åtgärder. Situationen på\r\nbyggarbetsmarknaden kan utnyttjas för att\r\ntillgodose behovet av kompetensutveckling och\r\nvidareutbildning inom byggbranschen. När\r\nkonjunkturuppgången kommer är det viktigt att ha\r\nen effektiv och rätt dimensionerad byggarbetarkår.</pre><pre>Anf. 2 MAGNUS PERSSON (s):</pre><pre>Herr talman! Jag får tacka statsrådet för svaret på\r\nmin framställda interpellation. Anledningen till\r\nmin frågeställning var den ökade arbetslösheten\r\ninom byggsektorn. Tyvärr tvingas jag konstatera att\r\nsituationen har förvärrats ytterligare efter det att\r\ninterpellationen framställdes. Framtiden är mörk,\r\nför att inte säga förtvivlad för landets\r\nbyggnadsarbetare.</pre><pre>Det svar som arbetsmarknadsministern lämnar i\r\ndag är en upprepning av tidigare kända vidtagna\r\nåtgärder och ståndpunkter. I sak framkommer\r\ningenting nytt under stjärnorna. Det är inte heller\r\nmycket som sägs om byggjobbarna. Varför är då\r\nläget så förtvivlat?</pre><pre>\r\nHerr talman! Svaret är givet. Det är och förblir\r\nregeringens klumpiga handlande som till stor del\r\nhar förorsakat den kaosliknande situationen på\r\nbyggarbetsmarknaden. För det första finns det\r\ningen ansvarig minister att prata med. För det\r\nandra lämnade regeringen ett besked den 5\r\nnovember att nuvarande låneregler skall gälla\r\ntemporärt under 1992 för att 1993 avlösas av\r\nnågonting annat. När skall den dimman lätta? När\r\nskall besked ges? För det tredje skall\r\ninvesteringsbidraget till bostadsbyggandet\r\nminskas, i en första rond med en tredjedel, för att\r\nså småningom helt upphöra. För det fjärde skall\r\nman försämra reglerna för allmännyttan.</pre><pre>Dessa fyra beska besked innebär att vi får en\r\nsituation på byggarbetsmarknaden som är hopplös\r\noch oacceptabel för människorna. Lägg bort\r\nprestigen! Ändra på förutsättningarna för\r\nbyggandet! Lägg fram förslag som berör framför\r\nallt det äldre bostadsbeståndet, typ ROT-\r\nprogrammet. Tidigarelägg en rad offentliga,\r\nstatliga byggen, som finns i en redan känd\r\nprojektreserv, eller projektportfölj, som man\r\nsäger. Detta är mitt råd till\r\narbetsmarknadsministern. I varje län finns det\r\naktuella projekt.</pre><pre>Enligt de senaste prognoserna kan\r\nbyggarbetslösheten inom vissa geografiska\r\nområden bli mycket hög. Arbetslöshetssiffror som\r\när förödande, som inte har upplevts inom\r\nbyggsvängen på länge, förväntas. De prognoser\r\nsom Byggnads i dag har lyder på ca 8,8 % eller\r\n10 655 arbetslösa. De är besvärande inför\r\nframtiden. Man tror att det kan bli värre än vad\r\nman har förväntat sig tidigare.</pre><pre>Börje Hörnlund kunde göra ett bra jobb i\r\nregeringen, om han dessutom kunde sätta\r\nmunkavle på ett och annat statsråd. Ena dagen går\r\nett statsråd ut och säger att flyttskatten skall\r\navskaffas. Sedan skall fastighetsskatten bort. Och\r\nså kommer ett tredje besked. Det ena beskedet\r\nefter det andra förvirrar situationen. Det finns inga\r\nbeställare, inga byggare inom byggbranschen som\r\ntar allvarligt på dessa besked. De säger: Vi avvaktar\r\nnärmare besked. Man måste ju ha besked. Jag\r\nförstår att Börje Hörnlund har det svårt i den\r\nregeringen. Men något måste hända. Det blir\r\nnärmast kaos om detta får fortgå.</pre><pre>Vi menar att det är oansvarigt och opsykologiskt att\r\ni en lågkonjunktur komma med en rad förändrings-\r\noch försämringsförslag, som man här har gjort. Vi\r\när naturligtvis medvetna om att man inte kan\r\nbibehålla det höga bostadsbyggande som vi har haft\r\nunder årens lopp. Men man kan inte hugga av så\r\ntvärt, som har skett här. Därför vill vi se att staten\r\noch regeringen nu tar sitt ansvar och tidigarelägger\r\nen del byggen. Risken är påtaglig att man slår ut en\r\nhel bransch, med den arbetskraft och den kunskap\r\nsom har byggts upp under årens lopp. Efter kanske\r\nett à två år, när man skall börja bygga igen, då finns\r\ninte den erfarenhet och de resurser som vi hade\r\ntidigare. Det kommer vi att få betala dyrt.</pre><pre>Det är också viktigt att det sker en förbättring av\r\nreglerna när det gäller kompetensutveckling och\r\nvidareutbildning. Delar av tillverkningsindustrin\r\nhar tidvis haft relativt förmånliga bidragsregler för\r\natt vissa tider klara lågkonjunkturer. Kommer\r\narbetsmarknadsministern att kunna vidta åtgärder i\r\ndet stycket, så att vi får bättre regler när det gäller\r\nvidareutbildning osv.</pre><pre>Herr talman! Jag vill med det anförda säga att\r\nregeringen Bildt orsakar totalstopp. Rubriker av\r\nden innebörden har vi mött. Den rivstart som\r\nregeringen Bildt har gjort har lett till kaos inom\r\nbyggsvängen. Något måste göras. Man måste föra\r\nen dialog, inte minst med byggarbetsmarknadens\r\nparter.</pre><pre>Jag vill fråga Börje Hörnlund: Kan vi vänta oss\r\nytterligare insatser i form av tidigareläggning av\r\nstatliga byggen, offentliga byggnader, skolor etc.?\r\nKan vi förvänta oss bättre bidragsregler när det\r\ngäller vidareutbildning osv.? I det här svaret\r\nframkommer inte mycket av vad regeringen\r\negentligen har tänkt sig.</pre><pre>De åtgärder som har vidtagits är välkomna, och det\r\när bra att vi fick 2,5 miljarder den 5 november. Men\r\njag nödgas konstatera, herr talman, att i Börje\r\nHörnlunds hemlän Västerbotten, som är mitt\r\nfödelselän, i Värmland och alla andra skogslän, där\r\nsituationen är den allra sämsta, kan man inte\r\nacceptera de tongångar och den domedagsstämning\r\nsom finns. Jag förväntar mig att Börje Hörnlund i\r\nregeringen tar krafttag och återkommer. Med stort\r\nintresse motser jag litet konkretisering av de frågor\r\njag har ställt i den här interpellationsdebatten. Vi\r\när långt ifrån nöjda från socialdemokratins sida,\r\noch ännu mindre från byggsvängens sida, när det\r\ngäller de åtgärder som hittills har vidtagits. De är\r\nicke tillräckliga.</pre><pre>Anf. 3 STEN ANDERSSON i Malmö (m):</pre><pre>Herr talman! Jag blev intresserad av att gå upp i\r\nden här debatten när jag hade läst Magnus Perssons\r\ninterpellation. Både han och jag är aktiva\r\nmedlemmar av Byggnadsarbetareförbundet. Jag\r\njobbar själv någon dag i månaden på\r\nbyggarbetsplatser runt om i Skåne. Men jag är, herr\r\ntalman, inte helt säker på att Magnus Perssons\r\nintresse i första hand kretsar kring\r\nbyggnadsarbetarna utan framför allt kring den\r\ngamla regeringen. Jag vill kort ge en bakgrund till\r\natt jag går upp i den här debatten.</pre><pre>Under valrörelsen publicerades i olika\r\nfacktidningar inom Byggnads runt om i landet en\r\naffisch, enligt vilken en eventuellt kommande\r\nregering skulle innebära död, pina och elände.\r\n''Högerns svarta lista'' hette det på en A 4-affisch.\r\nUppräkningen började 1902 och slutade 1976. Jag\r\nblev litet förvånad, för det var nu trots allt 1991.\r\nDär beskrev man allt vad moderaterna hade\r\nåstadkommit som framför allt skulle ha betydelse\r\nför byggnadsarbetarna i Sverige. Men man slutade\r\nalltså 1976. Man sade inte ett ord om\r\nlöntagarfonder, inte ett ord om tvångssparande,\r\ninte ett ord om strejkförbud, inte ett ord om en\r\nsynnerligen virrig kärnkraftsavveckling. Jag är inte\r\nhelt säker på vad Magnus Persson egentligen vill.</pre><pre>Vi har i dag den 14 november, och den nuvarande\r\nregeringen har suttit i högst en och en halv månad.\r\nAtt ge den skulden för en hög byggarbetslöshet i\r\nnovember är väl i alla fall att ta i litet grand! Är det\r\nnågon som bär skulden för den situation som nu\r\nråder, så är det väl Magnus Perssons kolleger i den\r\nförra regeringen.</pre><pre>Jag tror, herr talman, med tanke på det svar som\r\nstatsrådet Hörnlund i dag har avgivit, att får vi en\r\nförbättrad ekonomi, får vi en inflationspolitik som\r\ninte, såsom hittills, skiljer sig väsentligt från\r\ninflationspolitiken i våra viktigaste\r\nkonkurrentländer, så har vi en möjlighet att på sikt\r\nfå en fungerande byggarbetsmarknad även här i\r\nSverige.</pre><pre>Om nu Magnus Persson värnar om\r\nbyggnadsarbetarna så mycket som han säger, så\r\ntycker jag att han bör ge regeringen en chans. Att\r\nreda ut allt som den gamla regeringen åstadkom --\r\ndet tar tid och det blir besvärligt. Men har han\r\ntålamodet -- jag har tålamodet -- så kommer det att\r\npå sikt bli en bättre situation, inte bara för\r\nbyggnadsarbetarna utan för samtliga boende i\r\nSverige.</pre><pre>Här finns mycket att göra. Vi talar t.ex. i dag om fri\r\nkonkurrens. Men det råder faktiskt inte fri\r\nkonkurrens inom byggnadssektorn. Vad ser man\r\nnär man kommer till ett stort bygge? De stora\r\nföretagen har gått samman -- BPA, Skanska, PEAB\r\noch allt vad de heter. Var finns konkurrensen där?\r\nDe gör upp om priserna i förväg. Det har drivit upp\r\npriserna så att folk inte har råd att bo.</pre><pre>Om Magnus Persson är villig att ändra på\r\nlagstiftningen, så att man inte skall kunna låta bli\r\natt konkurrera, så är jag mycket nöjd. Då kan vi\r\ntillsammans slåss för det. Den\r\nkonkurrenslagstiftning som finns i Sverige inom\r\nbyggnadsbranschen saknas i de flesta andra länder.\r\nJag hoppas att Magnus Persson och jag kan ses på\r\nsamma sida av barrikaden i den här frågan.</pre><pre>Till sist, herr talman, vill jag säga att situationen är\r\ninte så negativ som Magnus Persson utmålar den.\r\nAv hans anförande kan man tro att alla\r\nbyggnadsarbetare i Sverige i morgon eller i\r\növermorgon är utan arbete eller permitterade\r\nkortsiktigt. Det är ju inte fallet. Jag tycker att han\r\nborde ha den goda smaken att vänta litet, att ge\r\nregeringen en chans.</pre><pre>Anf. 4 MONA SAHLIN (s):</pre><pre>Herr talman! Som väckarklocka hemma har jag en\r\nklockradio. Ofta vaknar jag mitt i en Morgoneko-\r\nsändning. En dag i förra veckan vaknade jag av\r\nBörje Hörnlunds vackra stämma. Han sade: ''Ja,\r\njag kan inte bedöma det. Jag kan bara bedöma att\r\njag som arbetsmarknadsminister hyser en allmän\r\noro för byggsektorn. Sedan är det en mängd aktörer\r\ni regeringen och utanför regeringen som måste\r\nliksom mötas för att inte jag skall få för stora\r\nproblem med det som uppstår.''</pre><pre>Jag undrar vad Börje Hörnlund inte kan bedöma,\r\ntänkte jag. Och vad är det för aktörer i och utanför\r\nregeringen han talar om? Vad är det de skall mötas\r\nom?</pre><pre>Något mer sade inte Börje Hörnlund. Däremot fick\r\nskatteministern några frågor om effekter på\r\nbostadsbyggandet när t.ex. investeringsbidraget nu\r\nsänks. Han fick bl.a. frågan om en tredjedel av\r\nbostadsbyggandet nu skulle stanna av. På det\r\nsvarade den ministern följande: ''Jag kan inte vare\r\nsig bekräfta att det är en riktig bedömning eller säga\r\natt det är en felaktig bedömning. Men tillväxten\r\nkommer ju inte i första hand genom\r\nbostadsproduktionen.''</pre><pre>Nu var jag klarvaken. Vad säger karln egentligen?\r\nVet han inte effekterna av sina egna förslag?\r\nInnebär byggandet ingen tillväxt? Vad sysslar då\r\nalla byggnadsjobbare med?</pre><pre>Men vad var det Börje Hörnlund inte kunde\r\nbedöma? Det kunde väl ändå inte vara\r\nsysselsättningseffekterna av dessa förslag?</pre><pre>Raskt beställde jag en utskrift av Ekot. Så åkte jag\r\nin till riksdagen, för nu var det dags att fingranska\r\nregeringens ekonomisk-politiska proposition. Jag\r\nmåste säga, Börje Hörnlund, att det gjorde jag med\r\nstigande förvåning men också med litet\r\nupprördhet. Det fanns inte några som helst\r\nanalyser av vilka konsekvenser regeringens förslag\r\ninom byggområdet skulle få för sysselsättningen.\r\nUtskriften av Eko-sändningen bekräftade också att\r\ndet var effekterna på sysselsättningen av\r\nsänkningen av investeringsbidraget som Börje\r\nHörnlund inte kunde bedöma.</pre><pre>Då tänkte jag, Börje Hörnlund, att nu är det slut på\r\nsmekmånaden. Tar ni inte kampen mot\r\narbetslösheten på större allvar? Jag tyckte att jag i\r\nett slag fick bekräftat att det inte var en tillfällighet\r\natt rätten till arbete åt alla inte stod med vare sig i\r\nregeringsdeklarationen eller i den ekonomiska\r\npropositionen. En borgerlig regering, ledd av Carl\r\nBildt, tar icke full sysselsättning på allvar. I den\r\nregeringen ingår Börje Hörnlund med ett särskilt\r\nansvar just för sysselsättningsfrågorna.</pre><pre>Att skatteministern struntar i effekterna på\r\nbyggandet förvånade inte mig ett dugg. Men att\r\narbetsmarknadsministern inte kan bedöma -- eller\r\ninte hade bedömt -- effekterna på\r\nbyggarbetsmarknaden förvånar mig faktiskt, och\r\njag tycker att det är synnerligen\r\nuppseendeväckande. Jag trodde att det hörde till\r\ngrunderna, när man påstår sig föra en politik för\r\ntillväxt och för sysselsättning, att analysera om man\r\nverkligen gör just detta.</pre><pre>Hade ni gjort en sådan analys, så skulle ni genast\r\nha funnit att era förslag inom byggsektorn inte bara\r\nleder till lägre tillväxt utan också till att ytterligare\r\ntiotusentals människor inom byggsektorn blir\r\narbetslösa. Och även om jag och Sten Andersson i\r\nMalmö har tålamod, så tror jag inte att de här\r\nmänniskorna har tålamod. För deras skull hade ni\r\nväl åtminstone kunnat försöka göra en analys av\r\ndetta, Börje Hörnlund.</pre><pre>Om inte regeringen kunnat göra en sådan analys\r\nhade det varit enkelt att kontakta\r\nbranschpartnerna, både facket och representanter\r\nför byggbranschen. De hade då kunnat tala om för\r\nregeringen hur många ytterligare arbeten som\r\nförsvinner på byggarbetsmarknaden. Detta är\r\nriktiga jobb och inte sådana som de moderata\r\nregeringskollegerna till Börje Hörnlund tidigare\r\nmycket föraktfullt har kallat kosmetika eller AMS-\r\njobb.</pre><pre>Vi socialdemokrater tänkte använda\r\narbetsmarknadspolitiken som ett medel att skapa\r\nriktiga jobb. Den borgerliga regeringen skall\r\ntydligen avskaffa riktiga jobb till förmån för AMS-\r\njobb. Då får nog regeringen sätta fart och ge\r\nbetydligt mer pengar till AMS än vad man där har\r\nfått nu.</pre><pre>Men det värsta av allt, Börje Hörnlund, är något\r\njag vill diskutera här i dag och som också Magnus\r\nPersson tog upp. Jag tror inte att det var en\r\ntillfällighet att ni struntade i att analysera och\r\nredovisa sysselsättningseffekterna när regeringen\r\nändrade byggpolitiken. Det saknas nämligen helt\r\nen analys av vilka konsekvenser alla era andra\r\nförslag i propositionen om ekonomin och även i\r\nandra propositioner får för just sysselsättningen.\r\nÄr arbetsmarknadsministern i dag beredd att\r\nutveckla, vilket han inte gör i svaret, vilka effekter\r\nsom framför allt förslagen inom byggsektorn har på\r\nsysselsättningen och även vilka slutsatser\r\narbetsmarknadsministern har dragit av detta?</pre><pre>En slutsats som är lätt att dra och som snabbt går\r\natt effektuera är att åtminstone dra tillbaka de\r\nförslag som i dag finns när det gäller förändringen\r\nav bostadspolitiken. Då får vi större förutsättningar\r\natt få fart på byggsektorn och därmed också klara\r\njobben i de områden som Magnus Persson har talat\r\nom. Min fråga är i dag: Vilka slutsatser om\r\neffekterna på sysselsättningen har regeringen\r\ndragit?</pre><pre>Anf. 5 Arbetsmarknadsminister BÖRJE\r\nHÖRNLUND (c):</pre><pre>Herr talman! Jag vill först vända mig till Magnus\r\nPersson. Om Magnus Persson har ett förflutet i\r\nbyggbranschen och ett stort intresse för den är han\r\nkanske medveten om att vi i dag har en mängd\r\ntomma kontorslokaler. Det är då inte dags att\r\nbygga ytterligare lokaler som kommer att stå\r\ntomma.</pre><pre>Magnus Persson är kanske också medveten om att\r\nindustrin har ett lågt kapacitetsutnyttjande. Det\r\ninnebär att det finns ett stort utbud på lediga\r\nindustrilokaler. Det är självklart att man då i första\r\nhand flyttar in i dessa lokaler. Många står helt\r\nlediga på grund av konkurs och liknande. Vi har\r\ntyvärr också tomma lägenheter i många kommuner.\r\nDet gör att man i stora delar av Sverige även på\r\ndetta område får tänka sig för en del.</pre><pre>När det sedan gäller lånereglerna för\r\nbyggmarknaden har regeringen gett samma villkor\r\nför privata byggare som för andra byggare.</pre><pre>Magnus Persson frågar om det kan ske ytterligare\r\ntidigareläggningar. För min del bereder jag ständigt\r\nden typen av frågor för att ha en beredskap. Jag\r\nkommer att mycket noga följa den fortsatta\r\nutvecklingen.</pre><pre>Sedan till Mona Sahlin. Problemet, Mona Sahlin,\r\när att regeringen har ärvt ett budgetläge som för\r\nbudgetåret 1992/93 tenderar att ge ett\r\nbudgetunderskott på ca 90 miljarder kronor innan\r\nden nuvarande regeringen kommer med sina\r\nåtgärder. Detta är utomordentligt grannlaga. Om\r\nman inte griper sig an den frågan på rätt sätt\r\nriskerar man att förtroendet på kapitalmarknaden\r\nrubbas, och då kan räntan snabbt gå upp ett par\r\nprocentenheter. Då gör vi verkligen svenskt\r\nnäringsliv och byggandet, med effekter på hyror\r\noch annat, en verklig björntjänst.</pre><pre>Det finns också det som är positivt med dagens\r\nsituation. Det är att man nu i runda tal bygger till\r\npriser i 1989 års prisläge och att man har pressat\r\ntillbaka kostnadsutvecklingen. Man bör göra\r\nbedömningen utifrån alla dessa faktorer. Det är\r\ninte så lätt att göra en exakt bedömning. Att bara\r\nrycka ut viss bitar, som Mona Sahlin gör, tycker jag\r\ninte anstår ett tidigare statsråd. F.d. statsrådet har\r\nett utomordentligt ansvar för det regeringsarbete\r\nsom har försatt den nu tillträdda regeringen i ett\r\nmycket besvärligt läge.</pre><pre>När det gäller klockradion, som Mona Sahlin talade\r\nom, tycker jag att Mona Sahlin borde vaknat litet\r\ntidigare, och det i två olika avseenden. Mona Sahlin\r\nhade en bit in i september ansvaret för dessa olika\r\ntidigareläggningspaket. Då hördes ingenting om\r\nbehovet av ytterligare tidigareläggningar. Det är\r\nfaktiskt den nuvarande regeringen som har tagit\r\nfram 4,2 miljarder kronor till ytterligare insatser, 1\r\nmiljard till husbyggande och 1,5 miljarder till vägar,\r\njärnvägar och teletrafik. Det hade gått att vakna\r\nredan i september, och kanske även kl. 7 denna\r\nmorgon, så kunde Mona Sahlin ha hört hela\r\ninlägget i radion.</pre><pre>Jag vill avslutningsvis säga att jag tar frågan om de\r\nordinarie arbetena på mycket stort allvar. Det\r\ngäller även de tillfälliga arbeten som måste till när\r\nordinarie arbeten inte finns. Detsamma gäller\r\nregeringen i sin helhet.</pre><pre></pre><pre>Anf. 6 MAGNUS PERSSON (s):</pre><pre>Herr talman! Jag är medveten om att det börjar\r\nuppstå ett läge på bostadsmarknaden där vi har\r\ntomma bostäder, tomma lokaler osv. Jag menar att\r\ndet är opsykologiskt av regeringen att så drastiskt\r\nförändra situationen i den lågkonjunktur som det\r\nnu är fråga om. Börje Hörnlund kan gå till\r\nbyggentreprenörerna för att få bekräftelse på detta.\r\nPlötsligt har man försämrat villkoren för\r\nallmännyttan. Man har ingen aning om hur\r\nlånefinansieringen kommer att se ut 1993, och man\r\nligger still.</pre><pre>Jag mötte nu på morgonen en landshövding från\r\nden södra delen av Sverige som inte tillhör vårt\r\nparti. Han var djupt förtvivlad därför att regeringen\r\ninte kan ge besked i denna fråga. Skall det bli någon\r\nkommission, Börje Hörnlund? De senaste dagarna\r\nhar det cirkulerat rykten om att regeringen skall\r\ntillsätta en kommission som skall följa\r\nutvecklingen. Kommer vi få svar på den frågan i\r\ndag, eller kommer regeringen att bereda den\r\nytterligare?</pre><pre>Jag vill i likhet med min vän Mona Sahlin säga att\r\ndet som saknas i den allmänna debatten är\r\nbedömningar och analyser. Nu är det dags att\r\nsmekmånaden tar slut.</pre><pre>Sten Andersson i Malmö sade att han hade bra\r\nkontakt med Byggnads. Jag har utomordentligt\r\ngoda kontakter med byggjobbarna hemma i\r\nVärmland. Det är bland dem som tålamodet börjar\r\ntryta. I dag är 10 000 byggjobbare arbetslösa. I\r\nfebruari månad kommer kanske vissa distrikt och\r\nvalkretsar ha en arbetslöshet som tidvis kommer att\r\növerstiga 25--30 %. Det kanske inte rör Sten\r\nAndersson i Malmö, men det rör mitt hemlän, det\r\nlän som Börje Hörnlund kommer från. Det är\r\nbyggjobbarna i skogslänen som börjar tappa\r\ntålamodet. Där måste regeringen ta en\r\ndirektkontakt med branschens företrädare. Det är\r\ndet som saknas.</pre><pre>Till Sten Andersson i Malmö och andra vill jag säga\r\natt vi naturligtvis kommer att följa den här frågan\r\nmed stor uppmärksamhet. Vi är inte alls nöjda med\r\ndet svar som har getts i dag. Om det nu skall\r\nmunkavel e.d. på de andra ministrarna, vet jag inte\r\nmen spring inte titt och tätt ut och ge olika besked,\r\nför då blir det kaos. Då blir det kaos på\r\nbyggmarknaden av den rivstart som regeringen\r\nBildt har gjort. Det blir också kaos när det gäller\r\nsysselsättningen i byggsvängen. Det tycker\r\nbeställare, byggare och byggjobbare. En bättre\r\ntingens ordning i framtiden, Börje Hörnlund!</pre><pre>Anf. 7 MONA SAHLIN (s):</pre><pre>Herr talman! Jag vänder mig till det nuvarande\r\nstatsrådet. Jag kan bekräfta att både det nuvarande\r\noch det dåvarande statsrådet är synnerligen\r\növerens och förhoppningsvis kommer att vara det\r\nockså i fortsättningen, om att det behövs\r\ntidigareläggningar av vägprojekt och av byggen,\r\nmen det hade behövts alldeles oavsett det som\r\nregeringen nu bidrar med. Det var detta jag ville\r\nföra debatten om i dag, men Börje Hörnlund har\r\nhittills inte nämnt det.</pre><pre>När det gäller det här ärvda underskottet, som man\r\nnu kallar det, vill jag bara betona att politik är att\r\nvälja väg, Börje Hörnlund. Man kan faktiskt välja\r\natt avstå från en del av de skattelättnader, som vi\r\nsom har vårt på det torra nu får bistånd med ifrån\r\nden borgerliga regeringen, om man prioriterar\r\nandra områden i politiken. Jag vill betona att den\r\nförda byggpolitiken kommer ovanpå den\r\nbyggarbetslöshet som redan i dag finns. Både\r\nByggnadsarbetareförbundet och byggbranschens\r\nfolk är överens om att effekterna som regeringens\r\nföreslagna politik kommer att bidra till att\r\nytterligare tiotusentals byggnadsarbetare kommer\r\natt bli arbetslösa.</pre><pre>Det är detta det handlar om, Börje Hörnlund, inte\r\nett ifrågasättande av infrastruktursatsningarna. De\r\när någonting som jag vaknade till med under många\r\ndagar och fortfarande gör. Jag vet att de behövs.\r\nMen dessa satsningar är som en droppe i havet\r\njämfört med de ytterligare arbetslösa som nu blir\r\nföljden av den bostadspolitik som Börje Hörnlunds\r\nregering har föreslagit. Det var effekten av detta\r\nsom jag efterlyste, inte bara en analys, utan också\r\nförslag till hur man skall bemöta detta.\r\nByggbranschen själv säger att nu blir det totalstopp\r\npå byggsidan. Detta är inte någonting som bidrar\r\ntill tillväxten, som alla talar sig så varma för,\r\ntvärtom blir det ett hinder för att öka tillväxten.</pre><pre>Jag vill bara fråga om Börje Hörnlund kan bekräfta\r\neller dementera att de föreslagna försämringarna\r\nav bostadspolitiken kommer att bidra till att\r\nytterligare byggnadsarbetare förlorar jobbet\r\novanpå den rekordhöga arbetslöshet som vi redan i\r\ndag kan se.</pre><pre>Jag noterar med tillfredsställelse att centern börjar\r\ndiskutera en kommission. Man har nu insett att det\r\nbehövs en ''haverikommission'' för att försöka reda\r\nupp det haveri och det totalstopp i bostadspolitiken\r\nsom nu håller på att ske. Kan Börje Hörnlund\r\nbekräfta eller dementera att detta försämrar\r\narbetsmarknadsläget vid ett tillfälle då vi behöver\r\nmer byggande och satsningar för att öka tillväxten?</pre><pre>Anf. 8 STEN ANDERSSON i Malmö (m):</pre><pre>Herr talman! Haverikommissionen är redan\r\ntillsatt, Mona Sahlin. Det är den nya regeringen\r\nsom skall reda upp och försöka ordna upp allt det\r\nsom den gamla fördärvat.</pre><pre>Efter valet 1982, där socialdemokraterna återtog\r\nmajoriteten, fick vi ofta höra hur dåvarande\r\nstatsråd sade att de under tiden i opposition i många\r\nfrågor hade tagit ut svängarna mycket kraftigt bara\r\nför att opponera och för att skapa elände. När man\r\nlyssnar på Mona Sahlin verkar det som om hon är\r\nen direkt kopia av den tidens socialdemokratiska\r\nstatsråd.</pre><pre>Jag har varit på många möten i byggbranschen,\r\näven på den tiden när socialdemokraterna satt i\r\nregeringsställning, Magnus Persson. Då kritiserade\r\nman mycket och ofta ryckigheten i den förda\r\nregeringspolitiken. Att i dag, drygt en månad efter\r\ndet att regeringen har tillträtt, begära att det skall\r\nbli helt klara besked i alla frågor tycker jag är en\r\nrätt orimlig begäran. Vänta ett halvår eller kanske\r\nett år!</pre><pre>Sedan säger Magnus Persson att tålamodet tryter,\r\nframför allt i hans hemlän och bland\r\nbyggnadsarbetare i synnerhet. Det tålamodet tröt\r\nden 15 september. Jag kan garantera Magnus\r\nPersson att många byggnadsarbetare avstod från att\r\nrösta på det parti som Magnus Persson\r\nrepresenterar. Det borde vara ett betyg nog.\r\nMagnus Persson kan stå här i talarstolen och säga\r\natt man säger si och att man säger så ute på\r\narbetsplatserna. I en del frågor är det förvisso rätt,\r\nmen i många frågor är det fel. Det är ofta argument\r\nsom är tillverkade på ombudsmannaexpeditioner\r\noch som i många fall är helt fjärran från\r\nverkligheten.</pre><pre>Om Magnus Persson har tid, kan jag inbjuda\r\nhonom att komma ner till Skåne i morgon bitti när\r\njag skall bygga ställningar på 16 våningars höjd. Då\r\nkan vi prata med mina kolleger om vad de tycker\r\nom framför allt den gamla socialdemokratiska\r\npolitiken. Jag är inte säker på att Magnus Persson\r\nblir helt entusiastisk.</pre><pre>Som ledamot av Sveriges riksdag tycker jag att jag\r\nhar, skall ha och vi alla skall ha ett ansvar för hela\r\nlandet. Att nu peka ut bransch efter bransch som\r\nhar problem på grund av den tidigare förda\r\npolitiken tycker jag är egoistiskt och nehativt. Nu\r\nmåste vi tänka på hela landet. Om vi ger regeringen\r\nen chans tror jag att förhoppningarna och\r\nförväntningarna blir infriade.</pre><pre>Anf. 9 Arbetsmarknadsminister BÖRJE\r\nHÖRNLUND (c):</pre><pre>Herr talman! Mona Sahlin avskärmar sig tydligen\r\nhelt och hållet från allt helhetstänkande.</pre><pre>Jag vill börja med de långsiktiga åtgärder som\r\nregeringen har vidtagit, eftersom Mona Sahlin när\r\nhon berörde vissa skattesänkningsförslag inte\r\nkunde mena andra än vissa förslag på\r\nkapitalområdet. Detta är ingenting annat än en\r\nföljd av ett beslut som har tagits i bred enighet om\r\nen avreglerad valutamarknad och effekterna av en\r\necuanslutning som gör att vi inte kan ligga på helt\r\negna nivåer. Det här är ett av de stora felen i 1980-\r\ntalspolitiken. Jag vet inte om Mona Sahlin är\r\nmedveten om att hela 80-talet bestod i att en strid\r\nström av svenskt kapital rann ut ur landet. Det\r\nrörde sig om mycket stora belopp. Det var bara en\r\nliten rännil utländskt kapital som kom in till\r\nSverige.</pre><pre>Låt mig ta fjolåret som exempel. Då gick 100\r\nmiljarder kronor ut från Sverige, medan det kom in\r\n10 miljarder till Sverige. Om vi inte hade haft den\r\nsituationen skulle vi ha haft en långt bättre ekonomi\r\ni dag med en bättre sysselsättning och ett vitalare\r\nnäringsliv. Det är faktiskt regeringens plikt att rätta\r\ntill detta innan vi får en situation där vi exporterar\r\njobb från Sverige. Det skulle innebära att svenska\r\nungdomar måste gå ut ur landet för att få jobb. Då\r\när det bättre att svenskt kapital stannar och\r\ninvesterar i Sverige och att utländskt kapital finner\r\ndet intressant att investera hos oss.</pre><pre>Det är väldigt lätt att peka på de här sakerna i dag,\r\nför det går inte att komma ifrån att lättnader i\r\nkapitalbeskattningen är till fördel för dem som har\r\nsamlat på sig litet grand. Men å andra sidan är det\r\ntill fördel för hela folkhushållet, om pengarna\r\nstannar och jobbar i Sverige, utvecklar svenskt\r\nnäringsliv.</pre><pre>Sedan till Magnus Persson. Jag har faktiskt haft\r\nhela tre träffar med byggarbetsgivare hitintills och\r\nhar fått deras analys gång på gång. Jag har också\r\nträffat representanter för byggnadsarbetarfacket,\r\nvid tvenne tillfällen, för att höra på vad de säger,\r\noch vi har utbytt tankar, som det heter. Jag kan i\r\ndag inte svara på om de här kontakterna framöver\r\nskall ske i en bredare form, utan det beskedet får\r\navvaktas.</pre><pre>Allra sist vill jag säga att Magnus Persson var\r\nväldigt politisk, för han talade avslutningsvis inte\r\nom län och sådant utan om valkretsar. Men det är\r\nväl inte det som intresserar oss mest i dag.</pre><pre>Anf. 10 MONA SAHLIN (s):</pre><pre>Herr talman! Låt mig först säga till Sten Andersson\r\ni Malmö, eftersom han nämnde mitt namn, att om\r\ndet är att vara en nejsägare att säga nej till orättvisa\r\nförslag, till förslag som förstärker\r\ninkomstskillnader i vårt samhälle, förslag som\r\nbidrar till ökad arbetslöshet, då är jag stolt över att\r\nSten Andersson kallar mig för nejsägare, och då\r\nkommer jag att fortsätta att vara det. Men jag\r\nkommer samtidigt att vara en ''för''-sägare, säga\r\nvad en socialdemokratisk politik på området är.</pre><pre>Börje Hörnlund säger att jag avskärmar mig från\r\nhelheten. Det jag har försökt göra i debatten här i\r\ndag är att efterlysa en helhet. Jag noterar att Börje\r\nHörnlund ännu inte med ett ord har berört\r\nregeringens byggnadspolitik och vilka effekter den\r\nfår på byggarbetslösheten -- en icke-politik på\r\nområdet, borde man egentligen kalla den. Kan det\r\nbero på att Börje Hörnlund helt enkelt inte har ord\r\nför denna politik? Är det skälet till att han tassar\r\nrunt frågan, talar om kapitalströmmar och andra\r\nområden som förvisso är mycket intressanta?</pre><pre>Varför kan inte Börje Hörnlund med ett ord\r\nbedöma och analysera sina egna värderingar av det\r\njag vill kalla den borgerliga hemmagjorda\r\narbetslösheten på byggområdet? Ytterligare\r\ntiotusentals byggnadsarbetare kommer att förlora\r\njobbet som en direkt följd av de förslag som den\r\nborgerliga regeringen, som Börje Hörnlund ingår i,\r\nhar förelagt riksdagen. Vad vi här försöker\r\ndiskutera är vilka effekter de förslagen får på\r\nbyggarbetslösheten. Varför har man lagt fram dem\r\nför riksdagen? Vilket ansvar är man beredd att ta?</pre><pre>Jag noterar avsaknaden av besked i dag som att\r\nBörje Hörnlund helt enkelt inte vill och heller inte\r\nkan försvara den politiken, för det finns inte något\r\nsådant försvar.</pre><pre>Jag får tolka centerpartiets signaler om en\r\nhaverikommission för byggnadspolitiken som att\r\nden diskussionen i alla fall finns, och den får vi\r\nsocialdemokrater försöka ge uttryck för här i\r\nkammaren genom att inte bara säga nej till\r\nregeringsförslagen utan genom att ha en egen\r\npolitik för tillväxt och sysselsättning, där också\r\nbyggandet ingår som en oerhört viktig del.</pre><pre>Så jag nödgas tyvärr notera att jag inte får något\r\nbesked. Men jag har full förståelse för varför Börje\r\nHörnlund icke vill eller kan -- eller bådadera -- ge\r\nsig in på att diskutera vilka byggnadsarbetare som\r\nnu ytterligare blir arbetslösa på grund av de förslag\r\nsom han har medverkat till att lägga fram för\r\nriksdagen.</pre><pre>Anf. 11 MAGNUS PERSSON (s):</pre><pre>Herr talman! Först till Börje Hörnlund: Fortsätt\r\ngärna att utbyta tankar med både\r\nByggnadsarbetareförbundet och\r\nbyggentreprenörer och beställare, men vi förväntar\r\noss att arbetsmarknadsministern och regeringen\r\nåterkommer med konkreta förslag hit till\r\nkammaren.</pre><pre>Tillsätt gärna en kommission, men något måste\r\ngöras. Mona Sahlin och jag tycker att svaret inte\r\nandas särskilt mycket konkret, och det var det jag\r\nville ha. Om det är valkretsar man fyller med jobb\r\neller om det är län, må vara av underordnad\r\nbetydelse.</pre><pre>Sten Andersson i Malmö står här och yrar. Han vet\r\ninte vad han talar om. För det första finns det ingen\r\nkortsiktig permittering inom byggbranschen -- det\r\nfinns bara uppsägning. För det andra finns det\r\nheller ingen lagstiftning som direkt hämmar\r\nkonkurrensen, utan här framför ju Sten Andersson\r\nen allvarlig anklagelse mot hela byggbranschen.\r\nFörekommer det konkurrensbegränsning, vilket\r\nSten Andersson antyder, då tycker jag att han skall\r\nbörja rota i sitt eget parti och inte minst i\r\nbyggsvängen.</pre><pre>Jag tror, herr talman, att den kontakt jag har med\r\nbyggnadsarbetarna hemma i Värmland och de\r\nandra skogslänen och med\r\nByggnadsarbetareförbundets ledning är mycket\r\nbra, och den skall vi fördjupa. Jag gör ofta\r\narbetsplatsbesök bland byggjobbarna, så jag vet\r\nvar de står.</pre><pre>Jag vet också att byggnadsarbetarna inte alla\r\ngånger har varit nöjda med den ryckighet som har\r\nvarit i den tidigare regeringens handläggning av\r\npolitiken. Jag har själv varit byggplanerare, från\r\n1965 och sex år framåt, innan jag kom in i\r\nparlamentet, så jag vet att den dragspelsfilosofi som\r\nfinns i branschen är svår att bemästra. Men en\r\nsituation som den som råder i dag, herr talman, har\r\nvi aldrig varit med om tidigare, och det är det som\r\när det allvarliga. Det tycker jag att både Sten\r\nAndersson och Börje Hörnlund skall ta med sig\r\nhem.</pre><pre>Dessutom kanske det är bra för\r\narbetsmarknadsministern att han en plåsterask i\r\nfickan, när en del statsråd vill uttala sig, för det blir\r\nbara sämre då andra gör det.</pre><pre>Anf. 12 STEN ANDERSSON i Malmö (m):</pre><pre>Herr talman! Mona Sahlin kritiserar den nya\r\nregeringen för att lägga fram orättvisa förslag. Det\r\när klart att allting är relativt, men det var nog rätt\r\nmånga utanför det här huset som påstod eller som\r\ninbillade sig och trodde att den gamla regeringen\r\npresenterade en hel del sådana förslag. Beviset på\r\ndet är det resultat vi fick den 15 september.</pre><pre>En hemmagjord arbetslöshetssituation talar Mona\r\nSahlin om. Varför och under vilken regering ökade\r\narbetslösheten enormt under 1991? Att i dag\r\nbegära från riksdagens talarstol att andra med det\r\nsnaraste skall åtgärda det man själv inte klarade av,\r\ntycker jag är ganska magstarkt.</pre><pre>Magnus Persson. Jag tycker inte om att se på en stor\r\nbyggarbetsplats att de tre stora byggföretagen i en\r\nkommun tillsammans står som entreprenörer. Jag\r\ninbillar mig att detta är hämmande för\r\nkonkurrensen och att det driver upp priserna. Jag\r\ntycker att vi två gemensamt borde försöka verka för\r\natt den situationen icke skall få lov att förekomma\r\ni fortsättningen.</pre><pre>Magnus Persson skryter om arbetsplatsbesök. Jag\r\nhar varit med på många sådana och lyssnat. Det har\r\nkommit ner någon lokal potentat från\r\nByggnadsarbetareförbundet eller någon lokal s-\r\npolitiker. Framför allt i den senaste valrörelsen --\r\ndet kan jag nog säga generellt, även om det finns\r\nundantag -- var intresset inte överdrivet stort. Man\r\nåt sin macka och drack sitt kaffe och lyssnade på\r\ntalaren med ett öra, samtidigt som man med det\r\nandra hörde på vad kompisen hade att säga. Så det\r\nhär med kontakter kan vi nog diskutera.</pre><pre>Till sist, herr talman, tycker jag att man skall se\r\npositivt på det som görs och ge den nya regeringen\r\nen chans. Det är orimligt att begära att den på så\r\nhär kort tid skall kunna lösa alla de problem som\r\nden gamla regeringen har åstadkommit.</pre><pre></pre><pre>Anf. 13 Arbetsmarknadsminister BÖRJE\r\nHÖRNLUND (c):</pre><pre>Herr talman! Jag vill avsluta debatten med att säga\r\natt det budgetunderskott som regeringen har ärvt\r\nmåste pressas ned. Dessutom måste de egna\r\nlångsiktiga åtgärderna finansieras, det som har att\r\ngöra med att få kapitalet att stanna kvar i landet,\r\natt få utländskt kapital att investera i Sverige, nya\r\narbetstillfällen och utveckling. Detta leder till\r\nmånga smärtsamma besparingar. Men det är den\r\nenda väg vi har att gå. Går vi inte den vägen, utan\r\nförtroendet för vårt land minskar internationellt,\r\nkan vi riktigt ställa till det för byggnadsarbetare och\r\nandra i samhället. Vi bör få en trend som går mot\r\nsjunkande räntor, dvs. inte kraftigt höjda räntor.\r\nDet har mycket med arbetstillfällen och\r\ninvesteringar att göra.</pre><pre>Jag vill trots allt understryka det som är positivt i\r\nden här bilden. Nu talar man bara om att den och\r\nden åtgärden leder till att kvadratmeterpriset höjs\r\nsi och så. Men man talar inte om att när ett bygge\r\nbjuds ut är priset bra mycket lägre än vad det var\r\nför ett år sedan. Sådant måste också tas med i\r\ndebatten när bedömningarna skall göras.</pre><pre>Jag vill understryka vad jag har sagt tidigare. Det\r\nfinns mycket att göra i vårt land när det gäller att\r\ninvestera i vägar och bättre järnvägar. Däremot\r\nkommer det att bli en period när nya kontor inte\r\nkommer att byggas och inte heller så mycket på\r\nindustrisidan. Efterfrågan på lägenheter kommer\r\npå många områden att bli väsentligt svagare än\r\ntidigare.</pre><pre>Detta leder till att byggandet måste anpassas till en\r\nnivå men inte lägre än att det finns tillräckligt när\r\nbättre tider kommer -- när det vänder i världen och\r\nnär vissa av våra inhemska problem är\r\ntillrättalagda.</pre><pre>Överläggningen var härmed avslutad.</pre><pre>\r\n4 § Svar på interpellationerna 1991/92:25 och 29\r\nom arbetsmarknaden i Gävleborgs och\r\nVästmanlands län</pre><pre>Anf. 14 Arbetsmarknadsminister BÖRJE\r\nHÖRNLUND (c):</pre><pre>Herr talman! Axel Andersson har frågat mig, om\r\nregeringen kommer att ställa upp med de medel och\r\nandra insatser som omedelbart behövs för att den\r\nnegativa utvecklingen på arbetsmarknaden i\r\nGävleborgs län skall kunna brytas.</pre><pre>Göran Magnusson har frågat mig, om jag som\r\narbetsmarknadsminister är villig att medverka till\r\natt de projekt som föreslagits av landshövdingen i\r\nVästmanlands län i en skrivelse till regeringen kan\r\ngenomföras snarast för att tillvarata länets\r\nutvecklingsmöjligheter.</pre><pre>Jag besvarar båda interpellationerna i ett\r\nsammanhang.</pre><pre>Den svenska ekonomin befinner sig sedan en längre\r\ntid i ett allvarligt läge. Den situation som uppstått\r\nberor såväl på den internationella lågkonjunkturen\r\nsom på problem på vår hemmamarknad.</pre><pre>Svag eller obefintlig tillväxt har resulterat i en\r\nsnabbt stigande arbetslöshet.</pre><pre>I den proposition om den ekonomiska politikens\r\ninriktning som regeringen förelade riksdagen i\r\nförra veckan redogjorde regeringen för det\r\nekonomiska läget och redovisade förslag till\r\ninsatser inom olika områden.</pre><pre>För att på lång sikt kunna skapa varaktiga arbeten\r\när det nödvändigt att ekonomin har en god tillväxt.\r\nRegeringen kommer därför att långsiktigt värna om\r\nsysselsättningen genom olika åtgärder som har till\r\nsyfte att stärka den konkurrensutsatta sektorn.</pre><pre>Den nu mycket höga arbetslöshetsnivån måste\r\nemellertid även bekämpas med åtgärder som ger ett\r\nsnabbt resultat. Regeringen har därför föreslagit en\r\nrad sådana åtgärder.</pre><pre>Bland de föreslagna åtgärderna ingår följande:</pre><pre>Arbetsmarknadsstyrelsen tilldelas utöver tidigare\r\nanslag 1,2 miljarder kronor för\r\narbetsmarknadspolitiska insatser.</pre><pre>En stor satsning görs på de handikappade genom\r\natt 275 milj.kr. anvisas under innevarande budgetår\r\ntill lönebidrag till arbetshandikappade.</pre><pre>Drygt 1 miljard kronor anslås till i huvudsak statliga\r\nbyggen.</pre><pre>1,5 miljarder anslås till tidigareläggning av\r\nhuvudsakligen investeringar i vägar och järnvägar.</pre><pre>2 000 nya platser skapas inom högskolan.</pre><pre>5 000 nya platser skapas inom den kommunala\r\nvuxenutbildningen.</pre><pre>Medlen som skall användas för investeringar i vägar\r\noch järnvägar kommer att fördelas av\r\nkommunikationsdepartementet och berörda\r\nmyndigheter.</pre><pre>När det gäller högskoleplatser föreslås att\r\nhögskolan i Eskilstuna/Västerås och högskolan i\r\nGävle/Sandviken skall få vardera ytterligare 60\r\nplatser.</pre><pre>I fråga om de arbetsmarknadspolitiska resurserna\r\nhar regeringen den uppfattningen att besluten om\r\nresurserna skall fattas så nära den lokala\r\narbetsmarknaden som möjligt för att utnyttjas på\r\nbästa sätt. Uppgiften att fördela de\r\narbetsmarknadspolitiska resurserna på länen sköts\r\nav arbetsmarknadsstyrelsen.\r\nLänsarbetsnämnderna fördelar i sin tur resurserna\r\nmellan de lokala arbetsförmedlingarna.</pre><pre>De arbetsmarknadspolitiska medlen fördelas i\r\nhuvudsak efter de lokala och regionala\r\narbetsmarknadernas problembild.</pre><pre>Denna fördelningsmodell innebär att\r\nVästmanlands län erhåller drygt 3 %, eller cirka en\r\nhalv miljard kronor, av de samlade\r\nkonjunkturberoende medlen som används för\r\nåtgärder såsom utbildning och beredskapsarbete\r\nm.m. Västmanlands läns andel av rikets\r\nyrkesverksamma befolkning är ca 3 %.</pre><pre>Gävleborgs län erhåller drygt 5 %, eller ca 900 milj.\r\nkr. av de samlade konjunkturberoende medlen.\r\nGävleborgs läns andel av rikets yrkesverksamma\r\nbefolkning är ca 3 %.</pre><pre>Jag förutsätter att arbetsmarknadsstyrelsen på\r\nvanligt sätt kommer att pröva behoven inom\r\nVästmanlands län och Gävleborgs län vid\r\nfördelningen av de ytterligare medel som riksdagen\r\nkan komma att anvisa efter regeringens förslag.</pre><pre>Anf. 15 AXEL ANDERSSON (s):</pre><pre>Herr talman! Samtidigt som jag tackar\r\narbetsmarknadsministern för svaret på min\r\ninterpellation, vill jag gratulera Börje Hörnlund till\r\ndet nya arbetet i den nya regeringen.</pre><pre>Med tanke på den kunskap om skogslänens\r\nproblem som jag vet att arbetsmarknadsministern\r\nbesitter var det med vissa förhoppningar om besked\r\ni sakfrågorna som jag väckte interpellationen om\r\nhur det står till på arbetsmarknaden i Gävleborgs\r\nlän.</pre><pre>Men svaret är generellt och ger inga svar på de\r\nfrågor jag ställde. Gävleborgs län blöder och\r\nbehöver kraftfulla statliga insatser nu.</pre><pre>Arbetslösheten ökar kraftigt varje månad och har\r\nnu passerat 4 %. Visst är problemen stora också i\r\növriga delar av landet. Men Gävleborg är\r\ntillsammans med Norrbotten landets mest utsatta\r\nregion när det gäller arbetslösheten. Vi har\r\ndessutom landets högsta ungdomsarbetslöshet i\r\ndag.</pre><pre>Krisen i vårt län är inte bara ett resultat av\r\nlågkonjunkturen. Den har också uppkommit ur\r\nstrukturella problem med långsiktiga verkningar.</pre><pre>Ett stort antal företag runt om i länet har lagts ned\r\neller kommer att läggas ned eller också kraftigt\r\nreducera sin personal. Särskilt utsatt är\r\nbyggnadsbranschen, som nyss debatterades i\r\nkammaren, där sifforna för Gävleborgs län nu är\r\n14 % arbetslösa i dag och beräknas under vintern\r\nstiga till närmare 25 %.</pre><pre>Herr talman! Under det senaste året har drygt 4 400\r\nlänsinnevånare förlorat sina jobb, och kommande\r\nvinter beräknas ytterligare mellan 1 500 och 2 000\r\npersoner tillkomma. En arbetslöshet på närmare\r\n7 % i vårt län kommande vinter är tyvärr en\r\nrealitet, om inte kraftfulla åtgärder sätts in.</pre><pre>Herr talman! Riksdagen har vid upprepade\r\ntillfällen slagit fast allas rätt till arbete. Här är\r\nsamhällets, dvs. statens, ansvar stort. Betydande\r\noch snabba insatser måste till på en rad viktiga\r\nområden. Statliga beslut och medel erfordras\r\ndärtill.</pre><pre>I regeringsdeklarationen slås också fast att hela\r\nSverige skall leva. Detta är en förpliktelse, Börje\r\nHörnlund -- regeringen måste agera.</pre><pre>Från vårt län har vi till arbetsmarknadsministern\r\nskickat en förteckning över väl motiverade,\r\ngenomtänkta angelägna projekt som, om de snabbt\r\nkom i gång, verksamt skulle bidra till att vända den\r\nnegativa utvecklingen i Gävleborgs län.</pre><pre>Jag skall här koncentrera mig till de viktigaste\r\nförslagen.</pre><pre>Vi begär kraftfulla investeringar i vägar och\r\njärnvägar. Väginvesteringar för minst 600 milj.kr.\r\nkan tidigareläggas i Gävleborgs län. Särskild\r\nprioritet ger vi dock en ombyggnad av E 4 mellan\r\nSöderhamn och Hudiksvall. Det är nämligen inte\r\nenbart en länsangelägenhet, utan en\r\nriksangelägenhet att E 4-ns sämsta delar genom\r\nlandet åtgärdas. Vi tycker det är läge för detta nu.</pre><pre>Detta kan också mycket lämpligt samordnas med\r\nde nödvändiga förbättringar som krävs på\r\nostkustbanan för att snabbtågstrafiken Stockholm--\r\nSundsvall snart skall komma till stånd.</pre><pre>Vad fick vi då i Börje Hörnlunds och regeringens\r\npaket häromveckan när det gäller vägarna? Jo, 14\r\nmilj.kr. till riksväg 83.</pre><pre>Detta är, herr talman, visserligen ett viktigt bidrag,\r\nmen sett i relation till behoven är det alldeles för\r\nblygsamt.</pre><pre>När det gäller järnvägsinvesteringar får vi för en\r\nsumma av drygt 2 miljarder kronor ett bra\r\njärnvägsnät i Gävleborg. Vi kräver naturligtvis inte\r\ndetta på en gång. Det är viktigt att ostkustbanan\r\nkommer till stånd, som jag sade, men också\r\nallvarliga brister på stambanan bör åtgärdas\r\ntidigare.</pre><pre>Om detta sägs ingenting i regeringens paket.</pre><pre>Vi kan också konstatera att om man satsade på\r\ntelekommunikationsinvesteringar, så kunde man\r\nmed fog lägga 20 milj.kr. tidigare i Hälsingland.\r\nDet omfattar nätmoderniseringar och\r\nombyggnader av lokaler.</pre><pre>I övrigt tar vi i vårt brev till\r\narbetsmarknadsministern upp behovet av\r\nnybyggnad och förstärkning av högskolan Gävle--\r\nSandviken. Vi tycker att det nya folkhälsoinstitutet\r\nbör lokaliseras till Gävleborgs län. Det finns logiska\r\nskäl för det.</pre><pre>Vi tycker naturligtvis också att AMS snart behöver\r\nfå mer pengar av regeringen.</pre><pre>Herr talman! Jag vill gärna tro att\r\narbetsmarknadsministern delar min uppfattning att\r\narbetslöshet är det goda samhällets värsta fiende.\r\nDen nya regeringen har också sagt sig vilja\r\nbekämpa den med största kraft.</pre><pre>Men när man ser innehållet i regeringens\r\nsysselsättningspaket med Gävleborgsögon måste\r\nman konstatera att det är långt mellan ord och\r\nhandling.</pre><pre>14 milj.kr. till riksväg 83, och 60 nya platser till\r\nhögskolan. Det är vad vi har kunnat utläsa.</pre><pre>Vad blev det av då av den stolta devisen ''Hela\r\nSverige skall leva''? Hittills inte särskilt mycket.</pre><pre>I arbetsmarknadskrafternas Sverige finns det inte\r\nplats för kraftfulla och snabba\r\ninfrastruktursatsningar i skogslänen. Så måste vi\r\ntyvärr se det. Trots att det i många fall för den nya\r\nregeringen bara är att trycka på knappen. Det är\r\nsynd, för det är nu sådana insatser skall göras, så att\r\nvi som bor bl.a. i Gävleborgs län skall stå bra\r\nrustade när konjunkturen vänder.</pre><pre>Anf. 16 GÖRAN MAGNUSSON (s):</pre><pre>Herr talman! Jag tackar arbetsmarknadsministern\r\nför svaret.</pre><pre>Börje Hörnlund har ju fört många\r\narbetsmarknadspolitiska debatter här i kammaren\r\noch redovisat hårda omdömen om regeringens\r\npolitik, inte minst när det gäller regionalpolitiken.</pre><pre>Det skulle ha varit av stort intresse att få veta på\r\nvilket sätt Börje Hörnlund i rollen av\r\noppositionspolitiker skulle ha värderat det svar han\r\nnu lämnat på min interpellation. Knappast skulle\r\nhan som länsföreträdare känt tillförsikt inför\r\nregeringens förslag. Det gör i varje fall inte jag! Jag\r\nhar i interpellationen försökt att beskriva den\r\nbesvärliga arbetsmarknadssituationen i länet, inte\r\nminst mot bakgrunden av att vi har hög andel\r\nsysselsättning inom industrin, som det just nu slår\r\nväldigt hårt på i länet.</pre><pre>På en punkt är svaret bra. Det skiljer sig i fråga om\r\nförklaringen till det besvärliga\r\narbetsmarknadsläget från andra\r\nregeringsuttalanden, där man enbart skyller på den\r\nförra, socialdemokratiska, regeringen. Börje\r\nHörnlund har uppenbarligen en mer nyanserad syn\r\npå den frågan.</pre><pre>I sitt svar hänvisar Börje Hörnlund i huvudsak till\r\nde förslag regeringen framlagt om den ekonomiska\r\npolitiken. Där återfinns sådana förslag som\r\nminskade skatter för småföretag, sänkt\r\nförmögenhetsskatt, slopad omsättningsskatt på\r\naktiehandel, slopade löntagarfonder, privatiserade\r\nföretag, grundlagsskydd för privat ägande.</pre><pre>I förslagsbatteriet ingår också slopad avdragsrätt\r\nför fackavgifter, karensdagar i sjukförsäkringen,\r\nökade avgifter till arbetslöshetskassan, och\r\nutebliven barnbidragshöjning från den 1 januari\r\n1992. Vidare blir det högre hyror i\r\nnyproduktionen -- om det nu blir så mycket\r\nnyproduktion av bostäder.</pre><pre>Herr talman! När jag möter arbetslösa eller\r\nvarslade västmanlänningar -- och de är ganska\r\nmånga redan och ser ut att bli fler -- menar\r\nregeringen att jag med hänvisning till det som jag\r\nhar räknat upp här tidigare skall kunna ge dem\r\nframtidstro. Jag måste tillstå att det inte är så lätt.\r\nDen som är arbetslös tycker nog att det hela mest\r\nliknar indiska reptrick.</pre><pre>Jag kan dock komplettera bilden med de insatser\r\nsom länsarbetsnämnden i länet hittills har kunnat\r\ngöra. Den har med viss framgång pressat ner den\r\nöppna arbetslösheten genom att använda de\r\nresurser den tidigare regeringen och den nuvarande\r\nregeringen tillfört länet genom\r\narbetsmarknadsverket.</pre><pre>Den bistra sanningen nu är emellertid är att\r\nnämnden inte har pengar till den pågående\r\nomfattningen av åtgärder. De aviserade ytterligare\r\npengarna räcker inte heller. Nämnden måste alltså\r\nbörja dra ner på sina åtgärder. Det sker i ett län som\r\ni förhållande till befolkningen i åldersgruppen 16--\r\n64 år har den näst högsta andelen varslade.\r\nRiksgenomsnittet är knappt 3 %, i Västmanland är\r\nandelen nästan 4 %. I absoluta tal är det oktober\r\nmånad 5 315 västmanlänningar som är varslade.</pre><pre>Det blir lätt mycket statistik, procentsatser och\r\nabsoluta tal, i arbetsmarknadspolitiska debatter.\r\nMen jag tycker det är angeläget att också peka på\r\natt det här rör sig om människor av kött och blod.\r\nJag har träffat mer än en ung person som apropå\r\nradiolyssnandet när man vaknar har fällt repliken:\r\nJag orkar snart inte lyssna på alla konstiga förslag\r\nsom den här regeringen lägger fram och alla varsel\r\nsom kommer.</pre><pre>Det tycker jag är mycket allvarligt, och det är\r\nangeläget att lyfta fram personerna bakom\r\narbetslöshetssiffrorna.</pre><pre>Jag vill avsluta mitt inlägg här med den fråga som\r\njag ställde till arbetsmarknadsministern tidigare, i\r\ninterpellationen, och som han inte har besvarat,\r\nnämligen om han är beredd att tillföra tillräckligt\r\nmycket pengar. Jag får nu formulera om frågan så\r\nhär: Är det arbetsmarknadsministerns uppfattning\r\natt länsarbetsnämnden nu skall börja dra ner sina\r\nåtgärder på grund av brist på pengar? Vore det inte\r\nrimligare att nämnden i stället kunde möta den\r\nstigande arbetslösheten med ökade insatser?</pre><pre>Anf. 17 BIRGER ANDERSSON (c):</pre><pre>Herr talman! Jag kan inleda med att instämma i\r\nstora drag i den beskrivning av det aktuella\r\narbetsmarknadsläget i Västmanlands län som\r\nGöran Magnusson redovisat i sin interpellation.\r\nMen jag kommer i mitt anförande att också beröra\r\nnödvändiga åtgärder för att mera långsiktigt\r\nutveckla länet.</pre><pre>Vi västmanlänningar är starkt medvetna om länets\r\nproblem. Det arbetas intensivt på olika nivåer för\r\nen positiv utveckling av länet. Entusiasmen är\r\nfortfarande stor. Vi ser goda möjligheter att vända\r\nden negativa utvecklingen. Men det är nödvändigt\r\nmed insatser från regering och riksdag.</pre><pre>Den högre utbildningen är viktig för ett län.\r\nHögskolan Eskilstuna/Västerås är gemensam för\r\ntvå län; Västmanlands län och Södermanlands län\r\nmed tillsammans över 500 000 invånare. Det är de\r\nenda två länen i riket som har gemensam högskola.</pre><pre>Högskolan i Eskilstuna/Västerås har ej fått den\r\nutbildningsvolym som behövs. Många\r\nvästmanländska ungdomar måste därför välja en\r\nhögre utbildning på annat håll. Kontakterna med\r\nhemlänet tunnas ut. Ungdomarna bygger upp\r\nkontakter på den nya studieorten och stannar kvar\r\nefter färdiga studier. Vi behöver våra ungdomar i\r\nlänet.</pre><pre>För Västmanlands del måste den högre\r\nutbildningen både breddas och fördjupas. De\r\nvästmanländska ungdomarna måste få ett ökat\r\nantal högre utbildningar i hemlänet. Fördjupningen\r\nskall i första hand ske inom den tekniska sektorn.\r\nLänet är ju starkt industrialiserat, med många\r\nhögteknologiska industrier.</pre><pre>Högskoledelen i Västerås är trångbodd, lokalerna\r\när ej ändamålsenliga och ligger utspridda. Ett\r\nbyggkonsortium har bildats med Västerås\r\nkommun, ABB och NCC som intressenter.\r\nByggkonsortiet är berett att skaffa fram\r\nerforderligt kapital, och man är överens med\r\nbyggnadsstyrelsen om hyressättningen. Förslaget\r\nligger hos regeringen för godkännande, antingen på\r\nutbildningsdepartementet eller möjligen på\r\nfinansdepartementet.</pre><pre>Jag hoppas att arbetsmarknadsministern kan\r\npåskynda ett regeringsbeslut. Det är nödvändigt\r\nmed en snar byggstart för att lindra det allvarliga\r\nsysselsättningsläget för byggnadsarbetarna i\r\nVästeråsregionen. Om regeringen snabbt ger sitt\r\ntillstånd kan detta omfattande byggnadsprojekt\r\nsättas i gång tämligen snart och vara klart hösten\r\n1993.</pre><pre>Jag vill också säga något om betydelsen av goda\r\nkommunikationer för utvecklingen av en region.\r\nJag vill börja med järnvägskommunikationerna.\r\nFrån andra världskrigets slut fram till våra dagar\r\nhar mycket små nyinvesteringar gjorts i det svenska\r\njärnvägssystemet. Men nu är en vändning på gång,\r\noch det gläder mig.</pre><pre>För några dagar sedan var jag med om en invigning\r\nav Bergslagspendeln. Jag talade med flera SJ-\r\nanställda, som framhöll att det även för dem var en\r\nhistorisk händelse; tidigare hade man bara varit\r\nmed om nedläggningar. Nästa stora\r\njärnvägsprojekt, som vi i Västmanlands län hoppas\r\nmycket på, är byggandet av Mälarbanan.</pre><pre>Det är också mycket betydelsefullt för en region att\r\nha ett väl fungerande vägnät. De senaste årens\r\nmedelstilldelning till Västmanlands län har ej\r\nmedgivit att angelägna projekt kunnat genomföras\r\ni den takt som varit nödvändig för regionens\r\nutveckling.</pre><pre>Ett snabbt fullföljande av upprustningen av ''räta\r\nlinjen'', dvs. vägsträckningen Norrköping--\r\nVästerås--Sala--Gävle skulle ha stor betydelse.\r\nÅterstående vägavsnitt behöver snabbt rustas, så\r\n''räta linjen'' i hela sin sträckning får en jämn och\r\nhög standard. Då slipper Stockholmsregionen\r\ngenomgående personbils- och lastbilstrafik i nord-\r\nsydlig riktning.</pre><pre>Jag har i flera år motionerat om medel för en\r\nupprustning av ''rätalinjen''. Nu ser jag till min\r\nstora glädje att regeringen anvisar medel för att en\r\nny förbifart skall kunna byggas vid Tärnsjö i Heby\r\nkommun. Men det behövs efter hand ytterligare\r\nmedel för att hela sträckan Norrköping--Gävle\r\nskall få en jämn och hög standard. Då skulle med\r\nall sannolikhet genomfartstrafiken i\r\nStockholmsområdet minska avsevärt, och den\r\nbesvärliga trafiksituationen där skulle förbättras\r\npåtagligt. Det nu planerade vägprojektet förbi\r\nTärnsjö omfattar ca 10 000 dagsverken.</pre><pre>Jag vill ta upp en tredje mycket betydelsefull sak för\r\nlänet. Västmanlands län har inte fått del av någon\r\nav de statliga utlokaliseringar som genomförts\r\nunder 1970- och 1980-talet. Västmanland är i detta\r\navseende ett helt bortglömt län. Länet har inte ens\r\nfått någon kompensation för de nedläggningar av\r\neller neddragningar i statliga verksamheter som\r\ndrabbat länet. Västmanland måste nu under 1990-\r\ntalet dels få del av aktuell lokalisering av nya\r\nstatliga myndigheter, dels få del av aktuell\r\nomlokalisering av statlig verksamhet.</pre><pre>Jag har här i mitt anförande berört tre områden.\r\nFör det första önskar jag en ökad satsning på\r\nhögskolan. De 60 platser som nu föreslås är helt\r\notillräckliga, men jag är tämligen säker på att\r\nregeringen kommer att anvisa betydligt fler i sin\r\nkommande budgetproposition. För det andra har\r\njag pekat på vikten av en satsning på\r\nkommunikationer, järnvägar och vägar. Det är en\r\ndel på gång, som jag har redovisat, men vi behöver\r\nytterligare medel. För det tredje vill jag ha en\r\nlokalisering av statlig verksamhet till länet.</pre><pre>Enstaka punktinsatser är viktiga men ej tillräckliga.\r\nSom jag ser det behövs det samlade insatser för att\r\nåstadkomma ett verkligt trendbrott när det gäller\r\nutvecklingen av inre Mälardalen och Bergslagen,\r\noch jag har en stor förhoppning om att\r\narbetsmarknadsministern kan hjälpa till att\r\nåstadkomma detta trendbrott.</pre><pre></pre><pre>Anf. 18 KARIN STARRIN (c):</pre><pre>Herr talman! Jag ser med stor tillförsikt fram emot\r\natt få jobba tillsammans med Börje Hörnlund i de\r\nviktiga arbetsmarknadspolitiska och\r\nregionalpolitiska frågorna. Jag vet att Börje\r\nHörnlund känner enormt starkt för dessa frågor,\r\noch just känsla måste man ha i politiken för att nå\r\nresultat.</pre><pre>Jag vet också att Börje Hörnlund är mycket\r\nkonstruktiv och resultatinriktad, fastän jag inför\r\nden här interpellationsdebatten kan tycka att han är\r\nlitet väl effektiv när han slår ihop två\r\ninterpellationer om två olika län -- det gör det litet\r\nsvårt att hålla ihop debatten.</pre><pre>Den svenska ekonomin är i kris, och\r\narbetslöshetssiffrorna stiger med rasande fart. Det\r\nhar vi hört flera vittna om från talarstolen. Det\r\ngäller inte minst mitt län, Gävleborgs län.\r\nLönsamheten är sämre än på länge, och\r\nindustriinvesteringarna uteblir snart helt och hållet.\r\nVi kan inte se någon tillväxt i Sverige -- något som\r\nman däremot fortfarande ser i andra,\r\nkonkurrerande länder -- och det är allvarligt.\r\nSymptomen är tydliga. Nu är det oerhört viktigt att\r\nvi hittar lösningar på problemen.</pre><pre>Vi har hört min länskollega nämna de\r\narbetslöshetstal som gäller i Gävleborg. Vi har\r\növerskridit 4 %. Gävleborgs län har ett besvärligt\r\nstrategiskt läge -- vi är varken/eller. Vi är inte ett\r\nNorrlandslän, och vi är inte heller ett tätortslän. Vi\r\nhar alltså den näst högsta arbetslöshetssiffran i dag,\r\noch ändå känner vi i samband med olika\r\nprioriteringar att detta inte riktigt tas på allvar. Jag\r\nvill noga betona i den här interpellationsdebatten\r\natt det nu är dags att titta på Gävleborgs län som ett\r\nkrislän, inte minst i fråga om sysselsättningsläget\r\nför ungdomar och för kvinnor.</pre><pre>De regionala skillnaderna i länet är dessutom stora.\r\nDär kommer Hälsingland, som är mitt landskap,\r\nännu tydligare i strykklass, och\r\ninlandskommunerna har det allra sämst.</pre><pre>Därför är det nu oerhört viktigt att vi kan hitta en\r\nframtidstro. Var ligger då den framtidstron? Jo,\r\nden ligger i de små och medelstora företagen.\r\nDärför känner jag att det är en riktig satsning som\r\nregeringen har gjort när den har vidtagit olika\r\nåtgärder för att stimulera små och medelstora\r\nföretag att våga starta ny tillverkning. Det är där\r\nsom arbetstillfällen kan skapas.</pre><pre>Socialdemokraternas näringspolitik har alltid\r\npräglats av misstänksamhet mot företagande -- det\r\nhar varit fel att få hygglig lönsamhet i företagen.\r\nDet är precis det här som det är så oerhört viktigt\r\natt ändra på, så att vi får en framtidstro och att det\r\nkan skapas nya, värdefulla arbetstillfällen.</pre><pre>Det är naturligtvis oerhört viktigt att rädda de\r\narbetstillfällen som redan finns i dessa företag, och\r\ndet gör man genom skattelättnader.\r\nFörmögenhetsskatten kan nu sänkas och tas bort på\r\narbetande kapital, och på så sätt undviker man den\r\nhär indirekta straffskatten. Det är på tiden att\r\nsocialdemokraterna ser det tydliga sambandet\r\nmellan sysselsättning och tillväxt i de mindre och\r\nmedelstora företagen och att vi måste få en\r\nskattepolitik som ger arbetstillfällen.</pre><pre>Jag skulle vilja ställa några frågor till Börje\r\nHörnlund. Jag har vid flera tillfällen försökt föra\r\nfram en frågeställning som jag tror är väsentlig. Det\r\ngäller just fördelningen av länsanslag, fördelningen\r\nav de regionalpolitiska anslagen och även stödet till\r\narbetsmarknadsstyrelsen och\r\nlänsarbetsnämnderna. Varför skall vi på riksdags-\r\noch regeringsnivå komma med pekpinnar som\r\nstrikt anger hur de pengarna skall användas? Varför\r\nmåste vi sätta upp kriterier som måste uppfyllas?\r\nJag vill gärna att anslagsfördelningen skall kunna\r\nsläppas friare.</pre><pre>Det är länsstyrelsen och länsarbetsnämnderna som\r\nbefinner sig närmast behoven. Varför kan vi inte ge\r\ndem förtroende att själva avgöra var och hur man\r\nfår de bästa effekterna av statens satsade pengar?\r\nMer frihet att disponera anslagen! Jag vill gärna\r\nhöra Börje Hörnlunds reaktion på den synpunkten.\r\nTack!</pre><pre>Anf. 19 ROLF DAHLBERG (m):</pre><pre>Herr talman! Låt mig först instämma i den\r\nbeskrivning som Axel Andersson och i viss mån\r\nockså Karin Starrin har gjort beträffande\r\narbetsmarknadsläget i Gävleborgs län. Men vad\r\nsom inte har kommit fram är att det har varit så i\r\nvårt län år efter år. Oavsett om det är lågkonjunktur\r\neller högkonjunktur har vi haft den besvärligaste\r\narbetsmarknadssituationen näst efter Norrbotten.</pre><pre>Man måste då fråga sig vad som är orsaken till\r\ndetta. För att svara på den frågan måste man titta\r\nnärmare på hur Gävleborgs län ser ut och hur\r\nnäringslivet i vårt län ser ut. Man konstaterar då\r\nsnabbt att näringslivet i vårt län domineras av stor,\r\ntung industri på järn-, stål-, massa- och träsidan.</pre><pre>När en sådan tung basindustri dominerar så kraftigt\r\nsom den gör i vårt län blir arbetsmarknaden ganska\r\nensidig, och den blir också känslig för\r\nkonjunktursvängningar. Vi har en mycket liten\r\nandel småföretag i vårt län. Vi har dålig\r\nsmåföretagartradition i länet, och det måste vi\r\nförsöka komma till rätta med.</pre><pre>En sak som vi har pekat på i den politiska debatten\r\när att socialdemokraterna så totalt har dominerat\r\ndet röda Gävleborg. De har i praktiken haft styret\r\ni 40--50 år i praktiskt taget samtliga kommuner, i\r\nlandstinget, i länsstyrelsens styrelse och i andra\r\nlänsorgan. Man har dominerat totalt, och man har\r\ninte släppt fram alternativ; allt har lösts av de\r\npolitiska församlingarna, och detta har hämmat\r\ntillväxten av småföretag, som på det viset har flyttat\r\ntill andra delar av landet. Det är helt klart att det är\r\npå det viset.</pre><pre>Därför är det som regeringen nu föreslår, dels i\r\nsmåföretagarpropositionen, dels i\r\nskattepropositionen, om lättnader på skattesidan\r\nför småföretagarna välkommet, speciellt i vårt län.\r\nKarin Starrin pekade på förslaget om\r\nförmögenhetsskatten -- det är en del. Förslaget om\r\narvsskatten är en annan. På det sättet underlättar\r\nman generationsskiften så att småföretagen inte\r\nköps upp av stora koncerner.</pre><pre>Man ämnar vidare bryta monopolen, inte minst de\r\nkommunala monopolen, och släppa fram privata\r\nalternativ till offentligt handahållande av den\r\nservice som medborgarna behöver. Man skall\r\navreglera och öka konkurrensen. Detta betyder\r\noerhört mycket för vårt län när det så småningom\r\nger effekt -- det kommer naturligtvis att ta tid.</pre><pre>Karin Starrin var också inne på en sak som jag har\r\nfunderat över och som jag tror vore en bra åtgärd\r\ni vårt län, nämligen länsstyrelsens regionalpolitiska\r\nanslag och de begränsningar som finns i regelverket\r\nför den. Vi vet nu att det hämmar och hindrar\r\nlänsstyrelsen att gå in i objekt som är viktiga och\r\nsom borde prioriteras framför andra. Jag skall\r\nförsöka verka för att Gävleborgs län på försök får\r\nbli ett frilän, där man med fullständig frihet får\r\nhantera anslaget inom länet. Det är trots allt i länet\r\nsom man har den största kunskapen om var man får\r\nden bästa effekten av att använda anslaget.</pre><pre>Som det nu är kanske man på länsstyrelsenivå blir\r\ntvungen att anta ett projekt som det är sämre\r\nprognos för än ett annat projekt, därför att reglerna\r\nsäger att man måste begränsa det till vissa delar av\r\nlänet. Detta tror jag är oerhört viktigt. Egentligen\r\nborde det här gälla för hela landet, men jag\r\nkommer för min del att arbeta för att vårt län, som\r\nnäst Norrbotten är det mest utsatta länet i Sverige,\r\nfår den friheten och på det viset åtminstone kan\r\ngöra något mer inom ramen för de pengar som i dag\r\nfinns för åtgärder inom regionalpolitiken.</pre><pre>Anf. 20 ULRICA MESSING (s):</pre><pre>Herr talman! Jag har lyssnat till\r\narbetsmarknadsministerns syn på och förslag till\r\nåtgärder mot arbetslösheten. Jag tackar för de\r\nsynpunkterna, men jag vill ändå lyfta fram\r\nproblemen i vårt län ännu en gång.</pre><pre>Jag är ung, och jag mår dåligt av att alltför många\r\nav mina jämnåriga i Gävleborg är arbetslösa just\r\nnu. I Gävleborg har vi, som Axel Andersson sade,\r\nlandets högsta arbetslöshet bland oss ungdomar.\r\nDet är ett stort problem för de arbetslösa, inte bara\r\nekonomiskt utan också för dem som människor.\r\nSjälvkänslan krymper, och många saknar\r\nvuxenkontakter och arbetskamrater. Det är\r\nalldeles för många som mår dåligt och saknar\r\nframtidstro.</pre><pre>Som arbetsmarknadsministern vet är vårt län\r\nuppbyggt på en traditionellt manlig industri. Det är\r\nalltså tjejerna som drabbas allra först i en\r\nlågkonjunktur. På grund av den tunga industrin har\r\nvi också problem med förslitningsskador, och tyvärr\r\när folkhälsan i länet över lag ganska dålig. Det är\r\ninget som vi är glada eller stolta över. Det är för att\r\nförebygga fler skador och större problem som vi\r\nlyfter fram den frågan.</pre><pre>Tack vare pengar ur arbetslivsfonden har vi kunnat\r\nsatsa på olika åtgärder som gäller arbetsskador och\r\narbetsmiljön. Arbetsmarknadsministern vet säkert\r\natt arbetslivsfonden har väldigt mycket att göra i\r\ndessa dagar. Man behöver varje krona man kan få.\r\nJust efterfrågan pekar på att problemet är stort.</pre><pre>Då vi i Gävleborg ansöker om att få\r\nfolkhälsoinstitutet till oss har vi därför mycket på\r\nfötterna. Ett folkhälsoinstitut till oss skulle vara till\r\nstor hjälp då det gäller möjligheter till fortbildning,\r\ninom och utom länet. Det skulle innebära\r\narbetstillfällen, och det skulle komplettera de\r\nkunskaper som redan finns hos oss, både inom\r\nlandstinget och på högskolan, och stärka\r\nfolkhälsan. Ett folkhälsoinstitut till oss i Gävleborg\r\nskulle komma rakt in i verkligheten, den verklighet\r\nsom är basen för hela vårt samhälle.</pre><pre>Vår högskola är i dag en av Sveriges minsta. Ändå\r\nhar den betytt mycket för oss från länet. Vi vet alla\r\natt utbildningen är en viktig del av\r\nsamhällsutvecklingen. Utbildningen öppnar vägar\r\nför nya synsätt och problemlösningar.</pre><pre>Fler utbildningsplatser skulle även det innebära\r\narbetstillfällen -- för lärare men också för\r\nbyggnadsarbetare; det är i dag en av de\r\nyrkesgrupper som drabbas allra värst av\r\narbetslösheten, även hos oss. Det skulle också\r\ninnebära att ungdomarna i vårt län skulle kunna\r\nutbilda sig på hemmaplan, och det skulle höja\r\nutbildningsnivån i Gävleborg.</pre><pre>För oss är alla dessa förslag viktiga. De är t.o.m.\r\navgörande för länets framtid. Det handlar nämligen\r\nom möjligheter för ungdomar att stanna kvar och\r\nväxa upp i ett starkt län. Därför kan åtgärderna till\r\noss aldrig bli för många. Insatserna till vårt län och\r\ntill andra organisationer måste komma nu. Även\r\nAMS har ett stort behov av pengar. AMS behöver\r\nvarenda krona som de har ansökt om. De pengar\r\nsom AMS har i dag räcker fram till mars nästa år.\r\nTyvärr tror jag inte att problemen är över då.</pre><pre>Många siffror och förslag har cirkulerat i dag. Låt\r\ndem landa snabbt. Glöm inte att bakom varje\r\narbetslöshetssiffra finns människor, framför allt\r\nungdomar. Det är människor av kött och blod med\r\nkänslor och ansvar. Det är alla de som det\r\negentligen handlar om.</pre><pre>Regeringen har från byggnadsstyrelsen fått en\r\nframställan om godkännande av hyreskostnader\r\noch nybyggnad av högskolan på Allerholmen i\r\nGävle. Ett snabbt ja till framställningen skulle\r\ninnebära att byggnadsarbeten för ca 200 milj.kr.\r\nkan komma i gång, samtidigt som högskolan hos oss\r\nskulle få nya och ändamålsenliga lokaler. Av de\r\nhögskoleplatser som regeringen skall fördela för\r\nvåren 1992 kan vår högskola ta emot minst 230\r\nårsplatser. I regeringens paket blev det 60 platser.\r\nDet är därför viktigt för oss att regeringen i det\r\nordinarie budgetarbetet medverkar till en\r\nytterligare förstärkning av högskolan genom att\r\nutöka antalet fasta platser, vidga\r\nforskningsresurserna och förstärka\r\nsamhällsbyggardelen av högskolan.</pre><pre>Arbetsmarknadsministern, se till Gävleborg då det\r\ngäller högskolan och folkhälsoinstitutet. Vi\r\nbehöver en del av de 2 000 nya platser till högskolan\r\nsom arbetsmarknadsministern nämnde.\r\nTillsammans skulle dessa åtgärder innebära en bra\r\ngrund för ungdomarna i mitt län att leva vidare.</pre><pre>Anf. 21 Arbetsmarknadsminister BÖRJE\r\nHÖRNLUND (c):</pre><pre>Herr talman! Axel Andersson konstaterar mycket\r\nriktigt att vi har en besvärlig konjunktur, och han\r\npåpekar också att det är speciellt besvärligt i ett län\r\ndär det sker stora strukturella förändringar. När det\r\ngäller vägarna antar jag att Gävleborg också får en\r\ndel av de 101 milj.kr. som skall gå till\r\nbärighetshöjande åtgärder. Jag har i och för sig inte\r\nhand om den frågan, men det skulle förvåna mig\r\nmycket om så inte sker.</pre><pre>Till Karin Starrin vill jag säga att jag tar på stort\r\nallvar att Gävleborg ligger i topp både när det gäller\r\nöppen arbetslöshet och antalet människor i olika\r\nåtgärder. Jag har besökt Norrbotten -- som inte är\r\nså olikt Gävleborg, det är bara litet större-- och\r\nSkåne. Jag har således varit längst i norr och längst i\r\nsöder. Jag planerar att besöka Gävleborg som nästa\r\nlän, eftersom så många riskerar att hamna utanför\r\nden ordinarie arbetsmarknaden där.</pre><pre>När det gäller frågorna kan jag konstatera att så\r\nsent som för innevarande budgetår fick AMS\r\nväsentligt utökade befogenheter genom att ett antal\r\nanslag slogs ihop. AMS kan således friare välja\r\nmellan olika åtgärder. Stegvis har också\r\nanvändningen av länsanslagen blivit friare. Men jag\r\när inte främmande för att de behöver en ytterligare\r\növersyn så att man kan ta bort en del av de\r\nkantigheter som län och länsmyndigheter upplever.</pre><pre>Jag har redan, Göran Magnusson, mötts av\r\nbeskedet att pengarna som är anslagna till olika\r\nåtgärder inte skulle räcka till. Åtgärderna blir\r\nfaktiskt dyrare än beräknat. Man tar t.ex. emot\r\nväldigt få ungdomar i 18--19 års ålder med det lägre\r\nbidraget. Man väntar tills de sju veckor har gått då\r\ndet utgår 100 % i lön och 5 % i administration.</pre><pre>Det finns ytterligare ett bekymmer med att\r\npengarna inte räcker. Arbetsmarknadsfonden töms\r\nnu nämligen i mycket snabb takt på grund av en\r\nökande öppen arbetslöshet. En hel del har också\r\nfinansierats ur arbetsmarknadsfonden. Den här\r\nregeringen ändrar på en del finansieringar som den\r\nsocialdemokratiska regeringen hade gjort och\r\ntänkte göra via arbetsmarknadsfonden. Vi tar det\r\ndirekt på budgeten. Arbetsmarknadsfonden\r\ntenderar att tömmas i senare delen av år 1992. Jag\r\nkan nämna att bara i oktober månad gick det ut 1,3\r\nmiljarder kronor i kontant arbetslöshetsunderstöd.\r\nDet leder inte framåt. Här måste det till nya\r\nfunderingar om flera åtgärder på olika sätt så att vi\r\nfår ner det kontanta utbetalandet.</pre><pre>Göran Magnusson säger att han har mötts av folk\r\nsom tycker att det är jobbigt med olika förklaringar.\r\nJag vill säga till Göran Magnusson att han faktiskt\r\nsjälv har en förklaringsskyldighet. Han kan t.ex.\r\nsäga att när socialdemokraterna tillsammans med\r\nandra avreglerade valutamarknaden och anslöt oss\r\ntill ecun, måste vi ligga på ungefär samma nivå när\r\ndet gäller kapitalbeskattningar av olika slag. I annat\r\nfall uppstår samma situation som under det näst\r\nsista året socialdemokraterna hade\r\nregeringsmakten. Det gick ut 100 miljarder ur\r\nlandet, och kom bara in 10 miljarder. Då rök väldigt\r\nmånga riktiga jobb och investeringar för vårt land.\r\nJag tycker att vi här har ett gemensamt ansvar litet\r\ntill mans att förklara oss.</pre><pre>Birger Andersson månar helt riktigt om sin\r\nhögskola. Jag kan bara säga att det kommer förslag\r\nom ytterligare platser i budgetpropositionen. Hur\r\ndessa platser fördelas kan jag inte riktigt svara på\r\njust nu. Rent allmänt vill jag säga att vi måste få fler\r\nhögskoleutbildade, även utanför de sedvanliga\r\nstora universitetsorterna. Det är ett sätt att\r\nutveckla hela landet och de olika regionerna. De\r\nsmå högskolorna kan bli och bör vara en bra\r\nregionalpolitisk motor. Jag skall lägga det här med\r\nbyggstarten på minnet.</pre><pre>Det var bra att Ulrica Messing tog upp\r\nungdomsarbetslösheten. Vi har bra kontroll på\r\nungdomarna i åldern 16--19 år. Däremot måste vi se\r\nupp med åldersgruppen 20--24. I den gruppen\r\nriskerar många att bli långtidsarbetslösa.</pre><pre>Jag vill avsluta med att säga att målsättningen att\r\nhela Sverige skall leva och utvecklas står fast. Det\r\nkommer jag att bevaka, och det förutsätter jag att\r\nriksdagens ärade ledamöter också kommer att\r\ngöra.</pre><pre>Anf. 22 AXEL ANDERSSON (s):</pre><pre>Herr talman! Det var ett för oss glädjande besked\r\nsom arbetsmarknadsministern gav, när han till\r\nKarin Starrin lämnade upplysningen att han tänker\r\nbesöka Gävleborgs län som det andra länet efter\r\ndet Norrbottensbesök som han nyss har gjort. Jag\r\nhoppas, Börje Hörnlund, att vi som tillhör andra\r\npartier får vara med på ett hörn vid besöket. Vi\r\nskall se till vi det på ett konstruktivt sätt kan\r\ndiskutera vad som är möjligt att göra. Vi ser fram\r\nemot det här besöket.</pre><pre>Det enda besked som jag kunde upptäcka i\r\narbetsmarknadsministerns samlade svar till alla i\r\ndebatten deltagande var att\r\narbetsmarknadsministern förutsatte att\r\nkommunikationsministern skulle ha med vägar\r\nockså i Gävleborgs län i ett kommande\r\nåtgärdspaket. Om jag inte är fel underrättad ingår i\r\nden nya regeringens organisation det\r\nregionalpolitiska ansvaret i Börje Hörnlunds\r\narbetsuppgifter. Därför har jag bedömt det så, att\r\narbetsmarknadsministern i den rollen måste ha ett\r\nsamordnande ansvar för de regionalpolitiska\r\ninsatserna. Det är därför jag har ställt dessa frågor\r\ndirekt till arbetsmarknadsministern.</pre><pre>Jag måste ta tillfället i akt att upprepa mina frågor:</pre><pre>Hur blir det med sträckningen av E 4-an genom\r\nGävleborgs län? Vi har en mycket besvärande\r\nflaskhals mellan Söderhamn och Hudiksvall, en\r\nsträcka på ca 5 mil. Parallellt med denna vägsträcka\r\nskall den nya och förbättrade ostkustbanan gå. Det\r\nfinns alltså här en alldeles utomordentlig möjlighet\r\ntill ett samlat viktigt infrastrukturellt\r\ninvesteringsprojekt. Detta projekt var när det\r\ngäller ostkustbanan så gott som klart. Jag vet inte\r\nvad som har hängt upp sig och varför vi inte kan få\r\nnågon tydlig signal. Vissa förberedande arbeten\r\npågår, men vad vi i länet vill ha är ett uttalat intresse\r\nfrån regeringen av att mer planmässigt sätta i gång\r\ndessa investeringar.</pre><pre>Detsamma gäller stambanan. Vi har där länge haft\r\nbehov av förstärkningar, framför allt av\r\ngodstrafiken. Men om vi fick det skulle vi också få\r\nmöjligheter att förbättra persontrafiken på\r\nstambanan genom Gävleborgs län.</pre><pre>Jag hoppas att arbetsmarknadsministern i sitt nästa\r\ninlägg ger mig besked på dessa båda punkter.</pre><pre>Till Karin Starrin skulle jag vilja säga att vi\r\nnaturligtvis är beredda att diskutera åtgärder som\r\nkan förbättra situationen för småföretagsamheten.\r\nMen därifrån är steget mycket långt till att så\r\nokritiskt som Karin Starrin gör hylla den\r\nskattepolitik som gagnar de rika och drabbar de\r\nfattiga i samhället.</pre><pre>Till Rolf Dahlberg ber jag att få återkomma i nästa\r\ninlägg.</pre><pre>Anf. 23 GÖRAN MAGNUSSON (s):</pre><pre>Herr talman! Det är bra att Börje Hörnlund nu är\r\npå det klara med att de medel som har tilldelats\r\nVästmanlands län och som kommer att tilldelas\r\nlänet inte är tillräckliga. Det vore också bra om\r\nBörje Hörnlund kunde ge en signal till\r\nlänsarbetsnämnden, om man skall börja dra ned\r\noch anpassa sig till den nuvarande anslagsnivån\r\neller om man kan fortsätta och kanske rent av öka\r\nverksamheten med hänsyn till den stigande\r\narbetslösheten i länet.</pre><pre>En sådan här interpellationsdebatt blir något\r\nknepig när det gäller vägarna. Detta är en viktig\r\nfråga, och Börje Hörnlund hänvisar till\r\nsammanhanget och helheten. Det blir då inte\r\nsärskilt meningsfullt att diskutera konkreta\r\nvägprojekt, eftersom det är en annan minister som\r\nskall kallas hit för att svara på sådana frågor. Vi får\r\nväl då göra det för att diskutera den saken, men det\r\nvore bra om vi kunde ha debatter som berör\r\narbetsmarknadsläget i dess helhet och de åtgärder\r\nsom behöver tas i olika län.</pre><pre>Jag skall också kommentera vad som sades om vad\r\nman bör förklara och vad Börje Hörnlund anser\r\nvad jag skall säga. Jag har i och för sig inte\r\nföreskrivit vad Börje Hörnlund skall säga -- det\r\nframgår av interpellationssvar och annat. Men det\r\när naturligtvis viktigt att man ger människorna en\r\nkorrekt bild av förutsättningarna för den\r\nekonomiska politiken och av de möjligheter som i\r\nolika avseenden finns. Det är ju inte alldeles säkert\r\natt den bild som regeringen för närvarande kablar\r\nut via media och på annat sätt är den alldeles\r\nkorrekta beskrivningen av de ekonomiska\r\nförutsättningarna. Det finns nog ett och annat att\r\ndiskutera när det gäller dessa frågor.</pre><pre>Herr talman! Jag skulle vilja ta upp frågan om\r\nbyggsysselsättningen i länet. I\r\nbyggentreprenörernas prognos förutses en mycket\r\nkraftig nedgång just i Västmanland, kraftigare där\r\nän i andra län. Därför vore det angeläget, Börje\r\nHörnlund, om man kunde ta tag i frågan om nya\r\nbyggnader för högskolan i Västerås. Vi är\r\nintresserade av fler platser, och vi tackar för vad vi\r\nfår nu och hoppas att få fler. Men det behövs också\r\nnya byggnader för högskolan i Västerås. Staten\r\nskulle här kunna åstadkomma mycket\r\nbyggsysselsättning med begränsade anslagsmedel.\r\nMan skulle snabbt kunna få i gång ett bra\r\nbyggprojekt i länet. Det vill vi gärna att\r\narbetsmarknadsministern talar med sina kolleger\r\nom eller medverkar till på annat sätt.</pre><pre>Det är naturligtvis också bra att\r\narbetsmarknadsministern orienterar sig om läget i\r\nolika län. Vi skall naturligtvis inte diskutera var\r\nläget är som mest bekymmersamt, men det är inget\r\ntvivel om att även vi i Västmanlands län gärna\r\nskulle ta emot arbetsmarknadsministern för att\r\nkunna informera honom om våra specifika\r\nbekymmer och de problem som vi har, exempelvis\r\nSödertälje kanal och andra saker. Dessa skall jag be\r\natt få återkomma till i mitt nästa inlägg.</pre><pre>Anf. 24 KARIN STARRIN (c):</pre><pre>Herr talman! Två glada besked tycker jag att jag\r\nhar fått i denna interpellationsdebatt.</pre><pre>Jag har fått ett positivt svar på min förfrågan om\r\nBörje Hörnlund kommer att besöka Gävleborgs\r\nlän och då inte bara Gävle utan hela länet -- han får\r\ngärna komma även till min hemkommun, Edsbyn.</pre><pre>Det andra glada beskedet är att Börje Hörnlund ser\r\npositivt på mina funderingar om att vi måste\r\nförenkla regelverket, att vi måste inse att de\r\nmänniskor som arbetar närmast med den här typen\r\nav frågor bäst vet hur anslagen bör fördelas för att\r\nge den största effekten.</pre><pre>Jag hade en interpellationsdebatt med förre\r\nindustriministern Rune Molin, där han klart\r\navvisade dessa funderingar. Nu känns det som om\r\ndet finns hopp om att vi skall kunna förenkla\r\nregelverket och kunna ägna oss åt det som är\r\npolitikens huvuduppgift.</pre><pre>Hur skall vi kunna få företag att etablera sig i\r\nGävleborgs län när lågkonjunkturen vänder och vi\r\nfår en positiv utveckling igen? Det är den stora\r\nhuvudfrågan som vi måste ställa oss. Här har\r\nsamhället oerhört viktiga uppgifter när det gäller\r\natt förbättra infrastrukturen -- vägar, järnvägar och\r\ninte minst utbildning. Jag tycker mig nu ha fått stöd\r\ni dessa viktiga frågor även från socialdemokratiskt\r\nhåll. Vi slåss starkare tillsammans, och nu har vi\r\nsocialdemokraterna på vår sida, när vi ideligen skall\r\nbegära ökade anslag för vägar och järnvägar.</pre><pre>Ökad utbildning, inte minst för ungdomar, är också\r\nnågot oerhört viktigt, och jag stöder verkligen\r\nUlrica Messings uppfattning att vi måste få en\r\nutökning av högskolan, bl.a. en nybyggnad för\r\nhögskolan i Gävle. Detta skulle möjliggöra en ökad\r\nutlokalisering av utbildning till både södra och\r\nnorra Hälsingland.</pre><pre>Jag vill ställa en fråga till Börje Hörnlund: Vad gör\r\nBörje Hörnlund för att få sådana kontakter mellan\r\ndepartementen att man kan trycka på för att få fram\r\ninvesteringar till såväl vägar som järnvägar som\r\nutbildning?</pre><pre>Anf. 25 ULRICA MESSING (s):</pre><pre>Herr talman! Jag tackar arbetsmarknadsministern\r\nför svaret. Jag uppskattar mycket att Börje\r\nHörnlund precis som jag själv tar\r\nungdomsarbetslösheten på allvar.</pre><pre>Eftersom ungdomar, skola och utbildning hänger\r\nihop, hoppas jag också att\r\narbetsmarknadsministern kommer ihåg Gävleborg\r\ndå det är dags för budgetarbetet. Vi har ju som sagt\r\nblivit tilldelade 60 platser till vår högskola, och\r\nytterligare 200 skulle vara en stor hjälp för de\r\nungdomar som finns i vårt län. Dels skulle det ge\r\nmöjligheter till fortbildning inom länet, dels skulle\r\ndet ge många av våra arbetslösa byggnadsarbetare\r\narbete.</pre><pre>Jag hoppas därför att jag om inte förr så i alla fall\r\nnär ministern kommer till Gävleborg kan få besked\r\nom vad som händer med högskolan i\r\nGävle/Sandviken.</pre><pre>Anf. 26 Arbetsmarknadsminister BÖRJE\r\nHÖRNLUND (c):</pre><pre>Herr talman! Jag vill först vända mig till Axel\r\nAndersson och säga att jag förutsätter att\r\nlandshövdingen tillsammans med länets\r\npartirepresentanter lägger upp en mycket\r\nintressant dag. Jag kommer själv inte att försöka\r\npåverka den, utan det skall länet göra.</pre><pre>Beträffande vad både Axel Andersson och Karin\r\nStarrin sade och vad även Ulrica Messing nämnde i\r\nden senare delen av sitt inlägg vill jag säga att det\r\när alldeles riktigt att det regionalpolitiska ansvaret\r\när lagt på mina axlar. Detta består dels i att jag har\r\nlitet medel att använda, men vi som har sysslat med\r\ndessa frågor ett antal år vet att dessa medel är rätt\r\nmarginella i förhållande till de totala satsningarna i\r\nett land som vårt. Om hela landet skall utvecklas är\r\ndärför samtliga ministrar nästan lika intressanta.\r\nFramför allt är det viktigt vad som görs inom\r\nutbildningsområdet, näringsdepartementets\r\nområde och kommunikationsdepartementet.</pre><pre>Min uppgift när det gäller just\r\narbetsmarknadsfrågor är att diskutera ramar inom\r\nolika områden och möjligheter att utvidga\r\nutbildning, t.ex. komvux och högskolor. Däremot\r\nblir ingen glad om jag säger att jag vill satsa på en\r\nsträckning av E 4 framför en annan, utan på det\r\nområdet får man allt vara ganska försiktig om det\r\nskall gå väl.</pre><pre>Det är alltså inte bara mig ni skall försöka plåga i\r\nden här typen av frågor, utan det är även ett antal\r\nandra ministrar.</pre><pre>Vi har dels statssekreterare som samordnar sig och\r\nser på saker och ting, dels försöker jag prata mycket\r\nmed mina kolleger i olika frågor för att regeringen\r\nsom helhet skall få rätt profil vad gäller att se till att\r\nhela landet skall utvecklas.</pre><pre>Till Göran Magnusson vill jag bara säga att\r\nlandshövdingen Rydh med sällskap är på väg in till\r\ndepartementet. Jag måste välja att besöka bara ett\r\nfåtal län så här mitt i budgetarbetet och arbetet med\r\nandra uppgifter, men jag försöker att på\r\ndepartementet träffa företrädare för län som jag\r\ninte själv hinner besöka. Detta är alltså fallet vad\r\ngäller flertalet län.</pre><pre>Anf. 27 AXEL ANDERSSON (s):</pre><pre>Herr talman! Jag vill än en gång tacka\r\narbetsmarknadsministern för den utförliga\r\nbeskrivningen av regeringens arbetsformer vad\r\ngäller fördelningen och det totala ansvaret. Det gav\r\nmig intrycket att arbetsmarknadsministern aktivt\r\narbetar också för den norra delen av Sverige.</pre><pre>Det man kunde bedöma av innehållet i\r\nsysselsättningspaketet gav annars upphov till vissa\r\nfarhågor. På mig verkade det åtminstone i förstone\r\nsom om regeringen alltför ensidigt satsade\r\ninfrastrukturåtgärder på expansiva tillväxtområden\r\ni den södra delen av landet. Det gjorde mig som\r\nnorrlänning bekymrad, eftersom jag vet lika väl\r\nsom Börje Hörnlund att mängden pengar är\r\nbegränsad och att det då gäller att fördela dem\r\nrättvist.</pre><pre>Jag har nu några gånger talat om det projekt som i\r\nfråga om kommunikationerna är det absolut\r\nviktigaste för vårt län, nämligen kombinationen av\r\nförbättringar i E 4 och ostkustbanan. Detta är\r\nangeläget, och det skulle vara bra för Börje\r\nHörnlunds fortsatta anseende om han så\r\nsmåningom, efter resonemang med de andra\r\nministrarna -- jag förstår att Börje Hörnlund inte\r\nkan säga något om detta direkt i dag -- kunde\r\nkomma fram till det som den gamla\r\nsocialdemokratiska regeringen, efter påtryckningar\r\nfrån oss i skogslänen, kom fram till, nämligen att\r\nman skulle tidigarelägga, dvs. prioritera,\r\nsnabbtågen från Stockholm upp till Sundsvall.</pre><pre>Vi förutsätter att Börje Hörnlund i varje fall i det\r\navseendet driver samma linje och att han trycker på\r\nstartknappen. Allt som skall utredas är nämligen\r\nredan utrett, och alla siffror som skall jämföras är\r\nredan jämförda. Det finns inte längre något\r\nutrymme för väntan, utan här kan man sätta i gång.</pre><pre>Anf. 28 GÖRAN MAGNUSSON (s):</pre><pre>Fru talman! Jag vill gärna börja med att instämma i\r\nvad Ulrica Messing sade beträffande ungdomarnas\r\nspeciella situation på arbetsmarknaden och vad\r\ngäller arbetslöshetsproblemen. Det är bra att flera\r\ntalare deltar och poängterar olika grupperingar.\r\nDet är ingen som i den här debatten närmare har\r\nberört kvinnornas situation. Även detta är ju en\r\ngrupp som är särskilt utsatt, inte minst om det blir\r\nfråga om en neddragning och en omstrukturering\r\nav den offentliga sektorn, vilket också aviseras.</pre><pre>Jag har, Börje Hörnlund, stor förståelse för att det\r\ninte går att resa runt i hela landet, och det är bra\r\natt Jan Rydh och hans medarbetare åker hit för att\r\nbeskriva läget. Men som arbetsmarknadsministern\r\nsjälv anser går naturligtvis ingenting upp mot att på\r\nplatsen studera de förhållanden som råder.</pre><pre>Det kom inte något svar på min fråga huruvida det\r\nblir mer pengar till Västmanlands län eller om\r\nlänsarbetsnämndens personal nu, i en situation av\r\nstigande arbetslöshet, skall börja dra ner på sin\r\nverksamhet. Jag har tagit upp några olika frågor ur\r\nlandshövdingens brev, och det är möjligt att\r\nlandshövdingen senare i eftermiddag får ett svar på\r\nden punkten. Det vore intressant att få veta hur\r\narbetsmarknadsministern kommer att hantera de\r\nfrågor som är berörda i brevet.Det gäller bl.a.\r\nfrågan om statens medverkan i fördjupningar av\r\nSödertälje kanal, som har en stor\r\nregionalekonomisk betydelse.</pre><pre>Det finns också frågor som berör E 18 och väg 67\r\nsamt byggfrågor vad gäller exempelvis högskolan i\r\nVästerås. Staten kan genom dessa projekt snabbt\r\nmedverka till ett förbättrat sysselsättningsläge.</pre><pre>En fråga jag bara vill resa i detta sammanhang är\r\nden som avser de 100 milj.kr. som finns i någonting\r\nsom heter Bruksinvest och som är kvar sedan\r\nstålkrisen uppe i Bergslagen och i Fagersta. Frågan\r\när om ministern skulle kunna tänka sig att\r\nmedverka till att de 100 miljonerna kommer till\r\nanvändning i detta besvärliga sysselsättningsläge.</pre><pre>Låt mig, fru talman, tacka Börje Hörnlund för hans\r\nmedverkan i debatten och för de svar han har givit,\r\näven om jag tycker att det kunde ha varit fler\r\nkonkreta besked.</pre><pre>Jag vill också till sist konstatera att Birger\r\nAndersson och jag är de enda från\r\nVästmanlandsbänken som har deltagit i debatten.\r\nJag förstår det med tanke på den debatt vi hade i\r\nvåras, då i varje fall de moderata företrädarna\r\nansåg att det som var nödvändigt för länet var\r\nexempelvis privat arbetsförmedling, minskade\r\nkostnader för företagen vad avser moms och lägre\r\nsociala kostnader samt att man inte skulle ha\r\nkonstlade åtgärder på arbetsmarknaden. Jag\r\nförstår att dessa moderata företrädare inte deltar i\r\nden här debatten, eftersom det är inslag av den\r\ntypen som den nya regeringen nu för fram.</pre><pre>Anf. 29  Arbetsmarknadsminister BÖRJE\r\nHÖRNLUND (c):</pre><pre>Fru talman! Under senare år har ju någon ERU-\r\nforskare inte riktigt trott på rikets alla regioner. Vi\r\nhar också i dagarna fått\r\nproduktivitetsdelegationens utredning som också\r\nkräver en speciell debatt. Men jag vill peka på --\r\noch det tror jag att vi måste slå fast ganska tidigt i\r\ndebatten -- att de som har gjort jobbet inte har\r\nbeaktat de regionalpolitiska frågorna och\r\nmiljöfrågorna. Men dessa frågor måste ju regering\r\noch riksdag beakta mycket noga.</pre><pre>När det gäller moderna järnvägar och bra vägar kan\r\njag inte gå in på konkreta projekt, men jag kan\r\npeka på att det i regeringsförklaringen står att\r\nmoderna järnvägar och bra vägar skall komma hela\r\nlandet till del. Det är klart att detta är en passus\r\nsom jag då och då för fram.</pre><pre>Göran Magnusson tog upp kvinnornas roll. Denna\r\nroll, liksom ungdomarnas situation, är något som\r\nman i dessa dagar måste speciellt beakta. Inte minst\r\ngäller detta de yngre kvinnorna. Här måste man\r\nnotera att mycket litet av regionalpolitiska medel\r\noch glesbygdsmedel går till kvinnosysselsättning.\r\nDet där kräver en viss eftertanke.</pre><pre>Göran Magnusson avslutade med att säga att han\r\nvill ha besked om mera pengar. Han kan inte få\r\nnågot svar i dag. Jag kan bara säga att jag följer\r\nfrågan och att jag hela tiden har kontakt med AMS\r\noch regeringskolleger när det gäller den\r\nfrågeställningen.</pre><pre>Beträffande Bruksinvest AB vill jag bara säga att\r\ndet inom departementet pågår en ny beredning,\r\neftersom pengarna verkar ha vilat rätt mycket i lugn\r\noch ro.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 14.03 på förslag av talmannen\r\natt ajournera förhandlingarna till kl. 14.30.</pre><pre>Återupptagna förhandlingar</pre><pre>Förhandlingarna återupptogs k. 14.30.</pre><pre>5 §  Muntliga frågor till statsråd</pre><pre>Statsminister Carl Bildt (m),\r\narbetsmarknadsminister Börje Hörnlund (c),\r\nfinansminister Anne Wibble (fp),\r\nkommunikationsminister Mats Odell (kds) och\r\nstatsrådet Bo Lundgren (m) hade infunnit sig i\r\nkammaren för att svara på muntliga frågor.</pre><pre>Turistmomsen</pre><pre>Anf. 30  IAN WACHTMEISTER (nyd):</pre><pre>Fru talman! Turistmomsen har döpts till den\r\ndummaste av skatter. Med föreslaget upplägg\r\nhävdar regeringen, herr statsminister, en politik\r\nenligt vilken vi skulle momsbelägga exporten och\r\nmomsbefria importen. Det är ett ganska originellt\r\nsätt att behandla en bransch på. Det är ganska\r\noriginellt över huvud taget.</pre><pre>Jag får kanske tillägga att svenskar på resa i denna\r\nbemärkelse egentligen är import, och utlänningar\r\nsom kommer hit är export. Det är kanske det som\r\nman har haft svårt för.</pre><pre>Är statsministern fortfarande förvånad över att\r\nturismen går åt fel håll i Sverige? Om statsministern\r\när förvånad, är även finansministern det?</pre><pre>Anf. 31  Statsrådet BO LUNDGREN (m):</pre><pre>Fru talman! Regeringen har lagt fram ett förslag om\r\nen kraftig sänkning av turistmomsen, som skall\r\nbehandlas av riksdagen. Det visar att regeringen\r\nnoterar de problem som turistnäringen står inför.\r\nFörutom den sänkning på hotell- och\r\nserveringstjänster som tidigare har diskuterats, är\r\ndet också fråga om en sänkning av momsen på\r\ninrikes persontransporter.</pre><pre>Möjligheten att genomföra skattesänkningar är\r\nockså beroende av att det finns en tillräcklig, sund\r\nfinansiering av skattesänkningarna. Det är ett av\r\nskälen, rent generellt, till att regeringen också har\r\nlagt och kommer att lägga fram förslag till\r\nriksdagen om en minskning av offentliga utgifter.\r\nFörutsättningen för att kunna sänka skatter i\r\nfortsättningen är att riksdagen är beredd att skjuta\r\nupp exempelvis den tidigare aviserade\r\nbarnbidragshöjningen.</pre><pre>Anf. 32  IAN WACHTMEISTER (m):</pre><pre>Min fråga kvarstår, nämligen om statsministern är\r\nförvånad över att turistströmmen går åt fel håll.\r\nHur det än är med den saken, är detta förvridet,\r\neller hur?</pre><pre>18 % turistmoms eller 25 % är fortfarande i princip\r\nsamma sak, nämligen att vi momsbelägger\r\nexporten. Vi momsbelägger att turister kommer\r\nhit.</pre><pre>Detta är en stor bransch, som har många människor\r\nsysselsatta. Frågan är väsentlig.</pre><pre>Anf. 33  Statsrådet BO LUNDGREN (m):</pre><pre>Fru talman! Det är just för att regeringen upplever\r\natt det finns problem som regeringen har föreslagit\r\nriksdagen att sänka den s.k. turistmomsen med sju\r\nprocentenheter från den 1 januari. Det är vår\r\nförhoppning att det förslaget kommer att passera i\r\nriksdagen, och att branschen då får bättre\r\nförusättningar.</pre><pre>Skattepolitiken</pre><pre>Anf. 34  ODD ENGSTRÖM (s):</pre><pre>Fru talman! Detta är en fråga till statsministern.</pre><pre>De som äger aktier, kapital och förmögenheter\r\nskall nu bjudas till fest med en skattesänkning, för\r\natt få lust att göra en insats för Sverige, medan de\r\nsom lever på att arbeta skall få höjd skatt, höjd hyra\r\noch senarelagda barnbidragshöjningar.</pre><pre>Hur kan statsministern försvara att hans regering\r\ngör skillnad på folk?</pre><pre>Anf. 35  Statsminister CARL BILDT (m):</pre><pre>Fru talman! Det förvånar mig att höra detta återfall\r\ni gammal vänsterpopulism från f.d. vice\r\nstatsministerns sida.</pre><pre>Inriktningen på regeringens ekonomiska politik är\r\natt se till att vi får fram jobb. Det allvarligaste\r\nfördelningspolitiska problemet som vi står inför i\r\nSverige i dag är att människor förlorar sina jobb.\r\nDet finns ingenting som slår så hårt mot familjer,\r\nindivider och bygder.</pre><pre>Anledningen till att vi förlorar jobben är att vi har\r\nbedrivit en felaktig ekonomisk politik och delvis en\r\nfelaktig skattepolitik, som har försämrat\r\nförutsättningarna för företagande, sparande och\r\ninvesteringar i Sverige. Nu sänker vi skatterna på\r\ninvesteringar, på sparande och på företagande. Det\r\när för att det skall bli jobb i Sverige. Det finns ingen\r\nfördelningspolitik som kan lyckas om vi fortsäter\r\natt förlora jobb i den takt som vi gör i dag. Skulle vi\r\nhålla kvar dessa skatter på företagande, skulle\r\njobben fortsätta att slås ut. Det vore den sämsta\r\ntänkbara fördelningspolitik som över huvud taget\r\nskulle kunna bedrivas.</pre><pre>Anf. 36  ODD ENGSTRÖM (s):</pre><pre>Fru talman! Statsministern hävdar att denna\r\npolitik, som gör skillnad på folk, är till för att föra\r\nSverige på rätt väg. Hur tolkar då statsministern att\r\nVeckans Affärer nu utbrister: Fel medicin av\r\nWibble ger förvärrad kris? Hur tolkar han att\r\nAffärsvärlden slår fast: Borgerlig regering, med\r\nborgerlig åtstramning fördjupar, lågkonjunkturen?\r\nHur tolkar han att centerns partisekreterare så sent\r\nsom i går kväll önskar sig en kommission om\r\nbyggande och bostäder? Var det en\r\nhaverikommission månne, efter två månader med\r\nCarl Bildt?</pre><pre>Anf. 37  Statsminister CARL BILDT (m):</pre><pre>Fru talman! Det är mycket som kan tolkas. Jag läste\r\nden förutvarande finansministern Kjell-Olof Feldt i\r\nDagens Nyheter i dag på morgonen. Han\r\nföreträder närmast den uppfattningen att\r\nregeringen inte stramade åt ekonomin tillräckligt.\r\nOm jag inte missminner mig var även hans\r\nefterträdare Allan Larsson inne på samma tema.\r\nMan menar att den politik som vi har fört ökar\r\nutgifterna för mycket, och att det ty följande blev\r\nen expansiv politik.</pre><pre>Det förekommer förvisso synpunkter från bägge\r\nhållen, både att det är för mycket åtstramning och\r\natt det är för litet åtstramning; den senare linjen\r\nföreträdd av herrar Feldt och Larsson. Skulle vi\r\nfölja Feldt och Larsson skulle man strama åt ännu\r\nmycket mer. Då skall man vara medveten om att\r\ngrunderna för den Engströmska invändningen\r\nfaller.</pre><pre>Det som regeringen har lagt upp är en ekonomisk\r\npolitik med balans, med sänkta skatter, med\r\navregleringar och med sänkta utgifter. Vi vet att\r\nden ekonomiska politik som har bedrivits hitintills\r\nhar berövat oss tillväxten och lett till att\r\narbetslösheten nu ökar i en alarmerande takt. Då\r\nkan man inte bara fortsätta, som om ingenting hade\r\nhänt. Då måste man lägga om politiken. Det vi har\r\nföreslagit råkar faktiskt vara den enda vägen för att\r\nföra vårt land ur dessa problem.</pre><pre>Skattemoral</pre><pre>Anf. 38  GUDRUN SCHYMAN (v):</pre><pre>Fru talman! Det är mycket populärt att tala om etik\r\noch moral i dessa tider. Särskilt den nya regeringen\r\nvill gärna göra det. Man vill också tala om vikten av\r\nen marknadsekonomi med moral. Jag undrar\r\ndärför, och jag vill ställa frågan till statsministern,\r\nom han anser att det är moraliskt försvarbart att\r\nvissa statsråd i tider då statens resurser inte räcker\r\ntill de mest angelägna behoven tillämpar en mycket\r\navancerad form av skatteplanering.</pre><pre>Jag vill också veta om regeringen har gjort eller har\r\nför avsikt att göra en bedömning av storleken på de\r\nskatteintäkter som samhället förlorar genom den\r\nhär mycket avancerade skatteplaneringen, intäkter\r\nsom kunde användas för t.ex. angelägna behov\r\ninom vård och omsorg.</pre><pre>Anf. 39  Statsminister CARL BILD (m):</pre><pre>Fru talman! Människor skall föja lagar i alla\r\ntänkbara hänseenden. Det gäller alldeles oavsett\r\nom det är skattelag, trafiklag eller någon annan lag.\r\nBryter man mot lagen, skall det inskärpas vad detta\r\ninnebär.</pre><pre>Däremot försöker vi alla på ett eller annat sätt att\r\nsköta vår ekonomi på sådant sätt att vi både betalar\r\nden skatt vi skall betala och inte betalar mer skatt\r\nän vi faktiskt behöver.</pre><pre>Det ligger i den avvägning mellan individ och\r\nsamhälle som skall finnas i ett rättssamhälle.</pre><pre>Vad gäller de konkreta anklagelser som Gudrun\r\nSchyman antydningsvis anförde vill jag bara\r\nmeddela att det finns ett inlägg i Svenska Dagbladet\r\ni dag av en företrädare för länsskattemyndigheten i\r\nStockholm, där vederbörande korrigerar det\r\nintryck som har skapats av en kvällstidning av vad\r\nvederbörande har sagt. Även om jag inte skall lägga\r\nmig i hanteringen av enskilda ärenden, vill jag säga\r\natt jag tycker att det var hedervärt att saken blev\r\nutredd på detta sätt.</pre><pre>Skattereformen</pre><pre>Anf. 40  LARS HEDFORS (s):</pre><pre>Fru talman! Jag skulle vilja ställa en fråga till\r\nfinansminister Anne Wibble. Det gäller\r\növerenskommelsen mellan socialdemokratin och\r\nfolkpartiet om en skattereform.</pre><pre>Nu har vi på den korta tid som vi har haft en\r\nborgerlig regering fått ett stort antal skatteförslag,\r\nsom bl.a. innebär kraftiga sänkningar av\r\nkapitalinkomstbeskattningen. Till detta kommer\r\nen utebliven höjning av barnbidraget och en\r\nsänkning av investeringsbidraget. Detta är, som jag\r\nser det, mycket klara och flagranta brott mot två\r\nviktiga principer i just skattereformen, nämligen\r\nprincipen om likformighet och neutralitet -- det\r\nleder till skatteplanering -- och principen om lika\r\nbeskattning av arbete och kapital, som leder till att\r\nman gynnar kapitalägarna.</pre><pre>Min fråga till Anne Wibble blir således: Kommer ni\r\natt fortsätta med dessa orättfärdiga\r\nskattesänkningar för kapitalägarna och fortsätta att\r\nurholka skattereformen?</pre><pre>Anf. 41  Finansminister ANNE WIBBLE\r\n(fp):</pre><pre>Fru talman! Jag får tacka Lars Hedfors för tillfället\r\natt ännu en gång få slå fast att principerna i\r\nskattereformen ligger fast. Det största avbrottet\r\nfrån dessa principer gjordes av socialdemokraterna\r\nsjälva i våras. Att principerna ligger fast står att läsa\r\ni flera av regeringen framlagda propositioner.</pre><pre>Jag vill också påpeka att flera av de skatter som nu\r\när föremål för sänkning är sådana som ligger\r\nutanför skattereformen, på socialdemokraternas\r\nenträgna begäran, dvs. förmögenhets- och\r\narvsskatterna. Jag vill vidare påminna Lars Hedfors\r\nom att det vid den hearing som skatteutskottet hade\r\ninför beslutet anfördes av dåvarande statsrådet\r\nÅsbrink att det fanns mycket starka skäl som talade\r\nför sänkningar i allmänhet av kapitalbeskattningen\r\nframöver. Han har därefter upprepat denna\r\nsynpunkt, dvs. att han sagt att man måste ta hänsyn\r\ntill att Sverige finns i ett internationellt samfund.\r\nDet är vad vi nu gör för att, som statsministern nyss\r\nsade, kunna behålla kapital i Sverige så att vi kan få\r\nordning på ekonomin och få fram fler jobb.</pre><pre>Hastighetsgränserna, m.m.</pre><pre>Anf. 42  JAN SANDBERG (m):</pre><pre>Fru talman! Jag har en fråga till\r\nkommunikationsministern. Riksdagens\r\ntrafikutskott kommer att föreslå i ett enhälligt\r\nbetänkande två saker. Det första är att\r\nhastighetsbegränsningen 110 km/tim på de\r\nmotorvägar som fortfarande har 90-begränsningen\r\nskall återinföras. Det andra är att hänsyn skall tas i\r\nde enskilda fallen, innan man gör eventuella\r\nkörkortsingripanden vid hastighetsöverträdelser.</pre><pre>Nu frågar jag kommunikationsministern om han\r\nanser att det finns några skäl som talar mot att\r\ngenomföra dessa två förändringar.</pre><pre>Anf. 43  Kommunikationsminister MATS\r\nODELL (kds):</pre><pre>Fru talman! Jan Sandberg tar upp ett par aktuella\r\nfrågor på kommunikationsområdet.</pre><pre>Hastighetsgränserna på svenska motorvägar är ett\r\nmycket kärt debattämne. De flesta som har\r\nbehandlat ärendet har varit känslomässigt mycket\r\nengagerade i dessa frågor.</pre><pre>Jag noterar att trafikutskottet har tagit upp frågan.\r\nJag kan bara säga att vi på departementet också\r\navser att överväga saken och vill verkligen få fram\r\nett hållbart underlag för att kunna bestämma om\r\nman skall behålla de nuvarande gränserna. Jag skall\r\ninte gå in mera i detalj, men jag kan säga till Jan\r\nSandberg att vi håller på med det här ärendet. Vi\r\nskall så småningom komma fram till en ståndpunkt\r\nnär vi har fått allt underlag på bordet.</pre><pre>Beträffande körkortsfrågan har\r\nkörkortsutredningen ett arbete på gång, som\r\ninnebär att det skall bli ett nytt system. Vi räknar\r\nmed att sent i vår kunna komma med ett förslag till\r\nriksdagen i samband med en större\r\ntrafiksäkerhetsproposition.</pre><pre>Tanken i det här utredningsförslaget är följande:\r\nOm man blir haffad på vägen för någon typ av\r\nförseelse skall man inte omedelbart bli av med sitt\r\nkörkort, utan man får en tidsfrist om sex månader.\r\nUnder den tiden skall man avlägga ett nytt\r\nkörkortsprov -- både praktiskt och teoretiskt prov.\r\nKlarar man detta och sköter sig slipper man alltså\r\nhamna i den situation som gäller i dag, dvs. att man\r\nblir av med sitt körkort direkt.</pre><pre>Fördelningspolitiken</pre><pre>Anf. 44  MONA SAHLIN (s):</pre><pre>Fru talman! Jag har en kort fråga till statsministern\r\npå vilken nog kan ges ett mycket kort svar:</pre><pre>Vilket eller vilka av regeringens förslag som hittills\r\nframlagts innebär en omfördelning från de rika till\r\nlåginkomsttagarna?</pre><pre>Anf. 45  Statsminister CARL BILDT (m):</pre><pre>Fru talman! Jag erinrar mig, ledamoten Sahlin, att\r\nvi hade ett replikutbyte i en liknande fråga för ett\r\når sedan. Men då hade vi inte riktigt samma platser.</pre><pre>Mitt svar är samtliga. Regeringens politik handlar\r\nom att skapa förutsättningar för tillväxt och om att\r\nge jobb. Är det några som har nytta av nya jobb är\r\ndet de som i dag inte har något jobb. Det är dessa\r\nsom i denna bemärkelse är de fattigaste. Och är det\r\nnågra som har nytta av att vi åter får tillväxt i\r\nekonomin är det faktiskt de som i dag har det\r\nsvårast. Detta är huvudinriktningen av regeringens\r\npolitik.</pre><pre>Svaret på Mona Sahlins fråga är därför: Samtliga\r\nregeringens förslag har denna inriktning och\r\nkommer att få nämnda effekt när de väl har\r\nförverkligats.</pre><pre>Kapitalbeskattningsreglerna och villaägarna</pre><pre>Anf. 46  KNUT WACHTMEISTER (m):</pre><pre>Fru talman! Jag har en fråga till statsrådet Bo\r\nLundgren:</pre><pre>Vad innebär de nya kapitalbeskattningsreglerna för\r\nvillaägarnas räntekostnader?</pre><pre>Anf. 47  Statsrådet BO LUNDGREN (m):</pre><pre>Fru talman! Regeringen driver alltså en politik som\r\nsyftar till ökad tillväxt. En förutsättning är då att vi\r\nhar ett tillräckligt högt hushållssparande, så att vi\r\ndärmed får resurser till investeringar.</pre><pre>Sparandet måste stimuleras framför allt genom\r\ngenerella åtgärder. En sådan åtgärd är att sänka\r\nskatten på ränteinkomster och annan avkastning på\r\nsparande. Därför har regeringen föreslagit en\r\nsänkning från 30 till 25 %.</pre><pre>För att ta hänsyn till villaägarnas speciella situation\r\nhar regeringen valt att nu lägga fram ett förslag --\r\nikraftträdande den 1 januari 1993. Med tanke på att\r\nräntebetalningar räknas i nominella termer innebär\r\ndetta uppskov med ett år att man till följd av\r\ninflationen och av att lönerna kommer att stiga får\r\nen betydligt mindre belastning beträffande det\r\nminskade avdragsvärde som blir en ofrånkomlig\r\nföljd av den sänkta skattesatsen.</pre><pre>Till detta kommer att avsikten är att förslag om en\r\nny bostadsfinansiering skall ha lagts fram till den 1\r\njanuari 1993. I det sammanhanget måste\r\nnaturligtvis eventuella förändringar av\r\nfastighetsskatten också diskuteras. Vidare måste vi\r\nbeakta vad som har gjorts i det här sammanhanget.\r\nVillaägarnas situation får då särskilt beaktas.</pre><pre>Sjöfartspolitiken</pre><pre>Anf. 48  BIRGER ROSQVIST (s):</pre><pre>Fru talman! Det har sagts flera vackra ord här från\r\nstatsministerns sida om sysselsättningen och det\r\nlångsiktiga målet när det gäller att ordna med\r\nsysselsättning. Med anledning av bl.a. detta vill jag\r\nställa en fråga till kommunikationsministern.</pre><pre>I flera av de propositioner som nu ligger på\r\nriksdagens bord nämns åtgärder inom sjöfartens\r\nområde. Man föreslår, och aviserar, åtgärder som\r\nskulle innebära att ett antal tusen sjömän blir\r\narbetslösa när det gäller de svenska fartygen. Man\r\ntänker införa regler som innebär att svenska avtal\r\ninte längre skall gälla för svenska fartyg. Vidare\r\ntänker man ändra på arbetsrättens område, vilket\r\nmedför att det blir lättare att anställa andra\r\nnationers arbetssökande på svenska fartyg. Detta\r\nmedför att de svenska sjömännen blir arbetslösa.\r\nJag vill med anledning av detta således ställa\r\nföljande fråga till kommunikationsministern:</pre><pre>Anser kommunikationsministern att nämnda\r\nåtgärder främjar tillväxt och sysselsättning?</pre><pre>Anf. 49  Kommunikationsminister MATS\r\nODELL (kds):</pre><pre>Fru talman! De åtgärder som Birger Rosqvist\r\nräknade upp känner jag över huvud taget inte till.\r\nJag vet inte var han har fått dessa förslag ifrån.</pre><pre>Vi har föreslagit att den gamla sjöfartspolitiken,\r\nsom innebar att man via budgeten satsade drygt en\r\nhalv miljard på sjöfartsnäringen, skall ersättas.\r\nDen nya regeringen vill föra en ny sjöfartspolitik\r\nsom ger den svenska sjöfartsnäringen möjligheter,\r\ninte bara att bevaras utan även att utvecklas.</pre><pre>Syftet med och inriktningen av denna politik är att\r\nman skall få in många nya tonnage under svensk\r\nflagg och att många nya svenska sjömän skall finnas\r\npå dessa fartyg.</pre><pre>Det här, Birger Rosqvist, är målsättningen med den\r\nsjöfartspolitik som vi på\r\nkommunikationsdepartementet vill föra under\r\nsamverkan med Sjöfolksförbundet,\r\nfartygsbefälsförbunden och Redareföreningen. Vi\r\nvill finna en gemensam lösning, som vi alla kan\r\nkänna att vi tror på, för att utveckla svensk\r\nsjöfartspolitik.</pre><pre>Vi har dock inte lagt fram något förslag ännu. Var\r\nBirger Rosqvist har fått sina ingredienser ifrån vet\r\njag inte.</pre><pre>Fru talman!Jag konstaterar att den svenska\r\nsjöfartspolitiken kommer att få en ny inriktning.</pre><pre>Det ligger beställningar av nytt tonnage från\r\nsvenska redare på över 25 miljarder kronor. Om\r\nman tar bort flagglagen, innebär det en möjlighet\r\nför dessa redare att flagga in under svensk flagg.</pre><pre>När vi nu lägger om politiken kommer näringen att\r\nutvecklas, samtidigt som fler svenska sjömän får\r\narbeta under svensk flagg.</pre><pre>Småföretagspolitiken</pre><pre>Anf. 50  BENGT DALSTRÖM (nyd):</pre><pre>Fru talman!De små företagen får allt svårare att\r\nlåna riskvilligt kapital.</pre><pre>Min fråga till finansministern är: Varför inte låta\r\nden mindre företagaren satsa eget kapital i sin\r\nrörelse med avdragsrätt i den privata\r\ndeklarationen? Det är en åtgärd som snabbt skulle\r\nskapa bättre ekonomiskt klimat för just alla små\r\nföretag.</pre><pre>Är finansministern möjligen beredd att medverka\r\ntill en snabbutredning av ett sådant förslag?</pre><pre>Anf. 51  Finansminister ANNE WIBBLE\r\n(fp):</pre><pre>Fru talman! Jag kan fatta mig mycket kort.</pre><pre>Det försiggår en utredningsverksamhet på\r\nfinansdepartementet när det gäller flera av de\r\npunkter som frågeställaren tog upp, nämligen\r\nmöjligheten att satsa eget kapital i mindre företag\r\noch också den mycket större frågan om hur man\r\nskall låta de små, medelstora och mindre företagen\r\nfå tillgång till riskvilligt kapital från många privata\r\nintressenter. Det är en ganska omfattande fråga av\r\noerhört stor vikt för de mindre företagens\r\nmöjligheter att utvecklas.</pre><pre>Vi hoppas att under nästa år kunna presentera\r\nförslag för riksdagen, som tar upp just detta. Dessa\r\nförslag kommer i hög grad att bidra till att förbättra\r\ndagens situation. Ett av de svåra problemen för de\r\nmindre och medelstora företagen i dag är att de har\r\nväldigt låg soliditet.</pre><pre>Svaret är således ja. Vi utreder dessa frågor, och det\r\nkommer att presenteras förslag inom en ganska\r\nkort tid.</pre><pre>Tipsmedlen och idrottsrörelsen</pre><pre>Anf. 52  SIGGE GODIN (fp):</pre><pre>Fru talman! Jag har en fråga till idrottsministern.</pre><pre>I samband med skatteomläggningen anvisades 50\r\nmilj.kr. av Tipstjänsts vinst till idrottsrörelsen.\r\nEnligt uppgift får idrottsrörelsen inte själv\r\ndisponera över pengarna. Då är min fråga till\r\nidrottsministern:</pre><pre>Är idrottsministern beredd att låta idrottsrörelsen\r\nta hand om dessa pengar och fördela dem till de\r\nändamål som idrottsrörelsen själv anser vara bäst?\r\nEller är det Tipstjänst som skall bestämma?</pre><pre>Anf. 53  Statsrådet BO LUNDGREN (m):</pre><pre>Fru talman! Det pågår just nu en budgetberedning,\r\ndär de medel som går från Tipstjänst till idrotten\r\ndiskuteras. Jag är inte beredd att innan\r\nbudgetberedningen är färdig ta definitiv ställning i\r\nfrågan.</pre><pre>Neutralitets- och säkerhetspolitiken</pre><pre>Anf. 54  ANNIKA ÅHNBERG (v):</pre><pre>Fru talman! I en av dagens morgontidningar finns\r\ndet en artikel om EG-förhandlingarna. Optimistisk\r\nBildt i Bonn, står det. Jag för min del blir rätt\r\npessimistisk när jag läser att statsministern anser att\r\nneutralitet inte längre är ett begrepp som är\r\nlämpligt för att beteckna vår utrikes- och\r\nsäkerhetspolitik.</pre><pre>Jag vill först ställa följande fråga: Företräder\r\nstatsministern den samlade regeringens uppfattning\r\ni den frågan när det gäller neutraliteten? Min andra\r\nfråga är: Vore det inte lämpligt om Sveriges riksdag\r\nockså fick föra en diskussion om detta innan\r\nregeringen definitivt bestämmer sig?</pre><pre>Anf. 55  Statsminister CARL BILDT (m):</pre><pre>Fru talman! Det gläder mig att Annika Åhnberg\r\nutgick från den delen av DN-artikeln som var riktig.\r\nDet fanns andra delar i denna artikel som inte var\r\nalldeles korrekta, men sådant händer.</pre><pre>Det handlar i stort sett om vilken övergripande\r\netikett som vi skall använda på vår utrikes- och\r\nsäkerhetspolitik. Under hela efterkrigstiden har vi\r\ntalat om att vi bedriver en alliansfri politik i fred\r\nsyftande till neutralitet i krig. Sedan har vi ibland\r\nlitet till mans -- ingen alldeles utan skuld i denna\r\nhantering -- övergått till att tala om\r\nneutralitetspolitik som någon övergripande\r\nbeteckning på alltihop.</pre><pre>Jag menar att vi måste inse att i det nya Europa som\r\nnu håller på att växa fram passar detta inte längre\r\nsom den övergripande samlingsbeteckningen på\r\nden utrikes- och säkerhetspolitik som vi avser att\r\nföra. Det förändrar ingenting i den militära\r\nalliansfriheten. Det finns ingenting i den\r\neuropeiska process som nu pågår som fritar oss från\r\nvårt ansvar att självständigt svara för försvaret av\r\ndet svenska territoriet. Men det innebär samtidigt\r\nen klar signal om att Sverige är berett och t.o.m.\r\nintresserat av att delta i den dialog mellan samtliga\r\neuropeiska nationer som nu inleds om hur vi skall\r\nbygga upp en säkerhetsordning som ger bättre\r\nsäkerhet för alla européer i de olika situationer som\r\nkan komma att inträffa.</pre><pre>På denna punkt tror jag att jag talar inte bara för\r\nen enig regering utan förhoppningsvis för en enig\r\nriksdag.</pre><pre>Åtgärder mot främlingsfientlighet</pre><pre>Anf. 56  HANS GÖRAN FRANCK (s):</pre><pre>Fru talman! Det har under den senaste tiden\r\nförekommit mycket avskyvärda uttryck för våld\r\noch främlingshat, för nynazism och rasism.</pre><pre>Vi hade en viktig debatt här i riksdagen i går. Och\r\njag vill nu ställa följande frågor till statsministern.</pre><pre>Har statsministern vid sina kontakter i de nordiska\r\nländerna och i andra europeiska länder tagit upp\r\ndessa frågor med andra regeringsföreträdare?</pre><pre>Min andra fråga är: Är statsministern beredd att ta\r\nnågot eget initiativ i syfte att på ett bättre och mer\r\naktivt sätt kunna beivra dessa företeelser?</pre><pre>Anf. 57  Statsminister CARL BILDT (m):</pre><pre>Fru talman! Jag har under de senaste dygnen dels\r\nträffat mina nordiska statsministerkolleger på ett\r\nstatsministermöte i Mariehamn, dels träffat en del\r\neuropeiska kolleger i Bonn i går. Jag kan inte säga\r\närligt att vi tog upp detta på det nordiska\r\nstatsministermötet. Men finansministern sufflerar\r\nmig här och säger att finansministrarna tog upp\r\ndelar av detta till diskussion.</pre><pre>Däremot kan jag säga att jag har diskuterat detta i\r\nBonn med ett antal ledande europeiska politiker.\r\nOch det är alldeles uppenbart att vi har en\r\nbekymmersam utveckling med ökade\r\nbefolkningsströmmar över gränserna, som jag\r\ntycker delvis är ett naturligt inslag i den utveckling\r\nmot en öppnare värld som vi nu går mot.</pre><pre>Vi måste inse att den mångfald som ligger i mötet\r\nmellan olika kulturer och traditioner långsiktigt\r\nberikar våra samhällen men att det också kan leda\r\ntill spänningar. Dessa spänningar är mer eller\r\nmindre påfallande i olika europeiska länder, mer\r\neller mindre bekymmersamma. Jag tror emellertid\r\ninte att Sverige, tack och lov, tillhör de europeiska\r\nländer där detta i dag ställer till störst bekymmer.\r\nDet innebär inte att vi inte skall reagera med\r\nyttersta skärpa mot de övergrepp, det övervåld och\r\nden ringaktning av enskilda människor som det\r\ninnebär i det enskilda fallet. Alldeles oavsett om\r\ndet förekommer i många fall eller i bara ett enda\r\nfall är det alltid övergrepp mot en enskild människa\r\noavsett var vederbörande är född, vilket språk\r\nvederbörande talar och vilken religion\r\nvederbörande har. Det är alltid en människa som\r\ndrabbas av denna typ av nedsättande agerande eller\r\növervåld, och det skall vi som individer alltid\r\nreagera med den allra största mänskliga styrka\r\nmot.</pre><pre>\r\nFrågan om EG-anslutning och\r\nregionalpolitiken</pre><pre>Anf. 58 TAGE PÅHLSSON (c):</pre><pre>Fru talman! En eventuell EG-anslutning kommer\r\nenligt alla tecken att innebära stora förändringar\r\nför Sverige och framför allt för våra glesbygder.\r\nMan befarar ute i landet på olika nivåer bl.a. ett\r\nförsämrat regionalpolitiskt stöd som en följd av en\r\nEG-anslutning. Jag skulle därför vilja fråga\r\narbetsmarknadsministern hur han ser på denna\r\nfråga och konsekvenserna som en EG-anslutning\r\nfår för det regionalpolitiska stödet och för våra\r\nglesbygder.</pre><pre>Anf. 59 Arbetsmarknadsminister BÖRJE\r\nHÖRNLUND (c):</pre><pre>Fru talman! EG har en annan syn på\r\nregionalpolitiken så till vida att EG går på\r\nbruttonationalproduktens storlek. Är\r\nbruttonationalprodukten låg utgår regionalpolitiskt\r\nstöd. Som jag ser det har Sverige och de andra\r\nnordiska länderna anledning att föra in ett antal nya\r\nfaktorer till diskussion med EG. Det är de långa\r\navstånden, glesheten, kylan i vissa områden och\r\nålderssammansättning. Här har de nordiska\r\nländerna ett gemensamt intresse. Jag kommer att ta\r\nupp de frågorna med mina kolleger i Norge,\r\nFinland och på Island.</pre><pre>Handikappanpassning av kollektivtrafiken</pre><pre>Anf. 60 BARBRO SANDBERG (fp):</pre><pre>Fru talman! Jag skulle vilja ställa en fråga till\r\nkommunikationsminister Mats Odell. Riksdagen\r\nbeslutade 1979 att kollektivtrafiken skulle\r\nhandikappanpassas inom en tioårsperiod. Gravt\r\nhandikappade människor, rullstolsburna, kan\r\nfortfarande inte åka med kollektiva\r\ntransportmedel, utan måste åka betydligt dyrare.\r\nJag skulle vilja höra vad den nye\r\nkommunikationsministern tänker göra för att\r\nsnabba på detta arbete med\r\nhandikappanpassningen.</pre><pre>Anf. 61 Kommunikationsminister MATS\r\nODELL (kds):</pre><pre>Fru talman! Först vill jag erkänna att detta är ett\r\nav de ärenden där jag ännu inte har fått det grepp\r\nsom jag önskar för att på ett tillfredsställande sätt\r\nkunna svara på denna fråga. En sak kan jag dock\r\nsäga. En av de få reformer som denna regering sade\r\nsig verkligen vilja satsa på trots det oerhört kärva\r\nekonomiska läget var att genomföra\r\nhandikapputredningens förslag. Det har bäring\r\näven på detta område. Jag nöjer mig med att säga\r\natt jag skall se till att det som hamnar på mitt\r\ndepartement på detta område skall vi genomföra\r\nmed kraft så fort det över huvud taget är möjligt.</pre><pre>SGAB</pre><pre>Anf. 62 MAGNUS PERSSON (s):</pre><pre>Fru talman! Från regeringskansliet har utfärdats en\r\nkommuniké om att all statlig malmprospektering\r\nskall upphöra. SGAB skall nedrustas, personalen\r\nskall friställas och utrustningen säljas. Vårt land är\r\ndet enda västland som gör så. Är detta förslag\r\nförankrat i regeringen, och vilken tidsplan har\r\nregeringen för att utförsälja företaget? Moderater,\r\nfolkpartister och centerpartister uppe i Malå verkar\r\ntagna på sängen. Vad är svaret? Vilka är motiven?</pre><pre>Anf. 63 Arbetsmarknadsminister BÖRJE\r\nHÖRNLUND (c):</pre><pre>Fru talman! Frågan är icke färdigberedd inom\r\nregeringskansliet. Åtgärder kommer att vidtas när\r\ndet gäller SGABs fortsatta verksamhet.</pre><pre>Frågestunden var härmed avslutad.</pre><pre>6 § Svar på interpellation 1991/92:27 om\r\nsysselsättningen i Karlskoga</pre><pre>Anf. 64 Arbetsmarknadsminister BÖRJE\r\nHÖRNLUND (c):</pre><pre>Fru talman! Håkan Strömberg har frågat mig om\r\nregeringen är beredd att vidta några extra åtgärder\r\nför att öka möjligheterna till sysselsättning i\r\nKarlskoga.</pre><pre>Den ekonomiska utvecklingen har varit sådan att\r\narbetsmarknaden försämrats kraftigt. Jag är\r\nmedveten om att Karlskoga är en ort som drabbats\r\nhårt av den allmänna försämringen av\r\narbetsmarknadsläget och att de varsel som nu\r\naviserats ytterligare försämrar en redan svår\r\nsituation.</pre><pre>Det svåra arbetsmarknadsläget i såväl Karlskoga\r\nsom landet som helhet beror på den internationella\r\nlågkonjunkturen, men även på problem som är\r\nspecifika för den svenska ekonomin. Under de\r\nsenaste åren har den ekonomiska tillväxten varit\r\nsvag eller obefintlig, vilket nu ger utslag i en snabbt\r\nstigande arbetslöshet.</pre><pre>Den proposition om den ekonomiska politikens\r\ninriktning som regeringen förelade riksdagen i\r\nförra veckan innehåller en rad åtgärder som skall\r\nleda till en ökad tillväxt. Regeringen har som\r\nmålsättning att långsiktigt skapa varaktiga arbeten\r\ngenom olika generella åtgärder som skall stärka\r\nden konkurrensutsatta sektorn. Utan en god\r\nekonomisk tillväxt är det inte möjligt att skapa\r\nnågra varaktiga arbeten vare sig i Karlskoga eller\r\npå någon annan ort.</pre><pre>Utöver dessa generella åtgärder kommer dock även\r\nregional- och arbetsmarknadspolitiska åtgärder att\r\nbehövas i olika delar av landet.</pre><pre>Vad gäller regionalpolitiska åtgärder för att\r\nlångsiktigt stärka näringslivet i Karlskoga, så har\r\nsådana vidtagits sedan några år tillbaka.</pre><pre>Ansvaret och resurserna för regionalpolitik har till\r\nstor del delegerats till länsstyrelsen. Under\r\ninnevarande budgetår disponerar länsstyrelsen i\r\nÖrebro län 30 milj.kr. för olika regionalpolitiska\r\nåtgärder. Därutöver tilldelades länsstyrelsen förra\r\nåret ett särskilt tillskott om 30 milj.kr. för\r\nintensifierade insatser i Karlskogaregionen. Dessa\r\nmedel ger länsstyrelsen en extra möjlighet att\r\nstödja både företag och angelägna\r\nutvecklingsprojekt i Karlskoga.</pre><pre>Staten har även lämnat ett lån på fördelaktiga\r\nvillkor till Karlskoga Invest AB. Bolagets syfte är\r\natt bl.a. bidra till ett mer differentierat näringsliv\r\noch ökad sysselsättning i Karlskogaregionen.</pre><pre>Regionalpolitiskt företagsstöd har möjliggjort\r\nutlokalisering av tjänsteföretag till Karlskoga\r\nkommun. Bl.a. har Finvik AB etablerat en\r\nverksamhet som beräknas kunna ge ett stort\r\ntillskott av nya arbetstillfällen.</pre><pre>Den nu mycket höga arbetslöshetsnivån måste\r\nemellertid även bekämpas med åtgärder som ger ett\r\nsnabbt resultat. Regeringen har föreslagit en rad\r\nsådana åtgärder.</pre><pre>En viktig del av regeringens förslag till åtgärder är\r\natt utöver tidigare förslag till tilläggsanslag skall\r\narbetsmarknadsstyrelsen få 1,2 miljarder kronor\r\nför arbetsmarknadspolitiska åtgärder.</pre><pre>Regeringens uppfattning är att besluten angående\r\nde arbetsmarknadspolitiska resurserna skall fattas\r\nså nära den lokala arbetsmarknaden som möjligt,\r\nså att resurserna används på bästa sätt.\r\nArbetsmarknadsstyrelsen fördelar dessa resurser\r\nmellan länen. Inom länen fördelar sedan\r\nlänsarbetsnämnderna resurserna mellan de lokala\r\narbetsförmedlingarna. Hur de\r\narbetsmarknadspolitiska resurserna fördelas beror\r\ni huvudsak på de regionala och lokala\r\narbetsmarknadernas problembild.\r\nLänsarbetsnämnderna skall även ha beredskap för\r\natt kunna vidta åtgärder om det sker större\r\nförändringar på arbetsmarknaden inom länet.</pre><pre>Denna fördelningsmodell innebär att\r\nlänsarbetsnämnden i Örebro län för innevarande\r\nbudgetår tilldelas ca 700 milj.kr. för\r\nkonjunkturberoende arbetsmarknadsåtgärder\r\nsåsom utbildning och beredskapsarbete m.m.\r\nÖrebro län har därigenom tilldelats ca 4,2 % av de\r\nsamlade medlen för dessa åtgärder. Örebro läns\r\nandel av rikets yrkesverksamma befolkning är ca\r\n3 %.</pre><pre>Jag förutsätter att arbetsmarknadsstyrelsen\r\nkommer att pröva de behov som föreligger i Örebro\r\nlän vid fördelningen av de extra resurser som\r\nriksdagen kan komma att anvisa efter förslag av\r\nregeringen.</pre><pre>Anf. 65 HÅKAN STRÖMBERG (s):</pre><pre>Fru talman! Jag vill tacka\r\narbetsmarknadsministern för svaret på min\r\ninterpellation.</pre><pre>Jag vill också säga att jag är delvis nöjd med svaret,\r\neftersom arbetsmarknadsministern delar min\r\nuppfattning att sysselsättningssituationen i\r\nKarlskoga är ytterst besvärande och eftersom\r\narbetsmarknadsministern är beredd att vidta vissa\r\nåtgärder för att bemästra situationen.</pre><pre>Men min fråga var om arbetsmarknadsministern\r\nvar beredd att vidta några extra åtgärder för att\r\nskapa ökad och mer långvarig sysselsättning i\r\nKarlskoga.</pre><pre>Då hänvisar arbetsmarknadsministern till\r\nregeringens nyligen framlagda proposition om den\r\nekonomisk- politiska inriktningen och de åtgärder\r\nsom man från regeringens sida menar skall leda till\r\nökad tillväxt.</pre><pre>Jag måste säga att jag inte tror att den inriktning\r\nsom regeringen angivit kommer att leda till\r\nekonomisk stabilitet och ökad tillväxt.</pre><pre>Att gödsla med generella skattesänkningar och\r\navgiftsminskningar för företag och kapitalägare på\r\nbekostnad av vanliga människors vardagsuppehälle\r\nskapar enbart större klyftor och ökade orättvisor i\r\nvårt samhälle. Att dra in köpkraften för löntagarna\r\noch deras familjer skapar inte ökad efterfrågan och\r\nmer sysselsättning i industrin.</pre><pre>När det gäller tillverkningen i form av\r\nförsvarsbeställningar vid Swedish Ordnances\r\nanläggningar i Karlskoga, så är detta inte ett\r\nlönsamhetsproblem utan ett långsiktigt\r\nstrukturproblem. För när det är fråga om\r\nförsvarsmateriel är situationen praktiskt taget lika i\r\nalla länder. Man satsar på högteknologisk\r\nutrustning och mindre volymer.</pre><pre>Eftersom staten är den största beställaren av\r\nförsvarsmateriel, har staten också ett större ansvar\r\nnär det gäller att medverka i den\r\nstrukturomvandling som måste till i Karlskoga än\r\nvad man kanske kan begära när det gäller\r\nstrukturomvandling i andra branscher.</pre><pre>Jag har under mina år här i riksdagen många gånger\r\nfått intrycket att Börje Hörnlund engagerat sig\r\nmycket starkt när det gäller\r\narbetsmarknadspolitiken och också varit mycket\r\nkritisk och gått till hårda angrepp på den\r\nsysselsättningspolitik som socialdemokraterna har\r\nsignerat.</pre><pre>Men jag skulle vilja ge den nye\r\narbetsmarknadsministern ett råd: Ta efter den\r\nsocialdemokratiska sysselsättningspolitiken! För\r\nnär orter och regioner var inne i strukturkriser\r\nliknande den Karlskogaregionen i dag står inför, då\r\nangav vi lösningar.</pre><pre>Det kunde gälla varvskrisen i Landskrona eller\r\nUddevalla. Det kunde gälla gruv- och stålkrisen i\r\nBergslagen och på andra orter. Vi satsade på att\r\nlösa problemen genom paketlösningar. Man\r\nsatsade på att tidigarelägga framtida beställningar.\r\nDet satsades också på utbildning och\r\nberedskapsarbeten, och man tog initiativ till att\r\nskaffa annan och mer stadigvarande sysselsättning\r\ntill krisorterna.</pre><pre>Gör en sådan paketlösning för Karlskogaregionen!\r\nArbetsmarknadsministern kan medverka genom\r\ntidigareläggning av kommande\r\nförsvarsbeställningar, genom att stimulera företag\r\natt satsa på nya arbetstillfällen i Karlskoga och\r\nockså genom att se till att Swedish Ordnance tar sitt\r\nansvar i en strukturomvandling.</pre><pre>Jag vet att de anställda och kommunen samt\r\nlänsmyndigheterna kommer att göra allt de kan för\r\natt medverka i en sådan paketlösning. Gör man en\r\nsådan lösning som jag här har nämnt, då kommer\r\nmänniskorna i regionen att återfå framtidstron.</pre><pre>Jag vill inte förringa vare sig de insatser som gjorts\r\nav den socialdemokratiska regeringen tidigare eller\r\nde insatser som arbetsmarknadsministern nu\r\naviserat. Men eftersom situationen är värre än\r\ntidigare genom att Swedish Ordnance nu varslat\r\n800 personer om avsked vid anläggningen i\r\nKarlskoga, är åtgärderna otillräckliga.</pre><pre>Arbetsmarknadsministern nämnde här i sitt svar att\r\nexempelvis Finvik ABs etablering beräknas kunna\r\nge ett stort tillskott av nya arbetstillfällen. Jag har\r\ndagsaktuella siffror. Företaget, som i dag heter\r\nKabelvision, efter fusion och uppköp, har i dag 90\r\nanställda, och i dagsläget verkar det som om man så\r\nsmåningom skall kunna komma upp till ca 150\r\nanställda.</pre><pre>Med tanke på de 800 personer som kommer att\r\nfriställas från Swedish Ordnances anläggning, plus\r\nca 600 varslade anställda i andra företag i regionen,\r\nförutom de 989 som i dag går utan arbete, är de\r\ninsatser som gjorts otillräckliga.</pre><pre>I Karlskoga är situationen i dag att 80 % av den\r\narbetssökande ungdomen inte kan få fast arbete. På\r\ngrund av tidigare friställningar och på grund av\r\nbl. a. äldreavgångar kommer inte en enda anställd\r\nvid Swedish Ordnances anläggningar att gå i\r\npension som ålderspensionär under den närmaste\r\nfemårsperioden.</pre><pre>Jag delar arbetsmarknadsministerns uppfattning att\r\nbeslut angående de arbetsmarknadspolitiska\r\nresurserna skall fattas så nära den lokala\r\narbetsmarknaden som möjligt.</pre><pre>Men då vill jag ge arbetsmarknadsministern ett råd\r\ntill, eftersom han nämnde de 700 miljoner som\r\ntilldelats Örebro län under innevarande budgetår.\r\nLås inte dessa medel med hårda anvisningar om vad\r\nde skall användas till! Av dessa 700 miljoner finns\r\ndet enbart någon miljon som kan användas på vad\r\nman kan kalla otraditionellt sätt -- på nya och\r\notraditionella områden. Nästan alla miljonerna\r\nskall enligt anvisningarna gå till vad man kan kalla\r\ntraditionell utbildning.</pre><pre>Ändra reglerna nästa gång regeringen anslår medel\r\ntill arbetsmarknadspolitiska insatser! Då kommer\r\nman att kunna göra betydligt bättre insatser än vad\r\nman får göra i dag.</pre><pre>Anf. 66 GUDRUN NORBERG (fp):</pre><pre>Fru talman! Arbetsmarknadsstrukturen i\r\nKarlskoga är sådan att beroendet av ett företag är\r\nstort, och det dominerar sysselsättningsläget.</pre><pre>Utvecklingen vid Swedish Ordnance, tidigare\r\nBofors AB, är av stor betydelse för hela Karlskoga\r\nkommun, och framtiden för Swedish Ordnance är\r\ntyvärr mycket dyster. Hela Swedish Ordnances\r\nframtid hänger på om Sveriges riksdag vill behålla\r\nnågon egen försvarsindustri i landet.</pre><pre>Det är, såvitt jag förstår, en enig riksdag som säger\r\natt Sverige skall ha ett försvar. Då inställer sig\r\nföljdfrågan om vi själva skall tillverka någon del av\r\nmaterielen eller om vi skall köpa allt från andra\r\nländer. Skall vi exempelvis utifrån köpa\r\nammunition till våra vapen? Kan vi hitta något\r\nvälvilligt säljarland om vi skulle befinna oss i en\r\nkrigssituation? Det är den första fråga som måste\r\nbesvaras innan man kräver att Swedish Ordnance\r\nskall behålla alla anställda.</pre><pre>För min del är jag helt övertygad om att Sverige bör\r\nförsöka behålla en försvarsindustri.</pre><pre>Nästa problem är att den industrin inte lever under\r\nsamma marknadsekonomiska betingelser som\r\nandra företag. Den är tvärtom helt styrd av\r\npolitiska beslut. Det finns bara en kund i Sverige,\r\nnämligen försvaret. Och utländska kunder skall\r\nförst godkännas av krigsmaterielinspektionen,\r\nytterst riksdagen. Samtidigt är det omöjligt att\r\nupprätthålla en kompetens på den nödvändiga\r\nnivån i industrin om produktionen blir för liten eller\r\nrent av ingen alls.</pre><pre>Att krigsriskerna, främst i Europa, har minskat\r\ngläder naturligtvis oss alla, och självfallet är det\r\nviktigast att få behålla freden. Men jag tror inte att\r\ndet inom överskådlig framtid innebär att länderna\r\növer lag avvecklar sitt försvar.</pre><pre>Jag instämmer alltså till fullo i Håkan Strömbergs\r\noro för Karlskogas framtid. Det är dock intressant\r\natt konstatera att Håkan Strömbergs bekymmer för\r\nKarlskoga är tämligen nyvaknat. I varje fall kom\r\ninga uttalanden av Håkan Strömberg före valet i år\r\nom att läget var alarmerande på något sätt.\r\nTvärtom var enligt socialdemokraterna Sveriges\r\nekonomi på väg uppåt; arbetslöshetskurvorna hade\r\nplanat ut.</pre><pre>Men den verkliga bilden är en annan.\r\nArbetsmarknadsläget för Karlskoga har varit\r\nbekymmersamt i flera år. Det är ett bekymmer som\r\naccelererat i samband med lågkonjunkturen, men\r\nfrämst genom strukturförändringarna inom\r\nförsvaret och försvarsindustrin. Problemet är alltså\r\ninte nytt, men det har förvärrats det senaste året.</pre><pre>Från folkpartiets sida har vi väckt riksdagsmotioner\r\nom Karlskogaregionen under flera år, utan att bli\r\nuppmärksammade av dåvarande regering eller\r\ndåvarande regeringsparti här i riksdagen. Jag har\r\nunder den allmänna motionstiden, under alla år\r\nsedan 1986, väckt motioner där jag påtalat den\r\nolyckliga utvecklingen i Karlskoga. Men först nu,\r\nnär socialdemokraterna har raserat Sveriges\r\nekonomi och drivit upp arbetslösheten, har Håkan\r\nStrömberg kommit att reagera. Det är bra att\r\nHåkan Strömberg har vaknat, och han är\r\nvälkommen att hjälpa till med problemen i\r\nKarlskoga.</pre><pre>Anf. 67 Arbetsmarknadsminister BÖRJE\r\nHÖRNLUND (c):</pre><pre>Fru talman! I dagsläget finns ungefär 4 % öppet\r\narbetslösa i Karlskoga, och nära 4 % är föremål för\r\nolika åtgärder. Men till detta kommer, som här\r\nmycket riktigt har påpekats, ett stort antal varsel.\r\nFlertalet av de varslen har vi anledning att ta på fullt\r\nallvar. Det gör att jag i dag känner starkt med\r\ndenna utsatta region.</pre><pre>Regeringen och dess medhjälpare skall\r\nnaturligtvis fortsätta att se över vad man kan göra\r\npå tjänsteföretagsområdet. Kommer det\r\nregionalpolitiska ärenden av större storlek som\r\nskall beslutas på regeringsnivå och är objekten\r\nhållbara, skall de bedömas positivt. Det behövs.</pre><pre>Däremot anser jag att Håkan Strömberg tar i litet\r\ngrand när han underkänner regeringens åtgärder.\r\nDe åtgärder som nu har vidtagits syftar till att ge\r\nframtidstro i småföretagssamheten. Just Karlskoga\r\när en ort som skulle må mycket bra om ett antal\r\nsmåföretag började blomma. Att vara nästan helt\r\nberoende av ett enda stort företag är en rätt farlig\r\nsituation i dagens föränderliga värld.</pre><pre>Det kan kännas litet konstigt att lindra\r\nbeskattningen på kapitalbeskattningsområdet.\r\nMen i och med att Sverige har avreglerat valutan så\r\natt det är fritt fram över alla gränser och i och med\r\nECU-anslutningen och det EG-samarbete som nu\r\nsnabbt växer fram, måste Sverige vidta denna typ\r\nav åtgärder, om det inte skall ske sådant som hände\r\nunder 1980-talet, nämligen att stora mängder\r\nsvenskt kapital går ut ur landet och bara en liten\r\nrännil av utländskt kapital går tillbaka. Jag nämnde\r\ntidigare här i dag att 100 miljarder försvann ut ur\r\nlandet under fjolåret medan 10 miljarder kom in i\r\nlandet. Om det genom regeringens åtgärder i\r\nframtiden blir så, att svenskt kapital i hög\r\nutsträckning investeras hemma, och Sverige blir\r\nintressant även för utländskt kapital, får vi snabbt\r\nen bättre företagsamhet och därmed ett mera\r\nrobust näringsliv.</pre><pre>Vi har nog litet till mans anledning att tänka positivt\r\npå de långsiktiga åtgärder regeringen vidtar. Men\r\njag är väl medveten om att det tar sin lilla tid innan\r\nde långsiktiga åtgärderna verkar. Därför måste man\r\npå olika sätt hålla god kontakt och i det korta\r\nperspektivet vara uppmärksam på en region som\r\nKarlskogaregionen.</pre><pre>Anf. 68 HÅKAN STRÖMBERG (s):</pre><pre>Fru talman! Jag är självfallet överens med\r\narbetsmarknadsmarknadsministern om att det tar\r\nen viss tid innan insatser som skall verka på lång sikt\r\nger effekt. Jag skulle vilja ge\r\narbetsmarknadsministern ett ytterligare råd. Tag\r\ngärna kontakt med de regionala myndigheterna när\r\ndet gäller arbetsmarknadssituationen i Örebro län!\r\nDär finns ett stort kunnande, och det finns framför\r\nallt ett stort kunnande bland de anställda i Bofors.\r\nDet är kanske ett av de företag i Sverige som har\r\ndet största kunnandet när det gäller den\r\nteknologiska utvecklingen.</pre><pre>Börje Hörnlund säger att jag tar i när jag uttalar\r\nmin misstro mot den ekonomiska politik som\r\nregeringen har anvisat. Men jag tror faktiskt inte på\r\nden politiken. Jag tror inte att generella\r\nsubventioner och skattesänkningar även för dem\r\nsom inte behöver det skulle skapa stora insatser.\r\nDet är ändå någon i andra ändan som betalar detta,\r\noch det är de vanliga löntagarnas privatekonomi\r\nsom raseras, och då minskar man också köpkraften.</pre><pre>Jag vill sedan till Gudrun Norberg säga att hon bör\r\ntala litet tystare om raserad ekonomi. När\r\nsocialdemokraterna tog över efter sex borgerliga år\r\nvar det 90 miljarder i budgetunderskott, och\r\nfortfarande betalar vi 60 miljarder i räntor på lån\r\nfrån den borgerliga tiden. Vänta åtminstone några\r\nmånader med att tala om en socialdemokratisk\r\nraserad ekonomi! Vi vill först se resultaten från\r\ndenna regering, och därefter kan vi diskutera dessa\r\nfrågor.</pre><pre></pre><pre>Anf. 69 GUDRUN NORBERG (fp):</pre><pre>Fru talman! När det gäller frågan om raserad\r\nekonomi vill jag gärna svara Håkan Strömberg. Det\r\när väl alldeles uppenbart och tydliggjort, och det\r\ntror jag att hela svenska folket har mycket klart för\r\nsig, att socialdemokraterna lämnade efter sig ett\r\nstort svart hål inom ekonomin. Man målade upp en\r\nhelt förfalskad bild inför valet om att ekonomin inte\r\nvar så dålig i Sverige som den visade sig vara när\r\nman började titta i skrivbordslådorna i kansliet.</pre><pre>Jag anser precis som Håkan Strömberg att det är\r\nviktigt att försöka få till stånd småindustri runt om\r\ni Karlskoga. Som arbetsmarknadsministern här har\r\nsagt är det viktigt att få i gång en mängd småföretag\r\noch att regeringen för en politik, något som jag vet\r\natt den gör, där man sänker kapitalbeskattningen\r\noch ökar satsningarna på småföretagen. Den\r\nnyligen framlagda småföretagspropositionen är ett\r\nbevis på detta.</pre><pre>Vi skall inte misströsta när det gäller Karlskoga.\r\nMen jag håller med om att läget för närvarande är\r\nmycket bekymmersamt.</pre><pre>Anf. 70 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag kommer att mycket noga följa\r\ndenna region, Håkan Strömberg. Jag har haft ett\r\nlängre samtal med landshövdingen i länet och hans\r\nmedhjälpare.</pre><pre>Jag tänker nu gå in på de olika\r\nkapitalbeskattningsreglerna och föra resonemanget\r\nså att frågan kommer mycket nära Håkan\r\nStrömberg. Om man t.ex. på en bank i Örebro ger\r\n8 % ränta medan man i Nora ger en ränta på 16 %,\r\nvar skulle då Håkan Strömberg sätta in sina sparade\r\npengar? Jag är rätt övertygad om att de då hamnade\r\ni Nora. Det är ungefär så som investerarna ser på\r\nolika länder. Vi kan inte i Sverige ligga på en egen\r\noch mycket högre nivå, även om det känns hårt när\r\nmycket smärtsamma besparingar måste göras. Det\r\när litet besvärande att behöva göra dem på ett\r\nområde där man har det svårt men kanske inte allra\r\nsämst i dag.</pre><pre>Anf. 71 HÅKAN STRÖMBERG (s):</pre><pre>Fru talman! När det gäller frågan om i vilka banker\r\nman kommer att placera pengarna kan det också\r\nfinnas anledning att fundera: Var är mina pengar\r\nsäkrast under en litet längre tid? Man kanske inte\r\nskall ta den kortaste möjliga vägen för att skapa\r\nförmögenheter.</pre><pre>Jag är mycket glad över och vill tacka Börje\r\nHörnlund för hans engagemang. Det är inget tvivel\r\nom att det är mycket stort, och jag vet att han\r\nkommer att gripa sig an frågan och göra vad han\r\nkan. Det är helt klart att så är fallet.</pre><pre>När det gäller jämförelsen som Börje Hörnlund\r\ngjorde är det självklart att vi i Sverige inte kan ligga\r\npå en högre nivå än vad man gör i andra länder i\r\nvår omvärld. Men det är viktigt att ta till vara det\r\noerhört gedigna teknologiska kunnande som finns\r\nhos de anställda i företaget i Karlskoga. Det är\r\nviktigt, och jag tror också att man skulle kunna\r\nutveckla detta på andra områden och inte bara satsa\r\npå försvarsmateriel. Den tiden tror jag är förbi, och\r\ndet är glädjande att den tillverkningen minskar. Vi\r\nfår hoppas att världen blir fredligare så att vi helt\r\nkan komma bort från att satsa på rustning och\r\nförsvarsmateriel. Det är ju inte den vägen vi skall\r\nvandra.</pre><pre>Gudrun Norberg talar om den dåliga ekonomi som\r\nsocialdemokraterna lämnade efter sig. Får jag då\r\nsäga än en gång att man nu inte alls har den oerhört\r\nstora grop som den borgerliga regeringen lämnade\r\nefter sig. Det var ett budgetunderskott på 90\r\nmiljarder. Det var en total upplåning under de sex\r\nborgerliga åren på närmare 400 miljarder, Gudrun\r\nNorberg, som socialdemokraterna fick ta över. Vi\r\nskall ta en debatt om den ekonomiska politiken,\r\nmen den borgerliga regeringen måste ju först göra\r\nnågonting, och deras åtgärder måste först verka.</pre><pre>Talmannen anmälde att Gudrun Norberg anhållit\r\natt till protokollet få antecknat att hon inte ägde\r\nrätt till ytterligare inlägg.</pre><pre>Överläggningen var härmed avslutad.</pre><pre>Ajournering</pre><pre>På förslag av talmannen beslöt kammaren kl. 15.31\r\natt ajournera förhandlingarna under fem minuter,\r\ndå statsrådet Reidunn Laruén väntades anlända till\r\nkammaren för att lämna svar på interpellation 14.</pre><pre>Återupptagna förhandlingar</pre><pre>Förhandlingarna återupptogs kl. 15.35.</pre><pre>7 § Svar på interpellation 1991/92:14 om\r\nskadeståndsansvaret vid användning av\r\npolishund</pre><pre>Anf. 72 Statsrådet REIDUNN LAURÉN</pre><pre>(--):</pre><pre>Fru talman! Birgit Henriksson har i en\r\ninterpellation till justitieministern kritiserat\r\ngällande regler om statens skadeståndsansvar för\r\nsådana skador som orsakas av polishundar. Arbetet\r\ni regeringen är så fördelat att det är jag som skall\r\nsvara på interpellationen.</pre><pre>Birgit Henriksson hänvisar bl.a. till en skrivelse\r\nfrån rikspolisstyrelsen till justitiedepartementet. I\r\nden skrivelsen begärde rikspolisstyrelsen att\r\nreglerna om statens skadeståndsansvar för skador\r\nsom orsakas då polishundar används i tjänsten\r\nsnarast skulle ändras. Enligt rikspolisstyrelsen\r\ninnebär reglerna att staten blir ersättningskyldig för\r\nskador som en polishund har orsakat, även om det\r\nvarit helt befogat från polisiär synpunkt att använda\r\nhunden på det sätt som skett. I skrivelsen\r\nhänvisades till ett fall där en yngling blivit biten av\r\nen polishund och fått skadestånd efter avgörande i\r\ndomstol.</pre><pre>Den lag som kritiken riktar sig mot är lagen om\r\ntillsyn över hundar och katter. Enligt den lagen är\r\nhundägaren strikt ansvarig för skador som hunden\r\norsakar. Hundägaren är alltså ersättningsskyldig\r\näven om han eller hon inte är vållande till skadan.\r\nRegeln motiveras huvudsakligen av att det ligger\r\nnärmast till hands att hundens ägare svarar för\r\nskador som hunden orsakar.</pre><pre>Dessa regler gäller för alla hundar, alltså även\r\npolishundar.</pre><pre>Men det här innebär inte att den som skadas av en\r\npolishund alltid har rätt till ersättning. I dessa fall\r\nfår nämligen allmänna regler om jämkning vid\r\nmedvållande betydelse. Den som själv har\r\nmedverkat till sin skada kan förlora rätten till\r\nskadestånd helt eller delvis. Om en polishund\r\norsakar en skada trots att den använts på ett\r\nalldeles korrekt sätt, kan det ofta vara så att den\r\nskadelidande själv har medverkat till att skadan\r\nuppkom, t.ex. genom att själv begå\r\nvåldshandlingar. I sådana fall kan den skadelidande\r\nhelt eller delvis förlora rätten till ersättning.</pre><pre>Men det kan också vara så att det är en helt oskyldig\r\nperson som råkar bli angripen av en polishund. I ett\r\nsådant fall framstår det i regel som rimligt att staten\r\nfår betala ersättning för skadan. För sådana fall\r\npassar alltså de nuvarande reglerna normalt sett\r\nbra.</pre><pre>Jag delar dock uppfattningen att det finns\r\nanledning att se över reglerna om ansvaret för\r\nskador som orsakas av polishundar. Detta sker\r\nredan nu, fast i ett större sammanhang. Frågor om\r\ndet allmännas ansvar för skador som uppkommer i\r\nsamband med myndighetsutövning utreds för\r\nnärvarande av en parlamentariskt sammansatt\r\nkommitté. Enligt sina direktiv skall den kommittén\r\növerväga även frågan om statens\r\nersättningsskyldighet för sådana skador som beror\r\npå ingrepp som är helt befogade. Det är i det\r\nsammanhanget som man får behandla frågan om\r\nstatens skadeståndsansvar för polishundar.\r\nRikspolisstyrelsens skrivelse har överlämnats till\r\nden kommittén. Kommittén skall enligt sina direktiv\r\navsluta sitt arbete före utgången av år 1992.</pre><pre>Anf. 73 BIRGIT HENRIKSSON (m):</pre><pre>Fru talman! Jag vill börja med att tacka statsrådet\r\nLaurén för svaret. Det är bra att man utreder\r\nfrågan, men det är mindre bra att man behöver så\r\nlång tid som fram till slutet av 1992, för att man har\r\nlagt in den i den stora utredningen om ansvar för\r\nskador som uppkommer vid myndighetsutövning.\r\nSedan tillkommer ju all övrig tid innan beslut kan\r\nfattas och ytterligare tid innan ett positivt beslut\r\nkan träda i kraft.</pre><pre>Detta, fru statsråd, tycker jag är klart\r\notillfredsställande, eftersom man med en mycket\r\nenkel tillläggsformulering kan ändra den gamla\r\nlagtexten från 1943. Frågan om tjänstehundar har\r\nju inte särskilt behandlats i de sekelgamla\r\nförarbetena.</pre><pre>Jag anser att man måste ifrågasätta, om staten\r\ngenerellt sett alltid skall ha strikt ansvar i de fall då\r\npolismän använt sina hundar på ett korrekt sätt.\r\nDet strider klart mot det allmänna\r\nrättsmedvetandet att skadestånd alls kan komma\r\npå tal och behöva lång utredning eller att ersättning\r\nkan betalas ut till någon, helt eller delvis, som\r\nexempelvis gått till anfall eller på annat sätt\r\nattackerat eller hotat polisman och då blivit biten\r\nav hunden.</pre><pre>När det gäller skador av vapen har man reglerat det\r\nhär. När vapen används vid tjänsteutövning har\r\nman bedömt att strikt ansvar icke skall tillämpas.\r\nHunden skall enligt mitt förmenande betraktas som\r\nett vapen, ett självskydd. I mina -- och, jag\r\nförsäkrar statsrådet, i de flestas -- ögon är det\r\nbetydligt lindrigare att eventuellt råka ut för en\r\nväldresserad polishund än för en polisman som i\r\nträngt läge kanske måste avlossa sitt vapen. En\r\npolishund dödar inte. Det kan ett vapen göra.</pre><pre>Fru statsråd! Rikspolisstyrelsens juridiska enhet\r\nhar föreslagit en komplettering av 3 kap. 2 § första\r\nstycket i skadeståndslagen, en tillfällig\r\nkomplettering som under tiden man utreder skulle\r\nkunna lösa det här problemet: Har skadan orsakats\r\nav en tjänstehund inom polisväsendet, skall\r\nersättning utgå om den som ansvarar för hunden\r\nhar gjort sig skyldig till fel eller försummelse med\r\navseende på tillsynen över den. Med en sådan\r\nformulering vore saken klar, åtminstone tills man\r\nkommer med den stora, nya lagtexten.</pre><pre>Fru statsråd! Jag har tidigare skrivit en motion i det\r\nhär ärendet, och då nöjde jag mig med att en\r\nutredning pågår. Men nu har så många nya\r\nsituationer uppstått att frågans brådskande lösning\r\nhar aktualiserats. Under tiden utredningen pågår\r\nkommer vi t.ex. att få arrangera EM i fotboll. Visst\r\nvore det väl skönt med enkla klara regler inför detta\r\narrangemang.</pre><pre>Det farliga är, som jag ser det, om man i en trängd\r\nsituation tvekar att använda polishunden och\r\ndärför onödigtvis utsätter sig själv, andra\r\nmänniskor och i vissa fall hunden för större fara.</pre><pre>Jag relaterade i min interpellation till ett nu\r\npågående rättsfall som upprört och upprör sinnena\r\nmycket starkt, och det inte bara i mitt hemlän. Det\r\nblev känt för ett tag sedan att Ion Ursut stämt en\r\nKöpingspolis för misshandel och begär skadestånd.\r\nHunden bet honom vid infångandet.</pre><pre>Då fick jag ett samtal, där man ifrågasatte om\r\npolisen fick vara ''hur brutal som helst''. Men jag\r\nfick oräkneliga samtal, där man tyckte att nu får det\r\nvara nog. En hel del påpekade t.o.m. att ingen hade\r\nbitit Ion Ursut om han hållit sig där han skulle.</pre><pre>Det här upprör sinnena. Många människor vågade\r\nfaktiskt inte eller fick inte bo i sina sommarstugor i\r\nvåra trakter. Man vågade inte gå ut i skogen, man\r\nvar rädd för att vara ensam hemma, även i bebodda\r\ntrakter, och vi var många som med oro undrade om\r\nalla polismän som vi/samhället sänt ut till vårt skydd\r\nskulle komma tillbaka med livet i behåll efter den\r\nveckolånga jakt -- eller hur man skall uttrycka det --\r\nsom pågick.</pre><pre>Faktum är att polismän blev beskjutna. Ion Ursut\r\nmedgav vid förhör att han skjutit, men eftersom det\r\ninte kunde ledas i bevis att han medvetet siktat på\r\nenskild polisman ansågs gärningen vara utan\r\nbetydelse. Brottet att skjuta mot polisman i tjänst\r\nkan alltså beskrivas som inte särskilt allvarligt.</pre><pre>Det är den här kopplingen, fru statsråd, som upprör\r\nsinnena, som urholkar tilltron till vårt rättssystem,\r\nsom skapar misstro i allmänhet mot allas vår\r\nförmåga eller ens vilja att ändra på sakernas\r\ntillstånd. Det är viktigt att människor uppfattar de\r\nlagar och regler som gäller som riktiga och rätt\r\ntillämpade.</pre><pre>Skadeståndslagen uppfattas i dag inte som rimlig.\r\nDet är inte rimligt att man lägger ner en\r\nundersökning som gäller skott mot polismän men\r\ndrar i väg med stora arrangemang när det gäller\r\ningripande med polishund i just samma fall.</pre><pre>Statsrådet Laurén hänvisar i sitt svar till\r\nrikspolisstyrelsens skrivelse, som tar upp ett\r\ngammalt fall. Det jag här har berört har hänt och\r\nhänder nu, och snart får vi EM i fotboll. Det visar\r\ntydligt, tycker jag, hur viktigt det är att skynda på\r\nmed vissa delar av lagstiftningen. Det är därför jag\r\nvill fråga fru statsrådet, om hon är villig att med\r\ndetta som bakgrund bryta ut ärendet om strikt\r\nansvar för polishund ur den stora utredningen och\r\nåtminstone tillfälligt justera lagen med ett kort\r\ntillägg.</pre><pre>Anf. 74 Statsrådet REIDUNN LAURÉN</pre><pre>(--):</pre><pre>Fru talman! Jag håller med Birgit Henriksson om\r\natt det naturligtvis inte får vara så att staten alltid\r\nblir skadeståndsskyldig gentemot den som ett\r\nangrepp med tjänstehund riktar sig mot. Det kan\r\nju tyckas, som lagen är utformad, att staten skulle\r\nkunna bli ersättningsskyldig i fall då det inte bör\r\nföreligga något skadeståndsansvar.</pre><pre>Jag anser i likhet med Birgit Henriksson att lagen\r\nbör ses över, men det är vissa problem med en\r\nlagändring. Jag kan som exempel nämna att en\r\nfråga här är om ett undantag från det strikta\r\nansvaret skall gälla bara vid sådana tillfällen när\r\nhunden används i myndighetsutövning och\r\nliknande fall.</pre><pre>En annan fråga är för vilka hundar som det skall\r\ngälla särskilda regler, om undantaget bara skall\r\ngälla polishundar eller också för hundar som\r\nanvänds av andra myndigheter.</pre><pre>En tredje fråga är, som jag nämnde i mitt svar, vad\r\nsom bör gälla i sådana fall då en oskyldig person\r\nkommer i vägen för hunden.</pre><pre>Jag tror att vi har samma uppfattning i sak, Birgit\r\nHenriksson och jag, men jag menar alltså att vi\r\nmåste skaffa oss ett fullgott underlag för ett beslut.</pre><pre>Det finns enligt min mening ingen anledning för\r\npolisen att tveka att använda tjänstehund, med\r\nhänvisning till den jämkningsregel som jag talade\r\nom. Om den som blir utsatt för ett angrepp av\r\nhunden har varit medvållande i någon utsträckning,\r\nskall skadeståndet kunna jämkas helt eller delvis.</pre><pre>Jag kan naturligtvis inte kommentera ett enskilt\r\nfall, det som Birgit Henriksson senast tog upp här.\r\nMen jag vill gärna tillägga att jag kommer att följa\r\ndet här mycket uppmärksamt. Om det skulle visa\r\nsig att tillämpningen av reglerna leder till orimliga\r\nkonsekvenser, blir det enligt min mening\r\nnödvändigt att vidta åtgärder utan att avvakta\r\nutredningens resultat.</pre><pre>Anf. 75 BIRGIT HENRIKSSON (m):</pre><pre>Fru talman! Nej, jag vet att hundföraren inte alltid\r\ndöms som skyldig, men det blir fråga om långa\r\nutredningar som man borde slippa, och de\r\nhundförande poliser som är utsatta för\r\nutredningarna har under tiden ofta en besvärlig sits.</pre><pre>Min interpellation gällde bara polishund vid\r\nmyndighetsutövning, för jag är ju medveten om att\r\ndet pågår en stor utredning.</pre><pre>Oskyldiga personer som drabbas omfattas\r\nnaturligtvis alltid av ett skadeståndsansvar. Det\r\nskulle också framgå av det lilla tillägg som\r\nföreslagits av juridiska enheten på RPS.</pre><pre>Statsrådet sade att man har ingen anledning att\r\ntveka att använda hunden, men man gör faktiskt\r\ndet ibland. Det är samma förhållande som att\r\noerhört många civila personer tvekar att ingripa\r\ndärför att de är rädda för att ha ansetts tillgripa\r\nstörre våld än nöden kräver. Det är ofta svårt att ta\r\nde här avgörandena. Det skulle skapa större\r\ntrygghet med omvända regler.</pre><pre>Jag är tacksam för att statsrådet ämnar följa\r\nutredningen, som upprör sinnena och som klart\r\nstrider mot den rättspraxis vi har.</pre><pre>Jag förstår inte varför man inte redan nu kan sätta\r\ni gång med att se över lagen. Statsrådet sade ju att\r\nom hon finner detta otillfredsställande kommer\r\nhon att göra något. Varför går det inte att göra\r\nnågot nu? Det verkar som om att vi är överens i sak.\r\nJag förstår att vi har samma inställning och är inne\r\npå samma linje.</pre><pre>Anf. 76 Statsrådet REIDUNN LAUR$N</pre><pre>(--):</pre><pre>Fru talman! Jag kan förstå Birgit Henrikssons\r\notålighet. Vi har överlämnat rikspolisstyrelsens\r\nskrivelse till utredningen. Jag tror själv att vi får ett\r\nbättre underlag för beslut om utredningen får\r\narbeta som det är tänkt. Jag kan upprepa mitt\r\nbesked igen. Jag skall följa ärendet noga. Om det\r\nvisar sig inte fungera -- som jag ändå hoppas att det\r\nskall göra tills vidare -- kan det bli nödvändigt för\r\nmig att vidta åtgärder.</pre><pre>Anf. 77 BIRGIT HENRIKSSON (m):</pre><pre>Fru talman! På sätt och vis hoppas jag att det inte\r\nskall bli nödvändigt att vidta åtgärder. Jag vill icke\r\natt något negativt skall inträffa. Samtidigt är jag\r\ntacksam att statsrådet säger sig ämna följa ärendet\r\noch med skyndsamhet, om det så behövs, företa en\r\nändring.</pre><pre>Överläggningen var härmed avslutad.</pre><pre>8 § Svar på interpellation 1991/92:22 om\r\nkärnkraftsavveckling m.m. vid eventuellt\r\nmedlemskap i EG</pre><pre>Anf. 78 Miljöminister OLOF JOHANSSON\r\n(c):</pre><pre>Fru talman! Gudrun Schyman har frågat mig om\r\nett eventuellt medlemskap i EG skulle påverka\r\nSveriges möjligheter att avveckla kärnkraften i\r\nSverige och att dessutom verka för en internationell\r\navveckling. Vidare har Gudrun Schyman frågat om\r\nhur EES-avtalet och ett eventuellt EG-\r\nmedlemskap påverkar Sveriges möjligheter att säga\r\nnej till lagring av utländskt atomavfall.</pre><pre>Jag kan svara tämligen kortfattat på Gudrun\r\nSchymans frågor. Sveriges möjligheter att avveckla\r\nkärnkraften kommer inte att påverkas av fördraget\r\nom Europeiska atomenergigemenskapen,\r\nEuratom, vid ett eventuellt medlemskap i EG.\r\nÖver huvud taget kommer den kärnkraftspolitik\r\nSverige kan vilja föra inte att påverkas av Euratom-\r\nfördraget. Varken Euratom-fördraget eller några\r\nandra regler inom EG anger hur ett visst\r\nmedlemsland skall producera sin energi. Det står\r\nvarje land fritt att välja energikälla utan\r\ninblandning från EG, under förutsättning att det\r\nsker på ett från miljöskyddssynpunkt acceptabelt\r\nsätt.</pre><pre>Sverige har inte, och kommer heller inte att få,\r\nnågon skyldighet att ta emot utländskt använt\r\nkärnbränsle och kärnavfall för lagring eller annan\r\nform av slutförvaring i Sverige. Det finns ingen\r\nskyldighet för något land inom EG att ta hand om\r\nandra länders använda kärnbränsle eller kärnavfall.\r\nDet har tvärtom länge funnits en grundläggande\r\nprincip när det gäller hantering av kärnavfall, inte\r\nbara i Sverige utan även i länder inom EG, att varje\r\nland tar ansvar i alla led för hanteringen av det\r\nanvända kärnbränsle och kärnavfall som\r\nuppkommer inom det egna landet. Denna princip\r\ninnebär att slutförvaring skall ske inom det egna\r\nlandet.</pre><pre>Den utredning som har i uppdrag att göra en\r\növersyn av kärntekniklagstiftningen kommer snart\r\natt lägga fram sitt slutbetänkande. Enligt vad jag\r\nhar erfarit kommer utredningen att föreslå bl.a. att\r\ndet i kärntekniklagen nu införs en uttrycklig regel\r\nmed innebörden att utländskt kärnbränsle och\r\nkärnavfall inte kan slutförvaras i Sverige. Förslaget\r\nhar tagits fram efter samråd med experter inom\r\nEG-kommissionen.</pre><pre></pre><pre>Anf. 79 GUDRUN SCHYMAN (v):</pre><pre>Fru talman! Jag skall be att få tacka miljöministern\r\nför svaret. Jag är glad över att det är Olof\r\nJohansson som blev miljöminister. När man nu har\r\natt välja mellan fyra onda ting, som det innebär\r\nmed en borgerlig regering, tycker jag att det var bra\r\natt Olof Johansson fick detta uppdrag. Jag säger\r\ndetta med utgångspunkt i att jag vet att vi har en\r\nstor samsyn i många miljöfrågor och att vi har ett\r\nförflutet tillsammans i folkkampanjen mot\r\nkärnkraft. Jag hoppas att vi också kan ha en framtid\r\ntillsammans i folkkampanjen mot kärnkraft.</pre><pre>Dessa frågor är ställda på grund av att det är frågor\r\nsom har dykt upp inför ett eventuellt medlemskap i\r\nEG. Inom EG betraktas kärnkraftsavfall som en\r\nvara, och varors fria cirkulation är en av de s.k.\r\nfriheterna inom EG.</pre><pre>Om man tar till sig svaret rakt av skulle man kunna\r\nsäga: ''Så bra då. Då behöver vi inte vara oroliga.''\r\nTydligen har ett falskt larm gått i tidningarna, radio\r\noch annan massmedia när dessa frågor har dykt\r\nupp. Jag är dock inte så säker fortfarande, men jag\r\nhoppas kunna bli säkrare efter denna debatt.</pre><pre>Om Sverige, Olof Johansson, blir medlem i EG\r\ninnebär det samtidigt ett medlemskap i Euratom,\r\neller hur? Av dess stadgar framgår att Euratom\r\nskall utveckla kärnenergin. Syftet med Euratom\r\nanges vara att genom skapandet av erforderliga\r\nbetingelser för en snabb organisation och tillväxt av\r\nkärnenergiindustrierna bidra till en höjning av\r\nlevnadsstandarden i medlemsstaterna. Om Sverige\r\nblir medlem i organisationen, har Sverige då inte\r\nnågra som helst förpliktelser att leva upp till syftet\r\nmed organisationen?</pre><pre>I den senaste av de gröna böckerna om Sveriges\r\nförhållande till EG framhålls följande: Ett\r\nmedlemskap i EG skulle betyda ett utökat\r\ninternationellt samarbete inom\r\nkärnavfallsområdet. Vad betyder det i klarspårk?</pre><pre>Jag vet att enligt Euratoms stadgar, 52 §, är EG-\r\nmedlem förpliktigad att underkasta sig Euratoms\r\ngemensamma försörjningspolitik och\r\noptionsprivilegium beträffande malm, råvaror och\r\nspeciellt klyvbart material. Lydelsen av den\r\nparagrafen måste väl på något sätt påverka Sverige\r\nom vi väljer att bli medlem i denna organisation?\r\nJag har svårt att se hur vi skulle kunna säga att det\r\ntänker Sverige inte befatta sig med. Sverige är\r\ngärna med, men inte i de avseendena.</pre><pre>I interpellationssvaret står det att Sverige har inte\r\noch kommer inte heller att få någon skyldighet att\r\nta emot använt kärnbränsle och kärnkraftsavfall.\r\nHar vi möjlighet, om vi skulle vilja, är det ett fritt\r\nval? Även om Sverige inte kan tvingas på dessa\r\natomsopor, kanske det finns de som tycker att det\r\nskulle vara en god affär. Avfall har ju bytts mellan\r\nländer, i verkligheten, just för att det kan utgöra en\r\ngod affär. Det vet Olof Johansson också.</pre><pre>Hur definieras avfall inom EG? Det har vi haft en\r\ndiskussion om i Sverige inom folkkampanjen.\r\nSåvitt jag kan förstå definieras avfall som avfall\r\nförst när det grävs ned i jorden. Ända tills avfallet\r\nhar grävts ned betraktas det som en vara som får\r\nsäljas och cirkulera fritt. Det spelar alltså ingen roll\r\natt Sverige har principer om avfall, om  Sverige har\r\nen annan definition på vad avfall är.</pre><pre>Det finns en utredning som skall hyfsa till\r\nkärntekniklagen. Det står i interpellationssvaret att\r\ndet skall stå i den kommande lagen att kärnbränsle\r\noch kärnavfall inte skall slutförvaras i Sverige. Jag\r\nskulle vilja ha en definition som säger att sådant\r\nmaterial inte ''får'' slutförvaras i Sverige. Det vore\r\nbra om Olof Johansson och jag kunde vara överens\r\nom det.</pre><pre>Det står också i interpellationen att förslag har\r\ntagits fram efter samråd med experter inom EG-\r\nkommissionen. Samråd kan innebära vad som\r\nhelst. Vi har en MBL-lagstiftning som innebär\r\nsamråd -- sedan avskedas folk. Vi i vänsterpartiet\r\nbrukar säga att man tutar innan man kör över. Är\r\ndet så med denna fråga också? Vad exakt kommer\r\ndenna lagstiftning säga? Vad jag förstår är\r\nproblemet att få en lag godkänd i EG som säger att\r\nSverige inte vill ta emot just utländskt avfall. Det\r\nblir en diskriminering så länge man betraktar detta\r\navfall som en handelsvara. Har vi möjligheter i\r\nSverige att stifta en lag som säger att Sverige inte\r\nvill ta emot utländskt kärnavfall? Det är ju frågan,\r\noch jag skulle bli väldigt glad om jag fick ett\r\nklargörande.</pre><pre>Anf. 80 Miljöminister OLOF JOHANSSON\r\n(c):</pre><pre>Fru talman! Jag välkomnar den här debatten, men\r\nbåde Gudrun Schyman och jag är medvetna om att\r\nvi har en tilltänkt förhandling framför oss. Inför den\r\ngäller det att analysera alla frågor, ungefär som\r\ngrönböckerna har gjort och måhända även djupare\r\nän så. Det arbetet pågår.</pre><pre>Låt mig på den punkten säga att vi kan få anledning\r\natt återkomma till den sorterns frågor längre fram\r\nnär vi har gjort det jobbet.</pre><pre>Det som nu är viktigt är att granska EES-avtalet.\r\nDär är inget av denna problematik berörd. Det\r\nberor helt enkelt på att det inte finns något\r\ngemensamt intresse, vare sig i EFTA-gruppen eller\r\ni EG-gruppen i detta sammanhang. Alla inom EG\r\nhar inte kärnkraft, och inte heller alla inom EFTA.\r\nDärför är det svårt att enas om en gemensam\r\nhållning inom någon av dessa organisationer.</pre><pre>Det är naturligtvis det principiella svaret här. Vi har\r\ngemensamma intressen med en del länder som har\r\nsamma inriktning som vi. En del av dessa har inte\r\nintroducerat kärnkraft över huvud taget.</pre><pre>På denna punkt vill jag, som sagt, inte antecipera\r\nför mycket inför kommande förhandlingar, men det\r\när viktigt att i detta läge kunna ge klara besked så\r\nlångt situationen är klar. Det är detta\r\ninterpellationssvaret är ett uttryck för.</pre><pre>Jag vill alltså inte säga att detta är problemfritt,\r\nGudrun Schyman, men jag vill säga att så här långt\r\när det problemfritt. Detta är svaret och därför har\r\njag också gett ett tydligt svar i dag.</pre><pre>Sen kan det finnas anledning att ta upp den mindre\r\nseriösa delen av texten i Gudrun Schymans\r\ninterpellation. Jag ville inte göra det i och för sig,\r\näven om Gudrun Schyman snuddade vid det här.\r\nJag vill bara säga en sak när det gäller fyra onda\r\nting, partisammansättningen i den nuvarande\r\nregeringen. I dagsläget är det faktiskt så att dessa\r\nfyra partier plus ett till står bakom\r\nenergiöverenskommelsen.</pre><pre>Detta brukar ibland misstolkas. Man säger att om\r\nman inte är överens om någonting då kan alla vara\r\nmed. Men det är fel. Det är viktigt att se den\r\nparlamentariska och politiska konsekvensen detta.\r\nDet är detta jag vill understryka.</pre><pre>Om man inte hade haft energiöverenskommelsen\r\noch inte den numera breda parlamentariska\r\nförankringen för den, så hade den fortsatta\r\nmisstroendekampanjen mot energipolitiken\r\nfortsatt. Det tror jag inte vare sig Gudrun Schyman\r\neller jag själv eller några andra som vill ha en\r\nansvarsfull energipolitik hade varit intresserade av.</pre><pre>Därför spelar energiöverenskommelsen en viktig\r\nroll, liksom anslutningen av två nya partier till den\r\nsamma.</pre><pre>Anf. 81 GUDRUN SCHYMAN (v):</pre><pre>Herr talman! Jag har ju skrivit om\r\nenergiöverenskommelsen i min interpellation.\r\nSeriöst eller inte så tycker jag att jag har redogjort\r\nför en verklighet. Den har uppfattats bland\r\nenergiproducenterna i landet som att nu är det fritt\r\nfram, det blir ingen avveckling av kärnkraften.</pre><pre>Jag vore väldigt glad om Olof Johansson här i\r\nkammaren kunde säga att då har de missförstått\r\nsaken totalt, tvärtom kommer vi att så fort som\r\nmöjligt se till att avvecklingen av kärnkraften\r\nbörjar. Det vore ett bra klarläggande, så att de i så\r\nfall får klart för sig att de har uppfattat saken fel.</pre><pre>Jag tog inte upp EES-avtalet i min interpellation,\r\nOlof Johansson. Vad jag har förstått av det -- i den\r\nmån jag har granskat det hittills -- så berör det inte\r\ndessa frågor. Jag tog upp ett EG-medlemskap.</pre><pre>Det går väl inte att sitta här, som minister i en\r\nregering som säger att en av de fyra viktigaste\r\nfrågorna är att så fort som möjligt se till att Sverige\r\nblir medlem i EG, och samtidigt säga att vi har en\r\nförhandling framför oss, arbetet pågår, vi får\r\nanledning att återkomma.</pre><pre>Man kan väl läsa innantill, Olof Johansson.\r\nEuratom är en av de organisationer man blir\r\nmedlem i om man vill vara med i EG. Euratom har\r\nsina stadgar och sina paragrafer där det står mycket\r\nuttryckligt det som jag redogjorde för från\r\ntalarstolen.</pre><pre>Då kan man inte säga att vi får se hur det blir. Det\r\när ju bara att läsa innantill att detta är vad Euratom\r\nstadgar. Antingen skall vi då ha ett undantag för\r\ndetta som rör energin, och det är väl inte troligt.\r\nEG skall väl ha en gemensam energimarknad. Det\r\nskall köpas och säljas, produceras och distribueras\r\nfritt när det gäller energi inom EG. Då kan inte\r\nSverige säga att dessa delar vill vi stå utanför.</pre><pre>Jag tycker det finns många frågetecken inför ett\r\neventuellt medlemskap i EG. Då tycker jag att man\r\nbör passa på nu, innan vi blir medlemmar, att ta upp\r\ndessa frågor och diskutera dem öppet och granska\r\ndet som finns att granska och läsa innantill i de\r\ntexter och förslag som faktiskt finns.</pre><pre>Jag har i denna kammare varit med om att\r\ndiskutera kärnkraftsavveckling med den förra\r\nregeringen. Birgitta Dahl sade på den tiden -- det är\r\nnågot år sedan -- att vi skall med all kraft verka för\r\nen avveckling av kärnkraften, nationellt och\r\ninternationellt. Det tycker jag är en mycket\r\nangelägen uppgift. Jag hoppas att Olof Johansson\r\nockså tycker det. Eftersom jag utgår ifrån att han\r\ntycker det, eftersom det har varit centerns linje, så\r\nundrar jag: På vilket sätt har vi möjligheter som\r\nmedlemmar i Euratom att verka för en\r\ninternationell avveckling av kärnkraften? Jag kan\r\ninte riktigt se hur det stämmer överens med\r\nEuratoms stadgar.</pre><pre>Anf. 82 Miljöminister OLOF JOHANSSON\r\n(c):</pre><pre>Herr talman! Det finns alltid en risk i sådana här\r\ndiskussioner att vi hamnar utanför ämnesområdet\r\neller i varje fall vidgar det avsevärt.</pre><pre>Som jag sade inledningsvis vill jag avgränsa denna\r\ndebatt till de frågeställningar som har nämnts.\r\nBland dem är faktiskt EES. Det finns i Gudrun\r\nSchymans egen interpellation, den sista frågan, tror\r\njag, och det var därför jag tog upp detta.</pre><pre>När det gäller det internationella samarbetet vet\r\nGudrun Schyman lika bra som jag att man i olika\r\ninternationella organisationer naturligtvis kan\r\nlägga tyngdpunkten olika i sina strävanden.</pre><pre>Det gäller t.ex. IAEA -- jag kan ta det som ett bra\r\nexempel, eftersom Sverige är medlem. Det handlar\r\nom kärnsäkerhet. IAEA har också en\r\nändamålsparagraf som innebär spridning av\r\nkärnkraft. Vi har sett det så -- även om det inte\r\nfunnits politisk majoritet för detta som bekant -- att\r\ndetta är en fråga om att genom demokratiska beslut\r\ni Sverige få Sverige att agera för att ändra\r\nändamålsparagrafen.</pre><pre>Jag har samma principiella synpunkter på vilken\r\norganisation det än är fråga om där Sverige är\r\nmedlem. Men det handlar om att skapa politisk\r\nmajoritet på hemmaplan. Det är där man skall\r\nbörja.</pre><pre>Därmed har jag också besvarat frågan om\r\nEuratom. Det finns ingen anledning att ha någon\r\nannan principiell uppfattning.</pre><pre>Vår medverkan i ett vidare internationellt\r\nsammanhang handlar om forskning och utveckling\r\nbeträffande kärnsäkerhet, strålskydd och hantering\r\nav kärnavfall. Det här är så stora, viktiga och\r\navgörande frågor, som är dyra att hantera, att det\r\nsjälvfallet finns anledning att åstadkomma en\r\nsamordning av resurserna.</pre><pre>När det gäller energiöverenskommelsen\r\nkonstaterar jag bara att det finns en\r\nriksdagsmajoritet för den energiöverenskommelse\r\nsom slöts i början av detta år. I vår\r\nregeringsförklaring heter det: ''Den s.k.\r\nenergiöverenskommelsen ligger fast.'' Som Gudrun\r\nSchyman också vet, fanns det i den proposition som\r\nbehandlades av riksdagen i juni en hänvisning till\r\nriksdagsbeslutet 1988, där det bl.a. het\r\nkärnkraftsavvecklingen skall vara klar ''senast år\r\n2010''. Sedan finns det i regeringskretsen och här i\r\nriksdagen olika bedömningar från olika partier. Det\r\när den hänvisningen som det finns en\r\nriksdagsmajoritet för, och därför bör man inte\r\nifrågasätta den i debatten -- den är ett faktum.</pre><pre>Anf. 83 GUDRUN SCHYMAN (v):</pre><pre>Herr talman! Jag förstår att det inte kan vara lätt\r\natt heta Olof Johansson och tillhöra centerpartiet i\r\nden här regeringen vad gäller energipolitiken. Visst\r\nligger den fast, men det är riktigt att det har talats\r\nom ''senast år 2010'' och ''när samhällsekonomin så\r\ntillåter''. Det finns många s.k. snorhala\r\nformuleringar i energiöverenskommelsen, och det\r\nskall tolkas en gång om året, bl.a. här. Jag ställer\r\nmig mycket frågande inför hur det skall gå till.\r\nKärnkraftenergiproducenterna i landet har\r\nuppfattat signalerna så att de har lagt scenarierna\r\nom en avveckling år 2010 åt sidan. Det var de\r\nuppgifter jag fick när jag under valrörelsen besökte\r\nett antal kärnkraftproducenter.</pre><pre>Olof Johansson säger att man skall gå med i\r\ninternationella organisationer för att kunna\r\nförändra dem. Vi är med i IAEA, trots att vi vet att\r\nden organisationen har det dubbla syftet att både se\r\ntill säkerheten och sprida den s.k. fredliga\r\nanvändningen av kärnenergi. Både vänsterpartiet\r\noch centerpartiet har motionerat om att syftet bör\r\nändras så att IAEA blir en internationell\r\norganisation för avveckling av kärnkraft. Jag tror\r\natt vi har skrivit under samma motioner i den här\r\nfrågan, och det är riktigt att vi inte har fått politisk\r\nmajoritet för den. Arbetet fortsätter träget, och jag\r\nhoppas fortfarande på ett samarbete med\r\ncenterpartiet vid nästa allmänna motionstid vad\r\ngäller motioner med just denna innebörd.</pre><pre>Om Olof Johansson tror att vi kan gå med i\r\nEuratom och förändra syftet är det väl naivt. Det är\r\nändå en organisation som bygger på en mycket klar\r\nmajoritets politiskt uttalade vilja att främja och\r\nsprida kärnkraften m.m. Det gäller att få fram\r\nklyvbart material. Det finns en klar koppling\r\nmellan kärnkraft och kärnvapen, osv. Det där\r\nkänner vi till, eller hur? Det syftet har jag mycket\r\nsvårt att tro att Sverige, genom ett medlemskap i\r\nden här organisationen via EG, skulle kunna\r\nförändra till att Euratom blir en internationell\r\norganisation för avveckling av den civila\r\nkärnkraften. Det är bra att man har en\r\nmissionerande inställning till omvärlden, men det\r\nhär är ändå att ta i.</pre><pre>Jag undrar fortfarande, Olof Johansson: Kommer\r\ndet att bli möjligt för Sverige att stifta en lag som\r\nsäger att Sverige inte tar emot utländskt avfall?</pre><pre>Anf. 84 Miljöminister OLOF JOHANSSON\r\n(c):</pre><pre>Herr talman! Låt mig bara konstatera att Gudrun\r\nSchyman drar litet för långtgående slutsatser av det\r\njag har sagt. Vad jag ville påvisa var parallellen\r\nmellan IAEA och Euratom och påvisa att det är här\r\ni riksdagen och därefter i regeringen som vi lägger\r\nfast vår politik. När det gäller just Euratom-\r\nfördraget finns det inte där något krav på enskilda\r\nländer att verka för kärnkraften och sprida den till\r\nandra länder. Det står varje land fritt att bedriva\r\nden kärnkraftspolitik som man önskar.</pre><pre>För att kommentera den andra delen av\r\nfrågeställningen vill jag säga att det är riktigt att\r\nanvänt kärnbränsle är en vara, men vi kan neka\r\nslutförvaring och införsel i Sverige. Det råder inte\r\nnågot motsatsförhållande i detta fall.</pre><pre>Beträffande det som komma skall, har jag varit\r\nangelägen om att markera att vi har en ordentlig\r\nberedning både av EES-avtalet och av det\r\nkommande förhandlingarna med EG, och därför\r\nvill jag inte antecipera det här ??? i de fallet. Jag\r\nhar svarit så rakt som det är möjligt i dag med\r\nutgångspunkt till Gudrun Schymans interpellation.</pre><pre>I fråga om signalerna till kärnkraftproducenterna,\r\ntror jag avslutningsvis att det är viktigt att det\r\nkommer en signal också från riksdagen om att det\r\nfinns en bred parlamentarisk majoritet för\r\nenergiöverenskommelsen och den proposition som\r\nföljde på den. Det är en styrka, inte en svaghet.</pre><pre>Tredje vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare inlägg.</pre><pre>Överläggningen var härmed avslutad.</pre><pre>9 § Bordläggning</pre><pre>Anmäldes och bordlades</pre><pre>Proposition</pre><pre>1991/92:73 Sekretess inom rättsväsendets\r\ninformationssystem</pre><pre>Redogörelse</pre><pre>1991/92:1 Justitieombudsmännens\r\nämbetsberättelse</pre><pre>Motionerna</pre><pre>med anledning av prop. 1991/92:31 Vissa\r\ninternationella åtaganden på atomansvarsområdet,\r\nm.m.</pre><pre>1991/92:L3 av John Andersson m.fl. (v)</pre><pre>1991/92:L4 av Lennart Daléus och Birgitta\r\nHambraeus (c)</pre><pre>med anledning av prop. 1991/92:33 Fortsatt\r\ngodtagande av byggprodukter som godkänts i annat\r\nnordiskt land</pre><pre>1991/92:Bo1 av Sten Svensson (m)</pre><pre>10 § Anmälan om frågor</pre><pre>Anmäldes att följande frågor framställts</pre><pre>den 13 november</pre><pre>1991/92:125 av Knut Wachtmeister (m) till\r\nkommunikationsministern om hastigheten på\r\nmotorvägar:</pre><pre>Avser statsrådet verka för att hastigheten på\r\nmotorvägar generellt sätts till 110 km/tim?</pre><pre>1991/92:126 av Isa Halvarsson (fp) till\r\nkommunikationsministern om småbåtslederna på\r\nVänern:</pre><pre>I Vänern finns sedan mycket länge speciella\r\nskärgårdsfarleder för fritidsbåtar. Dessa leder\r\nanvänds flitigt av småbåtar i området och av\r\nturister. Enligt uppgift från seglationsstyrelsen är\r\nnu utmärkningen av dessa farleder i fara på grund\r\nav ekonomiska problem.</pre><pre>Det finns närmare 15 000 registrerade fritidsbåtar\r\npå Vänern och till detta kommer ett mycket stort\r\nantal svenska och utländska besökande båtar.\r\nTurismen som bygger på Laxfond Vänern och Göta\r\nkanal är beroende av skärgårdslederna.</pre><pre>Med anledning av ovanstående vill jag fråga\r\nstatsrådet:</pre><pre>Är statsrådet beredd att medverka till att\r\nutmärkningen av småbåtsleder på Vänern kan\r\nbibehållas?</pre><pre>11 § Kammaren åtskildes kl. 16.17.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 § anf. 27 (delvis) och</pre><pre>av talmannen därefter t.o.m. 8 § anf. 80 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}