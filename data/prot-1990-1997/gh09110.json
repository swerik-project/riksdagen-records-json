{"dokumentstatus":{"dokument":{"hangar_id":"2349375","dok_id":"GH09110","rm":"1993/94","beteckning":"110","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"110","slutnummer":"0","datum":"1994-05-25 00:00:00","systemdatum":"2005-10-27 13:43:09","publicerad":"1994-05-25 00:00:00","titel":"Riksdagens snabbprotokoll 1993/94:110 Onsdagen den 25 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{B72C3772-BDC8-46BB-9177-DB0805E0330B}","dokument_url_text":"http://data.riksdagen.se/dokument/GH09110/text","dokument_url_html":"http://data.riksdagen.se/dokument/GH09110","dokumentstatus_url_xml":"http://data.riksdagen.se/dokumentstatus/GH09110","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:110</div>\r\n<div class=\"sidhuvud_datum\">Onsdagen den 25 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 19 maj.</pre><pre>2 §  Hänvisning av ärende till utskott</pre><pre>Föredrogs och hänvisades</pre><pre>Förslag</pre><pre>1993/94:RR10</pre><pre>3 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1993/94:KU36</pre><pre>Finansutskottets betänkande 1993/94:FiU23</pre><pre>Kulturutskottets betänkanden 1993/94:KrU29 och\r\nKrU33</pre><pre>Jordbruksutskottets betänkanden 1993/94:JoU21,\r\nJoU25 och JoU27</pre><pre>Näringsutskottets betänkanden 1993/94:NU17 och\r\nNU22</pre><pre>Arbetsmarknadsutskottets betänkande\r\n1993/94:AU15</pre><pre>4 §  Granskning av statsrådens tjänsteutövning\r\noch regeringsärendenas handläggning</pre><pre>Föredrogs</pre><pre>konstitutionsutskottets betänkande</pre><pre>1993/94:KU30 Granskning av statsrådens\r\ntjänsteutövning och regeringsärendenas\r\nhandläggning.</pre><pre>Anf. 1  TALMANNEN:</pre><pre>Granskningsdebatten uppdelas liksom tidigare år i\r\nflera avsnitt. Varje avsnitt behandlas som ett\r\nsjälvständigt ärende, och talarlistan för de olika\r\navsnitten kan alltså utökas med ytterligare talare.\r\nDå alla under ett avsnitt anmälda talare haft ordet,\r\növergår kammaren omedelbart till att debattera\r\nnästa avsnitt.</pre><pre>Voteringarna äger rum i ett sammanhang sedan\r\nsamtliga avsnitt slutdebatterats.</pre><pre>Regeringens sammansättning och\r\nregeringsarbetets organisation m.m.</pre><pre>(avsnitten 1--9)</pre><pre>Anf. 2   THAGE G PETERSON (s):</pre><pre>Fru talman! Den här våren har varit extra arbetsam\r\nför konstitutionsutskottet. Sammanträdena har\r\nvarit många och långa. Innan riksmötet är till ända\r\nhar KU, såvitt nu kan bedömas, lagt fram 51\r\nbetänkanden. Ett flertal grundlagspropositioner,\r\nRiksdagsutredningens tre betänkanden och\r\nbarnpornografifrågan har ökat KU:s redan stora\r\narbetsbörda. Och granskningen har i år omfattat\r\nfler anmälningar än någon gång tidigare.</pre><pre>Jag vill på hela utskottets vägnar tacka vår skickliga\r\npersonal på KU:s kansli för extra ansträngningar\r\noch mycket arbete på kvällar och veckoslut. Vi vet\r\natt er arbetsbörda den här våren har varit\r\nexceptionellt stor.</pre><pre>Mina partikamrater i KU kommer på de olika\r\nsakområdena av granskningsverksamheten att\r\nnärmare beröra utskottets uttalanden i några\r\nväsentliga frågor samt att närmare utveckla de\r\nsocialdemokratiska reservationerna. Jag kommer i\r\nmin inledning att ta upp några principiella och\r\nallmänna synpunkter på\r\ngranskningsverksamheten.</pre><pre>Årets granskning har omfattat totalt 46 ärenden,\r\noch i dessa har funnits 39 granskningsanmälningar.\r\nAv de 46 ärendena har KU avgjort 38. Av de\r\nåterstående ärendena har 7 skjutits till hösten. De\r\nhar samtliga att göra med bank- och finanskrisen.\r\nKU vill bl.a. att pågående rättsutredningar skall\r\nvara över innan utskottet slutför sin granskning. Ett\r\närende har återtagits. Granskningen av regeringens\r\nupphandling av konsulter tas upp i ett särskilt\r\ngranskningsbetänkande senare i vår.</pre><pre>Av de 38 ärenden som KU har slutgranskat\r\nföreligger full politisk enighet i 28 ärenden.</pre><pre>Utskottet har gjort en ingående granskning av\r\nregeringens handläggning av privatiseringen av\r\nstatligt ägda företag och en speciell granskning av\r\nförsäljningen av statens aktier i företaget Celsius.\r\nUtskottet har inte från konstitutionella\r\nutgångspunkter funnit några skäl till kritik.</pre><pre>Fyra statsrådsuttalanden har särskilt granskats.\r\nUtskottet står enigt bakom slutsatserna av\r\nverkställd granskning i den delen.</pre><pre>Fru talman! Jag har velat göra dessa påpekanden,\r\ndärför att det i debatten på visst håll görs gällande\r\natt KU partipolitiserar granskningen. Men faktum\r\när att stora och viktiga sakfrågor och\r\nkontroversiella statsrådsuttalanden har kunnat\r\navgöras i full politisk enighet.</pre><pre>Svenska folket har en stark känsla för\r\nrättssäkerhet; en stark känsla för att allt skall gå rätt\r\ntill. Granskning av dem som fått och utövar politisk\r\nmakt är ett viktigt inslag i vår demokrati.\r\nRiksdagens konstitutionsutskott har, enligt\r\ngrundlagen, skyldighet att granska statsrådens\r\ntjänsteutövning och regeringsärendenas\r\nhandläggning. KU har därmed en mycket viktig\r\nuppgift i vår demokrati.</pre><pre>Ett organ med så utomordentligt stora\r\nmaktbefogenheter som regeringen måste\r\nnaturligtvis kontrolleras ingående och fortlöpande.\r\nOch den kontrollen kan bara anförtros folkets\r\nvalda representanter. När utskottet fullgör sin\r\nuppgift enligt grundlagen och granskar regeringen\r\neller ett statsråd i en viss fråga, skall det inte\r\nuppfattas som liktydigt med kritik. En annan sak är\r\natt granskningen kan leda fram till kritik. Slutsatsen\r\nkan emellertid också bli att det inte finns grund för\r\nnågon erinran. De flesta anmälningar resulterar\r\ninte i kritik.</pre><pre>Jag tycker att det är viktigt att anmälningar görs,\r\nnär någon ledamot av riksdagen anser att en fråga\r\nbör utredas och granskas av KU. Det är bättre att\r\nen anmälan görs, så att en granskning kan äga rum,\r\nän att frågorna kring en misstänkt felaktig\r\nhandläggning inte får något svar.</pre><pre>Att det är borgerlig majoritet i KU har inte i något\r\nfall hindrat att en socialdemokratisk anmälan lett\r\ntill utredning och granskning. Jag utgår från att det\r\nvar på samma sätt i KU med socialdemokratisk\r\nmajoritet, nämligen att alla anmälda ärenden blev\r\nföremål för granskning oavsett från vilken politisk\r\nsida de kom. Detta arbetssätt är en styrka för\r\ndemokratin.</pre><pre>Konstitutionsutskottets granskningsuppgift är en\r\ndemokratisk tillgång som är värd respekt.</pre><pre>Från moderathåll agerar man nu på ett sätt som\r\nförringar konstitutionsutskottets verksamhet.\r\nVåldsamma personangrepp riktas mot mig, när jag\r\nfullgör min i Sveriges grundlag ålagda uppgift att\r\nleda granskningen av regeringen. För att inga\r\nmissförstånd skall uppstå, vill jag upprepa att det\r\när från moderat håll som kritiken kommer. Andra\r\npartier har inte kritiserat och handlat på samma sätt\r\nsom Moderaterna.</pre><pre>Fru talman! Så länge KU granskade\r\nsocialdemokratiska regeringar och statsråd var allt\r\ni sin ordning. Kritiska uttalanden mot\r\nsocialdemokratiska statsråd applåderades av\r\nmoderata tidningar. Men när\r\nkonstitutionsutskottet börjar granska moderata\r\nstatsråd svallar känslorna okontrollerat över både\r\npå statsministern och det ledande moderata\r\npressorganet. Och man tycker från moderathåll i\r\nKU att utfrågningarna med Anders Björck tog för\r\nlång tid, att frågorna upprepades etc., etc.\r\nGranskningen stämplas som ren partipolitik och\r\nsom ett uttryck för KU-ordförandens\r\nrevanschhunger och intellektuella otillräcklighet.\r\nDet är väl inte uteslutet att man har rätt på den sista\r\npunkten.</pre><pre>KU:s granskning av statsrådens innehav av aktier\r\nbetecknas som en personkampanj mot statsrådet\r\nUlf Dinkelspiel.</pre><pre>KU:s granskning av JAS-kraschen i Stockholm\r\nstämplar man som rena larvigheten.</pre><pre>KU:s arbete för att skydda oskyldiga barn mot våld,\r\ntortyr och andra sexuella övergrepp -- ett arbete\r\nsom för övrigt stöttats inte bara av\r\nSocialdemokraterna utan också av Centern, kds,\r\nNy demokrati, Vänsterpartiet och delar av\r\nFolkpartiet -- är ett intensivt utnyttjande av den\r\nallmänna indignationen över barnpornografin.</pre><pre>Fru talman! Jag är helt övertygad om att om\r\nkonstitutionsutskottet låtit bli att granska\r\nstatsrådens aktieaffärer, regeringens anlitande av\r\nkonsulterna JKL, KREAB och Gramma, JAS-\r\nkraschen och struntat i att rätta till den moderata\r\njustitieministerns passivitet i\r\nbarnpornografifrågan, då hade moderaternas kritik\r\nmot KU och mig personligen uteblivit.</pre><pre>Kanske jag t.o.m. då hade fått ett alldeles speciellt\r\nvänligt hedersomnämnande på Svenska Dagbladets\r\nledarsida.</pre><pre>Men, fru talman, det exceptionella inträffar att\r\nlandets statsminister skriver brev till riksdagens\r\nkonstitutionsutskott, som om det vore han som\r\nbestämde över riksdagen och KU. ''Jag\r\nförutsätter'', skriver statsministern, och han kräver\r\natt det utskott som har regeringsformens uppdrag\r\natt granska honom och regeringen i stället skall\r\ngranska KU:s ordförande.</pre><pre>Det finns ingen rättslig eller konstitutionell grund\r\nför Carl Bildts agerande. Aldrig förr i riksdagens\r\nhistoria har det förekommit att en statsminister på\r\ndetta grundlagsstridiga -- och arroganta och\r\növerlägsna -- sätt har ingripit i\r\nkonstitutionsutskottets arbete och\r\ngranskningsuppgift. Det hedrar i och för sig\r\nCenterpartiets, Folkpartiets, kds,\r\nNydemokraternas och Vänsterpartiets företrädare\r\ni KU att de inte deltog i moderatgruppens\r\ninstämmande i statsministerns instruktioner till\r\nKU.</pre><pre>Men det hade faktiskt varit på sin plats att alla\r\npartier hade hjälpt till att mer aktivt hävda KU:s\r\nintegritet och tagit avstånd från statsministerns\r\nbrev. Det var faktiskt på det sättet, fru talman, att\r\nnär det var en socialdemokratisk regering och en\r\nsocialdemokratisk statsminister -- och en\r\nsocialdemokratisk majoritet i KU -- då uppträdde\r\nKU enigt. Det kan utskottets vice ordförande\r\nbekräfta. Då bemötte KU ett mycket mindre\r\nallvarligt försök av medarbetare till Olof Palme att\r\nlägga sig i KU:s arbete. Det är utomordentligt\r\nförvånande att de som i andra sammanhang är noga\r\nmed att hävda utskottets integritet nu är så pinsamt\r\ntysta.</pre><pre>Fru talman! Jag vill på den socialdemokratiska KU-\r\ngruppens vägnar deklarera följande:</pre><pre>Eftersom vi stöder oss på grundlagen kommer vi att\r\nhävda vår rätt och skyldighet att fullgöra vår uppgift\r\nenligt 12 kap. 1 § regeringsformen att granska\r\nstatsministern och statsråden. Vi tillbakavisar\r\nstatsministerns försök att styra KU:s och\r\nriksdagens arbete.</pre><pre>Fru talman! Jag vill dessutom personligen för\r\nriksdagens ledamöter och för svenska folket klart\r\ndeklarera att Sveriges statsminister får ta till vilka\r\nord och uttryck som helst för att solka ner min\r\nheder. Det kommer inte det minsta att påverka mitt\r\ngranskningsarbete av den regering som Carl Bildt\r\nleder. Varför inte? Jo, av följande skäl:</pre><pre>En demokrati som vill överleva måste kontrolleras\r\noch granskas; man måste sätta gränser.\r\nMaktfullkomlighet, överhetsfasoner och arrogans\r\nmåste motarbetas var det än förekommer, såväl i\r\nsocialdemokratiska led som i borgerliga led. Jag har\r\nägnat hela mitt liv åt folkrörelsearbete och politiskt\r\narbete. Jag har tillhört denna riksdag i 25 år. Men\r\njag har aldrig någonsin blivit utsatt för en så lumpen\r\noch dyster kritik som från landets statsminister\r\ndärför att jag fullgör min uppgift enligt\r\nregeringsformen, att granska regeringen.</pre><pre>Jag har den bestämda uppfattningen, fru talman,\r\natt makten måste kontrolleras i en demokrati. Det\r\nmå vara socialdemokratisk makt eller borgerlig\r\nmakt. Statsråd i alla regeringar skall ständigt känna\r\noch veta att någon alltid har ögonen på dem. En\r\nslätstruken granskning, som inte vågar sätta\r\ntänderna i maktens alla delar, är skadlig för\r\ndemokratin. Ett konstitutionsutskott som inte får\r\narbeta fritt och självständigt är också till skada för\r\ndemokratin. Passivitet i granskningshänseende är\r\nmåhända behagligt och bekvämt för maktens\r\nutövare. Men passiviteten kan leda till att\r\nmedborgarnas aktivitet och uppmärksamhet avtar.\r\nOch det är i det långa loppet till skada för det\r\ndemokratiska arbetet.</pre><pre>Det är därför som den socialdemokratiska\r\nriksdagsgruppen ser så utomordentligt allvarligt på\r\nstatsministerns maktfullkomliga försök att styra\r\nriksdagens konstitutionsutskott. Riksdagsgruppen\r\nhar genom sin gruppledare Jan Bergqvist nu på\r\nmorgonen lämnat in en anmälan till KU med\r\nbegäran att granska statsminister Carl Bildts\r\nagerande.</pre><pre>Fru talman! Jag vill yrka bifall till utskottets\r\nskrivning i betänkandet KU30 med undantag av de\r\navsnitt där det föreligger socialdemokratiska\r\nreservationer. I dessa fall vill jag yrka bifall till\r\nreservationerna 1, 3, 7 och 8.</pre><pre>I detta anförande instämde Jan Bergqvist, Torgny\r\nLarsson, Ingvar Johnsson, Lisbeth Staaf-Igelström,\r\nElvy Söderström, Inger Hestvik, Sigrid Bolkéus,\r\nKarl Hagström, Catarina Rönnung, Hans Göran\r\nFranck och Björn Kaaling (samtliga s).</pre><pre>Anf. 3  Tredje vice talman BERTIL FISKESJÖ\r\n(c):</pre><pre>Fru talman! Det är som vanligt numera ett\r\nomfattande betänkande som konstitutionsutskottet\r\nhar levererat till riksdagen, ett betänkande som\r\nspänner över de mest skilda ämnesområden. Det är\r\nlätt för mig att instämma i ordförandens tack till\r\nkansliet för det energiska arbete som man har lagt\r\nned för att tillgodose utskottets ledamöters\r\nönskemål i alla möjliga frågor. En del av frågorna\r\nhar rent kvantitativt varit mycket omfattande.</pre><pre>Det har för mig som har suttit med länge i\r\nkonstitutionsutskottet varit intressant att följa\r\nutvecklingen genom åren. I början av 70-talet höll\r\nkonstitutionsutskottets granskningsverksamhet i\r\nstort sett på att upphöra. Betänkandena var korta.\r\nDebatten i kammaren tog någon timme. Det var få\r\närenden som man tog upp som var kontroversiella.\r\nDet var relativt sällsynt med reservationer.</pre><pre>Under 70-talet expanderade granskningen. Det\r\nbörjade med IB-affären och så småningom lades\r\ndet ena till det andra. Utskottets verksamhet har\r\nsedan under åren bibehållits på den kvantitativt\r\nomfångsrika nivån.</pre><pre>Det verkar som om den nya inriktning vars grund\r\nalltså lades i början av 70-talet kommer att\r\nfortsätta. Det har visat sig att det finns ett behov av\r\nen granskning av det här slaget. I varje fall finns det\r\nett utrymme för den i vårt parlamentariska liv.</pre><pre>Annars kan man naturligtvis säga att denna\r\ngranskning egentligen är ett arv från ett\r\nförparlamentariskt samhälle med en direkt\r\nmotsatsställning mellan regering och riksdag, där\r\ndet var viktigt för riksdagen, som inte var samlad\r\nvarje år, att se till att regeringen inte överträdde de\r\nbeslut som riksdagen hade fattat.</pre><pre>Trots att det nu finns många olika sätt att utkräva\r\nansvar av en regering -- vi har möjligheter till\r\nmisstroendeförklaring, vi har interpellations- och\r\nfrågeinstitutet och vi har de ständigt pågående\r\ndebatterna här i kammaren -- har det funnits\r\nutrymme för konstitutionsutskottets granskning.\r\nDen är ganska unik, även om det nu börjar finnas\r\nländer som efterliknar oss. Vi hade för inte länge\r\nsedan besök från Norge, där man nu infört något\r\nliknande.</pre><pre>Som jag uppfattat det -- det tror jag är en grund för\r\natt konstitutionsutskottet kan verka som det gör --\r\nverkar utskottet, som jag brukar säga, i gränslandet\r\nmellan politik och juridik. Utskottet skall granska\r\nhur statsråden har sköttt sina ämbeten, men det\r\nbehöver inte vara misstankar om direkta\r\nfelaktigheter som leder till att ett\r\ngranskningsärende tas upp. Det kan finnas intresse\r\nav att få frågor ytterligare belysta i detalj, sådana\r\nfrågor som har flaxat snabbt förbi i kammaren och\r\ndär det kan behövas en fördjupad insyn.</pre><pre>Det finns en politisk aspekt på granskningen. Det\r\när naturligtvis ingen tillfällighet att det regelmässigt\r\när från oppositionen som de flesta\r\ngranskningsanmälningar strömmar in. Jag ser inget\r\nkonstigt i det i och för sig. Det är oppositionens\r\nuppgift att hålla tummen i ögat på en sittande\r\nregering.</pre><pre>Vi kan konstatera att alla dessa anmälningar i de\r\nflesta fall inte lett till några anmärkningar eller ens\r\ntill förslag om anmärkningar mot statsråd. Men det\r\när bra -- och däri instämmer jag med ordföranden --\r\natt konstitutionsutskottet, när många rykten gått\r\noch en upphetsad debatt har förts i tidningarna, kan\r\n''rensa fram'' vad som verkligen har hänt och\r\ndärmed slå undan benen för misstankar och\r\ninsinuationer, som ju förekommer i\r\ntidningsdebatterna i riklig mängd.</pre><pre>Det har varit en särskild stark ström av anmälningar\r\ni år från socialdemokratisk sida. Man kan\r\nkonstatera en förändring över åren, nämligen att\r\nett stort antal anmälningar numera inte enbart\r\nkommer från konstitutionsutskottets ledamöter\r\nutan också från andra ledamöter av riksdagen. Det\r\nvar ganska ovanligt på 70-talet att någon utanför\r\nKU anmälde något granskningsärende.</pre><pre>Man kan också konstatera att vissa frågor under\r\nsenare år har kommit att framstå som ''evergreens''.\r\nDe återkommer år efter år. Det gäller\r\nflyktingpolitiken, vapenexporten -- för att ta ett par\r\nav de mer påtgaliga exemplen. Det är naturligtvis\r\ninte heller en tillfällighet. Det beror på att dessa\r\närenden är känsliga. De är viktiga. Det är\r\nnaturligtvis -- t.ex. när det gäller vapenexporten --\r\nvanskliga avgöranden som varje regering har att\r\nfatta i de frågorna. För den skull är det naturligtvis\r\nsärskilt viktigt att det efterhand görs en ordentlig\r\ngenomlysning av hur regeringen har tillämpat den\r\nlagstiftning som riksdagen har antagit.</pre><pre>En betydande del av betänkandet i år handlar om\r\nkonsekvensanalyser. Där lyfts fram, inte för första\r\ngången men utförligare än tidigare, den besvärliga\r\nfråga som det finns en tendens i alla politiska\r\nförsamlingar att skjuta åt sidan, nämligen vilka de\r\nlångsiktiga effekterna blir av de beslut som\r\nriksdagen, den parlamentariska församlingen,\r\nfattar. Man kan säga rent allmänt att vi i våra dagar\r\nlider av att framsyntheten inte har varit så stor\r\ntidigare. Samtidigt är det naturligtvis en oerhört\r\nvansklig uppgift att i varje större fråga mer\r\ndetaljerat och säkert ange vad som blir den\r\nlångsiktiga konsekvensen av ett visst handlande.\r\nMen det är oerhört viktigt att ögonen ständigt hålls\r\nöppna och att det görs allvarliga försök från\r\nförslagsställarna och beslutsfattarna att bedöma\r\nden långsiktiga effekten av vad som görs.</pre><pre>Vi kan konstatera i t.ex. den långdragna striden om\r\nÖresundsbron att det aldrig hade behövt bli så som\r\ndet har blivit, om ärendet hade handlagts på ett\r\nframsynt sätt, om de som en gång i tiden fattade\r\nbeslutet om Öresundsbron på förhand, innan\r\nbeslutet fattades, hade utrett de konsekvenser ett\r\nbrobygge skulle få. Jag tar detta som ett konkret\r\noch mycket belysande exempel. Det är en alldeles\r\ngalen ordning att man först fattar ett beslut om en\r\nsådan jätteanläggning och först därefter sätter\r\ntänderna i de verkligt svåra problemen. Då får vi en\r\nmycket märklig beslutssituation, dvs. att man\r\nbeslutar på ett bristfälligt underlag. Man är sedan\r\nändå tvungen att ta fram ett ordentligt\r\nbeslutsunderlag, samtidigt som man är bunden av\r\ndet tidigare beslutet.</pre><pre>Detta är ett besvärligt område, och det kommer att\r\nkrävas mycken energi och mycken framsynthet i\r\nframtiden om man skall klara\r\nkonsekvensutredningar på ett vettigt sätt. Någon\r\nfullständighet kan man naturligtivs aldrig kräva.</pre><pre>Rent allmänt skulle jag vilja säga att jag nästan tror\r\natt konstitutionsutskottets granskningsverksamhet\r\nhåller på att nå sitt maximum. Jag tror inte att det\r\när så mycket mer som ett konstitutionsutskott, som\r\nsamtidigt skall vara ett ärendeberedande utskott,\r\nklarar av i det normala riksdagsarbetet. Det är\r\nviktigt för framtiden att man väljer att lägga energi\r\npå sådana frågor som är viktiga och som kan ha\r\nbetydelse, inte bara för stunden utan också för hur\r\nden politiska verksamheten särskilt på\r\nregeringsnivå skall bedrivas framöver.</pre><pre>Det finns i betänkandet flera saker som för mig som\r\ninte skall delta så mycket mer i debatten i dag är\r\nintressant att ta upp till närmare belysning. Jag\r\ntycker för min del att det är bra att vi är eniga på de\r\nflesta punkter. I de flesta fall har anmälningarna\r\ninte mynnat ut i någon anmärkning, det är\r\nangeläget att understryka. I andra fall finns det en\r\nmild kritik som vi har varit ense om. Det är också\r\nviktigt att understryka att vi kan bli ense i\r\nkonstitutionsutskottet.</pre><pre>Sedan har socialdemokraterna, som jag ser det,\r\nmed ljus och lykta sökt efter stridsämnen, för det\r\när naturligtvis tacksamt för en opposition att kunna\r\nlyfta fram någonting och blåsa upp det så mycket\r\nsom möjligt. De båda ärenden där\r\nsocialdemokraterna märkligt nog fått stöd av Ny\r\ndemokrati och Vänstern, och där vi har tvingats att\r\nreservera oss, är mycket märkliga. Det gäller en\r\nanmärkning mot försvarsministern om att han inte\r\nförhindrade JAS-katastrofen. Det är en mycket\r\nmärklig anmärkning som socialdemokraterna och\r\nde övriga vill rikta mot försvarsministern. Han hade\r\ningen kännedom om att uppvisningen skulle äga\r\nrum. Även om han hade haft kännedom om det,\r\nhade han inte kunnat ingripa. Det här är en sak som\r\ngör sig naturligtvis i den allmänna debatten, men\r\ndet finns inte, som jag ser det, ett uns av underlag\r\nför den anmärkning som majoriteten här riktar mot\r\nförsvarsministern.</pre><pre>Detsamma gäller bytet av chefskapet på\r\nFinansinspektionen. Vi har gått igenom ärendet\r\nmycket noga, och vi har funnit att Anders Sahlén\r\nhade fått ett annat erbjudande som han\r\naccepterade. Därefter blev det ett chefsbyte. Hade\r\nAnders Sahlén inte accepterat erbjudandet, hade\r\ndet inte blivit något chefsbyte. Så enkel var den\r\nsaken.</pre><pre>Till yttermera visso är det ganska märkligt att\r\nsocialdemokraterna är så ängsliga för att regeringar\r\nbryr sig om vilka generaldirektörer som är tillsatta\r\noch hur de utför sitt arbete. Det var ju\r\nsocialdemokraterna som var pådrivande när den\r\nnuvarande lagstiftningen infördes, som gav\r\nregeringen större befogenheter än tidigare. I gamla\r\ntider var ju chefstjänstemännen praktiskt taget\r\noavsättliga. Enligt gammal svensk tradition och\r\nämbetsmannatradition skulle de tjäna vilka regimer\r\nsom helst och följa lagen. Man skulle inte ingripa\r\nmot dem på politisk väg. Om en chefstjänsteman i\r\nnågot ämbetsverk gjorde fel eller om en politiker\r\nansåg att han hade gjort fel, skulle lagstiftningen\r\nändras. Också här finner socialdemokraterna\r\nanledning till anmärkning mot ansvarigt statsråd,\r\nvilket är svårt att förstå. Jag vill yrka bifall till\r\nreservationerna 5 och 6.</pre><pre>En annan fråga som har kommit att överskugga\r\nhela KU-granskningen är ett gräl som har\r\nuppkommit mellan KU:s ordförande å ena sidan\r\noch statsministern och statsrådet Dinkelspiel å\r\nandra sidan. För min del har jag aldrig riktigt\r\nbegripit detta gräl, men jag förstår ju att det är\r\nviktigt, eftersom ordföranden tar till sådana\r\nindignerade brösttoner. Detta har inte varit något\r\närende hos KU, men det har tydligen blivit det nu\r\ngenom den anmälan som vi fick höra om i dag. Jag\r\nhar i stort sett ställt mig vid sidan av den\r\ndiskussionen. Det är en debatt som kontrahenterna\r\nborde föra inför öppen ridå i pressen och gärna i\r\nTV. I botten ligger en del insinuationer som\r\nförekom i Aftonbladet om att regeringsledamöter\r\nkunde ha skott sig på att Volvoaffären upplöstes.\r\nDet är naturligtvis inte bra att komma med sådana\r\ninsinuationer. Vi har sett på ärendet i sak, och då\r\nvisade det sig att det inte finns någon anmärkning\r\natt rikta emot regeringen. Sedan har debatten\r\nkommit att handla om vem som har sagt vad och\r\nvar. Enligt mitt sätt att se är inte detta bra för\r\nkonstitutionsutskottets anseende. Det för ner\r\nsjälva granskningsidéen på en rätt låg nivå. Det\r\nbeklagar jag.</pre><pre>Med undantag av reservationerna 5 och 6 yrkar jag\r\natt utskottets anmälan godkänns.</pre><pre>Anf. 4  THAGE G PETERSON (s) replik:</pre><pre>Fru talman! Tredje vice talmannen har lång\r\nerfarenhet av arbetet i KU. Han har varit\r\nordförande, vice ordförande och han är därtill en\r\nerkänd statsvetare. Han gjorde sig känd under\r\nsocialdemokratiska regeringsår som en aktiv\r\nutfrågare och granskare av socialdemokratiska\r\nstatsråd. Men när statsminister Carl Bildt går långt\r\ni arrogant uppträdande mot riksdagens\r\ngranskningsorgan och ger instruktioner till hur KU\r\nskall uppträda, då inträffar det märkliga att Bertil\r\nFiskesjö inte reagerar det minsta. Han säger att han\r\nvill stå vid sidan av. Det är inte bra för KU:s\r\nanseende och inte heller för riksdagens anseende\r\nom inte granskningsorganet självt reagerar.</pre><pre>Statsministern försöker faktiskt i sitt brev att\r\npåverka konstitutionsutskottet. Han ger\r\ninstruktioner till KU hur vi ledamöter skall svara\r\nmot den av konstitutionen ålagda skyldigheten för\r\nutskottet att granska statsråd.</pre><pre>Bertil Fiskesjö ville inte kommentera mitt\r\npåpekande om att Olof Palme och hans regering\r\nfick en tillrättavisning då han som statsminister\r\ngenom sina medarbetare ifrågasatte KU:s sätt att\r\nförvara hemliga handlingar. Då reagerade utskottet\r\ni sin helhet, inklusive Bertil Fiskesjö, mot inhoppet\r\nsom hade sin orsak i att statsministern ville\r\norientera sig. KU var mycket bestämd i sin kritik.\r\nMan erinrade om att det är KU som skall granska\r\nregeringen och inte tvärtom. Man uttalade att det\r\ninte ankommer på regeringen eller regeringens\r\nkansli att utöva tillsyn över riksdagen och dess\r\nutskott.</pre><pre>Men när nuvarande statsminister Carl Bildt lägger\r\nsig i utskottets arbete på ett långt mer flagrant sätt\r\noch när det från moderathåll kallas för tjafs, då hörs\r\ndet ingen protest ifrån den borgerliga majoriteten i\r\nKU. Det är det som är så utomordentligt svagt. Jag\r\nvill t.o.m. säga att detta är pinsamt, Bertil Fiskesjö,\r\ninte bara för KU utan det är också pinsamt för\r\ntredje vice talmannen. På den här punkten känner\r\njag inte igen Bertil Fiskesjö. Vi har arbetat väldigt\r\nmånga år tillsammans. Jag vet inte varför inte det\r\nrättskaffens sinnelag och den trohet mot\r\nkonstitutionen som har präglat Bertil Fiskesjö\r\nunder hela hans tid i riksdagen inte höll i sig när det\r\nblev aktuellt att värdera Carl Bildts brev.</pre><pre>Anf. 5  Tredje vice talman BERTIL FISKESJÖ\r\n(c) replik:</pre><pre>Fru talman! Jag vidhåller att den här debatten inte\r\när bra för KU:s anseende, och jag vidhåller att den\r\när onödig. Den borde ha förts i andra forum, och\r\ndet gäller samtliga inblandade. Ingen kan hindra\r\nens en statsminister att skriva brev till\r\nkonstitutionsutskottet. Vi får ju mängder av brev,\r\nsom ordföranden vet. På den senaste listan, som\r\nbordlades vid vårt senaste sammanträde, var\r\nstatsministerns brev upptaget bland alla andra brev.\r\nEnligt mitt sätt att se är det ett lämpligt sätt att\r\nbehandla det på.</pre><pre>Självfallet skall inte statsministern blanda sig i\r\nkonstitutionsutskottets arbete. Det gäller oavsett\r\nvem som är statsminister, men man kan inte hindra\r\nen statsminister från att uttrycka meningar. Det\r\ngjorde Olof Palme många gånger.</pre><pre>När det gäller det ingrepp som\r\nkonstitutionsutskottet tidigare reagerade emot och\r\nsom ordföranden refererade till, var detta ett\r\nförsök att kontrollera utskottets kansli, vad kansliet\r\nhade för sig, hur man bevarade hemliga handlingar\r\noch liknande ting. Det har såvitt jag vet inte den\r\nnuvarande statsministern försökt sig på.</pre><pre>Konstitutionsutskottets ordförande berörde inte de\r\növriga frågor som jag tog upp. För den skull skall\r\njag inte fortsätta att diskutera dem.</pre><pre>Jag vidhåller alltså vad jag har sagt, att jag tycker\r\natt hela den här affären, som nu blivit ett\r\ngranskningsärende, borde ha klarats av mellan\r\nutskottets ärade ordförande och de berörda\r\nregeringsmedlemmarna i andra forum än i\r\nkonstitutionsutskottet. Om ordföranden betraktar\r\nett sådant uttalande som något slags eftergivenhet\r\neller feghet är jag mycket förvånad. Jag skulle\r\nnaturligtvis kunna ta till mycket hårdare ordalag\r\nom jag ville, och de skulle då drabba åt litet olika\r\nhåll. Men jag föredrar att vara förhållandevis\r\nåterhållsam i en debatt av det här slaget, som\r\negentligen inte angår vare sig KU eller mig.</pre><pre>Anf. 6  THAGE G PETERSON (s) replik:</pre><pre>Fru talman! Jag måste få fråga Bertil Fiskesjö: Vad\r\när det som skiljer i konstitutionellt hänseende\r\nmellan en socialdemokratisk statsminister och en\r\nmoderat statsminister?</pre><pre>För tio år sedan var Bertil Fiskesjö med om att\r\ntillrättavisa den socialdemokratiske statsministern i\r\nganska hårda ordalag. Men när Carl Bildt så att\r\nsäga gör sig skyldig till ett långt mer flagrant\r\növergrepp på KU och riksdagens integritet, vill\r\ntredje vice talmannen och vice ordföranden i KU\r\nstå vid sidan om. Då tycker Bertil Fiskesjö att han\r\ninte har med frågan att göra. Det är i detta som jag\r\ninte riktigt hänger med, så frågan till Bertil Fiskesjö\r\nom skillnaden kvarstår faktiskt.</pre><pre>Fru talman! Jag vill bara ta upp de två ärenden som\r\nBertil Fiskesjö ansåg vara märkliga och som vi\r\nsocialdemokrater skulle ha sökt efter med ljus och\r\nlykta för att kunna föra upp på KU:s bord. Jag vill\r\ntillbakavisa påståendet och framföra några\r\nfunderingar utifrån en annan utgångspunkt,\r\nnämligen följande:</pre><pre>Den som läser 1994 års granskningsbetänkande\r\nmärker att granskningen i två viktiga ärenden,\r\nnämligen JAS-frågan och Salénärendet, inte tas på\r\nallvar av de borgerliga ledamöterna och inte heller\r\nav utskottets vice ordförande. De fakta som\r\nkansliet har tagit fram under granskningen\r\nkommenteras knappast av de borgerliga i dessa två\r\nfall, där man friar statsråden. Det jättearbete som\r\nKU:s kansli har gjort i dessa två ärenden lämnar ni\r\nprecis som om de vore luft. Utan närmare analys\r\nsägs bara att kritik är omotiverad. Jag menar att det\r\när ett oerhört nonchalant uppträdande som\r\nförsvagar KU:s position gentemot regeringen.\r\nDetta har man glömt när man avger dessa två, som\r\njag uttrycker det, mycket slarviga reservationer där\r\nman inte tar det minsta hänsyn till det underlag som\r\nhar tagits fram av KU:s kansli. Det är djupt\r\nbeklagligt.</pre><pre>Det är viktigt, menar jag, att behålla det nuvarande\r\nsystemet med ett politikersammansatt organ som\r\ngranskar regeringsutövningen. Men då måste KU\r\noch dess ledamöter ta uppgiften på allvar också när\r\ndet gäller sådana ärenden som berör de egna\r\nstatsråden.</pre><pre>Det skulle vara intressant om Bertil Fiskesjö i sin\r\nkommande replik något ville kommentera just\r\nförhållandet att ni har lämnat alla grundfakta åt\r\nsidan och bara avgett en mycket kort reservation, i\r\nvilken ni säger att det inte finns anledning till kritik.</pre><pre>Anf. 7  Tredje vice talman BERTIL FISKESJÖ\r\n(c):</pre><pre>Fru talman! Ytterligare några ord om polemiken\r\nmellan KU:s ordförande och statsministern. Jag\r\ntycker nog att det är litet skillnad mellan att skicka\r\nen spion till KU:s kansli för att rota i arkivet eller\r\nför att se efter hur det är upplagt och att skriva ett\r\nbrev till KU. Ert brev till KU har vi ju också\r\nbehandlat på det sätt som vi brukar behandla brev\r\ntill KU. Även om ingen vill engagera sig finns\r\nbrevet upptaget på listan för bordläggning. Jag\r\nföreställer mig att det sedan behandlas på samma\r\nsätt som andra brev.</pre><pre>Jag markerar gärna, om ordföranden vill det, att\r\njag på samma sätt som ordföranden självfallet inte\r\ntycker att regeringen skall lägga sig i hur KU sköter\r\nsitt arbete. Men denna fråga har ju, vilket alla som\r\nkänner till den vet, helt andra och mer fluffiga\r\ndimensioner.</pre><pre>Ordföranden säger att de båda reservationer som vi\r\nvarit tvungna att avge är nonchalanta. Mot vem är\r\nde i så fall nonchalanta? Vi har ju medverkat till att\r\ndessa frågor har blivit utomordentligt väl utredda.\r\nVi har anordnat utfrågningar i mängd, och kansliet\r\nhar utfört ett beundransvärt arbete när det gällt att\r\nreda ut vad som verkligen har skett.</pre><pre>Detta återfinns ju i reciten, som vi är ense om. Den\r\nfaktabeskrivning som där finns behöver vi\r\nnaturligtvis inte upprepa i våra reservationer.\r\nDärför förstår jag inte vad utskottets ärade\r\nordförande menar när han talar om nonchalans i de\r\nbåda frågorna. Vi har minsann inte nonchalerat\r\ndem utan gått igenom dem oerhört noggrant, alla\r\ntillsammans, och kommit till slutsatsen att det inte\r\nfinns någon som helst konstitutionell grund för\r\nkritik. Eftersom många hänger upp sig på orden\r\nkonstitutionell kontroll vill jag tillägga att det inte\r\nheller utifrån andra aspekter finns någon anledning\r\ntill kritik i dessa båda fall.</pre><pre>När det gäller JAS-olyckan, som naturligtvis var\r\nbeklaglig, var beslutanderätten i frågan delegerad.\r\nFörsvarsministern hade inte beslutanderätt i en\r\nfråga av detta slag. Om försvarsministern hade\r\ningripit i frågan hade det snarare varit fråga om\r\nministerstyre, och då hade vi från\r\nkonstitutionsutskottets sida av den anledningen\r\nvarit som hökar på försvarsministern.</pre><pre>Anf. 8  BIRGER HAGÅRD (m):</pre><pre>Fru talman! Låt mig först ta tillfället att tacka tredje\r\nvice talman Bertil Fiskesjö, som nu av allt att döma\r\nför sista gången framträder i en granskningsdebatt.\r\nJag vill tacka för de många år och det arbete som\r\nhan har lagt ner som en av den svenska\r\nkonstitutionens fäder och väktare. Det är\r\nbestående insatser som Bertil Fiskesjö har gjort i\r\ndetta sammanhang.</pre><pre>Jag vill också tacka kanslichefen Magnus Isberg och\r\nhans medarbetare i KU-kansliet som har haft och\r\nför närvarande har en tung börda att dras med. Vi\r\nhar ju inte kommit ut ur det hela ännu, men jag\r\nhoppas att så småningom sommaren i all sin fägring\r\nskall kunna göra det möjligt för all vår\r\nkanslipersonal att få det litet lättare än vad de har\r\nhaft det under senare tid.</pre><pre>När det sedan gäller själva granskningen vill jag\r\nförst ta upp några principiella problem beträffande\r\nKU:s granskningsförfarande. Låt mig inleda detta\r\nmed att citera vad professor Nils Andrén, min en\r\ngång vördade lärofader, säger i Samhälle och\r\nRiksdag, del II, som kom ut 1966:</pre><pre>''Dechargedebatten har blivit kritiskt bedömd, som\r\nakademisk, långtråkig och utan koncentration på\r\nväsentliga frågor. Ett sådant generellt omdöme\r\nsäger åtskilligt om dechargebehandlingens politiska\r\nbetydelse. Större vikt än ett sådant värdeomdöme\r\nfår en analys av debattens faktiska struktur. Vilken\r\nbetydelse visar regeringen genom sitt deltagande\r\natt den tillmäter debatten? Och vilken vikt tillmäter\r\nriksdagen själv uppgörelsen över\r\ndechargememorialet? Delvis återspeglas detta av i\r\nvilken utsträckning debatten är en uppgörelse\r\nmellan regeringen som svarande och riksdagen som\r\nkärande och i vilken grad den är något mera än en\r\nuppvisning inför halvtomma kammarbänkar av de\r\nargument som tidigare luftats i\r\nkonstitutionsutskottet.''</pre><pre>Kritiken står sig uppenbarligen alltjämt.\r\nDechargen eller granskningen finns alltjämt kvar,\r\nmen vi har knappast mäktat med att föra över något\r\nsärdeles nytt till den nya författningen.\r\nSvagheterna torde framför allt vara att hänföra till\r\npartipolitiseringen. Anmärkningsförfarandets\r\npolitisering började emellertid redan under\r\nståndsriksdagens tid. Kritik uppfattades snart nog\r\nsom en politisk prickning. Successivt mottogs en\r\nutskottsanmärkning med allt mindre respekt, eller\r\nsom det uttrycktes i ett drastiskt uttalande från\r\n1930-talet: KU:s granskning hade förlorat i tyngd\r\npå grund av att ''antalet tvivelaktigt eller illa\r\ngrundade anmärkningar är alldeles för stort för att\r\nrimligen kunna ursäktas med den mänskliga\r\nofullkomlighet, som även vidlåder\r\nkonstitutionsutskottet''.</pre><pre>Olika förslag har under tidernas lopp framlagts för\r\natt effektivisera och avpolitisera granskningen. Nils\r\nAndrén framhöll att granskningens stora dilemma\r\nlåg i svårigheten att ''hålla isär den politiska\r\nfunktionen och den i princip opolitiska uppgiften\r\natt undersöka och redovisa allmän praxis vid\r\nhandläggningen av regeringsärendena''.</pre><pre>Det fanns anledning till en allmän skepsis mot\r\nriksdagspolitiker som granskare, och om sedan\r\ngranskningsarbetet förelades riksdagen måste det\r\nvara svårt att undvika partipolitiska synpunkter och\r\ntaktiska överväganden. Nils Andréns förslag till en\r\navdramatiserad och samtidigt effektiviserad\r\nkontroll var att granskningen skulle utföras av en\r\n''konstitutionsutskottets ombudsman'', en hög och\r\noväldig ämbetsman. Han skulle på riksdagens\r\nuppdrag och på utskottets vägnar granska\r\nadministrativ praxis i kanslihuset. Granskningen\r\nskulle sedan publiceras på samma sätt som JO:s\r\nberättelse.</pre><pre>I viss mån skulle man kanske kunna säga att stora\r\ndelar av granskningen av administrativ praxis har\r\nkommit att avpolitiseras. Därom vittnar bl.a. de tio\r\nförsta kapitlen i granskningsbetänkandet. I övrigt\r\när det dock samma gamla visa som vanligt, dvs. att\r\noppositionen i olika sammanhang tar chansen att\r\nframföra en mycket vagt grundad kritik mot\r\nregeringen i olika sammanhang. Partipolitiseringen\r\navgör i de kritiska fallen åt vilket håll vågskålen\r\nskall tippa.</pre><pre>Frågan är om det inte borde ske en omprövning av\r\nhela KU:s granskningsverksamhet. Går det att nå\r\nfram till samförstånd om en ny tingens ordning?\r\nSkulle kritik kunna framföras utan att den\r\nomedelbart tvingar fram partipolitiska\r\nställningstaganden? Skulle med andra ord kritiken\r\nkunna avpolitiseras, samtidigt som praxis\r\nvidareutvecklas att närmare undersöka olika\r\nområden av regeringens fögderi från främst\r\nadministrativa utgångspunkter? Går det över\r\nhuvud taget att undvika just partipolitiseringen?\r\nOm inte, kan man ställa frågan vilken nytta det är\r\nmed KU:s granskning i det här hänseendet.</pre><pre>Det fanns en ganska stark förhoppning vid\r\ninledningen av den nu snart tilländalupna\r\nmandatperioden, att något nytt skulle kunna ske\r\ninom KU. Före valet 1991 hade det deklarerats från\r\nden dåvarande oppositionens sida att KU:s\r\nordförande borde tas från oppositionen, samtidigt\r\nsom det uttrycktes förhoppningen att man därvid\r\nskulle kunna få en ordförande som var så oväldig\r\noch litet partipolitisk som möjligt. Man ville med\r\nandra ord ha ett KU som levde upp till de bästa av\r\nmånga omöjliga förutsättningar, nämligen oväld\r\noch minimering av partipolitiseringen. Vem kunde\r\nbättre än en tidigare talman i riksdagen infria dessa\r\nförhoppningar?</pre><pre>Till en början syntes också klara ambitioner att\r\ninfria de förhoppningar som hade ställts ut. Men\r\ntyvärr visade det sig omsider att förhoppningarna\r\nvar för uppskruvade. Från oppositionens sida och\r\nsynnerligen, tyvärr, från ordförandens, igångsattes\r\nen häxjakt mot de statsråd som hade en personlig\r\nförmögenhet. Det antyddes att det inte skulle vara\r\nförenligt med utövandet av vissa statsrådsämbeten\r\natt ha en personlig förmögenhet, en kritik som\r\nsenare har framförts på nytt och som uppenbarligen\r\när det drivande motivet för uppläggningen av\r\nmycket av kritiken i konstitutionsutskottet. Med all\r\nrätt har det mot denna kritik anförts att just den\r\nsom framgångsrikt har förvaltat ett eget fögderi på\r\nett bra sätt bör ha goda förutsättningar för att också\r\nkunna ta hand om det allmännas affärer.</pre><pre>Vad gäller granskningsbetänkandet finns det, som\r\nregeringens företrädare ser det, ingen anledning att\r\nreagera mot regeringens handläggning av\r\nasylärenden, inte heller mot utseendet av en\r\nbiståndskontorschef eller mot statsministerns\r\nuttalande om Baltikum. Avslag yrkas följaktligen\r\npå reservationerna 1, 2, 3, 4, 7 och 8. Bifall yrkas\r\ndäremot till reservationerna 5 och 6.</pre><pre>I kritiken mot KU:s granskning har det anförts att\r\npartipolitiseringen ofta har tagit udden av kritiken\r\noch att KU:s kritik därigenom har blivit tandlös.\r\nDet finns anledning att beklaga att inte utskottet\r\nhar kunnat samla sig till en konstitutionell\r\nplattform vid årets granskning.</pre><pre>Vid årets granskning vill den socialdemokratiska\r\noppositionen rikta kritik mot två statsråd,\r\nstatsråden Lundgren och Björck. I bägge fallen har\r\nman en ytterst lös grund att stå på -- jag skulle inte\r\nvilja kalla det för någon grund över huvud taget.</pre><pre>Det är naturligtvis groteskt och löjeväckande att\r\nman vill göra statsrådet Björck ansvarig för JAS-\r\nolyckan. Jag har betydligt större tilltro till Anders\r\nBjörck som försvarsminister än som flygmekaniker.\r\nJag skulle inte våga flyga med ett plan vars\r\nluftvärdighet har granskats av Anders Björck.</pre><pre>När det gäller statsrådet Lundgren kan man lugnt\r\nkonstatera att hans agerande när det gällde\r\nFinansinspektionens förre chef, Anders Sahlén, har\r\nvarit helt och hållet i linje med vad som ställts upp\r\nsom konstitutionella förutsättningar i Sverige.</pre><pre>Det finns alltså ingen som helst grund för att rikta\r\nkritik mot de båda statsråden. Det är också\r\nbetecknande att det var en ren sinkadus som gjorde\r\natt detta nu förs fram som en sorts\r\nmajoritetsförslag. Någon majoritet för de här\r\nanmärkningarna har över huvud taget inte funnits i\r\nutskottet. Ordförandens utslagsröst kom in i bilden\r\nsedan Ny demokrati hade lagt ned sin röst och\r\nväntade med att ta ställning till dess att frågan kom\r\nupp i riksdagen.</pre><pre>I ärenden som inte direkt visas upp för riksdagen,\r\nmen som kanske ändå har spelat en större roll än\r\nvad som redovisas, finns det -- som vi har hört här\r\ni debatten -- anledning till betydande\r\nmeningsmotsättningar.</pre><pre>Sålunda har konstitutionsutskottets ordförande i en\r\ntidningsintervju insinuerat att\r\nutrikeshandelsministern skulle ha haft vetskap om\r\natt Volvo--Renault-affären skulle spricka -- en sorts\r\ninsideraffär som i vart fall skulle ha gynnat\r\nstatsrådet indirekt. Påståendet har med skärpa\r\ntillbakavisats av statsrådet, och KU:s ordförande\r\nhar inte kunnat bevisa påståendet.</pre><pre>Statsministern har likaledes alldeles exempellöst, i\r\nform av ett särskilt brev till konstitutionsutskottet,\r\ntvingats konstatera att konstitutionsutskottets\r\nordförande inte har haft något som helst belägg för\r\nsitt påstående att statsministern, via Pehr G\r\nGyllenhammar, skulle ha haft vetskap om att\r\nVolvo--Renault-affären skulle spricka tio dagar\r\ninnan så skedde. Thage G Peterson har upphöjt sig\r\nsjälv till någon sorts korpral i ljusets riddarvakt.\r\nHan framstår nu i all sin härlighet i tidningsartiklar\r\noch i riksdagens talarstol och tillbakavisar då vad\r\nhan anser vara lömska angrepp på hans person och\r\ngärning. Han är frisk på att betygsätta i svart och\r\nvitt -- någonting däremellan ges icke.</pre><pre></pre><pre>Det är emellertid inte acceptabelt att\r\nkonstitutionsutskottet inte får klara ut vad som är\r\nrätt och vad som är osant. Statsministerns ord står\r\nmot konstitutionsutskottets ordförandes ord. Pehr\r\nG. Gyllenhammar kan verifiera eller dementera\r\ndetta. Detta är en trovärdighetskris för\r\nkonstitutionsutskottet, för riksdagen och för\r\nregeringen. Därför har jag krävt att Gyllenhammar\r\nsnarast möjligt skall inbjudas till\r\nkonstitutionsutskottet för att en gång för alla klara\r\nut vad som är sant och osant. Det är han som har\r\nåberopats som källa av konstitutionsutskottets\r\nordförande. Det är han som kan klara ut vad som\r\när riktigt i det här sammanhanget. Jag beklagar att\r\nmin begäran i går i konstitutionsutskottet\r\ntillbakavisades av utskottet med ordförandens\r\nutslagsröst. Ny demokratis representant avstod\r\nfrån att yttra sig i frågan.</pre><pre>Det kan inte heller accepteras att\r\nkonstitutionsutskottet, likaledes genom\r\nordförandens utslagsröst och Ny demokratis\r\nnedlagda röst, har avstått från att omedelbart\r\nutreda den tidigare socialdemokratiska regeringens\r\nsätt att hantera olika konsultuppdrag till ARE-\r\nbolagen och andra i samband med utredningen av\r\nden nuvarande regeringens konsultuppdrag. Den\r\njämförelsen hade behövts för att\r\nkonstitutionsutskottet skulle kunna göra en rättvis\r\nbedömning.</pre><pre>Fru talman! I alltför stor utsträckning har vi under\r\nde senaste veckorna kunnat bevittna hur\r\npartipolitiseringen har tagit överhanden när det\r\ngäller konstitutionsutskottets granskning. Detta är\r\natt beklaga. Samtidigt borde det hela leda till\r\neftertanke. Det är måhända dags att försöka\r\nåstadkomma vad man hittills inte har lyckats med,\r\nnämligen nya och effektiva former för KU:s\r\ngranskningsarbete.</pre><pre>I detta anförande instämde Ola Karlsson, My\r\nPersson, Inger René, Stig Bertilsson, Jan-Olof\r\nFranzén, Henrik S Järrel och Björn von der Esch\r\n(samtliga m).</pre><pre>Anf. 9  THAGE G PETERSON (s) replik:</pre><pre>Fru talman! Birger Hagård höll en i och för sig\r\nintressant statsvetenskaplig betraktelse som jag\r\nlyssnade uppmärksamt på. Men jag måste erkänna\r\natt jag efter tre års arbete i konstitutionsutskottet\r\nmed Birger Hagård har svårt att se honom som\r\nstatsvetare. Min minnesbild av Birger Hagård\r\nunder tre år i KU är att han är en nitiskt moderat\r\npolitiker. Det överskuggar också de\r\nstatsvetenskapliga kunskaperna.</pre><pre>Det är självfallet fritt för Birger Hagård att ha\r\nsynpunkter på min person och min uppgift som\r\nordförande. Den debatten skall jag inte lägga mig\r\ni.</pre><pre>Däremot har jag ett par iakttagelser av Birger\r\nHagårds anförande. Han reste frågan om\r\nkonstitutionsutskottet behövs. Det är väl ett\r\nuttryck för moderat politik och moderat syn på hur\r\nmakten och överheten skall kontrolleras och om\r\nden behöver kontrolleras. Det är klart att vi måste\r\nha ett utskott som granskar regeringen. Den har ju\r\nså utomordentligt stora maktbefogenheter. All\r\npolitisk makt, både socialdemokratisk makt och\r\nborgerlig makt, måste ju kontrolleras. Men\r\ntydligen har Birger Hagård en annan uppfattning,\r\nåtminstone nu när det är en borgerlig regering.</pre><pre>\r\nJag drar den slutsatsen, vilket jag faktiskt gjorde i\r\nmitt inlägg, att om den socialdemokratiska gruppen\r\ni KU hade struntat i att granska statsrådens\r\naktieinnehav, struntat i att följa upp regeringens\r\nanlitande av konsulter och struntat i att titta på\r\nJAS-ärendet hade det inte funnits utrymme för\r\nnågon kritik. Birger Hagård hade säkerligen varit\r\nganska nöjd med konstitutionsutskottets arbete om\r\nvi hade varit snälla och inte tittat på vad de\r\nborgerliga statsråden gjort.</pre><pre>Birger Hagård försökte inte på något sätt förklara\r\nCarl Bildts exeptionella personangrepp. I denna\r\nfråga uppträdde väl Carl Bildt som han uppträder\r\ntill vardags, och det är allmänt omvittnat att han\r\nbesitter mycket av maktfullkomlighet och arrogans.\r\nJag tror att förklaringen till hans personangrepp är\r\nganska enkel. Det har jag förstått efter att ha\r\nlyssnat på Birger Hagårds inlägg här. Carl Bildt tål\r\nhelt enkelt inte att granskas. Det är detta det är\r\nfrågan om. Därav följer sedan hans utfall.</pre><pre>Fru talman! I min nästa replik skall jag ta upp de\r\nuppgifter om konstitutionsutskottets beslut i går\r\nsom Birger Hagård kom med. De är inte korrekta\r\ni alla delar. Därför skall jag använda min nästa\r\nreplik till att göra några beriktiganden.</pre><pre>Anf. 10  BIRGER HAGÅRD (m) replik:</pre><pre>Fru talman! Thage G Peterson antydde att det\r\nskulle finnas en kluvenhet i min person mellan\r\nstatsvetaren och politikern. Visst finns den\r\nkluvenheten. För mig har det varit en glädje och en\r\nkänsla av spänning under ett helt liv att ha den här\r\nkluvenheten. Men det fordrar också att man vet när\r\nman sysslar med det ena och när man sysslar med\r\ndet andra. I delar av det anförande som jag höll var\r\ndet tveklöst statsvetaren som tagit överhanden. Jag\r\nförsökte att se neråt och granska vad det egentligen\r\när som förekommer, men självfallet var det\r\npolitikern som uppträdde i den andra delen av\r\nanförandet, Thage G Peterson.</pre><pre>Thage G Peterson sade att jag skulle ha frågat om\r\nKU behövs. Den frågan har jag över huvud taget\r\naldrig ställt. Självfallet behövs KU. Men som jag\r\nsade i de allra sista orden i mitt anförande behövs\r\ndet också nya och effektiva former för\r\ngranskningsarbetet. Vi måste akta oss för att inte\r\nfalla in i något slags slentrian. Framför allt är jag\r\norolig för partipolitiseringen. Jag tycker att KU:s\r\nordförande tyvärr är ett utmärkt exempel på att\r\npartipolitiseringen kan gå för långt.</pre><pre>Statsministern var naturligtvis tvingad att skriva det\r\nbrev som han skrev till konstitutionsutskottet. Han\r\nhade utsatts för arrogans och angrepp som han inte\r\nkunde låta förbli obesvarade. Det är bara synd att\r\ngrälet fortsätter och att inte konstitutionsutskottets\r\nordförande kan säga att det var obetänksamt och\r\nfelaktigt att föra fram dessa insinuationer i olika\r\nsammanhang. Då skulle vi kunna klättra upp till de\r\nhöjder där konstitutionsutskottet normalt bör\r\ndväljas.</pre><pre>Statsminister Carl Bildt tål självfallet att granskas i\r\nolika sammanhang. Det är självfallet utskottets\r\nuppgift att utföra en granskning av alla statsrådens\r\nfögderier. Men det skall också vara en granskning\r\nsom lever upp till de krav på oväld som\r\nkonstitutionsutskottet bör ha som en ledstjärna.</pre><pre>Anf. 11  THAGE G PETERSON (s) replik:</pre><pre>Fru talman! Först några ord om gårdagens\r\nsammanträde i konstitutionsutskottet. Den enda\r\ngrund som fanns för att genom ett utskottsinitiativ\r\nbe Volvos förre styrelseordförande att komma till\r\nen separat utfrågning i utskottet var skrivelser från\r\nCarl Bildt och Ulf Dinkelspiel. Men det hade inte\r\nvarit förenligt med grundlagen att göra detta, och\r\ndet pekade också utskottets kanslichef Magnus\r\nIsberg på. Detta fick dock inte de borgerliga\r\nrepresentanterna att ändra ståndpunkt, utan man\r\nbegärde votering. Ett direkt bifall till det moderata\r\nförslaget skulle ha inneburit ett godkännande av\r\nBildts och Dinkelspiels inblandning i KU:s arbete,\r\nvilket vi inte kunde acceptera.</pre><pre>Beslutet blev att KU skall granska frågan om\r\ninformationen till regeringen i Volvo--Renault-\r\naffären, och därvid kommer det helt säkert att bli\r\nfråga om ett flertal utfrågningar, och till en av\r\nutfrågningarna bör Volvos förre styrelseordförande\r\ninbjudas. Det är möjligt att kanslichefen redan har\r\ntagit en sådan kontakt. Vi har i ett\r\nsocialdemokratiskt särskilt yttrande vid\r\nbetänkandet uttalat att vi hoppas att dr\r\nGyllenhammar tar till orda i denna sak.</pre><pre>Jag vill lägga till ytterligare en punkt med tanke på\r\nvad Birger Hagård säger i sina fortsatta angrepp på\r\nmig. Jag har i denna affär inte fört fram några egna\r\nuppgifter utan endast fört vidare de uppgifter som\r\njag har fått av Volvos dåvarande styrelseordförande\r\nP. G. Gyllenhammar. Jag har inte i något\r\nsammanhang, som statsministern beskyllt mig för,\r\nsmutskastat Ulf Dinkelspiel. Jag har i utfrågningar,\r\nsom finns dokumenterade i protokoll, sagt att en\r\nhelt annan fråga är om Ulf Dinkelspiel på något sätt\r\nhar utnyttjat den information som han har haft\r\ntillgång till. Detta har jag självklart inte uttalat mig\r\nom, och jag har heller inte haft några som helst\r\nmisstankar om detta.</pre><pre>Jag har vid ett stort antal tillfällen föreslagit Birger\r\nHagård att läsa utfrågningsprotokollet, men av\r\nnågon anledning tycks han inte begripa vad som\r\nstår i detta protokoll -- om han nu har läst det, fru\r\ntalman.</pre><pre>Anf. 12  BIRGER HAGÅRD (m) replik:</pre><pre>Fru talman! Jo då, jag kan försäkra Thage G\r\nPeterson om att protokollen från KU:s utfrågningar\r\ntillhör min verkliga favoritlektyr, som jag särskilt\r\nintensivt studerar varje natt innan jag somnar in.</pre><pre>Jag är litet grand förvånad över vad\r\nkonstitutionsutskottets ordförande anför i detta\r\nsammanhang. Han säger att det inte skulle varit\r\nförenligt med grundlagen att kalla in Pehr G.\r\nGyllenhammar till KU. Vi skall först konstatera att\r\ndet är Gyllenhammars egen sak om han vill komma\r\ntill KU eller inte. Han är en privatperson, och det\r\nfinns i och för sig ingen möjlighet i världen för\r\nkonstitutionsutskottet att tvinga in honom. Men\r\nnaturligtvis är det fullt grundlagsenligt att kalla in\r\nhonom eller att ge honom möjlighet att svara\r\nskriftligt på KU:s frågor. Om det inte varit så, hade\r\nväl knappast KU:s ordförande ställt denna fråga\r\nunder proposition i utskottet på det sätt som\r\nskedde.</pre><pre>Samtidigt har socialdemokraterna i det särskilda\r\nyttrande som är fogat vid utskottets\r\ngranskningsbetänkande åtminstone påstått att de\r\nvill gå till botten med denna affär och utreda vad\r\nsom är sant och osant. Mot den bakgrunden finner\r\njag det högst anmärkningsvärt att KU:s ordförande\r\ninte tar chansen att kalla in Gyllenhammar. Att\r\nsätta in honom i ett annat sammanhang, kanske\r\nlitet senare, är ju inte samma sak som att här, nu\r\neller snart få klarlagt vad som verkligen har\r\nförevarit.</pre><pre>Konstitutionsutskottets ordförande säger vidare att\r\nhan inte har några egna uppgifter om vad som har\r\nförevarit i informationsavseende beträffande\r\nVolvo--Renault-affären, utan han har\r\nvidarebefordrat information som han har haft\r\ntillgång till. Det är ju just det som är det\r\nintressanta: Varifrån har den här informationen\r\nkommit? Den förnekas uttryckligen av\r\nstatsministern, och på goda grunder. Vid det ena\r\ntillfället träffar han president Clinton i USA, och\r\nvid det andra har han överläggningar just med\r\nkonstitutionsutskottets ordförande.</pre><pre>Varifrån har då de här informationerna kommit?\r\nDen frågan förblir obesvarad. Det är detta som har\r\ngjort att statsministern känt sig föranlåten att skriva\r\nett brev till konstitutionsutskottet, ej alls det\r\nmästrande brev som konstitutionsutskottets\r\nordförande vill få det till utan ett brev genom vilket\r\nman vill klara ut vad som har förevarit i saken. För\r\nlandets, för politikens och för KU:s anseendes skull\r\nfinns det all anledning att snarast gå till botten med\r\ndetta ärende.</pre><pre>Anf. 13  YLVA ANNERSTEDT (fp):</pre><pre>Fru talman! Så här i inledningen till\r\nmandatperiodens sista granskningsdebatt kan det\r\nfinnas anledning att uttala att vi skulle kunna och\r\nborde vara mycket stolta över den insyn och de\r\nkontrollmöjligheter som vi på olika nivåer har i vår\r\ndemokrati. Vi kan ställa frågor och\r\ninterpellationer, vi kan väcka motioner och vi kan\r\nmed offentlighetsprincipens hjälp kräva att få insyn\r\ni myndigheters verksamhet på olika nivåer. Därtill\r\nkommer riksdagens revisorers arbete, som har\r\nblivit alltmer aktivt och respekterat, och\r\nkonstitutionsutskottets granskningar av\r\nregeringen.</pre><pre>Vi är nu i slutet på en mandatperiod med en\r\nnyordning inom konstitutionsutskottet enligt vilken\r\nutskottets ordförande inte som tidigare skulle\r\nhämtas från regeringspartierna. Genom denna\r\nnyordning skulle KU:s uttalanden och\r\nbetänkanden få en mera upphöjd och opartisk\r\nstatus. Har det blivit så? Alla goda intentioner till\r\ntrots måste man nog konstatera: Nej, så har det inte\r\nblivit.</pre><pre>Oppositionen har, speciellt under innevarande\r\ngranskningsår, dvs. valåret, anmält en rad\r\nstruntsaker till granskning. Jag tänker bl.a. på de\r\nanmälningar som gäller JAS-överflygningen och\r\nvissa tjänstetillsättningar. Regeringspartierna har\r\nförsvarat sina statsråd och i vissa fall kommit fram\r\ntill en annan uppfattning än oppositionen. Det är\r\nsjälvklart att oppositionen har en mycket aktivare\r\nroll i granskningen, eftersom det ju är regeringen\r\nsom skall granskas.</pre><pre>Men det skall först sägas att vi på de allra flesta\r\npunkter i granskningsarbetet ändå har kommit\r\nfram till en enig ståndpunkt. Vi har haft långa och\r\ningående diskussioner. Vi har tagit in en stor mängd\r\nmaterial i alla frågor. Det är först när vi närmar oss\r\ndet område där vi, som tredje vice talmannen\r\nframhöll, befinner oss i gränslandet mellan juridik\r\noch politik som vi skiljer oss åt i bedömningen.</pre><pre>Men är det egentligen så konstigt? I de fall där vi\r\nskiljer oss åt kan man nog säga att det är på grund\r\nav att vi har olika ideologisk grund att stå på som vi\r\nbedömer fakta olika.</pre><pre>I alla de fall som vi har granskat har vi, som jag\r\nnämnde, inte lämnat någon sten ovänd för att\r\nförsöka få fram vad som verkligen har hänt. Trots\r\ndet kommer vi fram till olika ståndpunkter. Jag tror\r\ninte att det är betingat av någon illvillig inställning\r\nfrån vare sig oppositionen eller någon annan, utan\r\ndet beror på att vi står på olika ideologisk grund.\r\nSå kommer det säkert också att förbli så snart man\r\nfjärmar sig från de mycket fasta lagregler och den\r\nmer administrativa granskning som vi också gör.</pre><pre>Det är bara att konstatera att vi står på olika\r\nideologisk grund och tolkar fakta olika. Jag tycker\r\ninte att detta behöver vara fel. Vi måste hela tiden\r\nha i minnet att det här finns grupper och partier\r\nmed olika grundsyn och att man då bedömer fakta\r\nolika.</pre><pre>I varje granskningsbetänkande har vi en grupp\r\nanmälningar som sammanförs under rubriken\r\n''Vissa uttalanden av statsråd''. Här har vi ofta\r\nlånga diskussioner om vad som går an och vad som\r\ninte går an.</pre><pre>När vi har fjärmat oss, som jag sade, från de väldigt\r\ntydliga lagregler som vi har att följa, tror jag att det\r\när nödvändigt att i de här fallen ha en mycket vid\r\nram för vad som är tillåtet, eftersom statsråden är\r\npolitiskt valda och eftersom det är farligt i en\r\ndemokrati att ha för snäva gränser för vad som är\r\nmöjligt för regeringens enskilda ledamöter. Jag\r\ntänkte återkomma senare i debatten till detta.</pre><pre>I konstitutionsutskottet har vi under både förra året\r\noch detta fört en intressant och nyttig debatt om\r\nallmänhetens insyn i såväl statsråds som\r\nriksdagsledamöters ekonomiska förhållanden.\r\nRegeringen har från början varit mycket tydlig i sitt\r\nagerande, med en öppen deklaration av sina\r\ntillgångar och tillsättande av en etisk kommitté,\r\nliksom överlämnande till opartisk förvaltare av\r\ntillgångarna.</pre><pre>För riksdagsledamöter har vi givit riksdagens\r\nförvaltningsstyrelse i uppdrag att utforma en\r\nmodell som tillfredsställer de krav som kan ställas\r\npå allmänhetens rätt till insyn i förtroendevaldas\r\nförhållanden. Det är ingen lätt uppgift, med tanke\r\npå att det kan finnas många bindningar som kan\r\nsägas påverka människors omdömesförmåga:\r\nkapital, aktier, fasta tillgångar, framträdande\r\nuppdrag i fackliga och andra\r\nintresseorganisationer, styrelseuppdrag i\r\nnäringslivet, etc. Och hur skall man bedöma\r\nfamiljemedlemmars tillgångar? Och var går\r\ngränsen för privatlivets helgd?</pre><pre>Jag har stor respekt för KU:s ordförandes\r\nengagemang och ärlighet i frågorna om öppenhet\r\noch integritet hos förtroendevalda och läste med\r\nintresse hans artikel häromdagen som gällde just\r\nöppenhet och förtroende och de moraliska krav\r\nsom man kan ställa på politiker och ledande\r\npersoner i näringslivet.</pre><pre>Artikeln innehöll en rad tänkvärda tankar. Men jag\r\ntycker kanske ändå inte att man kan vara trovärdig,\r\nom man inleder en sådan artikel med att säga att\r\nproblemen förvärrades efter valet 1991, inte mot\r\nbakgrund av de fakta som jag har redovisat om\r\ninitiativ som togs vid regeringens tillträde 1991.</pre><pre>Man kan inte heller med trovärdigheten i behåll,\r\nsom s-gruppen i konstitutionsutskottet gjorde,\r\nrösta nej till en granskning av s-regeringarnas\r\nkontakter med näringslivet.</pre><pre>Jag tror att det är viktigt att den här debatten\r\nfortsätter, så att vi tillsammans kan utforma de\r\nregler vi skall ha för de personer som är\r\nförtroendevalda representanter.</pre><pre>När man studerar KU-anmälningarna över tiden,\r\nkan man se att anmälningarna som kommer in i\r\nmycket hög grad är en spegel av de frågor som är\r\nviktiga frågor i samhällsdebatten. Ja, man skulle\r\nkunna säga att KU i det här avseendet ger en\r\nhistorisk exposé av debatten.</pre><pre>Konstitutionsutskottet har under det gångna året\r\nspelat en undanskymd roll i medierna. Det om\r\nnågot är, kan man säga, ett tecken på att de ärenden\r\nvi har behandlat varit ganska beskedliga till sin\r\nkaraktär. Det faktum att reservationerna är få,\r\ntrots betänkandets omfång, är också ett tecken på\r\natt substansen i granskningsanmälningarna är\r\nganska liten.</pre><pre>Fru talman! Jag vill instämma i tredje vice\r\ntalmannens syn på debatten och konfrontationen\r\nmellan statsministern och KU:s ordförande, en\r\ndebatt som har fått sken av personmotsättning. Jag\r\nkommer också senare i debatten att återkomma till\r\navsnittet om statsrådens uttalanden liksom till det\r\nom byte av chef för Finansinspektionen, och Ingela\r\nMårtensson kommer att ta upp frågan om\r\nKrigsmaterielinspektionen.</pre><pre>Jag vill rikta ett tack till kansliet för det arbete som\r\ndet har lagt ner med omsorg och stor energi för att\r\ngranskningsbetänkandet faktiskt skulle ligga på\r\nbordet i dag.</pre><pre>Jag vill också tacka Bertil Fiskesjö för det\r\nsamarbete vi har haft i konstitutionsutskottet.\r\nGenom stor kunnighet och gott omdöme har han\r\nvarit en ovärderlig tillgång i granskningsarbetet.\r\nHan har varit en inspirationskälla för mig\r\npersonligen, när jag kom som ny till utskottet,\r\ngenom sina kunskaper och erfarenheter, och han\r\nhar företrätt kontinuiteten i utskottet och\r\nstabiliteten, eftersom många nya ledamöter har\r\nkommit till. Jag har verkligen lärt mig mycket av\r\nhonom och beklagar att han uppenbarligen\r\nkommer att lämna KU med detta riksmöte.</pre><pre>Fru talman! Jag yrkar bifall till de reservationer där\r\nFolkpartiet finns representerat och i övrigt att\r\nriksdagen godkänner konstitutionsutskottets\r\nanmälan.</pre><pre>Anf. 14  THAGE G PETERSON (s) replik:</pre><pre>Fru talman! Jag vill börja med att säga att i den\r\nartikel som jag skrev i Svenska Dagbladet finns\r\nsäkerligen åtskilligt som tål att diskuteras. Det var\r\nfaktiskt också meningen med artikeln att den skulle\r\nvara en debattartikel, och jag hoppades att det\r\nskulle kunna bli en debatt med många deltagare.\r\nJag skulle hälsa med tillfredsställelse om Ylva\r\nAnnerstedt med sin ofta balanserade framtoning\r\nville ta till orda i den debatten.</pre><pre>Sedan måste det säkerligen vara ett missförstånd.\r\nS-gruppen i konstitutionsutskottet röstade inte i går\r\nnej till granskning av kontakter med näringslivet,\r\nutan voteringen gällde avgränsningsfrågan i det\r\närende som togs upp, och det är någonting helt\r\nannat.</pre><pre>Vidare vill jag säga ett par ord om det som Ylva\r\nAnnerstedt berörde, nämligen om det försök som\r\ngruppledarna enades om, att KU-\r\nordförandeposten skulle besättas av oppositionen.\r\nVad jag har förstått, har gruppledarna bestämt att\r\ndetta så småningom skall utvärderas. Mina\r\nerfarenheter av de här tre åren är faktiskt blandade.</pre><pre>Jag är inte helt positiv till den nuvarande\r\nordningen. Det beror inte på att jag tror att man\r\nkan undvika konflikter, utan det hela är mer en\r\nfråga om ordföranden orkar vara aktiv i sin\r\ngranskning av regeringen.</pre><pre>Från visst statsvetarhåll, dock inte från Fiskesjö och\r\nHagård, har det påpekats att man har väntat en\r\nkonflikt mellan statsministern och KU:s\r\nordförande, av den orsaken att när man kommer in\r\npå känsliga frågor i en regering uppstår konflikter\r\nom dessa frågor skall granskas. Om vi då har en\r\nstatsminister som över huvud taget inte tål kritik\r\noch granskning, blir den konflikten hårdare.</pre><pre>Jag tror att huvudpunkten, om man skall resonera\r\nvidare, är om det så att säga ligger något värde i att\r\noppositionen har ordförandeposten, om\r\ngranskningen då blir mera bred och djup. Det är\r\nalltså huvudfrågan, och därtill kommer då om\r\nordföranden i konstitutionsutskottet orkar att\r\nutsättas för den simpla kritik som i det här fallet\r\nstatsministern har riktat och om det på något sätt\r\nskulle dämpa intresset för att granska.</pre><pre>Det vore ju utomordentligt allvarligt, därför att jag\r\nhävdar att vi har i det svenska samhället i dag icke\r\nför mycket granskning och revision, utan vi har för\r\nlitet. Därav fick vi 80-talets bank- och\r\nfinansskandaler. De är ju en följd av att\r\ngranskningen inte fungerade. Med den bakgrunden\r\nmåste den här frågan också belysas.</pre><pre>Anf. 15  YLVA ANNERSTEDT (fp) replik:</pre><pre>Fru talman! Jag tycker att det var intressant att\r\nordföranden tog upp just frågan om den nya\r\nordning vi har i konstitutionsutskottet och vilka\r\neffekter den har fått. Den utvärdering som skall\r\nkomma måste med nödvändighet jämföra\r\nutskottsgranskningarna över tiden.</pre><pre>Jag kan nog säga att jag tycker att det finns\r\ntveksamheter. Mot bakgrund av det jag tog upp i\r\nmitt inledningsanförande kan man ställa frågan: Är\r\ndet möjligt att helt undvika de politiska\r\ndiskussioner som faktiskt uppstår i ett utskott där\r\nledamöterna sitter som företrädare för politiska\r\npartier, där man har olika ideologisk grundsyn? Det\r\nbetyder ju att vi ser på samhället och\r\nsamhällsföreteelser på olika sätt och med olika\r\ngrundförutsättningar. Det kan faktiskt betyda att\r\ndet inte är möjligt att undvika den politiska, eller\r\nsom det uppfattas, partipolitiska inriktning som\r\narbetet i KU ibland får. Jag anser att det är bättre\r\natt vara medveten om att dessa konflikter föreligger\r\noch ha dem i åtanke när man bedömer de\r\ngranskningar och uttalanden som görs. Jag ser fram\r\nmot den utvärdering som kommer att ske.</pre><pre>Jag noterar också att ordföranden inte vidare\r\nkommenterade mina synpunkter på frågan om att\r\nsopa rent framför egen dörr.</pre><pre>Anf. 16  THAGE G PETERSON (s) replik:</pre><pre>Fru talman! Jag vet inte riktigt vad Ylva Annerstedt\r\nmenade med det sistnämnda. Jag har i hög grad\r\nintresse av att föra debatten så, att det också blir en\r\nsjälvkritik i den. Därför sade jag att min artikel i\r\nSvenska Dagbladet helt säkert tål att diskuteras\r\nutifrån många aspekter. Det finns säkert åtskilligt i\r\nden som är tillspetsat och som man från andra\r\nideologiska utgångspunkter än de jag har, kan anse\r\nsom tvivelaktigt eller felaktigt osv. Jag hoppades att\r\nYlva Annerstedt och flera andra skall delta i den\r\ndiskussionen.</pre><pre>Vi behöver en debatt i Sverige om alla de\r\nreaktioner som kom efter det att vi fick veta vad\r\nsom hade hänt, inte minst i finans- och\r\nbankvärlden. Därav följer att inte heller det\r\npolitiska systemet var opåverkat. Inte heller vi\r\npolitiker var oberörda av vad som hände. Jag har\r\nett stort intresse av att fortsätta den debatten.\r\nSjälvklart är jag beredd att pröva de argument som\r\nförs fram mot mina argument och mina teser.\r\nSverige är ju en demokrati.</pre><pre>Anf. 17  INGVAR SVENSSON (kds):</pre><pre>Fru talman! Jag har nu snart avverkat min första\r\nriksdagsperiod. Det har varit oerhört intressant att\r\nfå delta i konstitutionsutskottets arbete. Jag har fått\r\nlära mig att det är ett ganska tungt och tufft arbete\r\natt delta i granskningen. Det är föga romantiskt.\r\nDet är mycket harvande med detaljer. Jag hyser\r\nstor beundran för kanslipersonalens sätt att hantera\r\nde olika bitarna. Enbart textmängderna är enorma.\r\nÄven de tekniska och juridiska detaljerna kan vara\r\nmycket svåra. Jag hyser mycket stor beundran för\r\nkanslipersonalens sätt att fungera. Ett stort tack till\r\nkanslipersonalen för deras gedigna arbete!</pre><pre>Vi har väl alla minnesbilderna av JAS-planets\r\ninflygning över Stockholm under Vattenfestivalen\r\npå näthinnan. Vi har sett det ett antal gånger på\r\nTV. Planet kommer in, stegrar sig och står alldeles\r\nstilla, och sedan kraschlandar det. Det är en\r\nbildserie som lätt kan appliceras på det\r\nsocialdemokratiska agerandet när det gäller\r\ngranskningsfrågorna. ''Upp flyga orden, tanken\r\nstilla står'', och sedan en kraschlandning i ett antal\r\nskrivningar och reservationer från\r\nSocialdemokraternas sida.</pre><pre>Granskningen är förstås oppositionens julafton\r\nframför andra. Men det hade varit en fördel om\r\nSocialdemokraterna inte fallit offer för\r\npartipolitiska frestelser utan ägnat sig åt de\r\nkonstitutionella frågorna. Det blir mycket\r\nprasslande med julklappspapper och för litet\r\ninnehåll i julklapparna. Man får vara tacksam för\r\natt det blev en mjuklandning vad gäller\r\njetflygtrafiken på Bromma i alla fall.</pre><pre>Vad som föga uppmärksammas är att\r\nkonstitutionsutskottet i sin granskning är överens\r\nom faktabeskrivningen. Det är ett mycket viktigt\r\nkonstaterande. I den meningen är utskottet ett\r\nkonsensusutskott. Det har stor betydelse för den\r\nhistoriska forskningen i framtiden, att man här är\r\növerens om faktabeskrivningen. Sedan kan man\r\nskilja sig i värderingar och bedömningar av hur\r\nsaker och ting har utvecklats.</pre><pre>Tredje vice talmannen har tidigare varit inne på att\r\nvi nu har gjort en noggrann genomgång av\r\nkonsekvensanalyser i propositioner och att det\r\nfinns behov av ytterligare förbättringar på området.</pre><pre>Ett annat område som vi i fjol ägnade relativt\r\nkraftig kritik var författningsutgivningen. 49 % av\r\nförfattningarna kom ut sent. I år har andelen\r\nminskat till 34 %. Det är självfallet en glädjande\r\nutveckling. Fortfarande är det dock en stor andel\r\nförfattningar som kommer ut sent. Där behövs\r\nytterligare förbättringar. Konstitutionsutskottet\r\nbehöver också fortsättningsvis ha tummen i ögat på\r\nregeringen.</pre><pre>I Fri- och rättighetskommittén har vi nu sett på hur\r\nman hanterar passivitetstalan i olika sammanhang i\r\nolika länder. Det kan vara intressant att konstatera\r\natt vi i detta betänkande också pekar på att\r\nregeringen inte får vara för passiv i sin hantering av\r\nbeslut som har fattats i riksdagen. Vi konstaterar att\r\nregeringen, om den inte har vidtagit den åtgärd som\r\nriksdagen har föreslagit, inom ett år bör redovisa\r\ndetta för riksdagen och försöka ange en tidpunkt\r\nnär åtgärden kan genomföras. Det är viktigt med\r\ndetta tryck på regeringen att handla.</pre><pre>Fru talman! För att spara mina stämband och\r\nkammarens tid ber jag att få yrka bifall till\r\nreservationerna 5 och 6 samt i övrigt att utskottets\r\nanmälan godkänns. Jag vill bara notera att det\r\nsades fel här tidigare, att Ny demokrati skulle ha\r\nstått bakom de majoritetsskrivningar som står mot\r\nreservationerna 5 och 6. Så var det inte. Ny\r\ndemokrati hade lagt ner sin röst i utskottet.</pre><pre>Anf. 18  SIMON LILIEDAHL (nyd):</pre><pre>Fru talman! Låt mig först upplysa kammaren att jag\r\nendast suttit som ordinarie ledamot i KU litet mer\r\nän en månad. Jag efterträdde Harriet Colliander\r\nsedan hon blivit partichef. När jag nu tar till orda\r\ngör jag det med försiktighet och respekt, inte minst\r\ngentemot dem som har ruvat i utskottet under\r\nlångliga tider. Jag börjar med några synpunkter på\r\nutskottsarbetet i KU sett med mina unga\r\nnybörjarögon.</pre><pre>Förutsättningen för att man skall kunna göra ett\r\nfullgott arbete är att man utan att somna kan läsa\r\nigenom de meter av papper som produceras av det\r\ni mina ögon effektivaste kansli. Jag har jämfört med\r\nvad jag har upplevt i det civila livet, och jag är djupt\r\nimponerad av det jobb som Magnus Isberg och hans\r\nmedarbetare har gjort. Jag vill tacka dem för detta.</pre><pre>Om jag ser på hur jag får jobba kan sägas att jag får\r\nsitta ensam, medan mina regeringsvänner och\r\nsocialistiska vänner delar upp jobbet på sex sju\r\npersoner. Sedan blir jag sittande med utslagsrösten,\r\nutan någon juridisk eller annan hjälp. När man\r\nlångsamt växer in i de utdragna\r\ngranskningsärendena under månader är det\r\nsäkerligen okej. Men det är hart när omöjligt att\r\nträffa rätt beslut utan att läsa in och suga på de ofta\r\nkomplicerade granskningsfrågorna. Jag har därför\r\ntvingats att passa ett par gånger, då jag inte känt\r\nmig mogen att fatta ett beslut som kan få ödesdigra\r\nföljder för ett statsråd. Jag kommer att ta upp det\r\nvidare under de två granskningsärenden som\r\nkommer att avgöras här i kammaren. Det gäller\r\nJAS-ärendet och ärendet om Finansinspektionens\r\nchef. Mitt problem är att om jag avstår, blir\r\nresultatet detsamma som om jag säger nej. Då har\r\nordföranden utslagsröst. Det gäller att hålla tungan\r\nrätt i mun.</pre><pre>En fundering som jag tycker gör KU-livet extra\r\nspännande är att det i varje granskningsärende\r\nsnart visar sig att regeringspartierna lojalt ställer\r\nupp vid varje attack på den sittande regeringen. Jag\r\när övertygad om att rollerna var de omvända då\r\nSocialdemokraterna satt vid makten under den\r\ntidigare mandatperioden.</pre><pre>Då det är den sittande regeringen som granskas,\r\ntenderar Socialdemokraterna att bli aggressiva och\r\ni vissa fall gå till överdrift i partipolitiskt nit. De\r\nborgerliga ledamöterna försöker då slå tillbaka\r\nmed samma vapen. Vi har på sista tiden upplevt\r\nuppslitande strider, bl.a. i Volvo--Renault-affären,\r\ndär man diskuterat vad Pehr Gyllenhammar sagt\r\neller inte sagt till statsministern. Liknande\r\nskärmytslingar har ägt rum beträffande granskning\r\nav regeringens konsulttjänster. Regeringspartierna\r\nhar riposterat med att kräva granskning av den\r\nsocialdemokratiska regeringens hantering av sina\r\nkonsulter. Jag har, till skillnad mot vad Birger\r\nHagård har sagt, varit positiv till att även den\r\nsocialdemokratiska regeringen skall granskas.\r\nDäremot har jag förespråkat att granskning om\r\nmöjligt skall ske omedelbart, medan man\r\ndiskuterar dessa konsulttjänster i pressen.</pre><pre>Jag tror att granskarna kommer att finna att de två\r\nregeringarna varit lika goda kålsupare när det gäller\r\natt använda konsulter. Man kanske inte alltid har\r\nföljt lagens bokstav. Vi får emellertid inte glömma\r\natt man använder en konsult för att snabbt kunna\r\nkompensera sig för bristen på kvalificerad\r\narbetskraft. Det är nämligen kvaliteten och\r\nsnabbheten i agerande man söker då man arbetar\r\nmed konsulter. Då hinner man inte alltid med\r\nformalia. Detta kommer granskarna lätt att kunna\r\nkonstatera. Jag är däremot tveksam till vitsen med\r\natt hänga ut varandras insufficiens för pressen, som\r\nglupskt kommer att kasta sig över dessa godbitar.</pre><pre>Jag kommer återigen att sitta med min hopplösa\r\nutslagsröst. Jag vet att båda parterna är skyldiga till\r\növertramp och vill att fighten skall sluta oavgjort.\r\nPassar jag, får Socialdemokraterna\r\nutskottsmajoritet med ordförandens utslagsröst.\r\nRöstar jag med regeringen, tvingas jag ta ställning,\r\nvilket jag inte vill. Allså kommer avgörandet att ske\r\ni kammaren, som i dag. Det gäller alltså dessa två\r\närenden som vi har diskuterat tidigare.</pre><pre>Ärende efter ärende rullar vidare på samma sätt,\r\noch jag blir så småningom ovän med alla, trots att\r\njag och Harriet Colliander försökt att fungera som\r\nmoderatorer. För att få respekt fordras att man kan\r\nsitt ämne, annars faller ens argumentering platt till\r\nmarken.</pre><pre>Jag har med viss besvikelse upplevt att utskottet\r\nbeslutat att uppskjuta sju granskningsärenden som\r\nhar med regeringens behandling av\r\nNordbanksaffären och vissa därmed förknippade\r\nfrågor att göra. Jag har tillsammans med\r\nModeraterna reserverat mig mot detta beslut, och\r\njag yrkar härmed bifall till den reservationen. Inom\r\nparentes sagt trodde jag att jag hade reserverat mig\r\nmot uppskjutande av alla sju ärendena, men jag har\r\ntydligen gjort ett misstag. Det förstod jag när jag\r\nläste igenom protokollet i går. Framför allt har jag\r\nreagerat negativt mot att frågan om regeringens\r\nhandläggning av Nordbanksaffären som sådan har\r\nskjutits upp. Orsaken är kanske att allvarlig kritik\r\nhade riktats både mot den gamla och den nya\r\nregeringen. Då är det kanske bekvämt att i enighet\r\nskjuta alla kontroversiella frågor på framtiden, då\r\nallmänheten glömt vad som egentligen hänt i\r\nNordbanksaffären.</pre><pre>I raden av de granskningsfrågor som kan sägas vara\r\nav mer allmän karaktär vill jag i korthet diskutera\r\nriksdagens användning av konsekvensanalyser.\r\nKonsekvensanalyser är ett magiskt ord, framför allt\r\ninom riksdags- och regeringskretsar. KU har\r\nfrejdigt diskuterat detta innan jag kom in som\r\nordinarie ledamot. I näringslivet kallar man\r\nkonsekvensanalyser för investeringsanalyser,\r\ndärför att man framför allt är intresserad av att\r\nuppskatta hur mycket pengar man får ut av en\r\ninvestering. Detta är vad det principiellt handlar\r\nom. Det viktiga är att man gör de rätta antagandena\r\nom olika alternativ. Man pratar därvid om den\r\nGausska fördelningseffekten. Gauss var, inom\r\nparentes sagt, en mycket känd matematiker. I\r\nkorthet rör det sig om en statistisk fördelning runt\r\nett medelvärde. Det är tyvärr få förunnat att ha den\r\nrätta bollkänslan för att göra de rätta antagandena,\r\nsom får konsekvensanalysen att bli rätt utformad.</pre><pre>Jag vill därför varna för den inom riksdagen\r\nhärskande övertron på konsekvensanalyser. Man\r\nsäger populärt: ''Garbage in, garbage out''. Det är\r\nlätt för en riksdagsledamot, som i allmänhet inte\r\nkänner till Gauss teorier, att i tid och otid, och ofta\r\ni ett trängt läge, se ordet konsekvensanalys som ett\r\nSesam, öppna dig.</pre><pre>KU har frågat de olika utskotten vad de anser och\r\nbett dem kommentera användandet av\r\nkonsekvensanalyser. Finansutskottet anser att\r\nriksdagen bör ställa krav på att konsekvensanalyser\r\nskall ingå i alla lagstiftningspropositioner. Det\r\nanser också att konsekvensanalyser behövs för att\r\närendet skall anses tillräckligt berett.</pre><pre>Ny demokrati har i finansutskottet anmält en\r\navvikande mening. Vi har anfört att det på det\r\nekonomiska området bör finnas ett motsvarande\r\norgan till Lagrådet som bör kallas ekonomiskt råd.\r\nRådet skall ha till uppgift att granska regeringens\r\nkonsekvensanalyser och att biträda riksdagen med\r\natt förbättra beslutsunderlaget.</pre><pre>Ny demokratis propå har, som ofta är fallet, inte\r\nvunnit gehör. Men jag är övertygad om att vi om\r\nnågra år har ett ekonomiskt råd som komplement\r\ntill Lagrådet. Juridiken får nu inte styra\r\nutskottsarbetet, och det är viktigt. I den nya eran\r\nkommer ekonomerna, med eller utan KU, att få ett\r\nallt större inflytande på utskottsarbetet.</pre><pre>Jag har redan tackat den frånvarande Magnus\r\nIsberg. Eftersom jag tror mig säkert veta att jag\r\nkommer att vara kvar ytterligare en mandatperiod\r\nvill jag säga följande. Jag kommer att sakna Bertil\r\nFiskesjö för hans kunnighet, hans torra humor och\r\nhans skånska tal. Jag tycker att han är oöverträffad\r\nsom talman.</pre><pre>Anf. 19  BENGT HURTIG (v):</pre><pre>Fru talman! Också jag vill börja med att tacka\r\nkanslipersonalen på konstitutionsutskottet, som\r\nhar haft och fortfarande har en tuff vår. Vi har en\r\nförmåga att ställa krav på kansliet.</pre><pre>Dagens debatt är en viktig del av den kontrollmakt\r\nsom måste utövas i en demokrati. Flera talare har\r\nhaft den synpunkten. Ibland krävs också i\r\nmassmedierna att själva kontrollmakten i sin tur\r\nmåste granskas. Jag tror att det finns berättigade\r\nsynpunkter bakom dessa krav. Jag tror också att\r\nalla KU-ledamöter välkomnar en sådan\r\ngranskning. Den måste utövas av den politiskt\r\nintresserade allmänheten och massmedierna, men\r\ngivetvis också av riksdagens ledamöter.</pre><pre>Om allmänheten får intrycket att riksdagens\r\nkonstitutionsutskott mest är ett forum för\r\npartipolitiska fejder minskar givetvis respekten för\r\ndemokratins kontrollmakt, och förtroendet för\r\nsjälva demokratin får sig ytterligare en knäck.\r\nSjälvfallet bär också landets statsminister ett ansvar\r\nför opinionsbildningen om KU. Jag anser att vissa\r\nformuleringar i hans brev till KU var olyckliga.</pre><pre>Det är enligt min mening också olyckligt att vi i\r\ndetta betänkande fått in ett par särskilda yttranden\r\nsom behandlar oavslutade frågeställningar om\r\nregeringen och den s.k. Volvo--Renault-affären,\r\nsom ju konstitutionsutskottet kommer att fortsätta\r\natt granska.</pre><pre>Fru talman! Precis som i början på 30-talet skrivs\r\nnu artiklar i pressen med budskapet att demokratin\r\när sjuk. Den representativa demokratin måste\r\nlämna plats för ett nytt styrelseskick sägs det i en\r\nartikel av en ledande moderat jurist. En\r\nkommission av högt uppsatta byråkrater bör få en\r\nexklusiv rätt att lämna förslag, hävdas det.</pre><pre>Jag tycker att denna typ av artiklar för med sig en\r\nodör från 30-talet när det gäller hur man ser på\r\nparlamentarismen. Det borde vara en\r\nvarningssignal för oss alla att stärka vakthållningen\r\nkring demokratins principer. I den vakthållningen\r\nhar konstitutionsutskottet en särskild roll.</pre><pre>För drygt ett år sedan framträdde i Finland en\r\nanonym konsult. Han påstod att han i samarbete\r\nmed de finska storföretagen arrangerat en\r\nmediekampanj mot den finska marken för att\r\nframtvinga en devalvering. En sådan framtvingades\r\nju också.</pre><pre>I Sverige genomfördes mot en liknande bakgrund\r\nav omfattande valutaspekulationer krisuppgörelser\r\ni september 1992. Dessa krisuppgörelser har haft\r\nstor betydelse för riksdagsarbetet sedan dess.\r\nUnder fjolårets granskningsarbete sköts\r\ngranskningen av krisuppgörelserna mellan\r\nregeringspartierna och Socialdemokraterna till i år.\r\nNu har den granskningen lagts på hyllan utan någon\r\nsärskild utredning.</pre><pre>Jag frågar mig: Är det rimligt att partiledare med\r\nsnabba förhandlingar under några timmar utreder\r\noch föreslår en politikomläggning av den\r\nomfattning det här var fråga om? Är det rimligt ur\r\nkonstitutionell synpunkt att regeringen i ett snabbt\r\nträffat avtal med ett oppositionsparti låser en stor\r\ndel av riksdags- och regeringsarbetet?</pre><pre>Kan inte övriga oppositionspartier och sakkunniga\r\ninom regeringskansli och riksdag ha något att\r\nkomma med som i en normal beredningsprocess\r\nkan förbättra förslagen? Kan sådana avtal, med ett\r\nnödvändigtvis darrigt underlag, över huvud taget\r\nförväntas hålla när de granskas närmare? I\r\npraktiken har ju krisuppgörelserna fallit sönder.</pre><pre>Jag tror inte på det rimliga i att\r\npartiledaröverläggningar skall tillåtas låsa det\r\npolitiska arbetet, om man inte har några fasta regler\r\nför hur och när sådana uppgörelser kan ske. Sådana\r\nuppgörelser kan vara viktiga, men de måste ske\r\nunder vissa bestämda former. Det är också märkligt\r\natt konstitutionsutskottet inte har förmått granska\r\nregeringsutövningen under krisuppgörelsen år\r\n1992.</pre><pre>En annan fråga där KU borde ha gjort en\r\nytterligare kraftansträngning är granskningen av\r\nden förra regeringens information av den illegala\r\nkrutexport via DDR som företaget Bofors stått för.\r\nDet görs visserligen i betänkandet beskrivningar av\r\nutskottets tidigare arbete med frågan sedan år 1987\r\noch framåt. Men utskottsmajoriteten hänvisar bara\r\ntill de kritiska uttalanden som tidigare gjorts om\r\nsvagheter i regeringens kontroll av\r\nkrigsmaterielexporten.</pre><pre>Det har enligt min mening i fjol kommit delvis nya\r\nuppgifter genom boken Die Akte Bofors som\r\nkunde ha föranlett utskottet att gå vidare och\r\nbegära uppgifter från t.ex. SÄPO om vad det visste\r\noch vad regeringen eventuellt visste om den illegala\r\nkruthandeln vid denna tid. Denna bok bygger på\r\nmaterial som man har fått fram i forna DDR och\r\nsom blivit tillgängligt efter murens fall.</pre><pre>Det är litet märkligt att EU-frågan inte ägnas större\r\nuppmärksamhet i granskningsbetänkandet.\r\nVisserligen har utskottet utrett hur förberedelsen\r\nför tillsättningen av de bortåt tusen tjänstemän och\r\nsvenska befattningshavare i EU-apparaten skall gå\r\ntill. Också på några andra ställen berörs EU-\r\nanpassningen och EES-samarbetet. Men vi kan\r\nfundera på vad detta relativa ointresse för EU-\r\nfrågan beror på.</pre><pre>Ur konstitutionell synpunkt finns givetvis många\r\nfrågor att ställa. De har också ställts, t.ex. i\r\nsamband med EES-propositionen. Jag menar att\r\nEU-medlemskapet kommer att innebära högst\r\npåtagliga förändringar i hur lagar och förordningar\r\nbereds. Man kan fråga sig om regeringen har\r\nansträngt sig tillräckligt för att det svenska\r\nsamhällslivet i hela dess bredd skall komma med i\r\nden beredningsprocess som nu pågår inom ramen\r\nför EES-avtalet.</pre><pre>Det kommer säkert att finnas anledning att\r\nåterkomma till dessa problemställningar. Vi fyra\r\nEU-motståndare som ingår i konstitutionsutskottet\r\nfår ta på oss en del av skulden till att vi inte varit\r\nmer aktiva och med ytterligare begäran om\r\ngranskning drivit denna fråga framåt.</pre><pre>Fru talman! Jag skall avslutningsvis beröra en\r\nytterligare frågeställning som hör till dessa första\r\ntio områden, nämligen frågan om\r\nkonsekvensanalyser. Det sägs på ett ställe i\r\nbetänkandet att trafikutskottet anser att\r\nkonsekvensanalyserna av regeringens\r\npropositioner om trafikens infrastruktur måste\r\nförbättras. Man säger också att det politiska\r\ninflytandet måste stärkas. Konsekvenserna av\r\njärnvägs- och vägbyggen måste klarläggas bättre,\r\nmenar trafikutskottet. Finansutskottet anser att det\r\ninte sällan finns uppenbara brister när det gäller\r\nförekomsten och utformningen av\r\nkonsekvensanalyser i propositioner.</pre><pre>Nu har riksdagen ställt sig bakom rätt omfattande\r\nsatsningar under de närmsta åren på just trafikens\r\ninfrastruktur. Man räknar med att staten skall satsa\r\ni storleksordningen 100 miljarder på detta område.\r\nMan kan fråga sig om riksdagen har fattat de\r\nbesluten utan att ha fullt klart för sig vilka\r\nkonsekvenser dessa investeringar kommer att få.</pre><pre>Fru talman! Jag vill slutligen yrka bifall till min\r\nmeningsyttring vad avser avsnitten 12 och 15. Jag\r\nåterkommer senare i debatten till dessa avsnitt.</pre><pre>Anf. 20  TORGNY LARSSON (s):</pre><pre>Fru talman! Jag hajade till litet grand när jag\r\nlyssnade på Simon Liliedahl för en stund sedan när\r\nhan beklagade sig över den besvärliga ställning som\r\nhan hade genom att ha den avgörande rösten i\r\nutskottet och likaså en del av ansvaret för\r\navgörandet i riksdagen. Det är glädjande att han\r\nansluter sig till vad jag tror att riksdagen i övrigt\r\nanser.</pre><pre>Fru talman! I sin granskning har\r\nkonstitutionsutskottet kunnat konstatera att det i\r\nregeringskansliet i februari månad detta år fanns\r\n125 politiskt tillsatta tjänstemän av vilka\r\nhuvuddelen var s.k. politiskt sakkunniga. En\r\nbetydande del av dessa sakkunniga var och är\r\nknutna till regeringskansliets statsrådsberedning.</pre><pre>Det som utskottet i sin granskning särskilt funnit\r\nanledning att närmare undersöka är hur fyra av\r\ndessa politiskt sakkunniga vid\r\nstatsrådsberedningen utfört sina arbetsuppgifter.\r\nDessa fyra ingår i en särskild utredningsenhet och\r\nrepresenterar vart och ett av de i regeringen\r\ningående partierna. De är lokalmässigt\r\nsamgrupperade och betecknas som den\r\ngemensamma utredningsenheten.</pre><pre>Dessa personer är anställda i enlighet med de avtal\r\nsom gäller för informationssekreterare och politiskt\r\nsakkunniga inom regeringskansliet. De har att ta\r\nfram bakgrundsfakta och argument samt göra\r\nsammanställningar om regeringens politik på de\r\nolika sakområdena. De skall regelbundet förse\r\nstatsråd, statssekreterare, m.fl. med underlag som\r\nbeskriver regeringens politik på olika områden.</pre><pre>De skall ta del av och analysera riksdagspartiernas\r\nförslag, som de presenteras i riksdagsarbetet,\r\noffentliga framträdanden, kongressmaterial, m.m.,\r\noch de skall vara statsråden behjälpliga med att ta\r\nfram underlag för tal, rapporter och\r\ndebattsammanställningar. Sammanfattningsvis kan\r\ndet sägas att de behövs för att utföra det mer\r\nlångsiktigt inriktade politiska analysarbetet.</pre><pre>Som ett led i detta arbete var det naturligt att de\r\nbevakade den socialdemokratiska partikongressen\r\ni Göteborg i september 1993 och fortlöpande\r\nrapporterade om denna kongress till\r\nregeringskansliet. Det är naturligtvis ingenting\r\nkonstigt i det, tvärtom. Det är naturligt att partier\r\npå olika sätt försöker bevaka varandra för att få\r\nfram information.</pre><pre>Det som däremot var anmärkningsvärt var att dessa\r\nfyra politiskt sakkunniga i statsrådsberedningen nu\r\nplötsligt uppträdde som journalister som\r\nrepresenterade var sin politiska tidning. Tre av\r\ndessa personer hade efter framställan från\r\nrespektive tidskrift chefredaktör fått ackreditering.\r\nDen fjärde uppgavs representera en tidning från sitt\r\neget politiska parti.</pre><pre></pre><pre>Eftersom de var journalister och företrädde var sin\r\ntidning skulle man kunna förutsätta att de var\r\ntjänstlediga från sitt vanliga arbete eller hade\r\nsemester. Men så var inte fallet. Utskottet har i sin\r\ngranskning funnit att de inte var tjänstlediga, eller\r\nlediga på något annat sätt, när de befann sig på\r\ndenna partikongress och tog del av det arbetet. De\r\nfick inget löneavdrag. De hade inte semester.\r\nRegeringskansliet hade t.o.m. stått för resa, hotell\r\noch traktamentsersättning.</pre><pre>Utskottet har funnit att det är angeläget att man på\r\nregeringskansliet klarar ut på vems uppdrag de\r\npolitiskt sakkunniga arbetar. Det konstateras också\r\natt oklarhet i vissa fall kan uppstå. Det är\r\nuppenbart att en sådan osäkerhet rådde vid det\r\naktuella tillfället. Utskottet konstaterar att de\r\npolitiskt sakkunniga spelar en viktig roll i\r\nregeringsarbetet, att varje statsråd bör ha en stor\r\nfrihet att tillsätta de politiskt sakkunniga och\r\nbestämma deras arbetsuppgifter, men det är viktigt\r\natt uppgifterna då har ett direkt samband med\r\nstatsråden och regeringens politiska arbete. Detta\r\nkan naturligtvis innebära att resultatet av det arbete\r\nsom de politiskt sakkunniga utför kan komma till\r\nanvändning i den egna partiorganisationen. Men\r\ndet är en helt annat sak.</pre><pre>Utskottet är enigt. Det som utskottets ordförande\r\nsade i sitt inledningsanförande förtjänar att\r\nupprepas, dvs. att utskottet i åtskilliga ärenden\r\nfaktiskt är enigt. Utskottet är enigt om att det bör\r\nklaras ut vilken roll de politiskt sakkunniga spelar\r\noch vilken uppgift de har när de exempelvis bevistar\r\noppositionspartiers kongresser. Är de journalister,\r\npolitiskt sakkunniga eller någonting annat?</pre><pre>Jag konstaterar, som sagt, med tillfredsställelse att\r\nutskottet i det här fallet är enigt i sin bedömning.</pre><pre>Anf. 21  ELVY SÖDERSTRÖM (s):</pre><pre>Herr talman! Jag kommer i mitt anförande att\r\nberöra tre områden i den administrativa\r\ngranskningen. Det gäller författningsutgivningen,\r\nriksdagens skrivelser och förekomsten av\r\nkonsekvensanalyser i regeringens propositioner.</pre><pre>Jag vill inledningsvis understryka att jag anser att\r\njust detta arbete är av stor betydelse för demokratin\r\noch riksdagens arbete. Dessa ärenden skapar inte\r\nrubriker i tidningar, radio eller TV, men för vårt\r\nfortsatta arbete i Sveriges riksdag är de av\r\nutomordentligt stor betydelse.</pre><pre>Utskottet har, som sagt, granskat regeringens\r\nförfattningsutgivning under 1993. Årets granskning\r\nhar visat att antalet författningar som har utkommit\r\nmindre än två veckor före ikraftträdandet, i\r\njämförelse med år 1992, har minskat från 49 % till\r\n34 %. Utskottet har noterat denna minskning men\r\nvill samtidigt framhålla att antalet sent utkomna\r\nförfattningar fortfarande är alldeles för stort. Det\r\nsade också Ingvar Svensson i sitt anförande. Det\r\ngäller för oss att hålla tummen i ögat på regeringen\r\ni detta avseende, och det gäller att sätta stopp så att\r\ndetta inte rakar i höjden igen.</pre><pre>Under 1993 skickade regeringen också ut 33 s.k.\r\nrättelseblad till tidigare utkomna författningar. Det\r\nskall jämföras med att man skickade ut 17\r\nrättelseblad under 1992, vilket bara det är alldeles\r\nför många. Författningsarbetet måste bedrivas med\r\nen sådan omsorg att behovet av rättelser\r\nminimeras.</pre><pre>Av bil. A 4.2 framgår det också att 65 % av\r\nUtbildningsdepartementets författningar har\r\nutkommit mindre än två veckor före\r\nikraftträdandet. Det är anmärkningsvärt, herr\r\ntalman. Det är på tok för många. Jag tror att vi\r\nmåste sätta utbildningsminister Per Unckel och\r\nstatsrådet Beatrice Ask på skolbänken så att det\r\nblir bot och bättring på Utbildningsdepartementet.</pre><pre>Herr talman! När det gäller riksdagens skrivelser\r\nvill jag understryka vikten av att det görs en\r\nuppföljning av riksdagens beslut. Det är viktigt för\r\nriksdagen och utskotten. I detta arbete har\r\nregeringens skrivelser också en viktig funktion. Där\r\nskall man redovisa hur man arbetar med de\r\nskrivelser som man har fått från riksdagen.</pre><pre>Jag vill särskilt belysa två av skrivelserna, som även\r\nhar varit föremål för en särskild granskning. Den\r\nförsta gäller regeringens handläggning av frågan\r\nom bevakning och säkerhet vid Statens\r\nkonstmuseer. Ett enigt utskott har påtalat vikten av\r\natt riksdagens skrivelser till regeringen förs vidare\r\ntill myndigheter och utredningar som berörs av\r\nriksdagens ställningstaganden.</pre><pre>I riksdagens skrivelse 1991/92:350 om vapenfri\r\ntjänst som museivakt gav riksdagen till känna att\r\ndenna fråga skulle utredas. Men den här skrivelsen\r\nkom aldrig till den sittande Pliktutredningen, utan\r\nden fastnade på Försvarsdepartementet.</pre><pre>Det andra ärendet som jag vill belysa gäller\r\nregeringens handläggning av frågan om översyn av\r\nbestämmelserna om bostadsarrende.</pre><pre>I riksdagens skrivelse 1990/91:194 gavs regeringen,\r\nmed anledning av en motion av Sören Lekberg, till\r\nkänna om en översyn av bestämmelserna om\r\nbostadsarrende i syfte att ge\r\narrendeorganisationerna förhandlingsrätt.</pre><pre>Inte förrän ärendet blev föremål för granskning i\r\nkonstitutionsutskottet anmälde\r\nJustitiedepartementet att man tidigast under senare\r\ndelen av våren skulle skriva direktiv för en större\r\növersyn angående arrendelagstiftningen.</pre><pre>Utskottet säger i sin bedömning att man utgår från\r\natt regeringen under våren påbörjar detta arbete.\r\nUtskottet uttalar också enigt vikten av att\r\nregeringen behandlar riksdagens skrivelser utan\r\nalltför stor tidsutdräkt.</pre><pre>Detta ärende har faktiskt blivit behandlat allt för\r\nsent. Det har nu gått tre år sedan regeringen fick\r\nskrivelsen från riksdagen. Man kan därför påstå att\r\ndet har gått alldeles för lång tid. Det kan inte\r\nriksdagen acceptera. Det måste till en annan\r\nordning, och framtida regeringar måste arbeta med\r\nriksdagens skrivelser på ett bättre sätt.</pre><pre>Jag skall nu gå över till konsekvensanalyserna i\r\npropositionerna. Flera av utskottets ledamöter har\r\nberört detta.</pre><pre>Jag vill börja med att läsa ett citat:</pre><pre>''Tillkomsten av en ny lag eller ändring i en\r\nbestående måste vara väl förberedd. Därmed bör\r\nlagarna få sådan kvalitet att snara ändringar inte\r\nblir nödvändiga. Då kan medborgare -- och\r\nrättstillämpande organ -- sätta sig in i vad den nya\r\nregleringen innebär. När lagar ändras hastigt blir\r\nresultaten ofta att de är illa förberedda och fungerar\r\ndåligt, att de skapar stora praktiska problem i\r\nsamhället och slutligen att de skadar respekten hos\r\nmedborgarna för lagar, myndigheter och ytterst\r\nlagstiftaren. Lagändringar till de enskildas nackdel\r\nfår aldrig genomföras så hastigt att enskilda\r\ndrabbas av rättsförluster. Det är nödvändigt att\r\nvarje förslag till ny lag åtföljs av en ordentlig\r\nutvärdering av konsekvenser och kostnader för\r\nenkilda individer, företag och statsmakterna.''</pre><pre>Ni kanske undrar vem jag citerar. Jag skall be att få\r\navslöja att jag citerar Sveriges statsminister. Detta\r\nsade Carl Bildt m.fl. i en riksdagsmotion\r\n1990/91:K216 från den 16 januari 1991.</pre><pre>Tyvärr verkar det här kravet inte gälla en regering\r\nledd av statsminister Carl Bildt, för\r\nkonstitutionsutskottet har vid flera tillfällen\r\ntidigare granskat det här med konsekvensanalyser\r\nav våra lagförslag. Vid årets granskning har vi också\r\nfunnit att det råder brist på konsekvensanalyser.</pre><pre>Genom en del av övriga utskotts yttranden får man\r\nklart för sig att vissa propositioner har varit kemiskt\r\nrena från konsekvensanalyser.</pre><pre>Årets granskning visar alltså på fortsatt stora\r\nbrister. Det har föranlett ett enat utskott att uttala:\r\n''Generellt anser utskottet att det finns utrymme för\r\nförbättringar.''</pre><pre>Av uppgifter inhämtade från Finansdepartementet\r\nframgår att regeringen för närvarande överväger\r\noch planerar ett antal åtgärder som skall resultera i\r\nbåde fler och bättre konsekvensanalyser. Med\r\ntanke på Carl Bildts motioner är det märkligt att de\r\nhär övervägandena inte kom till stånd förrän\r\nkonstitutionsutskottet påbörjade sin granskning.\r\nEller var det så att Carl Bildt m.fl. inte avsåg\r\nborgerliga regeringar?</pre><pre>Flera av riksdagens utskott har varit eniga i\r\nkritiken, som jag tidigare nämnde. Det framgår av\r\nbilagorna i årets granskningsbetänkande.</pre><pre>Herr talman! Ännu en gång:\r\nKonstitutionsutskottets administrativa granskning\r\när viktig för riksdagen och den är viktig för\r\ndemokratin.</pre><pre>Anf. 22  BENGT DALSTRÖM (nyd):</pre><pre>Herr talman! Det är olyckligt att utskottets\r\nordförande inte är på plats. Jag riktar mig främst till\r\nhonom. Det är bara att hoppas att protokollet kan\r\nleda någon vart, om nu Thage G Peterson inte\r\ndyker upp.</pre><pre>I sitt inledningsanförande nämnde\r\nkonstitutionsutskottets ordförande att utskottet i\r\navvaktan på vissa utredningar förpassat sju\r\ngranskningsärenden med anknytning till\r\nbankkrisen till handläggning i KU under hösten\r\n1994.</pre><pre>Jag inlämnade den 18juni 1992, alltså för snart två\r\når sedan, en anmälan till KU gällande\r\nfinansministerns och näringsministerns\r\nhandläggning av informationen kring regeringens\r\nbegäran om 5 respektive 20 miljarder kronor till\r\nNordbanken.</pre><pre>Bakgrunden till min anmälan var att såväl utskott\r\nsom riksdag här ställdes inför ett beslut om ett\r\ntillskjutande av dessa stora belopp utan tillgång till\r\nnågon relevant information. På min begäran\r\ngenomfördes dock en hearing med ordföranden i\r\nNordbanken, Björn Wahlström, och\r\nrepresentanter för Finansinspektionen och\r\nBankföreningen. Då hävdade för övrigt Björn\r\nWahlström att de av regeringen föreslagna 5\r\nmiljarderna skulle räcka för att återställa den\r\nekonomiska balansen i Nordbanken -- tala om\r\nfelbedömning och ansvar!</pre><pre>Ny demokrati kritiserade då i riksdagsdebatten den\r\nbristande dokumentationen och underlaget för\r\nbeslutet om de 5 miljarderna. Vi framförde även\r\nkrav på en grundlig utredning. Våra förslag\r\navstyrktes respektive avslogs av utskott och\r\nkammare. Våra farhågor för den finansiella\r\nutvecklingen besannades då Nordbanken ett halvår\r\nsenare begärde, och fick, ytterligare ett\r\nkapitaltillskott på 20 miljarder kronor.</pre><pre>Regeringens huvdsakliga motiv för\r\nkapitaltillskotten till i första hand Nordbanken var\r\natt bankväsendet måste garanteras.\r\nFörtroendekrisen för Sverige gentemot utlandet\r\nskulle annars anta enorma proportioner. Det må så\r\nvara! Men i skydd härav kom regeringen med sin\r\nhemställan till riksdagen utan någon relevant\r\ninformation. För den här informationsbristen\r\nmåste finansministern och näringsministern ta det\r\nyttersta ansvaret.</pre><pre>Jag anser att denna fråga och min anmälan till KU\r\ninte behöver sammankopplas med pågående\r\nutredningar om bakgrund och orsaker till\r\nfinanskrisen.</pre><pre>Jag finner det synnerligen anmärkningsvärt att KU\r\nunder de här två åren inte har hanterat min\r\nanmälan, och jag beklagar att Ny demokratis\r\nrepresentant i utskottet inte lyckats föra upp\r\nfrågorna på dagordningen.</pre><pre>Min fråga går nu till Thage G Peterson som KU:s\r\nordförande, och jag hade varit tacksam om han här\r\nhade kunnat utveckla motiven till den här flagranta\r\nlångbänken under två år gällande min anmälan av\r\nfinansministern och näringsministern för bristande\r\ninformation i det påtalade sammanhanget -- i\r\nnordbanksaffären.</pre><pre>Som jag ser saken är det principiellt viktigt att den\r\nhär typen av frågor inte förlorar sin aktualitet\r\ngenom handläggningen i KU.</pre><pre>Vissa uttalanden av statsråd</pre><pre>(avsnitt 11)</pre><pre>Anf. 23  INGVAR JOHNSSON (s):</pre><pre>Herr talman! Konstitutionsutskottet har granskat\r\nfyra anmälningar som avser vissa uttalanden av\r\nstatsråd. Även om utskottet blivit helt enigt vill jag\r\nkort kommentera anmälningarna och skälen till de\r\nskrivningar som vi har gått med på.</pre><pre>Inledningsvis vill jag säga att jag tycker att det är\r\npositivt att vi har uppnått enighet även där, som\r\nvice ordföranden tidigare sade, det hela kan\r\nuppfattas som en mild kritik mot vissa.</pre><pre>Reglerna för vad ett statsråd får säga och inte säga\r\nkan naturligtvis inte vara orimligt snäva. Vi tycker\r\nändå att det är viktigt att gränserna sätts så att dessa\r\nsedan inte överträds. Syftet med utskottets\r\nskrivningar kan väl snarast sägas vara att förtydliga\r\nvar rågången skall gå.</pre><pre>Två av de anmälningar som vi nu behandlar avser\r\nuttalanden om rättsavgörande. Det gäller dels\r\njustitieminister Gun Hellsviks uttalande i TV i ett\r\nenskilt rättsfall, dels statsrådet Reidunn Lauréns\r\nkommentar angående Vattendomstolens yttrande\r\nom Öresundsbroprojektet.</pre><pre>Utskottet vill i detta sammanhang framhålla att\r\ndomstolarnas självständighet är en av grunderna\r\nför rättsstaten. Med hänsyn härtill bör statsråden\r\nvisa största återhållsamhet när det gäller att uttala\r\nsig om rättsavgörande i enskilda fall eller att göra\r\nuttalanden som kan uppfattas på detta sätt.</pre><pre>Utskottet skriver vidare: ''Uttalanden om\r\nrättsskipningen kan utgå från enskilda fall men\r\nslutsatsen måste ges en allmän innebörd om inte\r\nmisstanken skall uppstå att ett statsråd velat\r\npåverka domstolarnas avgöranden.''</pre><pre>Beträffande Gun Hellsviks uttalande har hennes\r\navsikt, enligt utskottets bedömning, inte varit att\r\npåverka Högsta domstolen. Utskottet vill ändå\r\nframhålla vikten av att en justitieminister är\r\nutomordentligt försiktig och återhållsam i\r\nsituationer där justitieministern gör, eller förväntas\r\ngöra, uttalanden om fall som är föremål för\r\nprövning i domstol.</pre><pre>Två av anmälningarna handlar om uttalanden vars\r\növerensstämmelse med regeringens uppfattning\r\nhar ifrågasatts. Det gäller Olof Johanssons\r\nuttalande om kärnkraftverket i Barsebäck och vad\r\nhan sagt i samband med den planerade fasta\r\nförbindelsen över Öresund. Dessutom gäller det\r\nMargaretha af Ugglas uttalande om den norska\r\nvalfångsten.</pre><pre>I fråga om förabetena till regeringsformen vill vi\r\npeka på att det förutsätts att regeringen som\r\nhuvudregel skall uppträda som en enhet. Men\r\nnågra formella regler som föreskriver enighet då\r\nenskilda statsråd uttalar sig i frågor av politisk\r\nkaraktär finns inte. Utskottet vill dock här\r\nframhålla att ''uttalanden som uppfattas stå i strid\r\nmed regeringens officiella hållning kan skapa\r\noklarhet och risk för komplikationer, särskilt om\r\ndet berör förhållandet till utländsk stat''.</pre><pre>Uttalanden av statsråd som inom regeringen\r\nansvarar för den fråga som uttalandet gäller måste\r\nockså bedöma att det måste anses ha en särskild\r\nauktoritet vad gäller regeringens hållning i samma\r\nfråga.</pre><pre>Olof Johanssons avsikt har väl inte varit att påverka\r\nStatens kärnkraftsinspektion, och han har\r\nnaturligtvis rätt att uttala sig om säkerheten.\r\nUtskottet anser emellertid att Olof Johansson\r\ngenom sitt uttalande kan ha skapat oklarhet om\r\nregeringens hållning i sakfrågan.</pre><pre>Anf. 24  Tredje vice talman BERTIL\r\nFISKESJÖ (c):</pre><pre>Herr talman! Jag har bara några korta\r\nkommentarer. Enligt det styressystem vi har i vårt\r\nland får inte regering och riksdag lägga sig i\r\navgöranden av enskilda ärenden i domstolar och\r\nämbetsverk. Det förvånar ofta folk som klagar till\r\noss i KU. De tror att vi kan ingripa när det tycker\r\natt något galet har hänt. Men så styrs inte Sverige.\r\nDomstolar och myndigheter skall tillämpa ett\r\nregelsystem. Om vi tycker att tillämpningen inte\r\nstämmer med avsikten skall lagar och andra regler\r\nändras.</pre><pre>Uttalanden som statsråd gör väcker särskild\r\nuppmärksamhet. För den skull är det viktigt att\r\näven statsråd vaktar sina tungor så att de inte ger\r\nintryck av att de vill ge riktlinjer till förvaltning eller\r\ndomstolar om hur enskilda ärenden skall avgöras.\r\nDet är först när ett ärende besvärsvägen kommer\r\ntill regeringen som regeringen kan lägga sig i.</pre><pre>Detta utgör naturligtvis ibland en besvärlig\r\nbalansgång för statsråd att gå. Statsråd måste\r\nkunna, bör och skall delta i den allmänna politiska\r\ndebatten. Det kan vara svårt att undvika att i den\r\ndebatten illustrera vad man vill säga med hjälp av\r\nenskilda fall. Uttalanden kan tolkas på ett sådant\r\nsätt att de har avsett att ge vissa riktlinjer för hur\r\nmyndighet skall handla eller hur ett ärende skall\r\navgöras. Med det regelsystem vi har i Sverige på\r\nområdet -- som är rätt unikt i världen och som vi\r\ntycker är bra -- är det naturligtvis viktigt att\r\nkonstitutionsutskottet har ögonen på uttalanden\r\nsom har blivit kontroversiella. Så småningom\r\nkommer som ett särskilt ärende statsministerns\r\nanförande om neutraliteten och Baltikum.</pre><pre>Precis som Ingvar Johnsson sade är det riktigt att\r\nförutsätta att regeringen uppträder som en enhet, i\r\nvarje fall i sådana frågor där regeringen har\r\nfastställt en ståndpunkt på ett eller annat sätt. Det\r\när klart att den balansgången är särskilt knepig i en\r\nkoalitionsregering. Även i arbetet i en\r\nkoalitionsregering, särskilt om partiledarna sitter\r\nmed i regeringen, kan det finnas legitima krav för\r\nen partiledare att markera partiets speciella profil.\r\nDe skall t.o.m. kunna hävda att de skulle agera på\r\nett visst sätt om de hade kunnat bestämma helt\r\nsjälvständigt.</pre><pre>Jag är för min del ganska tolerant när det gäller\r\nstatsråds sätt att fresta på gränserna i sådana frågor.\r\nJag tycker att om konstitutionsutskottet uttalar sig\r\nalltför rigoröst, kan det leda till att en nyttig politisk\r\ndebatt hämmas, i vilken även kontroverser inom en\r\nregering kan komma till allmän kännedom och\r\nverka befruktande på det allmänna\r\nmeningsutbytet. Med anledning av ett av de\r\närenden som har varit föremål för särskild\r\ngranskning, får vi tillåta även statsråd att skämta\r\neller att försöka att så göra.</pre><pre>Anf. 25  INGER RENÉ (m):</pre><pre>Herr talman! ''Arma statsråd!'' Man kan inte låta bli\r\natt tänka så ibland.</pre><pre>Mycket ofta sticks en mikrofon under näsan på\r\nstatsråd, och de förväntas att uttrycka sig klokt,\r\nbalanserat och konstitutionellt riktigt både under\r\narbetstid och under fritid. Deras uttalanden skall\r\nvara så kloka och omdömesgilla att de klarar den\r\ngranskning som månader av nagelfarande under\r\nKU:s lupp utsätter dem för.</pre><pre>Det är nästan egendomligt att statsråden över\r\nhuvud taget säger någonting med substans i och inte\r\nbara hummar och gräver ned frågorna i allmänna\r\nfloskler. Deras förmåga att för det mesta klara av\r\natt kryssa mellan Skylla och Charybdis är lika\r\nimponerande som någonsin Odysseus var!</pre><pre>I år var fyra statsråd anmälda till granskning i fråga\r\nom uttalanden.</pre><pre>Gun Hellsvik var med i diskussionen om ett rättsfall\r\ni TV som handlade dels om en vårdnadsdom som\r\nvid inspelningstillfället hade trätt i laga kraft, dels\r\nom ett brottmål. Justitieministern uttalade sig\r\nendast om den lagakraftvunna domen och inte om\r\nbrottmålet. Därmed är det naturligtvis ostridigt så\r\natt det inte kan påstås att hon på minsta sätt\r\npåverkat utgången av det inte avgjorda målet.</pre><pre>Inte heller statsrådet Reidunn Lauréns uttalande i\r\nett pressmeddelande om Vattendomstolens\r\nyttrande till regeringen i november 1993 över\r\nÖresundsbron får någon som helst kritik av\r\nutskottet. Någon avsikt att påverka domstolen\r\ntycks inte ha förelegat.</pre><pre>Utrikesminister Margaretha af Ugglas\r\nrepresenterade regeringen vid statsbesöket i Oslo i\r\njuni 1993. Vid en presskonferens som egentligen\r\nskulle behandla internationella frågor fick\r\nMargaretha af Ugglas frågan om den svenska\r\ninställningen till norsk valfångst. Hennes svar låg\r\nhelt i linje med den hållning som Sverige tidigare\r\nintagit, och någon anledning till kritik på denna\r\npunkt finns alltså icke.</pre><pre>Slutligen har vi Olof Johanssons uttalande i\r\nfebruari 1994, som var litet lustifikt, om en\r\neventuell hopkoppling av Öresundsbron och\r\nBarsebäcksverket från dansk sida -- ett byte mellan\r\nett stängt Barsebäck och en bro, så att säga.\r\nStatsrådet har sedan dess framhållit att uttalandet\r\nvar en personlig synpunkt och inte en uppmaning\r\ntill Danmark och än mindre ett uttalande om vad\r\nSverige borde göra.</pre><pre>Utskottet finner att det måste anses vara långsökt\r\natt tro att Olof Johansson haft för avsikt att påverka\r\nSKI, och det finns alltså ingen som helst anledning\r\natt rikta kritik mot Olof Johansson.</pre><pre>Jag yrkar bifall till utskottets hemställan i alla delar.</pre><pre>Anf. 26  YLVA ANNERSTEDT (fp):</pre><pre>Herr talman! Varje år får KU\r\ngranskningsanmälningar av denna typ. Dessa\r\ngranskningar föranleder alltid, långa, ingående och\r\nprincipiella diskussioner om var gränsen skall gå.\r\nJag talar inte om de mycket tydliga fall som\r\neventuellt kan finnas men som sällan uppträder,\r\nnämligen där de legala gränserna tydligt överskrids.\r\nDet är ytterst sällan statsråden överskrider de\r\nlegala gränserna för sin maktutövning. Nej, det\r\nhandlar om just vad statsråden kan tillåtas säga i\r\negenskap av framstående politiska företrädare och\r\ninte sällan som partiledare.</pre><pre>Konstitutionsutskottet har tidigare uttalat att det är\r\nstatsrådets avsikt med uttalandet som skall fälla\r\navgörandet när KU gör sin bedömning. I sådana fall\r\ngår det alltid att se uttalanden från två håll. Det\r\nfinns en generös inställning oavsett partifärg till\r\nstatsrådens rätt att uttala sig, vidare en mer snål\r\ninställning.</pre><pre>Jag anser att konstitutionsutskottet i dessa gränsfall\r\nskall handla i den anda som\r\nyttrandefrihetslagstiftningen är skapad, nämligen\r\natt man skall lägga tyngre vikt vid rätten att uttala\r\nsig om olika fakta och att argument skall vägas\r\nsamman.</pre><pre>Jag har den inställningen främst av det skälet att\r\nman i en demokrati speciellt skall värna om\r\nyttrandefriheten, även för statsråden som ju hör till\r\nvår demokratis främsta utövare. Det får inte\r\nutvecklas en praxis där statsråden inte vågar säga\r\nnågonting som kan misstänkas eventuellt få kritik\r\nav konstitutionsutskottet.</pre><pre>Våra politiska partier gör säkert sitt bästa för att till\r\nstatsråd utnämna omdömesgilla personer som med\r\ngott omdöme utövar sitt ämbete, personer som kan\r\navgöra vad som håller sig inom gränsen för det som\r\när möjligt för ett statsråd att uttala. Därför är det\r\npositivt att vi i dessa frågor har ett enigt\r\nbetänkande. Visserligen uttalas det synpunkter,\r\nmen ändå sätts inte för snäva gränser. Jag ville göra\r\nden principiella markeringen.</pre><pre>Regeringens handläggning av vissa asylärenden</pre><pre>(avsnitt 12)</pre><pre>Anf. 27  CATARINA RÖNNUNG (s):</pre><pre>Herr talman! Jag yrkar bifall till de\r\nsocialdemokratiska reservationerna 1 och 3 fogade\r\ntill detta avsnitt.</pre><pre>Regeringens handläggning av asylärenden är ett\r\nåterkommande granskningsärende. Vi -- här talar\r\njag för socialdemokraterna och för en majoritet av\r\nriksdagsledamöterna -- är angelägna om att Sverige\r\nlever upp till sitt goda anseende som ett land där\r\nhumanitet och omtanke är ledstjärnor för\r\nflyktingpolitiken.</pre><pre>Som Charles Westin, professor i invandrarfrågor\r\nuttryckt saken: Politikerna måste ta sitt ansvar och\r\nklart redogöra för vad vår demokrati står för. Och\r\natt vi genom olika konventioner faktiskt har åtagit\r\noss att ge skydd åt förföljda och förtryckta\r\nmänniskor.</pre><pre>Herr talman! Utskottet har tillgång till detaljerade\r\noch kontinuerliga rapporter från US State\r\nDepartment, Amnesty International och Americas\r\nWatch. Vi bedömer dessa källor vara säkra.</pre><pre>Vi tar också del av vad FN:s flyktingkommissarie\r\nanför. Det har framkommit att förhållandena i Peru\r\navsevärt försämrats. Peru kan inte längre betraktas\r\nsom en rättsstat. Dödsstraff har nyligen återinförts.\r\nMänniskor försvinner spårlöst. Människor avrättas\r\nutan rättegång. Vi har uppgifter om att militär\r\nrutinmässigt torterar misstänkta. Bruket av tortyr\r\när således utbrett. Organisationerna Sandero\r\nLuminosa och MRTA tillgriper egna\r\nsanktionsmetoder utanför lagens råmärken mot\r\nmotståndare, utan att staten Peru i dessa fall\r\nskyddar sina medborgare. Det finns uppgifter om\r\n70 försvinnanden och 30 avrättningar.</pre><pre>Vilka utsätts då i första hand för myndigheternas\r\neller terroristorganisationernas behandling? Ett\r\nlovligt byte för denna brutalitet är naturligtvis de\r\nsom av politiska skäl flytt landet, men som trots\r\ndetta tvingats att återvända.</pre><pre>Regeringen har i sin praxisbedömning inte tillmätt\r\ndessa omständigheter den betydelse som krävs.\r\nDetta slår vi socialdemokrater fast i reservation 1.</pre><pre>UNHCR har i ett dokument, daterat den 18 mars\r\n1994, riktat allvarlig kritik mot de avvisningsbeslut\r\nsom Invandrarverket och Utlänningsnämnden\r\nfattat -- naturligtvis med ledning av praxisbeslut av\r\nregeringen. Invandrarministern ansåg vid den\r\nutfrågning utskottet hade med henne att ''man\r\nlägger stor vikt vid UNHCR:s arbete''. Hon går till\r\noch med så långt att hon säger att hon i huvudsak\r\ndelar UNHCR:s uppfattning och därmed kritik av\r\nden 18 mars 1994.</pre><pre>Återrapportering av vad som händer med till Peru\r\navvisade personer har varit knapphändig. Men\r\nmisshandel och en skottskada finns det\r\ndokumenterat.</pre><pre>Regeringen har att göra avvägningar mellan att i en\r\ndel fall avvisa människor eller att låta dem stanna\r\nav humanitära skäl. Vi har förståelse för\r\nregeringens synsätt, som också delades av den\r\nsocialdemokratiska regeringen. Sverige skall inte\r\nbli centrum för cellverksamhet avsedd att stödja\r\nterrorism i Peru. Men låt mig säga, utan att vi riktar\r\nformell kritik, att vi i en del fall tycker i likhet med\r\nFN:s flyktingkommissarie att anknytningen till\r\nSandero Luminosa och MRTA varit alltför löslig\r\nför att vara relevant och för att motivera en\r\nutvisning.</pre><pre>Vad händer i Kosovo? Tiden medger ingen längre\r\nutläggning. I september 1990 tog Serbien kontroll\r\növer Kosovos parlament, rättsväsen och polis. De\r\n70 000 albaner som arbetat i statlig tjänst har\r\navskedats. Över 50 000 modernt utrustade serbiska\r\npoliser och soldater har skickats till Kosovo som en\r\ndemonstration att landet i själva verket är\r\nockuperat. Övergreppen mot de mänskliga\r\nrättigheterna är legio. Risken att kriget sprider sig\r\nfrån Bosnien är också överhängande.</pre><pre>I oktober 1992 beslutade regeringen att upphäva\r\nden s.k. treterminsregeln. Denna regel som\r\ninfördes av den socialdemokratiska regeringen\r\ninnebar att barnfamiljer som rotat sig i landet fick\r\nstanna av humanitära skäl. Man hade barnens bästa\r\nför ögonen. Birgit Friggebo påpekade vid\r\nupprepade tillfällen i riksdagen att endast\r\nskyddsbehovet skulle vara avgörande för om\r\nmänniskor fick stanna eller inte. Följden av detta\r\nblev att barnfamiljer sändes tillbaka till Kosovo,\r\ndär skolorna var stängda. De återvändande fick i\r\nmånga fall lita till hjälporganisationer för sin\r\növerlevnad. Eller också valde de att gå under\r\njorden för att stanna illegalt i Sverige eller att fly till\r\nannat land, företrädesvis Norge. Under alla\r\nförhållanden fick barnen utstå lidande.</pre><pre>Den 14 april 1994 återinförs denna möjlighet för\r\nbarnfamiljer att stanna. Denna ryckighet i\r\nnormgivningen har skadat tilltron till de\r\nrättstillämpande myndigheterna. Det har skadat\r\nSveriges anseende.</pre><pre>Den andra punkten i vår kritik i reservation 3 gäller\r\natt regeringen brustit i ansvar när det gäller\r\nuppföljningen av avvisade kosovoalbaner.\r\nAmnesty har avvisats från Kosovo, och ESK får\r\ninte ha undersökningskommissioner där. Så mycket\r\nmer vilar då ansvaret på att regeringen följer upp,\r\nåtminstone med stickprovskontroller, vad som\r\nhänder de återvändande.</pre><pre>Sveriges Radio gjorde ett reportage om en\r\nhjärtsjuk man som avvisats, och som misshandlats\r\noch torterats svårt när han återvänt. Han torterades\r\nvid två tillfällen. Därefter blev han sängliggande,\r\noch nu har han avlidit. FN:s flyktingkommissarie\r\nhar bekräftat att mannen bar spår av misshandel.</pre><pre>Att poliser våldtar, trakasserar och misshandlar\r\nfinns styrkt. Och att unga flickor begår självmord\r\nför att de inte står ut med sexuella övergrepp finns\r\nockså styrkt.</pre><pre>För övrigt har jag behov av att säga att jag står så\r\nlångt ifrån Ny demokratis reservation i\r\nflyktingfrågan som tänkas kan. Harriet Colliander\r\nhar uttalat att hon skall göra svensk flyktingpolitik\r\ntill Ny demokratis huvudfråga i valet. Jag beklagar\r\ndet ställningstagandet.</pre><pre>Anf. 28  HARRIET COLLIANDER (nyd):</pre><pre>Herr talman! Frågan om de permanenta\r\nuppehållstillstånden för bosnier är en stor fråga,\r\nsom berör många människor och som också handlar\r\nom mycket pengar. Jag anser att regeringen skulle\r\nha underställt riksdagen frågan innan man fattade\r\nbeslutet. Eftersom landet också befinner sig i ett\r\nsvårt ekonomiskt läge finns det all anledning att gå\r\ntill riksdagen och höra om riksdagen anser att\r\nytterligare några miljarder kan beviljas för\r\nflyktingpolitiken. Jag vet att det här är praxisbeslut,\r\nförvaltningsbeslut, som regeringen har rätt att\r\nfatta.</pre><pre>Vid utskottets utfrågning frågade jag\r\ninvandrarministern vilket utredningsunderlag\r\nregeringen hade när man fattade beslutet och om\r\nman hade gjort någon konsekvensanalys. Vad\r\nskulle beslutet att ge 42 000 bosnier, och så\r\nsmåningom också deras åtföljande anhöriga,\r\npermanent uppehållstillstånd innebära för staten\r\noch för skattebetalarna?</pre><pre>Birgit Friggebo ansåg att det inte fanns någon\r\nanledning att förse sig med något sådant\r\nunderlagsmaterial, därför att det här var ett\r\npraxisbeslut, som regeringen hade rätt att fatta.</pre><pre>Jag frågade: Har invandrarministern hört\r\nkommunerna? Bosnierna skall ju placeras ut där.\r\nDet hade man inte gjort. Kommunerna reagerade\r\ninte heller så som invandrarministern hade tänkt\r\nsig, eftersom man fick locka kommunerna med\r\nstimulansbidrag för att de skulle ta emot bosnierna.</pre><pre>Jag anser att regeringen har skött den här frågan\r\nmycket illa. Men jag konstaterar att problemet med\r\nuppehållstillstånden var olöst under ett års tid.\r\nUnder sommaren 1992 fanns det många bosnier\r\nhär, och det var ett akut problem. Sedan gick\r\nhösten 1992, och riksdagen arbetade. Så kom\r\nhösten 1993, och riksdagen arbetade då också. Om\r\njag förstod det rätt, fick regeringen de här ärendena\r\nfrån Invandrarverket den 15 januari. I mitten av\r\njuni hemförlovades riksdagen, och den 21 juni\r\nfattade regeringen principbeslutet, som hade till\r\nkonsekvens att dessa slussar öppnades, dvs.\r\npermanenta uppehållstillstånd för 60 000--100 000\r\nmänniskor.</pre><pre>Jag menar att regeringen skulle ha gått till\r\nriksdagen. Regeringen har ju en initiativrätt, och\r\nriksdagen hade kunnat ta upp frågan om vilka\r\nriktlinjer som skulle tillämpas för flyktingpolitiken\r\nnär det gällde uppehållstillstånd för bosnierna.\r\nRegeringen hade då kunnat få ett beslut om en\r\nändrad flyktingpolitik, som hade kunnat\r\ntillkännages Invandrarverket, som då hade vetat\r\nhur man skulle hantera de här ärendena.</pre><pre>Jag sade att regeringen har en initiativrätt. Jag\r\nmenar också att regeringen har en skyldighet att ta\r\ninitiativ i sådana här stora frågor som berör hela\r\nlandet. Regeringen hade genom ett förslag i\r\nkompletteringspropositionen kunnat få riksdagen\r\natt besluta att ställa pengar till förfogande. Nu\r\npålade man riksdagen ett konstitutionellt tvång.\r\nFörst beslutar man om åtgärder, som kommer att\r\ninnebära kanske miljarder på sikt, och sedan går\r\nman till riksdagen och begär pengar. Riksdagen är\r\ndå tvungen att besluta om pengarna. Jag frågar mig\r\nvad som hade hänt om riksdagen under tiden hade\r\nfått en annan majoritet, som inte hade beslutat som\r\nregeringen hade tänkt. Det är det jag menar med\r\ndet konstitutionella tvånget.</pre><pre>I regeringsformen står det också att det är\r\nregeringen som styr riket och att regeringen har\r\nansvar för landet. Regeringen har också ansvar för\r\natt hushålla med pengarna, och då borde man ha\r\ngått till riksdagen för att ta reda på hur riksdagen\r\nsåg på saken.</pre><pre>Jag menar också att man borde ha samordnat\r\nflyktingpolitiken med de nordiska länderna. I\r\nDanmark har man löst frågan om uppehållstillstånd\r\nför bosnierna annorlunda. Där startar man med ett\r\ntemporärt uppehållstillstånd i stället för med ett\r\npermanent.</pre><pre>När det gäller kosovoalbanerna, där barnfamiljer\r\nsom hade kommit till Sverige före den 1 januari\r\n1993 fick uppehållstillstånd, riktar vi kritik mot\r\nregeringen. Vi anser att regeringen har skött hela\r\nKosovoärendet alldeles felaktigt från början.</pre><pre>Man släppte in tusentals kosovoalbaner i Sverige,\r\ntrots att man visste att de inte skulle få\r\nuppehållstillstånd här. De får sitta i flera år på\r\nflyktingförläggningar, och sedan skickas de\r\ntillbaka. När allt är klart räknar man med att 95--\r\n96 % har skickats tillbaka till Kosovo.</pre><pre>Sedan finns det människor som har hållit sig undan\r\noch som inte har velat anpassa sig till\r\nmyndigheternas krav. Så småningom ger man dem\r\nuppehållstillstånd, därför att man egentligen inte\r\nhar någonting annat att göra.</pre><pre>Jag riktar alltså kritik mot regeringen för att den\r\nhar handlagt detta helt och hållet fel från början.\r\nMänniskor skall inte sitta i åratal på\r\nflyktingförläggningar och bli prövade, utan en\r\nasylprövning skall ske på kort tid -- vi menar att den\r\nskall ske på tre månader. Då hamnar man inte i den\r\nhär situationen.</pre><pre>Vi kritiserar också regeringens hantering av\r\nflyktingpolitiken som sådan.</pre><pre>Herr talman! Jag vill nu yrka bifall till våra\r\nreservationer nr 2 och nr 4.</pre><pre>Anf. 29  BENGT HURTIG (v):</pre><pre>Herr talman! Sedan förra årets granskning av\r\nflyktingpolitiken har det framkommit oroande\r\nrapporter om situationen i Peru. Catarina Rönnung\r\nberörde de förhållandena i sitt anförande. Det\r\nförekommer bl.a. uppgifter om att återvändande\r\nfrån Sverige och från andra länder har arresterats\r\nvid återkomsten till sitt land när de har utvisats dit.\r\nRegeringsbesluten i Sverige har lett till att\r\nasylsökande har tvingats söka sig till andra länder,\r\ndär de åtminstone i ett fall har fått\r\nuppehållstillstånd. Vidare har besluten lett till att\r\nen rad av de asylsökande har hållit sig gömda i\r\nSverige under svåra förhållanden.</pre><pre>Till det här kommer att UNHCR, under\r\nåberopande av konventionsreglerna, kritiskt har\r\nkommenterat de grunder som åberopats i\r\nregeringens beslut och som därefter använts i beslut\r\nav Invandrarverket och Utlänningsnämnden.\r\nUNHCR har dessutom vädjat för en av de berörda\r\nasylsökandena.</pre><pre>Kritiken har baserats på UNHCR:s bedömning av\r\nbetydelsen av att de asylsökande har erhållit pass\r\npå legal väg, av att asylsökande under lång tid har\r\nkunnat hålla sig undan i Peru och av att de har\r\nsympatiserat med eller varit medlem i en\r\norganisation som förespråkar eller använder våld.</pre><pre>Det har visat sig att det inte är någon märklig\r\nomständighet att de har haft tillgång till pass, då det\r\när relativt lätt att få tag i pass i Peru. Det är också\r\nnaturligt att de har kunnat hålla sig undan under\r\nlång tid i Peru och därmed vistats där samtidigt som\r\nde varit förföljda.</pre><pre>När det gäller användningen av\r\nGenèvekonventionens artikel 1 F, anser vi att den\r\nhar använts på ett sätt som egentligen inte var tänkt\r\nfrån början. Regeringen har utan stöd i\r\nutlänningslagens förarbeten åberopat regler om\r\nsärskilda skäl mot asyl i 3 kap. 4 § andra stycket.</pre><pre>I ett av de granskade ärendena anför regeringen\r\nsålunda att en asylsökande har verkat för en\r\norganisation vars metoder får anses omfatta sådana\r\nförhållanden som faller inom ramen för artikel 1 F\r\ni 1951 års Genèvekonvention angående flyktingars\r\nrättsliga ställning. Enligt den principen skulle då\r\nkonventionens skydd uteslutas. Oavsett om denne\r\nasylsökande har anfört sådana skäl mot att\r\nåtervända till sitt hemland som avses i 3 kap. 1 § 3\r\nutlänningslagen, skulle därför enligt regeringen\r\nsärskilda skäl kunna föreligga att inte bevilja\r\nhonom asyl i Sverige.</pre><pre>Några särskilda skäl av den här arten anges inte i\r\nförarbetena till utlänningslagen. Där handlar det\r\nom brist på bostäder, på möjligheter att ta emot\r\nflyktingar och att bereda dem arbete, om att de har\r\nbegått brott, att det är brister i vandel osv.</pre><pre>Det framgår av granskningen av besluten att\r\nregeringen inte har tillmätt omständigheterna för\r\ndessa flyktingar en betydelse som står i proportion\r\ntill de uttalanden som gjorts av bl.a. UNHCR och\r\ntill de rekommendationer som vi tidigare har fått\r\ndärifrån.</pre><pre>Man tycks också ha underskattat det förtryck och\r\nden rättslöshet som enligt samstämmiga rapporter\r\nråder i Peru. Härigenom har regeringen kommit att\r\nmeddela flera beslut som enligt vår uppfattning inte\r\nstår i överensstämmelse vare sig med artikel 33 i\r\nGenèvekonventionen eller med 3 kap. 1 §\r\nutlänningslagen.</pre><pre>Birgit Friggebo anförde vid utskottets utfrågning\r\natt hon inte ändrat uppfattning. Tvärtom visar\r\nmotiven i förordningen 1994:1 om\r\nuppehållstillstånd i utlänningsärenden att hon\r\nvidhåller den kritiserade inställningen. I motiven\r\nstår nämligen att ett särskilt skäl att inte bevilja\r\nuppehållstillstånd enligt de nya bestämmelserna är\r\natt någon familjemedlem har verkat i en\r\norganisation som gjort sig skyldig till grovt\r\növergrepp av olika slag.</pre><pre>Mot bakgrund av de oerhört omfattande och svåra\r\nkränkningar av mänskliga rättigheter som har\r\npågått under en lång tid i Peru och som fortsätter\r\nunder nästan fullständig straffsrättslig immunitet\r\nför förövarna, anser vi att regeringens tillämpning\r\nav Genèvekonventionen och utlänningslagen har\r\nvarit felaktig och att statrådet Friggebo inte borde\r\nha undgått kritik för handläggningen av dessa\r\nasylärenden.</pre><pre>Anf. 30  INGER RENÉ (m):</pre><pre>Herr talman! Jag tror att få frågor som vi diskuterar\r\ni denna kammare är så betjänta av en saklig,\r\nnyanserad diskussion som just flyktingpolitiken.</pre><pre>Utgångspunkten för diskussionen måste vara\r\ninsikten att asylpolitik i grunden är restriktiv. Alla\r\nfår inte stanna, och några signaler som gör att ingen\r\nkommer hit i onödan finns inte.</pre><pre>En självklar utgångspunkt måste vara att alla som\r\nsöker skydd i Sverige får sin sak prövad, likaså att\r\navvisningsbeslutet verkställs när det har vunnit laga\r\nkraft.</pre><pre>Det är säkert ingen överdrift att påstå att det\r\ndepartement som har att handha dessa frågor har\r\nen av regeringens mest utsatta positioner.\r\nFlyktingpolitiken tar en mycket stor plats i\r\nmassmedierna, och vi politiker möts av frågor och\r\npåståenden på det här området på snart sagt varje\r\nsammankomst som vi är närvarande vid, tror jag.</pre><pre>För precis ett år sedan, den 25 maj 1993, stod vi här\r\noch diskuterade flyktingpolitik. Att ärendet\r\nkommer upp i år igen är inte förvånande, mot\r\nbakgrund av vad jag sade tidigare. I år är det alltså\r\ntre ärenden på agendan: praxis i fråga om\r\nperuanska medborgare, avvisning av asylsökande\r\nfrån Kosovo och regeringens beslut att medge\r\nuppehållstillstånd för asylsökande från Bosnien.</pre><pre>Också förra året granskade KU regeringens\r\nagerande i frågan om praxis vad gäller peruanska\r\nmedborgare. Granskningen föranledde inte något\r\nyttrande eller någon som helst kritik.</pre><pre>Bengt Hurtig har i sin anmälan tagit upp beslutet\r\nfrån den 8 juli 1992 om 19 ärenden rörande\r\nasylsökande peruanska medborgare. Vid\r\ngranskningen förra året föranledde detta alltså\r\ninget uttalande.</pre><pre>Hans Göran Francks anmälan är mer allmän, såväl\r\ni tid som i omfattning. Den handlar om att man bör\r\ngranska om statsrådet har iakttagit gällande\r\nrättsregler och konventioner, så att ingen utsatts för\r\ntortyr efter avvisning.</pre><pre>Det är naturligtvis dess värre riktigt att mänskliga\r\nrättigheter kränks i Peru. På goda grunder tvingas\r\nman konstatera att Peru är vad man skulle kunna\r\nkalla för ett våldssamhälle.</pre><pre>Bengt Hurtig tog upp pass- och dokumentlöshet,\r\neller snarare att det motsatta gäller för peruanska\r\nmedborgare. UNHCR har också kritiserat Sverige\r\nför att i bedömningar av asylansökningar har tagit\r\nmed om den asylsökande på legalt sätt har kunnat\r\nlämna landet. Självfallet är inte legal utvandring\r\nmed ett pass det enda skälet för avvisning från\r\nSverige, vilket också Birgit Friggebo framhöll vid\r\nutskottets utfrågning av henne. Det är endast en\r\nmycket liten pusselbit i den stora bedömningen.</pre><pre>UNHCR granskade också i oktober 1992 de flesta\r\nakterna i de ärenden som prövades av regeringen.\r\nUNHCR sade att man skulle höra av sig om man\r\nhade invändningar mot regeringens bedömningar,\r\nmen man återkom aldrig. Det måste betyda att man\r\ninga invändningar hade.</pre><pre>Att värdera situationen i ett land är en grannlaga\r\nuppgift. Det fick om inte annat vi i KU klart för oss\r\nnär vi besökte Chile i september 1992. I våra\r\nhandlingar finns en redogörelse för erfarenheter\r\nsom advokat Christian Åhlund gjort under ett\r\nbesök den 3--7 maj 1993. Naturligtvis kan dessa\r\nredovisningar utgöra underlag för regeringens,\r\nInvandrarverkets och Utlänningsnämndens beslut.\r\nDet ligger i sakens natur att inte ens den svenska\r\nambassaden kan redovisa de källor man använder\r\nsom underlag för sina bedömningar på liknande\r\nsätt.</pre><pre>Regeringen använder dessutom andra rapporter\r\nsom grund för sitt ställningstagande, t.ex. rapporter\r\nfrån Americas Watch, Amnesty och US State\r\nDepartment. Alla rapporter sammanvägs.</pre><pre>Peru är ett våldssamhälle. Men regeringens\r\nbedömning utgår ifrån om det i det enskilda fallet\r\nfinns risk för omänsklig behandling, och den\r\nbedömningen har man alltså hittills inte gjort.\r\nDärför finner utskottet att varje enskilt fall har\r\nprövats med den omsorg som erfordras och att det\r\ninte finns anledning att göra någon annan\r\nbedömning än den som förra årets granskning ledde\r\ntill.</pre><pre>Jag yrkar alltså bifall till utskottets hemställan på\r\ndenna punkt och avslag på reservation 1 och\r\nmeningsyttring 1.</pre><pre>När det gäller asylansökningar från kosovoalbaner\r\nföreligger en anmälan som gör gällande att\r\nkosovoalbanerna utsätts för allvarliga kränkningar\r\nav de mänskliga rättigheterna efter avvisning till\r\nKosovo.</pre><pre>Regeringen har bara att pröva asylärenden som\r\növerlämnas av Invandrarverket eller\r\nUtlänningsnämnden. Dessa myndigheter har\r\növerlämnat sju ärenden till regeringen, och inget av\r\ndessa rör asylfrågan utan har gällt bedömning av\r\nmedborgarskap eller den asylsökandes vårdbehov.\r\nRegeringen har fattat beslut i fem fall och beviljat\r\ntillfälligt uppehållstillstånd av medicinska skäl.</pre><pre>Ca 60 000 personer har kommit från Kosovo, och\r\nungefär 30 000 har lämnat Sverige. I\r\nsammanhanget är det kanske viktigt att påpeka att\r\nman har lämnat landet frivilligt och att man också\r\nhar lämnat landet med ''utökade familjer''. Det är\r\ninte ovanligt att pojkar från Kosovo har hittat sig en\r\nhustru i Sverige som sedan naturligtvis följer med\r\ntillbaka.</pre><pre>Situationen i Kosovo är allvarlig. Alla europeiska\r\nländer gör i grunden samma bedömning. Men\r\nregeringen har inte haft skäl att bedöma\r\nskyddsbehovet för asylsökande kosovoalbaner,\r\neftersom den typen av ärenden inte har\r\növerlämnats från Invandrarverket eller\r\nUtlänningsnämnden.</pre><pre>Man kan ha synpunkter på den ordningen; kanske\r\nborde regeringen ha större inflytande över\r\npraxissättningen. Därför pågår nu inom\r\nKulturdepartementet ett arbete för att snabbt\r\nåstadkomma en översyn av praxisfrågan.</pre><pre>Jag yrkar bifall till utskottets hemställan och avslag\r\npå reservation 3.</pre><pre>Till slut har vi att granska anmälan från Ny\r\ndemokrati, gällande regeringens beslut att bevilja\r\npermanent uppehållstillstånd för bosnier. Ny\r\ndemokrati menar att frågan är av så stor vikt att\r\nregeringen borde ha lämnat avgörandet till\r\nriksdagen eller åtminstone hört riksdagen. Om\r\nregeringen hade valt det tillvägagångssättet borde\r\nden ha anmälts till granskning av KU. Dessutom\r\nborde regeringen inte ha kunnat undgå kritik.</pre><pre></pre><pre>I 11 kap. 8 § i regeringsformen föreskrivs att\r\nrättskipnings- och förvaltningsuppgift inte får\r\nfullgöras av riksdagen i vidare mån än vad som\r\nföljer av grundlag eller riksdagsordning.\r\nRegeringens beslut rörande bosnier är ett sådant\r\nförvaltningsbeslut liksom beslutet beträffande\r\nuppehållstillstånd för asylsökande barnfamiljer\r\nfrån Kosovo. Grundlagen förbjuder riksdagen att\r\nlägga sig i förvaltningsärenden. Regeringen har inte\r\nbara rätt utan också skyldighet att fatta dessa\r\nbeslut. Därför föranleder granskningen inget\r\nsärskilt uttalande från utskottet.</pre><pre>Jag yrkar bifall till utskottets hemställan och avslag\r\npå reservationerna 2 och 4.</pre><pre>Anf. 31  BENGT HURTIG (v) replik:</pre><pre>Herr talman! Jag håller med om att prövningen av\r\nflyktingärendena skall vara saklig. Det kan vi nog\r\nvara överens om. Det är också på den grunden som\r\nFN-organet UNHCR har riktat kritik mot Sverige\r\nnär det gäller tillämpningen av praxis.</pre><pre>Om en flykting anmäler och hävdar att han är\r\nde facto-flykting och riskerar att förföljas för sina\r\npolitiska åsikters skull i sitt hemland, skall det\r\nnaturligtvis bedömas av de svenska myndigheterna,\r\noch det skall vara avgörande. Om man då finner att\r\nflyktingen löper en sådan risk för förföljelse i sitt\r\nhemland men ändå bestämmer sig för att avvisa\r\nhonom, måste beslutet grundas på några rimliga\r\nskäl. Ett sådant skäl kan t.ex. vara att\r\nvederbörande har begått brott i Sverige eller att det\r\nhelt enkelt inte finns plats att ta emot honom på\r\nnågon flyktingförläggning.</pre><pre>Anser Inger René att den omständigheten att en\r\nflykting har en politisk uppfattning, att han skulle\r\nsympatisera med en organisation som Sendero\r\nLuminoso eller MRTA, kan vara ett skäl för att\r\navvisa en de facto-flykting enligt utlännningslagen?</pre><pre>Anf. 32  INGER RENÉ (m) replik:</pre><pre>Herr talman! Jag tror att jag, även om jag kanske\r\nvar litet otydlig, sade att UNHCR har fått ta del av\r\nakterna när det gäller Perufallen, och man har inte\r\nhaft några synpunkter på regeringens eller Sveriges\r\nagerande i de fallen.</pre><pre>En politisk uppfattning är naturligtvis inte en\r\ntillräcklig grund för avvisning. Men en misstanke\r\nom att vederbörande agerar politiskt genom att,\r\nsom det står i våra handlingar, t.ex. upprätta\r\ncellbildningar i Sverige för att ifrån Sverige agera\r\ngentemot Peru, kan möjligen vara en av\r\nanledningarna till avvisning.</pre><pre>Anf. 33  BENGT HURTIG (v) replik:</pre><pre>Herr talman! Den kritik som har kommit från\r\nUNHCR är uppenbar och riktar sig mot den\r\ntillämpning som har skett utifrån de praxisbeslut\r\nsom regeringen har fattat. Det finns inget i stöd i\r\nförarbetena till utlänningslagen för tanken att en\r\nperson skall utvisas på grund av att denne sitter\r\nmed i någon form av organisation i Sverige, som\r\nman kallar för celler. I en del av dessa ärenden\r\nbetraktas det som studiecirklar. Det är en svag\r\ngrund för regeringens beslut.</pre><pre>Anf. 34  INGER RENÉ (m) replik:</pre><pre>Herr talman! För det första är en politisk\r\nuppfattning återigen ingen grund för avvisning. För\r\ndet andra har UNHCR kritiserat Sverige för att vi\r\nvid bedömningen har tagit med eller lagt alltför stor\r\nvikt vid en eventuell legal utvandring. Men det har\r\nalltså bara varit en av de faktorer som har påverkat\r\nställningstagandet när det gäller asyl eller icke asyl.</pre><pre>Anf. 35  CATARINA RÖNNUNG (s)\r\nreplik:</pre><pre>Herr talman! Inger René riktade i sitt anförande en\r\nmycket bestämd kritik mot regeringen i ett viktigt\r\navseende. Hon sade att det inte finns signaler om\r\natt alla inte får stanna. Därför vill jag fråga Inger\r\nRené varför det inte på något sätt har kommit till\r\nuttryck i betänkandet genom en reservation eller\r\nett särskilt yttrande från Inger René. Man frågar sig\r\nom det är Inger Renés egen uppfattning eller om\r\nsamtliga moderater delar den uppfattningen.</pre><pre>Det kanske inte heller är någon direkt hemlighet att\r\ninvandrarministerns flyktingpolitik har kritiserats\r\nav hennes eget parti för ryckighet, nyckfullhet och\r\nför att hon i vissa fall har haft en kylig inställning. I\r\nden allmänna debatten har det också framkommit\r\nkritik.</pre><pre>Vi socialdemokrater kritiserar Birgit Friggebo på\r\nen punkt, nämligen att hon har gett för litet ledning\r\ntill Invandrarverket och Utlänningsnämnden. De\r\npraxisbeslut som har fattats av regeringen har alltså\r\nvarit för få.</pre><pre>I den kritiken instämde nu också Inger René när\r\nhon sade att regeringen borde ha haft större\r\ninflytande över dessa frågor. Varför har inte det\r\nkommit fram i kritiken i betänkandet? Varför har\r\nni inte ställt upp på socialdemokraternas kritik i det\r\nhär fallet?</pre><pre>Anf. 36  INGER RENÉ (m) replik:</pre><pre>Herr talman! Får jag först som en ordningsfråga\r\nsäga att ljudet går fram litet dåligt. Jag vet inte om\r\njag uppfattade allt vad Catarina Rönnung sade.</pre><pre>Catarina Rönnung talade om en viss kritik. Den har\r\nBirgit Friggebo tagit fasta på när hon nu tillsätter\r\nen praxisutredning som skall ge regeringen större\r\nmöjligheter att medverka i flyktingpolitiken.</pre><pre>Anf. 37  CATARINA RÖNNUNG (s)\r\nreplik:</pre><pre>Herr talman! När vi granskar flyktingpolitiken så\r\ngranskar vi naturligtvis vad Birgit Friggebo gjorde\r\ninnan hon tillsatte praxisutredningen, som hon har\r\naviserat sent omsider skulle jag vilja säga. Det har\r\ninte gått att få fram från kansliet om den här\r\nutredningen har kommit till stånd och om\r\ndirektiven är skrivna. Vi vet inte riktigt om hon har\r\nkommit till skott med den här utredningen. Men\r\nInger René kanske vet det och kan tala om det för\r\nmig. I det sammanhanget tillstår hon naturligtvis\r\nindirekt, och kritiserar sig själv, att regeringen inte\r\nhar haft ett tillräckligt stort inflytande. Här är\r\nkritiken egentligen samstämmig. Det är bara det att\r\nsocialdemokraterna har fört fram den i sin\r\nreservation.</pre><pre>Det finns även en annan utredning som har\r\ngranskat Utlänningsnämndens praxisärenden.\r\nUtredningen konstaterade att det förefaller som\r\nom humanitära skäl har fått stå tillbaka vid\r\nbedömningen av ärendena. Man kan säga att praxis\r\nhar hårdnat i Utlänningsnämnden. Jag skulle vilja\r\nfråga om Inger René tycker att detta är en\r\ntillfredsställande utveckling, eller om man borde\r\nändra på någonting.</pre><pre>Anf. 38  INGER RENÉ (m) replik:</pre><pre>Herr talman! Det är i så fall Invandrarverket och\r\nUtlänningsnämnden som har skapat denna praxis.\r\nMed anledning av det har Birgit Friggebo föreslagit\r\nen praxisutredning för att regeringen skall kunna få\r\nstörre inflytande över dessa ärenden, precis som\r\nCatarina Rönnung begär.</pre><pre>När det gäller lagstiftningen på det här området har\r\nbeslut fattats här i kammaren. Som Catarina\r\nRönnung vet, eftersom hon sitter i\r\nkonstitutionsutskottet, är det nödvändigt att\r\nregeringens ledamöter följer den lagstiftning som\r\nfinns på området.</pre><pre>Anf. 39  HARRIET COLLIANDER (nyd)\r\nreplik:</pre><pre>Herr talman! Jag anser att regeringen gömmer sig\r\nbakom att det är ett förvaltningsbeslut som man har\r\natt fatta och att regeringsformen förbjuder\r\nministerstyre. Visst är det så, men det är också så\r\natt regeringen har en initiativrätt och i detta fall\r\nockså en skyldighet att gå till riksdagen och ta reda\r\npå vilka riktlinjer som skall gälla för\r\nflyktingspolitiken beträffande bosnierna. Skall det\r\nvara ett temporärt uppehållstillstånd eller ett\r\npermanent uppehållstillstånd? Skall man samordna\r\nflyktingpolitiken i den här frågan med de övriga\r\nnordiska länderna, vilket har varit en ambition att\r\nman skall göra? Helst bör man ha en samordnad\r\npolitik med hela Europa.</pre><pre>Jag hävdar fortfarande att regeringen har utsatt\r\nriksdagen för ett konstitutionellt tvång. Först fattar\r\nman beslut som innebär att kanske 100 000\r\nmänniskor får ett permanent uppehållstillstånd.\r\nSedan kommer man till riksdagen och begär pengar\r\nför detta. Det handlar om miljarder.</pre><pre>Jag menar att man inte kan hantera Sveriges\r\nriksdag och Sveriges folk på det här sättet. Jag\r\nanser att regeringen faktiskt förtjänar stark kritik.</pre><pre>Anf. 40  INGER RENÉ (m) replik:</pre><pre>Herr talman! Först och främst skulle jag vilja rätta\r\nnågra av Harriet Collianders siffror. Det är inte,\r\noch det står även i våra papper, fråga om 100 000\r\nmänniskor. Anhöriginvandringen har blivit av\r\nbetydligt mycket lägre omfattning än man från\r\nbörjan trodde. Dessutom, om jag får uttrycka mig\r\ni sådana termer, tjänade Sverige två och en halv\r\nmiljard på att flyktingarna inte längre skulle bo i\r\nflyktingförläggningar utan i stället flytta ut i\r\nkommunerna, förutom att vi ''tjänade'' mänskligt\r\npå att de fick flytta ut i eget boende i kommunerna\r\noch därmed hade möjligheter att inrätta sig i det\r\nsvenska samhället på ett mer effektivt och bättre\r\nsätt.</pre><pre>Menar Harriet Colliander att vi skall ändra\r\ngrundlagarna efter konjunkturerna och inte ta\r\nhänsyn till det som står i våra lagar, att vi skall ha\r\nett val mellan två grundlagsändringar? Detta är de\r\nfacto ett förvaltningsbeslut som regeringen har att\r\nhantera. Det skulle ha varit konstitutionellt oriktigt\r\nom regeringen hade gått till riksdagen och sagt: Nu\r\nfår riksdagen fatta beslut om detta ärende.</pre><pre>Anf. 41  HARRIET COLLIANDER (nyd)\r\nreplik:</pre><pre>Herr talman! När regeringen fattade det här\r\nbeslutet kunde det mycket väl ha handlat om\r\n100 000 människor som man skulle bevilja\r\npermanent uppehållstillstånd. Det är bara bra att\r\ndet inte blev så många.</pre><pre>Jag vet precis vad som står i regeringsformen. Det\r\nstår att regeringen styr riket, att regeringen har\r\nansvar, samt att regeringen har initiativrätt,\r\nregeringen kan gå till riksdagen för att höra efter\r\nsaker och ting. Det beror på vad man vill och hur\r\nman tolkar olika saker. Det behövde inte alls ha\r\nvarit ministerstyre.</pre><pre>När det handlar om så här stora frågor, som är\r\nviktiga för hela landet, och när det handlar om\r\nmycket pengar, är det på sin plats att regeringen hör\r\nriksdagen.</pre><pre>Anf. 42  INGER RENÉ (m) replik:</pre><pre>Herr talman! Jag finner mig föranlåten att återigen\r\nhänvisa till 11 kap. 8 § i regeringsformen. Där\r\nföreskrivs: ''Rättskipnings- eller\r\nförvaltningsuppgift får ej fullgöras av riksdagen i\r\nvidare mån än som följer av grundlag eller\r\nriksdagsordningen.'' Det är alltså regeringen som\r\nhar att fatta dessa beslut.</pre><pre>Vissa frågor med anknytning till JAS-projektet</pre><pre>(avsnitt 14)</pre><pre>Anf. 43  HENRIK S JÄRREL (m):</pre><pre>Herr talman! Bakom årets granskningsbetänkande\r\nstår, precis som fallet varit många tidigare år, ett i\r\nhuvudsak enigt konstitutionsutskott. Men det finns\r\nfaktiskt några frågor och några granskningsärenden\r\ndär meningarna skiljer sig åt. Ett sådant ärende är\r\nVissa frågor med anknytning till JAS-projektet.</pre><pre>Jag kan, herr talman, inte frigöra mig från\r\nmisstanken att Socialdemokraterna, som med\r\nbegagnande av ordförandens utslagsröst har skrivit\r\nutskottets betänkande gör detta mot bakgrund av\r\natt vi i år har valår och att det om möjligt gäller att\r\npå något sätt profilera sig gentemot regeringen.\r\nKanske, herr talman, kan också det förhållandet i\r\nnågon mån ha spelat in att landets nuvarande\r\nförsvarsminister dessutom råkar vara före detta\r\nledamot av konstitutionsutskottet och vice\r\nordförande av detsamma. Under sin tid i utskottet\r\nhar han deltagit i att rannsaka ett och annat\r\nsocialdemokratiskt statsråd.</pre><pre>Det går inte att tolka årets granskningsbetänkande\r\ni denna del på annat sätt än att man har försökt att\r\nhaka upp sig på mycket svag saklig grund, försökt\r\nklamra sig fast vid det halmstrå man möjligen kan\r\nfinnas i den här frågan.</pre><pre>Utskottet har haft att efter socialdemokratisk\r\nanmälan granska ''huruvida det i\r\nförsvarsdepartementet har funnits kunskap eller\r\nmisstankar om någon omständighet som har varit\r\nägnad att ge anledning till tvekan om\r\nflyguppvisningen borde genomföras.\r\nUndersökningen bör också avse försvarsministerns\r\neventuella åtgärder eller visad passivitet.''</pre><pre>Det som avses är det olycksaliga haveriet med det\r\nförsta serieflygplanet som levererades 1993 och\r\nsom störtade, som alla och envar erinrar sig, den 8\r\naugusti 1993 i samband med Stockholm Water\r\nFestival. Skall man tolka socialdemokraternas syn\r\npå denna fråga förväntar de sig att\r\nförsvarsministern uppenbarligen skall vara\r\nflygingenjör, flygtekniker och flygmekaniker för att\r\nsjälv kunna ta ställning till huruvida ett flygplan\r\nskall anses luftvärdigt eller icke.</pre><pre>Konstitutionsutskottets ordförande sade i morse, i\r\nden inledande debatten med anledning av årets\r\ngranskningsbetänkande från KU, att de borgerliga\r\nslarvar med JAS-fakta, nobbar dem och inte tar\r\ndem på allvar. Jag skulle vilja säga att det vore\r\nmycket klädsamt om socialdemokraterna hade tagit\r\nden här frågan på allvar i stället för att nu ägna sig\r\nåt ett vad jag skulle vilja kalla nys i denna fråga.</pre><pre>Herr talman! Vilka kunskaper fanns om det första\r\nserieflygplanets tekniska status? De största\r\ntekniska osäkerheterna angavs beröra\r\nstyrsystemet, inklusive styrspaken. Det här rörde\r\nsig alltså om det första serieflygplanet. Det skulle\r\nvara utrustat med prototyper i fråga om\r\nelektronikenheten och styrspaken. Men enligt\r\nMaterielverket var avvikelserna med undantag för\r\nsystemfunktionerna sannolikt ej\r\nprestandanedsättande för flygplanets inledande\r\nanvändning.</pre><pre>Vidare konstateras att det vid utvärderingarna\r\nvisade sig att styrspaken ännu inte hade fått optimal\r\nutformning och funktion. Styrsystemet hade under\r\ngenomförd flygverksamhet haft en hög\r\ntillförlitlighet i apparatfunktionen, och vid\r\nleveransen av det här flygplanet, 39.102, hade det\r\nen status som visserligen var lägre än den\r\növerenskomna, men dock tillräcklig för att medge\r\natt det kunde mottas.</pre><pre>Enligt haverikommissionen måste de angivna\r\nfaktorerna balanseras så att ett säkert system\r\nerhålls. Svårigheten är här att göra balansen så att\r\nsystemet blir säkert samtidigt som tillräckliga\r\nprestanda uppnås. Haverikommissionen\r\nkonstaterar att möjligheten fanns att plan 39.102\r\nkunde överstegras. Marginalen härför bedömdes\r\ndock som tillräcklig. Bedömningen grundades på\r\natt en förare inte styr så att det uppstår en situation\r\ndär faktorernas sammanlagda effekt medför\r\növerstegring och risk för haveri.</pre><pre>Nå, vilken inställning har Försvarsdepartementet i\r\ndenna fråga? Jo, säger man därifrån, bedömningar\r\nsom rör rent tekniska eller militära aspekter måste\r\nenligt promemoria från den 2 december 1993\r\növerlåtas åt dem som är sakförståndiga på dessa\r\nområden. Utgångspunkten måste vara att\r\nregeringen kan förlita sig på den tekniska och\r\nmilitära expertis som anförtros uppgifter inom\r\nJAS-projektet. Det är typiska myndighetsuppgifter\r\natt godkänna ett flygplan eller att ge tillstånd till\r\neller eljest besluta om flyguppvisningar. Det har\r\ninte varit Försvarsdepartementets sak att i detta fall\r\nbefatta sig med dessa frågor.</pre><pre>Det har inte heller inom departementet funnits\r\nuppgifter om tekniska problem av sådan betydelse\r\ni sammanhanget att man bort kunna förutse risken\r\nför ett haveri. Kunskaper om att planet i vissa lägen\r\nkunde överstegras har inte funnits i departementet.\r\nFör departementet och för försvarsministern har\r\ninte annat varit känt än att planet fungerade i vanlig\r\nordning.</pre><pre>Försvarsminister Anders Björck har också\r\ndeklarerat att han inte haft anledning att ifrågasätta\r\nmyndigheternas bedömning i luftvärdighetsfrågan.\r\nJAS-kommissionen har enhälligt konstaterat att det\r\ninte fanns någon anledning att inte låta flygplanet\r\nflyga. Försvarsministern delar därvid\r\nkommissionens uppfattning.</pre><pre>Vidare konstaterar försvarsministern att haverier\r\ninte varit ovanliga när nya flygplansprojekt varit\r\nunder utveckling. Haverier inträffade t.ex. med\r\nJ 29 Tunnan 30 gånger. A 32 Lansen hade tre\r\nutvecklingshaverier, medan J 35 Draken hade 25\r\nhaverier.</pre><pre>Den 26 mars 1993 fastställde chefen för flygvapnet\r\nett s.k. produktionsverk avseende deltagande i\r\nflygdagar och utställningar. Försvarsdepartementet\r\nhade för kännedom fått två exemplar härav. Det\r\nframgick att flyguppvisning skulle äga rum vid\r\nStockholms vattenfestival den 8 augusti 1993, men\r\nnågot JAS-flygplan nämns inte bland de flygplan\r\nsom skulle delta i uppvisningen. Vidare skulle\r\nenligt beslutet flyguppvisningar äga rum på\r\nflygvapnets s.k. huvudflygdagar den 28 och 29\r\naugusti 1993 vid Upplands flygflottilj i Uppsala.\r\nDär skulle däremot ett JAS 39 Gripen medverka\r\nenligt beslutet av flygvapenchefen.</pre><pre>Den 1 juli 1993 uppdrog chefen för flygvapnet åt\r\nSkaraborgs flygflottilj att planera och genomföra\r\nen begränsad flyguppvisning med JAS 39 den 8\r\naugusti 1993 vid Stockholms vattenfestival samt vid\r\nUpplands flygflottilj den 28 och 29 augusti. Det\r\nantecknades också att deltagande i flyguppvisning\r\nmed JAS 39 tills vidare är mycket restriktivt.</pre><pre>Flygvapenchefen har inför utskottet uppgivit att\r\nhan såvitt han kan erinra sig inte informerat\r\nförsvarsministern om beslutet den 1 juli 1993 om att\r\nJAS-planet skulle delta i uppvisningen i Stockholm\r\nden 8 augusti eller att han eljest diskuterade ämnet\r\nmed någon annan på Försvarsdepartementet.\r\nVarken Försvarsdepartementets ledning eller\r\nnågon för JAS-projektet ansvarig tjänsteman på\r\ndepartementet har känt till att JAS 39 Gripen\r\nskulle förevisas under Vattenfestivalen i Stockholm\r\nden 8 augusti 1993. Försvarsminister Anders\r\nBjörck har inte haft kännedom om JAS-planets\r\ndeltagande i flyguppvisningar vare sig i Stockholm\r\neller i Uppsala. Även om han hade haft sådan\r\nkännedom anser han att han inte hade med saken\r\natt göra. Enligt försvarsministern var regeringen\r\nvisserligen oförhindrad att ingripa, men\r\nförsvarsministern anser och ansåg att\r\nflyguppvisningar är en fråga för vederbörande\r\nmyndigheter att ta ställning till.</pre><pre>Herr talman! I den socialdemokratiska skrivningen\r\nsägs det att utskottet delar uppfattningen i\r\nFörsvarsdepartementets promemoria från den 2\r\ndecember 1993 om att frågor som att godkänna\r\nflygplan för flygning och att besluta om\r\nflyguppvisningar är typiska myndighetsuppgifter.\r\nDet yttersta ansvaret, säger man dock, för de regler\r\nsom myndigheterna har att tillämpa och för att\r\nfrågorna handläggs med erforderlig omsorg och\r\nkompetens ligger på regeringen. Det kan vi väl inte\r\nbestrida.</pre><pre>Herr talman! Från den borgerliga majoritetens\r\nsida, med stöd av försvarsministerns inställning i\r\nsjälva sakfrågan, anser vi att det faktiskt ankommit\r\npå de ansvariga myndigheterna att godkänna\r\nflygplanet för flygning och att ta ställning till\r\nflygplanets deltagande i flyguppvisningar. Varken\r\nförsvarsministern eller Försvarsdepartementet har\r\nsåledes haft att ta ställning i dessa frågor.\r\nUtredningen ger inte heller vid handen att det i\r\nFörsvarsdepartementet har funnits uppgifter om\r\ntekniska problem av betydelse i det här\r\nsammanhanget. Haveriet med JAS-planet i\r\nStockholm den 8 augusti 1993 kan således inte\r\nföranleda något ifrågasättande av\r\nFörsvarsdepartementets verksamhet eller\r\nförsvarsministerns tjänsteutövning.</pre><pre>Herr talman! Jag yrkar bifall till reservation 5 och\r\navslag på utskottets förslag i motsvarande del.</pre><pre>Anf. 44  INGVAR JOHNSSON (s):</pre><pre>Herr talman! Alla torde väl vara överens om att\r\nJAS-kraschen på Långholmen förra sommaren var\r\nen ytterst allvarlig händelse. Tänk bara vad som\r\nskulle ha hänt om planet hade slagit ner på\r\nVästerbron där massor av folk hade samlats! Vi var\r\nfaktiskt bråkdelen av en sekund från en katastrof av\r\nhelt ofattbara dimensioner.</pre><pre>JAS-haveriet vållade också en mycket stor\r\nekonomisk skada. Det är därför inte märkligt att\r\nlämpligheten av denna flyguppvisning med detta\r\nicke färdigutvecklade plan på låg höjd över\r\nStokholm har ifrågasatts. Dessutom riskerades hela\r\nJAS-projektet genom denna flyguppvisning.</pre><pre>Därmed infinner sig självfallet frågan om\r\nförsvarsminister Anders Björck har något ansvar\r\nför det inträffade. Konstitutionsutskottet har därför\r\nefter en anmälan genomfört en mycket omfattande\r\ngranskning. Vi har tagit del av en stor mängd\r\nrelevant material, och vi har genomfört ett flertal\r\nutfrågningar. Konstitutionsutskottet har efter detta\r\nomfattande och noggranna granskningsarbete\r\nkommit fram till sin bedömning: Försvarsminister\r\nAnders Björck kan inte undgå viss kritik.</pre><pre>Henrik Järrel kritiserade i sitt inlägg utskottets\r\nbedömning och redogjorde för varför han och de\r\nandra företrädarna för regeringspartierna i\r\nkonstitutionsutskottet inte anser att någon kritik\r\nskall riktas mot försvarsministern. Men jag tycker\r\natt det är angeläget att så här i början av inlägget\r\nsäga att utskottet naturligtvis aldrig menat att\r\nBjörck är direkt ansvarig för själva haveriet. Vad\r\nfrågan gäller är i stället om det finns något politiskt\r\nansvar för det inträffade. Henrik Järrels och\r\ntidigare Birger Hagårds prat i dag om att Björck\r\ninte är flygmekaniker eller flygingenjör är inget\r\nannat än prat i avsikt att avleda kritiken och att\r\nförlöjliga det hela. Frågan tas helt enkelt inte på\r\nallvar av Järrel och andra som här uppträder som\r\nregeringens försvarsadvokater.</pre><pre>Jag menar tvärtemot vad Henrik Järrel anser att vi i\r\nutskottsmajoriteten har utomordentligt starka skäl\r\nför våra kritiska skrivningar. JAS-projektet är\r\nfaktiskt inte vilken fråga som helst. Det är det\r\nhittills största försvarsprojektet i Sverige. Under\r\nprojekteringsarbetet har fel i styrsystemet varit ett\r\nständigt återkommande problem. Det var brister i\r\nstyrsystemet som var orsken till det första JAS-\r\nhaveriet 1989. Men även efter detta haveri har\r\nproblem i styrsystemet och de förseningar i\r\nprojektarbetet som dessa orsakat varit ett\r\nåterkommande tema i Försvarets materielverks\r\nrapportering. Dess rapporter har självfallet funnits\r\ntillgängliga på Försvarsdepartementet.</pre><pre>Det har också framkommit, tvärtemot vad\r\nFörsvarsdepartementet påstår i sin promemoria, att\r\ndet på departementet har funnits i sammanhanget\r\nbetydelsefulla uppgifter om brister i just det\r\nflygplan som levererades den 8 juni 1993 och som\r\nsedan havererade på Långholmen i augusti samma\r\når. Jag skulle därför vilja fråga Henrik Järrel om\r\nhan vet varför Försvarsdepartementet försökte\r\nundanhålla dessa uppgifter för\r\nkonstitutionsutskottet.</pre><pre>Ingen kan väl heller tro att försvarsministern kan ha\r\nvarit ovetande om den rapportering som Försvarets\r\nmaterielverk gjort före haveriet. Där tas upp att ett\r\nstort antal systemfunktioner inte skulle vara fullt\r\nverifierade eller införda vid leveransen av det fösta\r\nserieflygplanet och att vissa delsystem, däribland\r\nstyrspak och styrsystemdator, skulle komma att\r\nvara i prototyputförande.</pre><pre>Men försvarsministern var naturligtvis inte\r\novetande om att det hade varit återkommande\r\nproblem med styrsystemet och att dessa problem\r\ninte hade klarats ut. Materielverkets rapportering\r\nefter haveriet bekräftade de nu nämnda\r\nuppgifterna. Det framgår också av rapporteringen\r\natt Materielverket senare bekräftat att flyplanet\r\nhade lägre status än vad som hade överenskommits,\r\nvarför en del av leveransbetalningen innehölls. Inte\r\nheller detta kan ha varit okänt i\r\nFörsvarsdepartementet.</pre><pre>Slutsatsen av dessa uppgifter är att det var ett icke\r\nfärdigutvecklat och ett icke färdigt JAS-plan som\r\ntilläts flyga över den stora publiken på Stockholms\r\nvattenfestival. Med den information om brister som\r\nfanns borde Försvarsdepartementet naturligtvis ha\r\nhållit sig mera noga informerat om flygplanet och\r\nvilka uppdrag som det skulle användas till. Det\r\nbristande intresse som Försvarsdepartementet och\r\nförsvarsministern visat är därför mycket\r\nanmärkningsvärt.</pre><pre>Inför konstitutionsutskottet förnekade\r\nförsvarsministern varje kännedom om att JAS-\r\nflygplanet skulle visas upp i Stockholm. Dessutom\r\nanförde försvarsministern att flyguppvisningar inte\r\när en sak för försvarsministern eller regeringen att\r\nta befattning med. Vi menar att dessa uttalanden är\r\nanmärkningsvärda mot bakgrund av det sedan i\r\nmars månad 1993 fanns uppgifter i\r\nförsvarsministerns departement om att JAS skulle\r\nflyga under flygdagarna i Uppsala den 28 och 29\r\naugusti samma år. Om JAS-planet inte hade\r\nhavererat i Stockholm kunde det ha havererat vid\r\nnågon av dessa uppvisningar också över publik.</pre><pre>Henrik Järrel kan således inte förneka att det är\r\nklarlagt att det i Försvarsdepartementet fanns\r\nkunskap om att ett icke färdigt JAS-plan skulle göra\r\nuppvisningar över publik i augusti 1993. Vi kan\r\ndärför inte godta vare sig försvarminister Björcks\r\neller utskottsreservanternas lättsinniga inställning\r\ntill den aktuella uppvisningen, dvs. att det inte var\r\nnågot som angick Försvarsdepartementet eller\r\nförsvarsministern. Vi vill i stället med skärpa\r\nframhålla att det yttersta ansvaret låg just där.</pre><pre>Enligt vår mening borde Försvarsdepartementet,\r\nmot bakgrund av vad som var känt om problemen\r\nmed flygplanets styrsystem, således ha informerat\r\nsig betydligt bättre om flyguppvisningarna och de\r\nförutsättningar som gällde för deras genomförande.\r\nAtt man inte gjorde det är också mycket märkligt\r\nmed tanke på att Försvarsdepartementet faktiskt\r\nhar en sakkunnig som på heltid har ägnat sig åt\r\nJAS-projektet. Om Försvarsdepartementet hade\r\ninformerat sig bättre, hade den kunskapen kunnat\r\nbilda underlag för överväganden och åtgärder i\r\nnågon form. Några konstitutionella hinder mot ett\r\ningripande från regeringens sida förelåg inte, vilket\r\näven försvarsministern medgav vid utfrågningen.\r\nMen Försvarsdepartementet och försvarsministern\r\nvalde i stället att vara påfallande passiva, vilket\r\nutskottet har funnit anmärkningsvärt. Därför kan\r\nförsvarsministern, som har det övergripande\r\nansvaret, inte undgå viss kritik.</pre><pre>Därmed yrkar jag att utskottets skrivning i ärendet\r\nskall godkännas.</pre><pre>Anf. 45  HENRIK S JÄRREL (m) replik:</pre><pre>Herr talman! Precis som Ingvar Johnsson sade har\r\nJAS tidigare varit utsatt för ännu ett haveri, den 2\r\nfebruari 1989. Då hade vi en försvarsminister som\r\nhette Roine Carlsson. Visserligen var det en\r\nprovflygning vid Saab utan någon publik\r\nnärvarande, men det var väl ingen som då ställde\r\nhonom till ansvar för att planet råkade störta. Det\r\nkanske inte alltid beror på rent tekniska\r\nhandhavanden och rutiner. Det kan också ibland\r\nbero på piloten och andra faktorer som inte direkt\r\nhar med det tekniska systemet att göra. Här fanns\r\noch finns fortfarande vissa tekniska brister -- det är\r\nklarlagt -- dock inte av så allvarlig natur att planet\r\nbelagts med flygförbud. Dessa frågor har ju\r\ngranskats av de sakkunniga myndigheterna.\r\nFörsvarsministern är inte och skall inte vara\r\nflygtekniker. Än en gång: Det är chefen för\r\nflygvapnet och Försvarets materielverk som har att\r\ngöra flygsäkerhets- och\r\nflygvärdighetsbedömningar.</pre><pre>Det var väldigt tyst från socialdemokratiskt håll vid\r\nVattenfestivalen 1992, då det också var en\r\nuppvisning, men av ett provflygplan ur serien\r\nJAS 39 och inte det första serietillverkade planet.\r\nMen då hördes det väldigt litet av protester eller\r\nansvarsutkrävande från socialdemokratiskt håll.</pre><pre>I det här fallet hade man planlagt flygningen så, att\r\nplanet skulle flyga över huvudsakligen\r\nvattenmassor, Riddarfjärden och liknande. Jag\r\nutgår ifrån att detta var av säkerhetsskäl. Vidare\r\nsades det i beslutet från\r\nflygsäkerhetsmyndigheternas sida att det skulle\r\nvara en begränsad flygning över Stockholm.</pre><pre>En annan synpunkt som är värd att nämnas är att\r\nman bedömde det som viktigt att också visa\r\npubliken i största allmänhet, skattebetalarna, att\r\ndet här ligger stora pengar nedlagda i ett för svensk\r\nindustri viktigt projekt som kan ge Sverige stora\r\nexportinkomster. Det är viktigt att visa upp vad\r\nsvensk industri kan åstadkomma.</pre><pre>Herr talman! Slutligen konstaterar jag bara att här\r\nhar socialdemokraterna bakat en väl porös\r\nluftpastej.</pre><pre>Anf. 46  INGVAR JOHNSSON (s) replik:</pre><pre>Herr talman! I sitt anförande använde Henrik S\r\nJärrel ideligen uttryck som ''visste ej'', ''mindes ej''\r\noch ''ej känt till'' för att komma ifrån ansvaret. Jag\r\ntycker att Henrik Järrel tar ytterligt lätt på hur\r\nallvarlig händelsen var.</pre><pre>Tänk om planet hade slagit ner på Västerbron och\r\nhundratals hade skadats eller dödats! Hade Henrik\r\nJärrel också då kunnat hävda att det inte fanns\r\nnågot politiskt ansvar att utkräva?</pre><pre>Det borde oroa Henrik Järrel att försvarsministern\r\nuppenbarligen håller sig så dåligt informerad i JAS-\r\nfrågan, och det gäller ju inte bara säkerheten.\r\nHenrik Järrel kanske läser Svenska Dagbladet\r\nibland. Där framgick det i går hur utomordentligt\r\ndåligt informerad Anders Björck är om JAS-\r\nprojektets ekonomi. Det borde oroa Henrik Järrel.\r\nI stället har man en lättsinnig och raljant inställning\r\ntill frågan.</pre><pre>Henrik Järrel återkommer till att försvarsministern\r\ninte skall vara flygmekaniker och godkänna\r\nplanens luftvärdighet. Vem har påstått något\r\nsådant? Ni diskuterar ju emot uppfattningar som\r\naldrig har framförts. Vi har sagt att det finns ett\r\npolitiskt ansvar och att försvarsministern borde\r\nhålla sig bättre informerad. Vem har sagt att\r\nförsvaraministern skall vara flygmekaniker? Den\r\nrollen har såvitt jag vet Carl Bildt i regeringen. Han\r\nhar ju lovat att han kan laga dörren på det plan som\r\nhan och kungen flyger med ibland, men det har inte\r\nAnders Björck gjort.</pre><pre>Anf. 47  HENRIK S JÄRREL (m) replik:</pre><pre>Herr talman! Ansvaret är ju faktiskt i sig. Det växer\r\ninte med olyckornas omfattning. Ansvar är ett\r\nansvar, oberoende av om en flygning -- som i det\r\nhär fallet -- genomförs lyckligt eller ej. Man kan\r\ninte koppla ansvaret till antalet döda och i\r\nefterhand säga att om si och så många hade\r\nomkommit eller skadats skulle ansvaret ha ökat\r\nännu mera. De myndigheter som har givit tillstånd\r\ntill flygning och bedömt planet som luftvärdigt har\r\nsäkert gjort detta med kännedom om de brister som\r\nkanske fanns i planet. De har därför ansett att det\r\nskulle ske en begränsad flygning och att flygningen\r\nskulle ske på ett visst sätt, huvudsakligen över\r\nvattenområden i Stockholm.</pre><pre>Jag är utomordentligt glad och tacksam över att\r\ningen människa kom till skada och över att inte\r\nheller piloten skadades. Det kan vi alla vara\r\nrörande ense och tacksamma över. Självfallet är det\r\nså. Det hade i så fall varit förfärligt.</pre><pre>Samtidigt konstaterar jag att det dagligen sker en\r\nomfattande civil flygning över Stockholm. Vi kan\r\nvara tacksamma för att det inte händer fler\r\nflygolyckor över ett så tättbebyggt område som\r\nStockholm, mot bakgrund av det omfattande\r\ntrafikflyg som dagligen förekommer.</pre><pre>Jag vill inte påstå att försvarsministern var särskilt\r\ndåligt informerad över vad som hände, men han\r\nansåg inte att han i första hand hade att göra\r\nluftvärdighetstester. Det anser inte jag och\r\nfortsättningsvis inte han heller. Det är chefens för\r\nflygvapnet och Försvarets materielverks sak att\r\ngöra luftvärdighetskontroller.</pre><pre>Det politiska ansvar som man i så fall skulle kunna\r\nutkräva får man utkräva av regeringen in corpore.\r\nDet hade, precis som Ingvar Johnsson antydde, i så\r\nfall varit möjligt för regeringen att ingripa, men inte\r\nför försvarsministern utan för regeringen i sin\r\nhelhet. Men eftersom huvuddoktrinen är att det är\r\nmyndigheternas sak att göra den här typen av\r\ntekniska bedömningar, ansåg man från\r\nFörsvarsdepartementets sida att man inte skulle ha\r\nlagt sig i frågan, om man haft kännedom om att en\r\nflyguppvisning skulle äga rum i Stockholm.</pre><pre>Anf. 48  INGVAR JOHNSSON (s) replik:</pre><pre>Herr talman! Det är mycket märkligt att Henrik\r\nJärrel väljer att inte över huvud taget bemöta allt\r\ndet som jag nämnde, vilket har att göra med hur\r\nofta man hade fått rapporter om brister i\r\nstyrsystemet. Hur kan det komma sig att man\r\npåstår att denna information inte har funnits i\r\nFörsvarsdepartementet? Det är naturligtvis inte\r\ntrovärdigt att Försvarsdepartementet och\r\nförsvarsministern har varit så oinformerade. Om\r\nman har varit det, tycker jag att detta kanske också\r\ni sig är ett starkt skäl för kritik.</pre><pre>Eftersom vår kritik förlöjligas finns det anledning\r\natt fråga vad moderaterna tidigare har tyckt om\r\nfrågor som också har handlat om information har\r\nfunnits eller inte. Vi vet ju hur det var i\r\nBerglingfallet. Där uttalade moderaterna i\r\nkonstitutionsutskottet mycket stark kritik för att\r\ndet fanns en handling i ifrågavarande departement\r\nsom inte var känd av ministern och det därför inte\r\nhade vidtagits några åtgärder. Men tydligen skall\r\nett mycket mjukare mått användas när det gäller att\r\nväga moderata ministrars agerande. De får tydligen\r\ninte kritiseras för någonting, enligt de borgerligas\r\ndoktrin i utskottet.</pre><pre>Avslutningsvis vill jag ta upp något märkligt som\r\nhände vid utfrågningen i utskottet. Samtidigt som\r\nAnders Björck gång på gång hävdade att han i\r\nprincip inte hade någonting att göra med de beslut\r\nsom fattades inom försvaret, erbjöd han helt\r\nplötsligt utskottsledamöter att följa med på en\r\nflygtur med ett av försvarets plan. Hur kunde han\r\ngöra detta om han inte över huvud taget har\r\nnågonting att säga till om och inte kan fatta några\r\nbeslut som berör verksamheten inom flygvapnet?</pre><pre>Anf. 49  SIMON LILIEDAHL (nyd):</pre><pre>Herr talman! Granskningsärendet JAS innehåller\r\nflera olika komponenter:</pre><pre>1. Frågan om politiskt sammansatt kommission\r\nefter haveriet 1989.</pre><pre>2. Redovisningen till riksdagen åren 1986--1988 av\r\nJAS-projektets tekniska utveckling.</pre><pre>3. Regleringen av militära flygplans luftvärdighet\r\nm.m.</pre><pre>4. Hur försvarsministern och\r\nFörsvarsdepartementet har behandlat frågan om\r\nflyguppvisningar.</pre><pre>Jag skall kort kommentera frågeställningarna 1--3\r\ninnan jag mer i detalj kommenterar\r\nförsvarsministerns och Försvarsmaktens roll i fråga\r\nom flyguppvisning i samband med Vattenfestivalen\r\ni Stockholm i augusti 1993.</pre><pre>I juni 1992 träffades avtal mellan staten och\r\nIndustrigruppen JAS, varvid staten beställde fem\r\nprovflygplan plus en första delserie om 30 flygplan\r\nplus en produktion av 110 flygplan.</pre><pre>Ett provflygplan har havererat, och JAS har i dag\r\nflygförbud. Efter det senaste haveriet i augusti 1993\r\ntillkallades en JAS-kommission som avlämnade ett\r\nbetänkande i december 1993.</pre><pre>Regeringen har av riksdagen sedan 1986 ålagts att\r\nårligen till riksdagen rapportera om läget inom\r\nJAS-projektet. JAS-kommissionen konstaterar att\r\nKMI i allt skarpare formuleringar uttryckt oro för\r\nde allvarliga bristerna i flygplanets styrsystem.\r\nRegeringens redovisning av projektets tekniska\r\nutveckling har inte varit helt tillfredsställande.</pre><pre>Enligt regeringens senaste skrivelse till riksdagen\r\nden 24 mars 1994 kvarstår problemen med\r\nstyrsystemet och styrspaken. Vid de båda\r\nhaverierna som inträffade med JAS 39 har\r\nemellertid skilda brister i styrsystemet uppdagats.</pre><pre>Regeringen citerar i sin skrivelse bl.a. JAS-\r\nkommissionen som säger att det bör vara möjligt att\r\nutforma ett tillfredsställande styrsystem för\r\nJAS 39 -- jag poängterar; det bör vara möjligt.\r\nRegeringen avslutar med att konstatera att man\r\ninte har skäl att ifrågasätta kommissionens\r\nbedömning.</pre><pre>I fråga om regleringen av militära flygplans\r\nluftvärdighet m.m. fick JAS-planet 39.102, som\r\nstörtade vid flyguppvisningen i samband med\r\nStockholms vattenfestival, ett interimistiskt\r\ntypplansbevis för viss seriestatus i juni 1993. Detta\r\nnågot krystade bevis för godkännande valdes för att\r\nmyndigheten önskade leverans av ett flygplan att\r\nanvändas för att samla in erfarenheter från flygning\r\ni förbandsform.</pre><pre>JAS-kommissionen uppmärksammade, liksom KU\r\nvid granskningsförhör, frågan om den opreciserade\r\nansvarsfördelningen mellan FMV och chefen för\r\nflygvapnet. Chefen för flygvapnet hade till KMF\r\ndelegerat frågor om luftvärdighetstillstånd för JAS.\r\nFrågan behandlades enligt formuleringen av chefen\r\nför KMF som ett rutinärende. Detta är något\r\nförvånande med tanke på att JAS är den största\r\nmilitära industrisatsningen på ett instabilt plan som\r\nnågonsin gjorts. Efter tio år förväntas fortfarande\r\natt problemen med styrsystemet och styrspaken\r\nskall nå en slutgiltig lösning. Spåren av tio års strul\r\nmed styrsystemet förskräcker. Finner man inte\r\ngodtagbara tekniska lösningar, verkar den fortsatta\r\nJAS-satsningen vara i fara.</pre><pre>Utskottet har konstaterat att regeringen i\r\nfortsättningen kommer att ge myndigheten\r\nFörsvarsmakten föreskrifter om såväl flygsäkerhet\r\nsom luftvärdighet. KMF:s kontroversiella\r\ngranskningsfråga med anknytning till JAS är\r\nförsvarsministerns roll i fråga om flyguppvisningen\r\ni samband med Vattenfestivalen i Stockholm.\r\nFrågeställningen gäller bl.a. om försvarsministern\r\nhade kännedom om de första serieflygplanens\r\ntekniska insufficiens, något som man förnekar.</pre><pre>Kvar står emellertid att statens haverikommission\r\ngjort vissa kritiska uttalanden om planet.\r\nHaverikommissionen konstaterar bl.a. att JAS-\r\nflygplanets instabilitet ställer ett ovillkorligt krav på\r\natt det alltid finns styrauktoritet kvar i\r\nstabiliseringsfunktionen. Kommissionen fastställer\r\nvidare vid förhören att styrspaken kunde ge\r\nstyrsystemet så mycket signaler att detta blev\r\nmättat innan rodren hann ge utslag. JAS-\r\nkommissionen konstaterar sammanfattningsvis att\r\nJAS styrsystem hade en egenskap som i vissa\r\nsituationer kunde leda till haveri.</pre><pre>Försvarsministern har enligt en promemoria av den\r\n2 december 1993 konstaterat att inte annat varit\r\nkänt än att planet fungerade i god ordning.\r\nFörsvarsministern har därför konstaterat att han\r\ninte haft anledning att ifrågasätta myndigheternas\r\nbedömning i luftvärdighetsfrågan. I konsekvens\r\ndärav har han sagt att han, även om han kände till\r\natt ett JAS-plan skulle uppvisningsflyga i samband\r\nmed Stockholms vattenfestival, inte skulle haft\r\nnågon anledning att ingripa. Ansvaret för\r\nflyguppvisningen låg nämligen helt på chefen för\r\nflygvapnet. Enligt försvarsministern var emellertid\r\nregeringen oförhindrad att ingripa, vilket så\r\nsmåningom också bekräftades i utskottsförhören av\r\nflygvapenchefen. Anders Björck ansåg att\r\nflyguppvisningar är en fråga för vederbörande\r\nmyndighet, dvs. för chefen för flygvapnet och inte\r\nför honom själv.</pre><pre>Framför allt med tanke på JAS 39:s tekniska brister\r\ni styrspaken och styrsystemet har jag som\r\nindividuell granskare känt olust inför att ta ställning\r\ntill ifall försvarsministern bär ansvar för JAS-\r\nkraschen.</pre><pre>Det har emellertid vid utfrågningen klargjorts att\r\nförsvarsministern hade kunnat ingripa för att\r\nstoppa vidare flygningar utan att man kanske talat\r\nom ministerstyre.</pre><pre>Låt oss bara tänka den hemska tanken att\r\nstörtningen skett i publikhavet. Då hade troligtvis\r\nförsvarsministern omgående fått lämna sitt ämbete\r\ni egenskap av den som måste ta det politiska\r\nansvaret. Gudskelov hände inte detta, utan frågan\r\när reducerad till om i fall vår handlingskraftige\r\nförsvarsminister skulle tagit ett ytterligare initiativ,\r\nnämligen att stoppa uppvisningsflygningen.\r\nFörsvarsministern skulle alltså, även om en olycka\r\ninträffat, ha tagit ett politiskt ansvar.</pre><pre>Jag har upplevt det som mycket svårt att sitta som\r\nansvarig domare med utslagsröst i detta tekniskt,\r\njuridiskt mycket komplicerade ärende.</pre><pre>Jag har diskuterat frågan ingående med vår\r\nriksdagsgrupp, och vi har kommit fram till att det i\r\nett så här komplicerat fall är bättre att fria än att\r\nfälla. Det kommer ett utslag vid voteringen senare\r\ni dag.</pre><pre>Anf. 50  BENGT HURTIG (v):</pre><pre>Herr talman! Simon Liliedahl från Ny demokrati\r\ngav uttryck för vissa våndor. Jag måste erkänna att\r\nockså vi i Vänsterpartiet har känt våndor. Vi\r\nupplever detta som ett gränsfall för att ge kritik. Vi\r\nvar redan från början kritiska till JAS-projektet.\r\nUnder den här utredningens gång har vi blivit smått\r\nchockerade över hur pass illa projektet har skötts.\r\nDetta gäller också flyguppvisningarna.</pre><pre>Vissa omständigheter gör att vi i slutändan har\r\nhamnat i en position där vi vill ge kritik. Som flera\r\ntalare har redovisat fanns det information inom\r\nregeringskansliet om avsevärda svagheter i\r\nstyrsystemet. JAS-kommissionen riktar också\r\nkritik mot den förra regeringen för att den inte gav\r\nriksdagen tillräcklig information om detta. Det\r\nfanns information om just det här planet.</pre><pre>Det fanns också information om att försvarets\r\nmaterielverk inte hade någon formell rätt att\r\nutfärda luftvärdighetsintyg, vilket är en\r\nanmärkningsvärd omständighet i dessa\r\nsammanhang. Regeringen undgår kritik på den\r\npunkten, eftersom man har tagit itu med\r\nproblemen, och förhållandena nu skall rättas till.\r\nMen detta är ändå en omständighet som visar hur\r\nilla säkerhetsfrågorna har skötts.</pre><pre>Det har också redovisats att det fanns vetskap om\r\natt stridsflygplan har en benägenhet att störta under\r\nprovperioden. Det sker både i vårt land och i andra\r\nländer. Henrik Järrel tog upp att J 29 hade störtat\r\n30 gånger under sin provningsperiod och J 35\r\nDraken 25 gånger.</pre><pre>Mot den bakgrunden borde såväl myndigheter som\r\nregering ha kunnat göra bedömningen att det fanns\r\nbetydande risker för att en störtning till skulle\r\ninträffa. Vi får också nu göra bedömningen att de\r\nhär planen kommer att störta under\r\nprovningsperioden, på grund av tekniska problem.</pre><pre>Det fanns uppenbarligen också information om att\r\nflygvapnet skulle ha flyguppvisningar över\r\ntättbefolkade områden med det här planet, även\r\nom regeringen inte hade information om just den\r\nhär uppvisningen.</pre><pre>Dessa omständigheter borde ha lett till en tvekan\r\nom det rimliga i att ha flyguppvisningar. Det borde\r\nha funnits ett större intresse för de här problemen\r\ninom Försvarsdepartementet. Chefen för\r\nFörsvarsdepartementet är naturligtvis högste\r\nansvarige för JAS-projektet. Han är också högste\r\nansvarige för hur myndigheterna under honom\r\ntillämpar sina regler. Det är mot den bakgrunden\r\nsom den här milda kritiken skall riktas. Det är\r\ndärför som vi har yrkat bifall till utskottets\r\nskrivning.</pre><pre>Anf. 51  HENRIK S JÄRREL (m) replik:</pre><pre>Herr talman! När det gäller frågan om\r\nluftvärdighetsprov och ordningen för det är det\r\nalldeles riktigt, som Bengt Hurtig antyder, att det\r\nhar funnits ett delat ansvar och att det egentligen\r\ninte har förelegat någon formell förordnanderätt\r\nför chefen för flygvapnet. Men jag vill erinra om att\r\nden ordningen tillkom under en socialdemokratisk\r\nförsvarsminister som hette Roine Carlsson. Någon\r\nändring har därefter inte skett, utan det har behövts\r\nen borgerlig regering och en moderat\r\nförsvarsminister för att få en ändring till stånd. Den\r\nändringen inträder från den 1 juli i år då den nya\r\nmyndigheten Försvarsmakten får det odelade\r\nansvaret för bl.a. luftvärdighetsprov och\r\nluftvärdighetsintyg.</pre><pre>Med anledning av Bengt Hurtigs inlägg vill jag\r\nockså säga att det har inträffat förvånansvärt få\r\nhaverier med JAS 39 jämfört med andra svenska\r\nflygplan, och låt oss hoppas att de inskränker sig till\r\ndem som nu har förevarit! Jas 39-projektet har varit\r\nett utomordentligt tekniskt avancerat och från\r\nolyckor förskonat utvecklingsprojekt. Det finns\r\nanledning att notera det i det här sammanhanget.</pre><pre>Regeringen och statsrådet ansvarar, som Bengt\r\nHurtig sade, för att tillämpningen av de föreskrifter\r\nsom finns görs av underlydande myndigheter. Men\r\nförsvarsministern har inte haft anledning att\r\nifrågasätta om det har brustit i kompetensen hos de\r\nmyndigheter som har haft att kontrollera och\r\nbedöma luftvärdighetsfrågorna i det här\r\nsammanhanget.</pre><pre>Anf. 52  BENGT HURTIG (v) replik:</pre><pre>Herr talman! Som har sagts tidigare är det inte\r\nspeciellt uppvisningen över Stockholm som vi anser\r\natt försvarsministern borde ha stoppat, utan över\r\nhuvud taget uppvisningar över tättbefolkade\r\nområden. Jag sade också i mitt anförande att\r\nregeringen har tagit itu med den konstitutionella\r\nbristen att försvarets materielverk inte hade rätt att\r\nutfärda luftvärdighetsintygen. Det är naturligtvis\r\nhedersamt gjort av regeringen.</pre><pre>Men jag pekade på att den här omständigheten\r\nvisar hur lösligt det har fungerat när det gäller\r\nsäkerhetsfrågor och luftvärdighetsprövningar inom\r\nsystemet. Den här omständigheten kunde\r\nregeringen ha vägt in när den tog ställning till all\r\ninformation som fanns. På just den här punkten har\r\nvi ingen anledning att rikta kritik mot att regeringen\r\ninte har tagit itu med missförhållandena. Det har\r\nden gjort i det här avseendet.</pre><pre>Anf. 53  HENRIK S JÄRREL (m) replik:</pre><pre>Herr talman! Det är möjligt att erfarenheterna från\r\nkraschen i Stockholm förra året ger\r\nluftfartsmyndigheterna anledning att se över\r\nbestämmelserna när det gäller tillstånd för den här\r\ntypen av flyguppvisningar över tättbefolkade\r\nområden. Det är mycket troligt att så kommer att\r\nske, men det har än en gång inte funnits\r\nanledning -- och det finns inte anledning -- för\r\nförsvarsministern att lägga sig i tekniska\r\nbedömningar. De måste myndigheterna få ta\r\nansvaret för.</pre><pre>Anf. 54  BENGT HURTIG (v) replik:</pre><pre>Herr talman! Försvarsministern skall inte lägga sig\r\ni tekniska bedömningar, men den information som\r\nrimligen fanns på Försvarsdepartementet redan\r\n1993 borde ha gett samma intryck som den ger i\r\ndag. T.o.m. försvarsministern säger att vi bör\r\növerväga att ställa in flyguppvisningar över\r\ntättbefolkade områden. Det är en insikt som man\r\nkunde ha kommit fram till redan tidigare, med den\r\ninformation som fanns.</pre><pre>Eftersom JAS-planet bara har störtat två gånger,\r\noch erfarenheter visar att andra plan störtar fler\r\ngånger, kan man föra två resonemang. Det ena\r\nresonemanget är att planet har liten benägenhet att\r\nstörta. Det andra resonemanget är att det kommer\r\natt störta åtskilliga gånger i framtiden, om det är ett\r\nnormalt plan. Vad som är riktigt sant får framtiden\r\nutvisa. Om vi skall vara på den säkra sidan får vi\r\nnog förvänta oss ytterligare störtningar.</pre><pre>Anf. 55  THAGE G PETERSON (s):</pre><pre>Herr talman! Det har antytts här och var och på\r\nvisst sätt av Henrik S Järrel i dagens debatt att det\r\när något skumt och felaktigt eller ett övergrepp att\r\nordföranden använder sin utslagsröst i KU när\r\nröstetalen är lika. Henrik S Järrel använde\r\nuttrycket ''begagnade sig av''.</pre><pre>Jag vill upplysa Henrik S Järrel om att jag följer\r\nriksdagsordningen. I 4 kap. 14 § i\r\nriksdagsordningen om omröstningen inom utskott\r\nstår det följande: Är rösterna lika delade gäller den\r\nmening som ordföranden biträder.</pre><pre>Ärenden där rösterna är lika måste ju avgöras på\r\nnågot sätt, och riksdagsordningen anger på vilket\r\nsätt. Menar Henrik S Järrel att jag skall avstå från\r\natt rösta i konstitutionsutskottet?</pre><pre>Anf. 56  HENRIK S JÄRREL (m):</pre><pre>Herr talman! Jag missunnar inte vår ordförande\r\nThage G Peterson att begagna sig av sin utslagsröst.\r\nBestämmelserna ger honom den rätten och\r\nskyldigheten i vissa uppkomna lägen. Ett sådant\r\nläge uppkom i den här frågan.</pre><pre>Jag kritiserade inte det. Jag bara beklagar att\r\nSocialdemokraterna inte fick majoriteten i\r\nutskottet bakom sig. Då hade kanske skrivningen\r\noch den sakliga bedömningen i det här ärendet\r\nblivit något tyngre, mer genuin och bättre. Det var\r\ndet jag konstaterade i mitt inledningsanförande.\r\nTack vare att det inte blev en ordentlig\r\nmajoritetsskrivning i utskottet -- Ny demokrati\r\navstod ju från att rösta och lade ner sin röst -- blev\r\ndet, precis som Thage G Peterson säger, hans röst\r\nsom fick fälla utslaget. Det är inget fel i det. Jag\r\nkonstaterar bara att det inte blev någon klar och\r\nsäker majoritetsskrivning.</pre><pre>Anf. 57  THAGE G PETERSON (s):</pre><pre>Herr talman! Jag vill be Henrik S Järrel att vara litet\r\ntydligare i sitt svar och inte försöka att glida undan.\r\nJag frågar Henrik S Järrel: Skall jag eller skall jag\r\ninte följa riksdagsordningen 4 kap. 14 § där det står\r\natt om rösterna är lika delade gäller den mening\r\nsom ordföranden biträder?</pre><pre>Det står klart uttryckt i riksdagsordningen vad som\r\nskall gälla när röstetalen är lika. Menar Henrik S\r\nJärrel att detta är att begagna sig av någon\r\nbestämmelse? Är det inte så att bestämmelsen\r\nanger hur omröstningen skall ske och vad som\r\ngäller när rösterna är lika delade? Kan inte Henrik\r\nS Järrel för en gång skull tydligt säga om\r\nriksdagsordningen skall gälla eller inte eller om det\r\när Henrik S Järrels egen tolkning som skall gälla?</pre><pre>Anf. 58  HENRIK S JÄRREL (m):</pre><pre>Herr talman! Thage G Peterson har tydligen svårt\r\natt antingen förstå eller höra vad jag säger. Jag sade\r\nju i mitt svar att det enligt bestämmelserna åligger\r\nhonom rätten och skyldigheten att begagna sig av\r\ndenna bestämmelses innebörd. Jag trodde svaret\r\nvar klart på den punkten redan i min första replik.</pre><pre>Regeringens handläggning av krigsmaterielfrågor</pre><pre>(avsnitt 15)</pre><pre>Anf. 59  BENGT HURTIG (v):</pre><pre>Herr talman! Enligt de riktlinjer som riksdagen\r\nantagit får export av krigsmateriel inte ske till\r\nländer där det förekommer omfattande och grova\r\nkränkningar av de mänskliga rättigheterna.\r\nDessutom bör, enligt vad utrikesutskottet sagt,\r\nregeringen bemöda sig om stor noggrannhet i sina\r\nbedömningar av situationen i enskilda länder och\r\nfästa stort avseende vid kravet på respekt för de\r\nmänskliga rättigheterna i de enskilda fallen.</pre><pre>Detta har regeringen tagit sig friheten att tolka så\r\natt i de lägen då man inte skall exportera\r\nkrigsmateriel, vare sig det är övrig krigsmateriel\r\neller krigsmateriel för strid, skall det vara\r\nsystematiskt och nationellt sanktionerade förtryck\r\nav de mänskliga rättigheterna i de enskilda\r\nländerna. Det sättet att tolka riksdagens och\r\nutrikesutskottet beslut har inte något stöd.</pre><pre>Enligt min mening har regeringen brustit i\r\nnoggrannhet i bedömningen och inte tagit\r\ntillräcklig hänsyn till kriteriet om mänskliga\r\nrättigheter genom att tillåta krigsmaterielexport till\r\nen rad nya mottagarländer och ställa i utsikt\r\ntillstånd för export av krigsmateriel för strid till\r\nländer som inte är föremål för en sådan export,</pre><pre>När det gäller krigsmaterielexport till enskilda\r\nländer kan vi konstatera att Indonesien fortfarande\r\när en ockupationsmakt. De fortsätter att ockupera\r\nÖstra Timor. Det pågår lokala konflikter i\r\nprovinser som Västpapua och Aceh. Europarådet\r\nhar tagit så allvarligt på dessa inre problem att rådet\r\når 1991 antog en resolution om bl.a. vapenembargo\r\nmot Indonesien. Den svenska regeringen har inte\r\nfunnit anledning att ansluta sig till den\r\nresolutionen.</pre><pre>Regeringens beslut i vissa fall om positivt\r\nförhandsbesked för leveranser av viss krigsmateriel\r\nför strid i anslutning till tidigare leveranser ger\r\nintrycket att regeringen avser att på något eller\r\nnågra års sikt tillåta export av sådan materiel också\r\ntill Indonesien.</pre><pre>I västra Gulfstaterna är situationen vad beträffar\r\nrespekten för de mänskliga rättigheterna klart\r\notillfredsställande. Företrädare för Amnesty\r\nInternational betecknar förtrycket av de mänskliga\r\nrättigheterna där som grova och omfattande.\r\nDessutom är länderna belägna i en region där\r\nrustningsnivån redan är hög och ökande. Framtida\r\nväpnade konflikter kan befaras i området. Mot den\r\nhär bakgrunden är det enligt min mening helt fel att\r\nregeringen ger positiva förhandsbesked om export\r\nav krigsmateriel för strid till något land i den här\r\nregionen.</pre><pre>Jag menar att regeringen borde ha kritiserats för\r\nbristande hänsyn till respekten för mänskliga\r\nrättigheter och för att man inte till fullo har följt de\r\nbeslut som riksdagen har fattat och de principer\r\nsom lagts fast för krigsmaterielexporten. Det gäller\r\nsärskilt Indonesien och västra Gulfstaterna.\r\nGenom konstitutionsutskottets beslut har vi nu\r\ntagit ett antal steg tillbaka i utvecklingen när det\r\ngäller krigsmaterielexporten. Den politiska\r\nkampen för att skärpa kontrollen av vapenexporten\r\nmåste på sätt och vis börja om på nytt.</pre><pre>Anf. 60  OLA KARLSSON (m):</pre><pre>Herr talman! Det svenska regelverket för\r\nkrigsmaterielexport bygger på en generell\r\ntillståndsplikt för export av sådana produkter som\r\nklassas som krigsmateriel. Regeringen beviljar\r\ntillstånd i enskilda fall för utförsel av viss materiel i\r\nviss kvantitet till en bestämd mottagare. Varje\r\närende handläggs för sig. Att utförseln sedan\r\ngenomförs enligt regeringens intentioner\r\ntillförsäkras med hjälp av ett system med\r\nslutanvändaråtaganden.</pre><pre>Riktlinjerna för krigsmaterielexporten går i korthet\r\nut på följande. Tillstånd till utförsel eller till annan\r\nsamverkan med någon i utlandet bör medges endast\r\nom det bedöms som erforderligt för att tillgodose\r\ndet svenska försvarets behov av materiel eller\r\nkunnande eller i övrigt är säkerhetspolitiskt\r\nönskvärt. Det skall inte heller stå i strid med\r\nSveriges utrikespolitik. Regeringen bör göra en\r\ntotalbedömning av alla de omständigheter som\r\ngäller ärendet.</pre><pre>Tillstånd får endast avse statlig myndighet eller av\r\nstaten auktoriserad mottagare. Vid utförseln skall\r\nett slutanvändarintyg eller bearbetningsintyg\r\nföreligga. Ovillkorliga hinder är om det strider mot\r\ninternationella överenskommelser som vi har\r\nbiträtt, mot beslut av FN:s säkerhetsråd eller mot\r\nfolkrättsliga regler om export från neutral stat\r\nunder krig.</pre><pre>Respekten för de mänskliga rättigheterna är ett\r\ncentralt villkor, och tillstånd bör inte heller beviljas\r\nom det avser stat där omfattande och grova\r\nkränkningar av mänskliga rättigheter förekommer.\r\nDet bör inte heller beviljas om det avser stat som\r\nbefinner sig i väpnad konflikt med annan stat eller\r\nsom är invecklad i internationell konflikt eller har\r\ninre väpnade oroligheter.</pre><pre>Tillstånd bör ges till utförsel av reservdelar till\r\ntidigare exporterad krigsmateriel, om inte\r\novillkorligt hinder möter. Det bör även gälla annan\r\nmateriel, t.ex. ammunition som har samband med\r\ntidigare utförsel eller där det annars vore oskäligt\r\natt inte ge tillstånd.</pre><pre>Beslut i ärenden om att föra ut krigsmateriel ur\r\nlandet fattas av regeringen, och ärendena bereds av\r\nKrigsmaterielinspektionen, KMI, i nära samråd\r\nmed Utrikesdepartementets politiska avdelning,\r\nFörsvarsdepartementet och i vissa fall\r\nNäringsdepartementet. Till regeringens förfogande\r\nstår också en rådgivande nämnd med uppgift att\r\nlämna råd i enskilda krigsmaterielfrågor. Nämnden\r\nbestår av sex ledamöter som är tillsatta på\r\nparlamentarisk grund, med representanter för de\r\npartier som ingår i Utrikesnämnden.</pre><pre>Krigsmaterielexporten omfattade 1993 ungefär 2,8\r\nmiljarder kronor, varav 1,2 miljarder avsåg\r\nkrigsmateriel för strid och 1,6 miljarder övrig\r\nkrigsmateriel.</pre><pre>Vad sedan gäller de olika länder som vi har granskat\r\nhar vi konstaterat att vad gäller Indonesien har\r\nexport skett av ammunition och reservdelar och i\r\nform av följdleveranser. Ingen ny materiel har\r\nexporterats under 1993.</pre><pre>De s.k. västra Gulfstaterna uppfyller enligt\r\nregeringens bedömning riktlinjerna för utförsel av\r\növrig krigsmateriel, då risken för väpnad konflikt i\r\nregionen inte medger utförsel av krigsmateriel för\r\nstrid. Under 1993 har export skett eller tillstånd\r\nbeviljats endast för övrig krigsmateriel. Thailand\r\nuppfyller villkoren såväl för krigsmateriel för strid\r\nsom för övrig krigsmateriel.</pre><pre>Enligt utskottets mening är det av största vikt att\r\nregeringen i sin bedömning av situationen i ett land\r\nsom kan bli mottagare av krigsmaterielexport fäster\r\nstor vikt vid respekten för de mänskliga\r\nrättigheterna. I denna bedömning har enligt\r\nutskottets mening den parlamentariskt\r\nsammansatta rådgivande nämnden en mycket\r\nviktig roll.</pre><pre>Sammanfattningsvis anser utskottet att regeringen\r\ni de granskade fallen har tillämpat riktlinjerna på\r\nett korrekt sätt. Därför yrkar jag bifall till\r\nutskottets skrivning i denna del.</pre><pre>Anf. 61  BENGT HURTIG (v) replik:</pre><pre>Herr talman! Det är ju riktigt, som Ola Karlsson\r\nsäger, att det skall göras en helhetsbedömning. Jag\r\nmenar nog att vi också gör en sådan\r\nhelhetsbedömning. Nu varnar flera bedömare för\r\natt vi kommer att få ta emot en ökande\r\nflyktingström från östra Turkiets del av Kurdistan,\r\neftersom det där pågår ett inbördeskrig. Samtidigt\r\nexporterar Sverige nu mer vapen till Turkiet.</pre><pre>Jag skulle vilja fråga Ola Karlsson om han tycker\r\natt det är bra att Sverige under dessa\r\nomständigheter exporterar vapen till Turkiet vilka\r\nkan användas mot kurder som därmed tvingas fly\r\ntill Sverige. Ola Karlsson måste väl tycka att det är\r\nbra, eftersom han försvarar konstitutionsutskottets\r\nställningstagande. Vi har tidigare exporterat vapen\r\ni stor skala till Jugoslavien, och vi ser resultatet av\r\nde vapnen där.</pre><pre>Vad säger Ola Karlsson om att regeringen har till\r\nIndonesien lämnat positivt förhandsbesked för ny\r\nkrigsmateriel för strid? Europarådet ville tidigare\r\nha ett vapenembargo mot Indonesien. Vad säger\r\nhan om exporten till Thailand, vars militär\r\nsamarbetar med Röda khmererna, de värsta\r\nmassmördarna i modern tid, som nu faktiskt hotar\r\natt ta över i Cambodja? De säljer vapen via\r\nThailand och får hjälp av den thailändska militären.\r\nDessutom har man i södra Thailand en muslimsk\r\ngerilla, mot vilken också svenska vapen kan komma\r\natt användas.</pre><pre>Detta är, Ola Karlsson, en ansvarslös politik, som\r\ninte fyller måttet vid en rimlig helhetsbedömning.</pre><pre>Anf. 62  OLA KARLSSON (m) replik:</pre><pre>Herr talman! Frågor om krigsmaterielexport är\r\nkänsliga, och därför har vi en rådgivande nämnd,\r\nsom samarbetar med KMI. Därför har vi också en\r\nkrigsmaterielinspektion, och därför diskuterar vi\r\nofta dessa frågor i riksdagen. Men det är i den\r\nrådgivande nämnden och i utrikesutskottet som\r\nexporten till Turkiet, till Thailand och till\r\nIndonesien skall diskuteras.</pre><pre>Vad vi här har att diskutera är om KMI och\r\nregeringen har agerat på ett konstitutionellt\r\nkorrekt sätt. Om Bengt Hurtig ifrågasätter export\r\noch besked vad gäller Turkiet, är det väl fullt\r\nmöjligt för honom att anmäla ett nytt\r\ngranskningsärende till konstitutionsutskottet.</pre><pre>Anf. 63  BENGT HURTIG (v) replik:</pre><pre>Herr talman! Ja, det kommer sannolikt att bli flera\r\nanmälningar mot den typ av vapenexportpolitik\r\nsom man nu har slagit in på. Jag konstaterar att Ola\r\nKarlsson egentligen inte svarade på någon av mina\r\nfrågor. Självfallet påstår jag att den typ av\r\nvapenexport som jag räknar upp inte är förenlig\r\nmed de riktlinjer som riksdagen och\r\nutrikesutskottet tidigare har lagt fast, men det anser\r\ntydligen Ola Karlsson att den är.</pre><pre>Anf. 64  HANS GÖRAN FRANCK (s):</pre><pre>Herr talman! Jag vill till att börja med anknyta till\r\ntredje vice talmannens eget yttrande i dag i början\r\nav debatten, där han talade om att just frågor om\r\nkrigsmaterielexport är känsliga, vanskliga och\r\nviktiga. Det är ju därför av stor betydelse att det\r\nsker en ingående och grannlaga prövning av dessa\r\närenden.</pre><pre>Utskottet har ju, som Ola Karlsson sagt, kommit\r\nfram till den slutsatsen att inte framföra någon\r\nkritik och anmärkning i det här ärendet, men det\r\nhar ändå från utskottets sida gjorts en bestämd\r\nmarkering. I slutet av utskottets skrivning uttalas:\r\n''Enligt de nya riktlinjer som riksdagen antog år\r\n1992 -- -- -- står det inte i samklang med svensk\r\nutrikespolitik att samarbeta på\r\nkrigsmaterielområdet med stater som grovt och på\r\nett systematiskt sätt förtrycker de mänskliga\r\nrättigheterna. Denna princip innebär en skärpning\r\ni förhållande till tidigare riktlinjer, enligt vilka den\r\ndirekta användningen av den aktuella materielen\r\nför undertryckande av mänskliga rättigheter\r\ntillmättes viss betydelse.'' Det är nu fråga om att\r\ninte samarbeta med eller exportera vapen till länder\r\ndär det förekommer allvarliga och omfattande\r\nkränkningar av de mänskliga rättigheterna.\r\nUtskottet skriver vidare: ''Enligt utskottets mening\r\när det av största vikt att regeringen i sin bedömning\r\nav situationen i ett land som kan bli mottagare av\r\nkrigsmaterielexport fäster stor vikt vid respekten\r\nför de mänskliga rättigheterna. I denna bedömning\r\nhar enligt utskottets mening den parlamentariskt\r\nsammansatta rådgivande nämnden en viktig roll.''</pre><pre>Det här uttalandet har tillkommit mot bakgrund av\r\nvad som förekommit i ärendet och att det fanns\r\nanledning att göra denna markering. Den\r\ninstämmer jag i, men därutöver har jag ansett att\r\nvad som förekommit i ärendet ger anledning till att\r\nutvidga yttrandet.</pre><pre>Jag fäster i det här sammanhanget avseende vid att\r\nutrikesutskottet inte bara har talat om systematiska\r\nkränkningar av mänskliga rättigheter utan om\r\nomfattande och grova kränkningar av mänskliga\r\nrättigheter och att tillämpningen av mänskliga\r\nrättighets-rekvisitet skall ske med iakttagande av\r\nstor restriktivitet.</pre><pre>I det här fallet skiljer man mellan vanlig\r\nkrigsmateriel och övrig krigsmateriel, men det\r\nmänskliga rättighets-rekvisitet gäller i fråga om\r\nsåväl vanlig krigsmateriel som övrig krigsmateriel.\r\nEller hur, Ola Karlsson?</pre><pre>När det gäller Indonesien finner jag det viktigt att\r\ngöra de markeringar som jag har gjort i det\r\nsärskilda yttrandet, framför allt med hänsyn till att\r\ndet har aviserats om att utförsel av krigsmateriel\r\nkan komma att ske inom ett eller flera år. I\r\nanledning av att man här har en i viss mån\r\nförändrad attityd, tycker jag att det är viktigt med\r\ninte bara den markering som har gjorts från\r\nutskottets sida utan att verkligen påtala att\r\nregeringen måste noggrant tänka över saken, innan\r\ndefinitiva beslut fattas.</pre><pre>Vad sedan gäller Gulfstaterna är det ju riktigt att\r\ndet där nu inte förekommer vare sig yttre eller inre\r\nväpnade konflikter. Däremot förekommer det\r\nomfattande och grova kränkningar av mänskliga\r\nrättigheter i praktiskt taget alla de länderna. Det är\r\ndärför som det finns all anledning -- och med\r\nsamma skärpa som när det gäller Indonesien -- att\r\nvarna för att bedriva export av krigsmateriel på ett\r\nsätt som kan komma i strid med vad riksdagen har\r\nbeslutat efter utlåtande från utrikesutskottet.</pre><pre>Den förklaring som jag har till att frågorna inte\r\nbehandlas på det strikta sätt som jag anser vara\r\nnödvändigt är att krigsmaterielinspektören Sven\r\nHirdman tolkar riksdagsbeslutet på ett sätt som jag\r\ninte tycker är riktigt. Han har formulerat vissa\r\ntillägg om hur exportkriteriet om mänskliga\r\nrättigheter skall tillämpas och nämnt att\r\nkränkningarna måste vara nationellt sanktionerade\r\nav regeringen och att man måste ta ''kulturella''\r\nhänsyn.</pre><pre>''Kulturella'' vill jag verkligen sätta inom\r\ncitationstecken, eftersom det rör sig om mycket\r\navskyvärda metoder som tillämpas i vissa av de här\r\nländerna. Dessa tillägg har inte stöd i riksdagens\r\nriktlinjer, som säger att mänskliga rättighets-\r\nrekvisitet, som jag tidigare nämnde, skall tillämpas\r\nmed särskild restriktivitet.</pre><pre>Anf. 65  INGELA MÅRTENSSON (fp):</pre><pre>Herr talman! I inledningsrundan i morse gjorde\r\nBertil Fiskesjö en intressant tillbakablick på\r\nkonstitutionsutskottets arbete sedan 70-talet. Själv\r\nhar jag deltagit i KU:s granskning av regeringen\r\nsedan 1986, och mina insatser har framför allt gällt\r\natt granska huruvida regeringen följt de av\r\nriksdagen antagna riktlinjerna för\r\nkrigsmaterielexport.</pre><pre>1986 års granskning hade sin utgångspunkt i de\r\npolisundersökningar som då gjordes om illegal\r\nvapenexport. Svenska Freds- och\r\nskiljedomsföreningen hade polisanmält Bofors för\r\nsmuggling, och som bevis hade man bl.a. uppgifter\r\nsom Boforsingenjören Ingvar Bratt tillhandahållit.</pre><pre>När KU började granska vapenexporten 1986 -- det\r\ngällde framför allt vidareexport till förbjudna\r\nländer via Singapore och England -- var intresset\r\nganska ljumt hos de flesta ledamötena i KU. Men i\r\noch med att frågan kom allt mer i fokus i massmedia\r\nökade också intresset hos även de ledamöter som\r\negentligen kanske inte var så intresserade av att vi\r\nskulle ha en mera restriktiv vapenexportpolitik,\r\nvilket ju faktiskt granskningen och den fokusering\r\npå vapenexporten som då gjordes också ledde till.\r\nFärre länder fick alltså lov att köpa svenska vapen.</pre><pre>Nu har vi, kan man nästan säga, återgått till det som\r\ngällde för tio år sedan, men intresset nu är ju inte\r\nalls detsamma. Det är intressant att notera att\r\nmånga av de länder som var aktuella på 80-talet,\r\ndvs. Indonesien, Thailand, Oman, Saudiarabien\r\nm.fl., är de länder som är aktuella i dagens debatt\r\nockså.</pre><pre>På 80-talet var det tal om smuggling, men nu\r\naccepterar man att export kan tillåtas till de här\r\nländerna. Det finns inte heller det\r\nmassmediapådrag som fanns på 80-talet.</pre><pre>Först skulle jag vilja ta upp exporten till\r\nIndonesien. Den frågan har ju varit föremål för\r\ndebatt i riksdagen under många år, framför allt på\r\ngrund av Indonesiens ockupation av Östtimor.\r\nIndonesien har inte heller gjort sig känt för att\r\nrespektera mänskliga rättigheter och inte heller för\r\ndemokrati. Den militärdiktatur som råder där har\r\nbrutalt slagit ner befrielserörelser i Östtimor,\r\nVästpapua och Aceh.</pre><pre>Mats Hellström var starkt kritisk när den borgerliga\r\nregeringen lät Bofors sälja kanoner till Indonesien\r\ni slutet av 70-talet. Sedan, när han själv blev\r\nminister för utrikeshandeln, tillät han försäljning av\r\nkanoner, och han vilseledde då riksdagen genom att\r\nkalla det för följdleveranser.</pre><pre>När KU granskade Mats Hellströms förfarande\r\nvåren 1987, reserverade sig Folkpartiet mot att\r\nluftvärnskanoner skulle betraktas som\r\nföljdleveranser. Vi framhöll i en reservation att det\r\nvid beslut om tillstånd för utförsel av kanoner inte\r\nförelåg några bindande åtaganden från tidigare\r\nregeringar.</pre><pre>Vi konstaterade vidare att dåvarande\r\nhandelsministern gjorde gällande att ''regeringen\r\nskall göra en totalbedömning och att i denna ingår\r\nen bedömning av i vad mån regeringen är bunden\r\ntill att ge ett nytt tillstånd, om ett tillstånd givits vid\r\nnågot tidigare tillfälle''. Vi varnade för att ''dessa\r\ntolkningar av riktlinjerna riskerar att få\r\nkonsekvenser för praxis i tillståndsgivningen''.</pre><pre>Det visade sig att de farhågor vi hade från\r\nFolkpartiets sida var väl befogade. I årets\r\ngranskning använder sig nämligen\r\nkrigsmaterielinspektören av samma trick. Han\r\nkallar krigsmateriel som nu är aktuell för\r\nförsäljning för följdleveranser, på grund av att\r\nIndonesien köpte denna typ av materiel på 70-talet.\r\nDet är alltså precis samma motivering som Mats\r\nHellström gav 1987.</pre><pre>Det vore hederligare att säga att man nu är benägen\r\natt tillåta vapenexport som man inte tillåtit under\r\nde senaste åren, och sedan får man stå för det.</pre><pre>I utskottets betänkande konstateras att ''utförsel till\r\nIndonesien av ny materiel enligt KMI:s bedömning\r\ninte är aktuell förrän tidigast på något års sikt''. Att\r\nKMI säger på detta vis beror på att man redan har\r\ngett förhandsbesked om att det är möjligt att sälja\r\nny materiel för strid till Indonesien.</pre><pre>Vi kan konstatera att det föreligger en kursändring.\r\nJag tycker att denna kursändring är mycket\r\nolycklig, inte minst för Östtimors folk. Den är,\r\nenligt min mening, inte i överensstämmelse med\r\nvåra riktlinjer för vapenexport. Ola Karlsson talade\r\ntidigare om mänskliga rättigheter, som man\r\nverkligen skall ta hänsyn till. Det tycker jag inte att\r\nman gör i detta fall. Det gäller också i fråga om\r\nGulfstaterna. Det kan inte vara i överensstämmelse\r\nmed riktlinjerna att exportera vapen till\r\nGulfstaterna.</pre><pre>Vi kan nu följa i medierna vad som händer i\r\nYemen. Nästan alla dessa länder har intresse av den\r\nkonflikten och är involverade på olika sätt. Därtill\r\nkommer de övergrepp på mänskliga rättigheter\r\nsom sker i hela denna region.</pre><pre>KU skriver att regeringen inte medgett utförsel av\r\nkrigsmateriel för strid till Gulfstaterna. Det är inte\r\nen helt korrekt beskrivning, anser jag. De\r\neldledningssystem som är aktuella för export kan\r\ninte betraktas som övrig materiel.\r\nKrigsmaterielinspektören angav själv, vid\r\nutfrågningen i utskottet, att det här är fråga om en\r\ngråzon. Det är också knepigt att bedöma vad som\r\nanses med vapensystem när de levereras i delar.\r\nOckså på denna punkt bör man vara helt på det\r\nklara med vad man gör, och sedan får man stå för\r\ndet.</pre><pre>En svårighet i årets granskning har varit att KMI\r\ninte har medverkat till att de handlingar som\r\nutskottet på mitt förslag begärde att få se, kommit\r\ntill utskottet. Det gäller protokoll från\r\nparlamentariska nämnden och kvartalsrapporter\r\nfrån krigsindustrin. KMI:s motivering för att inte\r\nlämna över handlingarna var först att de var\r\nhemliga. Det är ett märkligt påstående, med tanke\r\npå KU:s uppgift att granska regeringen. Vi har ju\r\ntillgång till en mängd hemliga handlingar i det\r\narbetet. När sedan KU återkom och stod fast vid\r\nbegäran, beskrev KMI situationen när det gäller\r\nprotokollen från nämnden och sade att de var\r\nmycket svåra att tränga igenom. Det var svårt att\r\nläsa dem. Materialet bestod av en mängd lösa\r\nlappar. Jag tycker att bara det skulle ha varit\r\nanledning för utskottet att titta på hur\r\ndokumentationen går till på KMI.</pre><pre>Nu nöjde sig emellertid KU med att\r\nkrigsmaterielinspektören själv fick komma och\r\nberätta vad som stod i protokollen och vilka beslut\r\nsom hade fattats av nämnden när det gällde nya\r\nvapensystem, nya länder och de länder som var\r\naktualiserade i granskningsanmälan. Det är bara\r\ndet att krigsmaterielinspektören själv har valt att\r\ndefiniera vad som är nytt och inte nytt. Det kan\r\nvara fråga om att vapensystem sålts på 50-talet till\r\nländer som det sedan under många år varit\r\nförbjudet att exportera till. Sedan säger man att det\r\ninte är nya länder, eftersom vi tidigare har\r\nexporterat till dem. Då är det inte riktigt relevant\r\natt tala om vilka länder som är nya.</pre><pre>Jag tycker inte att KMI har bidragit till att\r\nunderlätta KU:s granskning av vapenexporten på\r\nett sådant sätt som man kunde förvänta sig.</pre><pre>Till slut vill jag bara nämna det ärende som jag själv\r\nhar anmält. Det gällde Nobelkruts smuggling av\r\nkrut via DDR. Sedan utskottet granskade det\r\närendet senast har det framkommit papper genom\r\nStasi som belägger just denna vapensmuggling. Det\r\när papper som man inte hade tillgång till när åtal\r\nväcktes mot direktörer på Bofors. Vilka som än kan\r\nfå ut dessa papper, vill jag säga att jag tycker att\r\nman borde ha fått ut dessa Stasipapper för att\r\nbringa reda i även dessa olagliga vapenaffärer.</pre><pre>Vi har särskilda riktlinjer för vapenexporten som\r\nskall gälla. Jag tycker att vi skall ha en öppen debatt\r\nom hur man tillämpar dessa regler. Då skall man\r\ninte hålla på och glida på en mängd definitioner och\r\ntolkningar av begrepp. Regeringen måste stå för\r\nvad den gör och ta den öppna debatt som det för\r\nmed sig.</pre><pre>Anf. 66  HANS GÖRAN FRANCK (s):</pre><pre>Herr talman! Jag vill, i anledning av vad jag sade\r\nnyss och vad Ingela Mårtensson också har framfört,\r\nåterge vad som står i utskottsbetänkandet där man\r\nciterar propositionen. Där står uttryckligen:\r\n''Kriteriet omfattande och grova kränkningar av\r\nmänskliga rättigheter nämns också särskilt i\r\nsamband med villkoren för utförsel av materiel som\r\nklassificeras som ''övrig krigsmateriel'.'' Sedan\r\nhänvisas till innebörden. Det sägs: ''Detta är ett\r\nuttryck för insikten att omfattande och grova\r\nkränkningar av mänskliga rättigheter kan utgöra ett\r\nhot mot stabiliteten såväl inom ett land som i dess\r\nomgivning. I de hittillsvarande riktlinjerna sägs, att\r\ntillstånd inte bör beviljas för utförsel till stat som på\r\ngrund av deklarerade avsikter eller rådande\r\npolitiska förhållanden kan antas använda den\r\naktuella materielen för att undertrycka de\r\nmänskliga rättigheter som anges i FN-stadgan.''</pre><pre>Det har ägt rum export av övrig krigsmateriel som\r\ninte är förenlig med vad som sägs i de av mig\r\nciterade avsnitten. Jag konstaterar att Ola Karlsson\r\ninte kan kommentera detta nu. Det ger också\r\nintrycket av att utskottet här har nöjt sig med att\r\ngöra ett alltför begränsat uttalande. I detta\r\nsammanhang borde man ha vidgat det till det som\r\nfinns återgivet i mitt särskilda yttrande, där jag på\r\ngoda grunder kan hänvisa till att omfattande och\r\nallvarliga kränkningar av mänskliga rättigheter sker\r\ni Indonesien och i en rad av Gulfstaterna.</pre><pre>Byte av chef för Finansinspektionen</pre><pre>(avsnitt 16 a)</pre><pre>Anf. 67  OLA KARLSSON (m):</pre><pre>Herr talman! Detta är ett av de två ärenden där\r\nutskottets ordförande anklagar de borgerliga\r\nledamöterna i utskottet för att inte ta sin uppgift på\r\nallvar. Jag tycker att det är en anmärkningsvärd\r\nanklagelse från utskottets ordförande. Jag tycker\r\ninte heller att man kan mäta seriositeten och\r\nallvaret i ledamöters arbete efter vilken textmassa\r\nsom senare avsätts i ett utskottsbetänkande. Jag vill\r\nalltså med kraft tillbakavisa utskottets ordförandes\r\nuttalanden på denna punkt.</pre><pre>Vad detta avsnitt handlar om är om en minister har\r\nkonstitutionella möjligheter att erbjuda nya\r\ntjänster till generaldirektörer och andra chefer\r\ninom statsförvaltningen. På den frågan kan man\r\nsvara ett obetingat ja -- det ankommer på\r\nregeringen. Det är regeringens skyldighet att svara\r\nför tillsättandet av ett antal tjänster.</pre><pre>I det här ärendet har det förekommit mycket\r\nomfattande utfrågningar. Vi har haft offentliga\r\nutfrågningar av Anders Sahlén, av tidigare\r\nstatssekreteraren Urban Bäckström och av fyra\r\navdelningschefer på Finansinspektionen, vi har\r\nutfrågat statsrådet Bo Lundgren både offentligt och\r\nslutet, och vi har ställt skriftliga frågor till två\r\nstyrelseledamöter i Finansinspektionen.</pre><pre>Utfrågningarna har visat att regeringen fäster och\r\nfäste mycket stor vikt vid Finansinspektionens\r\narbete. Statsrådet Lundgren har strävat efter att\r\nförstärka kompetensen, såväl den allmänna som\r\nden juridiska, hos Finansinspektionen. Regeringen\r\nhar ökat resurserna till Finansinspektionen, och\r\nman har erbjudit de resurser som kan erfordras för\r\natt Finansinspektionen på ett bra sätt skall kunna\r\nfölja upp hanteringen av finanskrisens efterbörd\r\noch alla finanskrisens följdverkningar.</pre><pre>Utfrågningarna har också visat att regeringen inte\r\nhar haft någon som helst avsikt att nedrusta\r\nFinansinspektionen eller begränsa dess funktion,\r\noch vi har också fått höra att man inom\r\nFinansinspektionen har upplevt sig ha det stöd man\r\nbehöver i sitt arbete.</pre><pre>Vi har också kunnat konstatera att det inom\r\ndepartementet har funnits kritik mot Anders\r\nSahlén. Kritiken har gällt hanteringen av ett antal\r\närenden -- Nobel, Gamlestaden, Sparbanken,\r\nNordbanken och det eventuella tillsättandet av\r\nChrister Bergqvist i Bankstödsnämnden. De\r\nviktiga bitarna i kritiken har varit\r\nFinansinspektionens avvägning mellan\r\ntillsynsuppgiften och det aktiva deltagandet i\r\nlösandet av en del av problemen. Detta ledde\r\nsenare till bildandet av Bankstödsnämnden.</pre><pre>Utfrågningarna har också visat att Anders Sahlén\r\nhar haft alla möjligheter att tacka nej till det\r\nerbjudande han fick av statsrådet Lundgren.\r\nAnders Sahlén tackade emellertid ja, han antog\r\nerbjudandet. Han övervägde inte ens möjligheten\r\natt tacka nej, och han ställde inte ens någon\r\nkontrollfråga för att höra efter vilka möjligheter\r\nsom fanns att tacka nej.</pre><pre>Därmed finns det ingen som helst grund för en\r\nkonstitutionell kritik i det här ärendet, och jag\r\nyrkar därför bifall till reservationen i det här\r\navsnittet. I övrigt yrkar jag bifall till utskottets\r\nanmälan och de borgerliga reservationerna 5 och 6.</pre><pre>Anf. 68  HANS GÖRAN FRANCK (s):</pre><pre>Herr talman! Den borgerliga reservationen nr 6 är,\r\nsom Ola Karlsson redan nämnt, mycket kortfattad.\r\nMan hade väl kanske väntat sig att en reservation i\r\nett ärende vilket, som Ola Karlsson påpekade, har\r\ninneburit en så omfattande granskning, skulle\r\ninnehålla mer än vad som sägs i dessa fem rader.</pre><pre>I de här fem raderna står det att Bo Lundgren gett\r\nAnders Sahlén ett erbjudande om en tjänst, vilket\r\ndenne frivilligt accepterat. Det är riktigt att Sahlén\r\nhar fått ett erbjudande, men han har också\r\nförklarat -- och trovärdigheten i vad han säger finns\r\ndet inte anledning att ifrågasätta -- att han i den\r\nsituationen inte hade något annat val än att träda\r\ntillbaka som generaldirektör. Anledningen till detta\r\nvar att Bo Lundgren hade uttalat ett misstroende\r\nmot Sahlén, och vid de samtal som förekom dem\r\nemellan framkom det ju också att Sahlén hade den\r\nuppfattningen att han inte kunde kvarstå som\r\ngeneraldirektör om regeringen uttalade ett\r\nmisstroende.</pre><pre>Vad Anders Sahlén däremot hade möjlighet att\r\nbestämma -- även om hans valmöjligheter också i\r\ndet sammanhanget var relativa -- var om han skulle\r\nacceptera tjänsten i Washington eller inte. Den\r\ntjänsten accepterade han. Vi kan här inte penetrera\r\nalla personliga bevekelsegrunder för detta beslut,\r\nmen det är tydligt att det också har funnits\r\npersonliga omständigheter som har spelat in, och\r\ndet kan också ha varit så att han inte hade något\r\nannat att ta till.</pre><pre>Jag yrkar bifall till utskottets anmälan och gör\r\ngällande att regeringens skäl när det gäller\r\nmisstroendet mot Sahlén och omflyttningen av\r\nhonom inte har varit tillräckliga för att svara mot\r\nkravet på saklighet och opartiskhet. Jag hänvisar på\r\nden punkten till regeringensformen 1 kap. 9 §.</pre><pre>Jag menar också att regeringen i det här\r\nsammanhanget har utövat en påtryckning som i\r\nvarje fall av Sahlén har uppfattats som så stark att\r\ndet, om han hade kunnat behålla tjänsten som\r\ngeneraldirektör, hade varit nödvändigt att i arbetet\r\ngöra förändringar som skulle utgöra ett ingrepp i\r\nmyndighetens självständighet. På den punkten\r\nvinner hans ståndpunkt stöd från andra\r\nmedarbetare inom Finansinspektionen. Jag menar\r\natt detta inte är förenligt med bestämmelserna i 11\r\nkap. 7 § regeringsformen. Sättet på vilket\r\nregeringen genom Bo Lundgren har agerat i det här\r\nfallet innebär en risk för att förvaltningschefers\r\nmöjligheter att tillvarata myndigheternas intressen\r\nminskar.</pre><pre>Det var den 4 maj som sammankomsten mellan\r\nstatsrådet Bo Lundgren och Sahlén ägde rum. Det\r\när märkligt att samtalet inleddes med att Sahlén\r\nerbjöds en tjänst vid ambassaden i Washington.\r\nFörst när Sahlén frågade varför han erbjöds denna\r\ntjänst kom det fram att regeringen inte hade\r\nförtroende för honom. Det rimliga hade ju varit att\r\nLundgren spontant hade talat om vilken hans\r\ninställning och hållning var.</pre><pre>När Lundgren skall närmare klargöra vad det är\r\nsom gör att regeringen inte har förtroende nämner\r\nhan ett antal banker och institut som skulle vara av\r\nbetydelse för det bristande förtroendet. Han\r\nnämner bl.a. Första Sparbanken, Nordbanken och\r\nGota Bank.</pre><pre>Vad som sedan händer är också märkligt. Det sker\r\nen överenskommelse om att det inte skall\r\noffentliggöras att Sahlén skall avgå som\r\ngeneraldirektör, utan han skall kunna stanna\r\nytterligare fyra månader i sin tjänst. Med hänsyn till\r\nrådande finanskris undrar man nu i efterhand om\r\nden misstroendeförklaring som Lundgren gör\r\nverkligen kan tas på allvar.</pre><pre>Vad som dessutom är märkligt är att regeringen i ett\r\npressmeddelande i januari 1992 uttryckte\r\nförtroende för Sahlén. I budgetpropositionen 1993\r\nsäger regeringen att inspektionen trots svåra\r\narbetsförhållanden hade utvecklat sina\r\narbetsformer och sin organisation. Detta skrivs\r\nalltså fyra månader före det att\r\nmisstroendeförklaringen görs.</pre><pre>Det har sedan nämnts en del andra saker i\r\nsammanhanget som skulle ha betydelse. Men jag\r\nkan inte finna annat än att de är av mindre\r\nbetydelse. Det rör sig om uttalanden som Sahlén har\r\ngjort om lämpligheten av Christer Bergqvist som\r\nkandidat till chef för Bankstödsnämnden.</pre><pre>Sahlén säger där att han ansåg att det skulle kunna\r\nleda till bekymmer för Bankstödsnämnden,\r\nregeringen och Christer Bergquist. På det svarar\r\nUrban Bäckström, som för samtalet med Sahlén, att\r\nden risken är man beredd att ta.</pre><pre>En viss irritation har uppstått på grund av att Sahlén\r\nsedermera har preciserat varför han inte tyckte det\r\nvar lämpligt med Bergqvist, som kom just från\r\nGota Bank, den bank som var utsatt för stark\r\nkritik. Han nämnde inte att det kunde finnas ett\r\ndelikatessjäv, utan gör det först vid ett senare\r\ntillfälle.</pre><pre>Ett dåligt argument är också, som framförs från\r\nLundgren, att det under våren fanns indikationer\r\npå att Justitiekanslersämbetet skulle ha kritik att\r\nframföra. I det sammanhanget bygger man på\r\nindikationer och inte på ett beslut. Det beslut som\r\nsedermera fattades är inte av den arten att det kan\r\nleda till någon misstroendeförklaring.</pre><pre>Lundgren talar om att man riskerade diskussion om\r\nSahlén. Den omständigheten att det kan bli\r\ndiskussion kan inte heller utgöra de skäl som\r\nfordras enligt de bestämmelser som jag anförde\r\ninledningsvis.</pre><pre>Det betyder att min slutsats blir att det inte har\r\nfunnits sakliga och objektiva skäl för att avge denna\r\nmisstroendeförklaring och genomföra denna\r\nomflyttning. Här har regeringen ingripit i en\r\nmyndighets arbete betydligt utöver vad som är\r\nrimligt.</pre><pre>Anf. 69  YLVA ANNERSTEDT (fp):</pre><pre>Herr talman! Det är ställt utom allt tvivel att\r\nregeringen har ett ansvar för att\r\nFinansinspektionens verksamhet bedrivs på ett\r\neffektivt sätt och i bästa möjliga organisatoriska\r\nformer. Det står också utom allt tvivel att den\r\nborgerliga regeringen efter regeringstillträdet 1991\r\ninledde ett målmedvetet arbete med att stärka\r\nFinansinspektionens ställning.</pre><pre>Problemen på den svenska finansmarknaden\r\nkrävde alldeles uppenbart en kraftfull och\r\nsjälvständig tillsynsmyndighet. Om den offentliga\r\nkontrollen av finansmarknaden inte motsvarar\r\nallmänhetens förtroende och förväntningar, sviktar\r\nockså förtroendet för marknaden.</pre><pre>Vid samtalet med Anders Sahlén i maj 1993, då\r\nSahlén erbjöds en ministerpost i Washington,\r\nredovisade statsrådet Lundgren de problem som\r\nfanns i fråga om avvägningen mellan\r\ntillsynsverksamheten och\r\nrekonstruktionsverksamheten. I det avseendet\r\nhade statsrådet vissa betänkligheter beträffande\r\nSahléns omdöme. Han redovisade också ett antal\r\nskäl till denna sin åsikt. Inspektionen\r\nkoncentrerade sig inte tillräckligt på sin\r\ntillsynsuppgift, utan deltog livligt i\r\nrekonstruktionsarbete på ett sätt som kunde skada\r\ntilltron till dess myndighetsutövning.</pre><pre>Under våren 1993 startade en offentlig debatt om\r\nFinansinspektionen och dess verksamhet som inte\r\nvar till gagn för tilltron till inspektionen.\r\nJustitiekanslerns granskning av Njordaffären\r\nacccentuerade problemen. Statsrådet Lundgren\r\nfick indikationer på att denna granskning skulle\r\nkunna resultera i kritik av Finansinspektionens\r\nagerande.</pre><pre>Hans Göran Franck vill göra gällande att statsrådet\r\ninte skulle ha reagerat på indikationer från\r\nJustitiekanslern. Man får förutsätta att\r\nJustitiekanslern inte skulle ge några indikationer\r\ntill statsrådet Lundgren om det inte fanns mycket\r\nstarka skäl för detta.</pre><pre>Sedermera framförde Justitiekanslern kritik mot\r\nFinansinspektionens agerande på inte mindre än\r\nsex punkter. Det ligger på regeringens ansvar att\r\nsäkerställa att man i varje läge har kompetens i\r\nledningen, och i verksledningsbeslutet finns kravet\r\npå aktivt ledarskap från regeringens sida.</pre><pre>För ett aktivt ledarskap är chefsförsörjningen ett\r\nviktigt instrument. I verksledningspropositionen\r\nsägs särskilt att rekryterings- , rörlighets- och\r\nutvecklingsåtgärder beträffande högre chefer\r\nborde utnyttjas målmedvetet och systematiskt för\r\natt förnya, förändra och effektivisera den statliga\r\nverksamheten.</pre><pre></pre><pre>Anders Sahlén fick ett erbjudande om en\r\nministerpost i Washington. Där bedömdes han --\r\nmed sin kompetens -- komma bättre till sin rätt.\r\nHan hade möjlighet att tacka nej, men han gjorde\r\ndet inte.</pre><pre>Hans Göran Franck tog upp det faktum att det\r\nsamtal som Anders Sahlén hade med Bo Lundgren\r\ninleddes med ett erbjudande om en tjänst som\r\nminister i Washington. Det handlade om ett\r\nerbjudande till vilket han kunde tacka ja eller nej.\r\nDet var först när Anders Sahlén frågade varför som\r\nhan fick ytterligare skäl för erbjudandet.</pre><pre>Det är alldeles uppenbart att Bo Lundgren endast\r\nhar utnyttjat de befogenheter som han har. Det\r\nställs också krav på honom som ansvarig för\r\nregeringsarbetets effektivitet.</pre><pre>Det är mot denna bakgrund ytterligt märkligt att\r\nSocialdemokraterna har kunnat finna skäl för att\r\nkritisera Bo Lundgrens agerande. I\r\nmajoritetsskrivningen står det att skälen för en\r\nomflyttning och ett erbjudande om en ny tjänst för\r\nAnders Sahlén enligt verksledningsbeslutet inte var\r\ntillräckliga.</pre><pre>Den här skrivningen har blivit utskottets\r\nmajoritetsskrivning med hjälp av ordförandens\r\nutslagsröst. Detta säger jag inte för att förmena\r\nordföranden rätten att använda sin utslagsröst utan\r\nför att illustrera att meningarna i utskottet var så\r\ndelade som det någonsin var möjligt. Ny demokrati\r\ntog som vanligt inte ställning. Det duger faktiskt\r\ninte för Ny demokrati att försöka påstå att man inte\r\nhar haft tid att sätta sig in i ärendet. Simon Liliedahl\r\nhar varit mycket aktiv i de utfrågningar som har\r\nförevarit slutskedet av behandlingen i utskottet.</pre><pre>Jag skulle vilja fråga Hans Göran Franck vilka skäl\r\nSocialdemokraterna egentligen tycker är rimliga\r\nför en omflyttning av myndighetschefer, när inte\r\nens de uppräknade skälen duger.</pre><pre>Jag vill yrka bifall till reservation nr 6. Hans Göran\r\nFranck säger att den är kortfattad. Det stämmer.\r\nNågra större utläggningar behövs faktiskt inte. Alla\r\nde relevanta skälen för att understryka\r\nställningstagandet i reservationen finns faktiskt i\r\nden recit som vi alla är helt ense om. Vi hänvisar till\r\nden.</pre><pre>Herr talman! Jag yrkar alltså bifall till reservation\r\n6.</pre><pre>Anf. 70  HANS GÖRAN FRANCK (s)\r\nreplik:</pre><pre>Herr talman! Det är viktigt att så sakligt och så litet\r\nkänslomässigt som möjligt försöka diskutera denna\r\nfråga.</pre><pre>Det framgår klart och tydligt av vad Bo Lundgren\r\nhar sagt under den utredning som vi har gjort att\r\nregeringen, om Anders Sahlén hade sagt nej till att\r\nförflyttas och till att upphöra att upprätthålla sin\r\ntjänst som generaldirektör, skulle ha godtagit det.\r\nDet är ett faktum, Ylva Annerstedt.</pre><pre>Bara den omständigheten gör att all den kritik som\r\nYlva Annerstedt nu anser vara av så stor vikt i\r\ngrund och botten faller. Man måste ju bestämma\r\nsig. Antingen är Sahlén olämplig, omdömeslös och\r\nkan inte sköta utvecklingen av Finansinspektionen\r\neller så kan han vara där.</pre><pre>Det är på något sätt som om både Ylva Annerstedt\r\noch regeringen sitter på två stolar. Den hållning\r\nsom man har intagit blir både kluven och felaktig.</pre><pre>Det är tydligt att det har gjorts anmärkningar. Det\r\när viktigt att också klargöra att JK sedermera har\r\ngjort ett antal anmärkningar. Men de är trots allt av\r\nmindre beskaffenhet. Det handlar om kritik av det\r\nslag som åtskilliga myndighetschefer har fått utan\r\natt det har lett till något misstroende eller till att de\r\nhar lämnat sina poster.</pre><pre>Anf. 71  YLVA ANNERSTEDT (fp) replik:</pre><pre>Herr talman! Hans Göran Franck kan inte vara\r\nomedveten om att Finansinspektionen hade en\r\noerhört känslig uppgift i det läge som vi då befann\r\noss i på den svenska finansmarknaden.</pre><pre>I det läget blev det en lång rad diskussioner om\r\ntveksamheter i Finansinspektionens handläggning\r\nav olika frågor. Dessa tveksamheter har naturligtvis\r\nvarit av den arten att man har kunnat diskutera\r\nomdömet. Det gjorde också Bo Lundgren när\r\nAnders Sahlén frågade honom.</pre><pre>Hans Göran Franck tog också upp frågan om den\r\nuppskjutna förflyttningen. Han menade att man\r\nskulle ha flyttat bort Anders Sahlén direkt om det\r\ninte hade funnits något som helst förtroende för\r\nhonom. Så är det. Bo Lundgren har klart sagt ifrån\r\natt det inte var fråga om något avskedande av en\r\ngeneraldirektör. Det var ett erbjudande om en ny\r\nbefattning av det skälet att statsrådet hade ställt\r\nupp vissa frågetecken när det gällde Anders Sahléns\r\nomdöme på just posten som Finansinspektionens\r\ngeneraldirektör.</pre><pre>Om det inte hade funnits något som helst\r\nförtroende för Anders Sahlén hade statsrådet\r\nnaturligtvis inte bifallit Anders Sahléns egen\r\nbegäran om att skjuta upp offentliggörandet om\r\nhans omflyttning. Vi fick ett klart besked om att det\r\nvar Anders Sahlén som begärde en period av fyra\r\nmånaders tystnad. Av personliga skäl ville han inte\r\natt det skulle offentliggöras. Här har vi ytterligare\r\nett argument för att det inte var fråga om att bryskt\r\nflytta bort Anders Sahlén. Han hade faktiskt ett val.</pre><pre>Jag tycker inte heller att man skall bortse från viljan\r\nhos statsrådet Lundgren att faktiskt behandla\r\nAnders Sahlén mänskligt. Han hade, som sagt, ett\r\nval. Det fanns ingen anledning för statsrådet att gå\r\nut med några offentliga uttalanden eller att göra\r\nAnders Sahléns omflyttning till Washington svårare\r\nän den behövde vara. Därför finns det faktiskt\r\ningen anledning att underkänna de skäl som vi har\r\nför vår reservation.</pre><pre>Jag noterar att Hans Göran Franck inte har svarat\r\npå mina frågor. Vilka skäl tycker Hans Göran\r\nFranck och Socialdemokraterna är de enda\r\ngodtagbara för att diskutera en förflyttning av en\r\ngeneraldirektör?</pre><pre>Anf. 72  HANS GÖRAN FRANCK (s)\r\nreplik:</pre><pre>Herr talman! Ylva Annerstedt föredrar att tala om\r\natt offentliggörandet uppsköts i fyra månader,\r\nnågot som i sig är märkligt och naturligtvis skadade\r\narbetet inom Finansinspektionen. Men Ylva\r\nAnnerstedt undviker att tala om den fråga som är\r\nmycket viktigare, nämligen att det inte var värre\r\nmed den kritik som regeringen hade mot Anders\r\nSahlén än att han, om han hade sagt att han ville stå\r\nkvar, hade kunnat fortsätta att vara\r\ngeneraldirektör.</pre><pre>På Ylva Annerstedts frågor är mitt svar att det\r\nfordras betydligt mera än den kritik som framförts\r\nhär från JK:s sida för att man skall vidta åtgärder\r\nav det slag som regeringen vidtog i det här fallet.\r\nOm man har mindre allvarlig kritik att komma med\r\nmen ändå vill att en person skall förflyttas, skall\r\nman -- och bör man -- iaktta en viss försiktighet.\r\nMan bör se till att det hela verkligen sker helt\r\nfrivilligt.</pre><pre>Till slut: Ylva Annerstedt säger att de borgerligas\r\nreservation här innehåller allt. Nej, det gör den\r\ninte. Där sägs ju ingenting om kritiken,\r\nmisstroendet osv., utan den innehåller bara det här\r\nmed att Anders Sahlén erbjudits en tjänst i\r\nWashington och att han till slut har antagit den.</pre><pre>Anf. 73  YLVA ANNERSTEDT (fp) replik:</pre><pre>Herr talman! Den kritik, Hans Göran Franck, som\r\nstatsrådet hade när det gällde omdömet om Anders\r\nSahléns agerande i Finansinspektionen finns\r\nredovisad i bakgrundsmaterialet -- det här finns\r\nmed i reciten. Dessutom är vi eniga om\r\nformuleringarna där. Det behövs alltså inte någon\r\nytterligare redovisning av det i reservationen.</pre><pre>Sedan må jag säga att Hans Göran Franck är\r\nganska lättsinnig när han säger att den kritik som i\r\nolika sammanhang har riktats mot\r\nFinansinspektionens arbete skulle vara lättviktig.\r\nJag skall återge vad JK faktiskt har sagt i sitt\r\nyttrande. Först och främst sade man att det kunde\r\ningå inom ramen för Finansinspektionens\r\nbefogenheter att gå in i ett rekonstruktionsarbete.\r\nMen JK varnade för de integritetsproblem som\r\nkunde uppkomma och framhöll att inspektionen\r\ndessutom borde ha initierat ett formellt\r\ntillsynsärende med vad därtill hör. JK riktade också\r\nkritik mot brister i Finansinspektionens\r\ndiarieföring när det gäller sekretesskyddade\r\nhandlingar. Vidare riktade han kritik mot att man\r\ninte hade dokumenterat samtalsuppgifter i\r\nvederbörlig ordning. Han riktade dessutom kritik\r\nmot handläggningstiderna, mot brister i\r\nkommunikationsskyldigheter med part osv.</pre><pre>Jag tycker faktiskt att detta är en viktig grund för\r\nden helhetsbedömning som statsrådet gjorde. Att\r\ndet här inte skulle kunna tas till intäkt för att vi\r\ndiskuterar huruvida Anders Sahlén var den\r\nlämpligaste chefen eller inte har jag mycket svårt\r\natt förstå.</pre><pre>Återigen återkommer Hans Göran Franck till det\r\nuppskjutna offentliggörandet. Men Anders Sahlén\r\nsade själv -- det var alltså hans egen begäran -- att\r\nhan av personliga skäl inte ville ha någon\r\noffentlighet förrän ett antal månader senare. Det\r\nfaktum att Anders Sahlén först erbjöds en tjänst\r\nsom minister i Washington innan man började\r\ndiskutera något annat kan också, tycker jag, tas till\r\nintäkt för att det här faktiskt var ett erbjudande\r\nsom Anders Sahlén kunde tacka nej till.</pre><pre>Anf. 74  SIMON LILIEDAHL (nyd):</pre><pre>Herr talman! Jag vill först kommentera det som\r\nYlva Annerstedt sade. Hon sade att hon var glad\r\növer att jag flitigt hade varit närvarande vid\r\nutfrågningarna -- eller något liknande. Jag var med\r\nnär det gällde de fyra souscheferna och\r\nstatssekreterare Urban Bäckström, men jag tyckte\r\ninte att de utfrågningarna gav så mycket. Jag var\r\ndock inte med när Bo Lundgren utfrågades. Den\r\naktuella dagen kröp jag omkring med ryggskott och\r\nhade inte möjlighet att vara med. Det beklagar jag\r\nmycket. Jag tycker nämligen att utfrågningarna ger\r\nväldigt mycket. Man kan ju själv ställa frågor i\r\nkontroversiella spörsmål.</pre><pre>Nu gäller det byte av chef för Finansinspektionen.\r\nFrågan är huruvida regeringen har använt sin\r\nutnämningsmakt i avsikt att påverka\r\nFinansinspektionens myndighetsutövning.</pre><pre>I det intressanta bakgrundsmaterialet diskuteras\r\ningående hur regeringen skall hantera\r\nchefsförsörjningen i enlighet med riktlinjerna i den\r\ns.k. verkschefspropositionen 1986/87:99. Där\r\ndiskuteras frågeställningar när det gäller rörlighet\r\nmellan olika befattningar och vikten av att en\r\nlinjetjänstgöring interfolieras med perioder av\r\nutbildning. Propositionen pekar slutligen på att\r\nman kan visa järnhanden genom att peka på\r\nmöjligheterna att mot en verkschefs vilja förflytta\r\nhonom under löpande förordnandetid. Detta\r\nalternativ synes ha varit aktuellt då herrar\r\nLundgren och Bäckström av olika skäl önskade\r\nflytta på Anders Sahlén, som utnämndes till chef för\r\nFinansinspektionen den 1 mars 1990.</pre><pre>Mitt parti, Ny demokrati -- och icke minst jag\r\nsjälv -- har vid olika tillfällen under de gångna åren\r\nhaft synpunkter på chefstillsättningar inom den\r\noffentliga sektorn. Vi anser t.ex. att det är fel att\r\ntillsätta verkschefer på så lång tid som sex år. Men\r\ntursamt nog ger den s.k. verkschefsordningen\r\nregeringen möjligheter att mot en verkschefs vilja\r\nförflytta honom. På så sätt är det möjligt att bli av\r\nmed inkompetenta och politiskt besvärliga chefer.\r\nDet gäller emellertid att avdramatisera\r\nomplaceringen av verkschefer, så att det inte\r\nnödvändigtvis betyder en prickning.</pre><pre>Vi har i pressen bl.a. kunnat läsa om regeringens\r\nproblem med omplaceringen av SIDA-chefen, som\r\ni sin tur spelar en aktiv roll i ett annat av våra\r\ngranskningsärenden, nämligen när det gäller att\r\nutse biståndskontorschef i Managua i Nicaragua.</pre><pre>I ett börsnoterat företag väljs VD på ett år i taget,\r\noch dagen före bolagsstämmman har VD bara en\r\ndags anställningstrygghet. Samma förhållande\r\ngäller politiskt tillsatta topptjänstemän, vilkas\r\nanställningstrygghet avtar ju närmare valdagen\r\nman kommer. Mot denna bakgrund kan det kanske\r\nfinnas en viss förståelse för att man diskuterat även\r\ns.k. politiska fallskärmar.</pre><pre>Det är kanske bättre att man soulagerar ministrar\r\nmed moderat fallskärm då ämbetet lämnas i stället\r\nför att tvingas ge dem nyckelbefattningar som\r\nverkschefer eller ge dem andra jobb som de inte har\r\nförutsättningar att klara.</pre><pre>I många fall torde det vara fel att utnämna den som\r\nhar varit politiker under större delen av sitt liv till\r\nchef för ett större affärsdrivande verk. Det är stor\r\nskillnad mellan att vara politiker och att vara\r\nföretagsledare. Det är inte minst viktigt att tänka\r\npå detta i det aktuella fallet, där det rör sig om\r\nomplaceringar.</pre><pre>Efter att noga ha gått igenom\r\ngranskningsprotokollen är jag benägen att tro att\r\ndet fanns visst fog för Bo Lundgren att utnyttja den\r\nrätt som han enligt verksledningspropositionen\r\nhade att förflytta en tjänstemän till annan statlig\r\ntjänst, om man då kunde visa att det var påkallat av\r\norganisatoriska eller andra skäl.</pre><pre>Bo Lundgren erbjöd vid ett möte den 4 maj Anders\r\nSahlén befattningen som minister vid ambassaden i\r\nWashington. Först i andra hand uttryckte han sitt\r\nmissnöje med Anders Sahléns sätt att sköta sitt\r\njobb. Hade Anders Sahlén sagt nej till befattningen\r\ni Washington, skulle han, enligt ett uttalande av Bo\r\nLundgren vid granskningsförhöret, ha fått stanna\r\nkvar på sitt jobb som chef för Finansinspektionen.\r\nDet tycker jag är ganska märkligt. Bo Lundgren var\r\nju alltsedan utnämningen till skatteminister hösten\r\n1991 enligt förhörsprotokollet kritisk till Anders\r\nSahléns sätt att sköta sitt jobb.</pre><pre>Utskottsmajoriteten, representerad av\r\nSocialdemokraterna och Vänsterpartiet, har riktat\r\nkritik mot Bo Lundgren för att han överskridit sina\r\nbefogenheter genom att något hårdhänt omplacera\r\nAnders Sahlén. Men jag tror att han snarare skulle\r\nha gjort omplaceringen långt tidigare, då han ju\r\nsedan länge varit missnöjd med Anders Sahléns sätt\r\natt sköta jobbet -- det hade ju varit litet äventyrligt\r\natt ha kvar denne så länge innan han slog till.</pre><pre>Med tanke på komplexiteten i det här ärendet,\r\nvilket jag efter genomläsningen av\r\ngranskningsprotokollen har fått stor respekt för, vill\r\njag även i detta fall hellre fria än fälla. Jag har\r\ndärför rekommenderat min riksdagsgrupp att rösta\r\nför regeringspartiernas reservation.</pre><pre>Anf. 75  HANS GÖRAN FRANCK (s):</pre><pre>Herr talman! Jag tycker, liksom Simon Liliedahl,\r\natt det är anmärkningsvärt att om Anders Sahlén\r\nhade tackat nej till erbjudandet hade han enligt\r\nstatsrådet Bo Lundgren fått stanna kvar på sin post\r\ni Finansinspektionen. Jag har gång på gång hävdat\r\natt även Lundgren hade uppfattningen att kritiken\r\ninte var mer allvarlig än att Sahlén hade kunnat\r\nstanna om han hade velat. Jag tycker inte att det\r\nfinns tillräcklig saklig grund för den ståndpunkt\r\nsom Simon Liliedahl intar, även om jag respekterar\r\natt han tycker att frågan är svårbedömd. Men\r\nuttrycket att hellre fria än fälla har inte riktigt\r\ntillämpning på området.</pre><pre>Det viktigaste att konstatera är inte den nyanserade\r\nhållning som Simon Liliedahl har intagit utan det är\r\natt i dagens debatt har det inte kommit någon som\r\nhelst förklaring till varför att Bo Lundgren var\r\nberedd att låta Anders Sahlén stanna kvar om han\r\nhade tackat nej. Därmed faller de borgerligas\r\növriga argument i frågan. Därför kan jag dra\r\nslutsatsen att frågan inte är sakligt objektivt\r\nhandlagd.</pre><pre>Utseende av biståndskontorschef</pre><pre>(avsnitt 16 c)</pre><pre>Anf. 76  LISBETH STAAF-IGELSTRÖM\r\n(s):</pre><pre>Herr talman! Konstitutionsutskottet har efter\r\nanmälan tagit upp till granskning agerandet inom\r\nUtrikesdepartementet, UD, i samband med att\r\nStyrelsen för internationell utveckling, SIDA, i\r\njanuari i år tillsatte en tjänst som biståndsråd vid\r\nsvenska ambassaden i Managua.</pre><pre>Enligt gällande förordning tillsätts tjänster som\r\nchef vid biståndskontoren av SIDA efter samråd\r\nmed UD. Om chefen samtidigt är chef för en\r\nutrikesmyndighet, tillsätts tjänsten dock av\r\nregeringen efter anmälan av generaldirektören.</pre><pre>I en skrivelse till generaldirektören vid SIDA, Carl\r\nTham, daterad den 24 januari 1994, tog\r\nstatssekreterare Alf Samuelsson upp frågan om\r\ntillsättning av Anders Hagwall på en tjänst som chef\r\nför biståndskontoret i Managua. I skrivelsen\r\nunderströks vikten av samråd när det gäller\r\ntillsättning av biståndsråd, och Alf Samuelsson\r\nansåg att den beslutsprocess som var\r\növerenskommen inte hade tillämpats.</pre><pre>Samuelsson anförde följande: ''I de fall som en\r\nanställd vid SIDA eller annan biståndsmyndighet\r\nutnämnts till ambassadör följer med naturlig logik\r\natt UD ansvarar för andremannatjänsten.'' Med\r\nutgångspunkt i detta skriver statssekreteraren att\r\ndet inte är acceptabelt från UD:s synpunkt att utse\r\nAnders Hagwall, utan han anser att denne skall\r\nplaceras i Maputo i Moçambique. Vidare framför\r\nAlf Samuelsson att Hagwalls fru skall få arbete på\r\nsamma ställe.</pre><pre>Min första fråga till utskottsmajoritetens\r\nföreträdare Ingvar Svensson är följande. Enligt\r\nuppgift är också ambassadören i Maputo\r\nursprungligen rekryterad från SIDA. Varför går det\r\nbra med två rekryterade från SIDA på den ena\r\nambassaden men ej på den andra? Mina\r\nnästkommande frågor till Ingvar Svensson är\r\nföljande. Anser Ingvar Svensson att vad den\r\nsökandes fru skall syssla med skall ligga till grund\r\nvid tjänstetillsättningar? Anser inte Ingvar\r\nSvensson att tillsättningar av statliga tjänster skall\r\nske endast på sakliga grunder såsom förtjänst och\r\nskicklighet?</pre><pre>Vidare anför Alf Samuelsson i skrivelsen: ''Om inte\r\ndenna tillsättning återkallas kan konsekvensen bli\r\natt SIDA i framtiden inte kan komma i fråga för fler\r\nambassadchefsposter av den enkla anledningen att\r\nUD inte kan riskera en upprepning med dess\r\nnegativa konsekvenser.''</pre><pre>Min nästa fråga till Ingvar Svensson är: Anser\r\nIngvar Svensson att det är rätt att framföra sådana\r\nförtäckta hot i samband med tjänstetillsättningar?\r\nYtterligare ett citat ur skrivelsen: ''Vi,\r\nbiståndsministern är informerad i ärendet, anser\r\ndetta anmärkningsvärt.'' Detta sista citat, herr\r\ntalman, visar på att skrivelsen skickats med\r\nstatsrådet Alf Svenssons goda minne.</pre><pre>Herr talman! Samråd har skett i denna fråga, vilket\r\ngeneraldirektör Carl Tham också påpekar i sin\r\nsvarsskrivelse av den 29 januari i år till\r\nstatssekreterare Samuelsson.</pre><pre>Utskottsmajoriteten anser att skrivelsen från Alf\r\nSamuelsson till Carl Tham var ett led i detta\r\nsamrådsförfarande. Detta anser vi reservanter vara\r\nen mycket märklig slutsats från\r\nutskottsmajoritetens sida.</pre><pre>Min fråga till Ingvar Svensson är: Är det brukligt\r\natt i ett samrådsförfarande skicka skrivelser med ett\r\nsådant innehåll som Alf Samuelsson framför? Hela\r\nskrivelsen och dess innehåll pekar ju på att\r\nstatssekreteraren trodde att tillsättningen var klar!\r\nDå är det inte fråga om något samråd, anser vi\r\nreservanter.</pre><pre>Vi socialdemokrater anser att statssekreterare Alf\r\nSamuelssons skrivelse till generaldirektör Carl\r\nTham skall ses som ett otillbörligt försök att\r\npåverka ett beslut på ett sätt som står i strid med\r\nsyftet i 11 kap. 7 § regeringsformen. Jag upprepar\r\nskrivelsens formulering: ''Vi, biståndsministern är\r\ninformerad i ärendet, anser detta\r\nanmärkningsvärt.'' Det ger vid handen att detta har\r\nskett med Alf Svenssons goda minne. Därför kan\r\nstatsrådet inte undgå kritik.</pre><pre>Herr talman! Jag yrkar bifall till reservation 7.</pre><pre>Anf. 77  INGVAR SVENSSON (kds):</pre><pre>Herr talman! Vi granskar inte generaldirektörers\r\neller statssekreterares agerande i\r\nkonstitutionsutskottet. Vi granskar statsrådens och\r\nregeringens hanterande av frågor. Men annars kan\r\ndet vara ganska intressant att se på vad som har\r\nhänt i detta ärende som Socialdemokraterna\r\nutnyttjar till max.</pre><pre>Först går en generaldirektör ifrån en uppgörelse\r\nsom finns mellan UD och SIDA. Den 19 januari\r\ninformeras personalorganisationerna om att\r\nbeslutet skall fattas, vilket sedermera sker den 31\r\njanuari. Statssekreteraren får veta detta. Han\r\nringer generaldirektören, men lyckas inte få tag i\r\nhonom. Eftersom statssekreteraren skall göra en\r\nutlandsresa framför han synpunkterna i ett brev till\r\ngeneraldirektören. Det är inget konstigt att det\r\nframförs protester när man går ifrån en uppgörelse.</pre><pre>Men vad gör generaldirektören? Jo, han ser ett\r\ngyllene tillfälle att politisera det hela. Han är så\r\nivrig att han inte ens kontrollerar vilket datum det\r\nbrev hade som statssekreteraren skickat.\r\nGeneraldirektören skriver att det är daterat den 26\r\njanuari. Den 28 januari skriver generaldirektören\r\nett svar på brevet. Då kan han med glädje åberopa\r\nregeringsformens 11 kap. 6 § om att regeringen inte\r\nskall lägga sig i myndighetsutövning. Men det är\r\nförst den 31 januari som beslutet fattas. Detta är\r\npatetiskt, och samtidigt ser han till att han får\r\nframträda i TV och politisera det hela.</pre><pre>Detta har varit ett mycket billigt knep. Det\r\nmärkliga är att Socialdemokraterna har gått på det\r\nbilliga knepet och försöker utnyttja det till max och\r\nkoka soppa på en spik.</pre><pre>Lisbeth Staaf-Igelström ställde ett antal frågor till\r\nmig. Men dessa frågor berör inte det som\r\nkonstitutionsutskottet har att granska, utan de rör\r\ninnehållet i statssekreterarens brev om placering i\r\nMaputo, om hustruns tjänstgöring osv.\r\nKonstitutionsutskottet tar inte ställning i sak.\r\nUtskottet tar inte heller ställning till meriter i det\r\nhär sammanhanget, utan utskottet granskar om\r\nregeringen eller statsrådet har hanterat frågan på\r\nett felaktigt sätt. Såvitt jag kan se har det inte\r\nförekommit. Någon otillbörlig inblandning från\r\nstatsrådets sida har det inte varit fråga om i detta\r\nsammanhang.</pre><pre>Däremot riktar ett enigt utskott en kraftig kritik\r\nmot diarieföringen av breven, vilket Lisbeth Staaf-\r\nIgelström kanske glömde. Denna kritik är helt\r\nbefogad.</pre><pre>Herr talman! Jag yrkar kraftfullt avslag på\r\nreservation 7.</pre><pre>Anf. 78  LISBETH STAAF-IGELSTRÖM (s)\r\nreplik:</pre><pre>Herr talman! Jag konstaterar att Ingvar Svensson\r\ninte vill svara på de frågor som jag ställt. Jag tycker\r\natt dessa frågor är väsentliga i detta ärende.\r\nSjälvfallet är det statsråden och regeringen som\r\ngranskas. Och vi socialdemokrater anser att\r\nstatsrådet Alf Svensson var informerad i denna\r\nfråga, därför kan han inte undgå kritik.</pre><pre>I den utskottsbedömning som utskottsmajoriteten\r\nstår bakom säger man att man anser att skrivelsen\r\när ett led i det föreskrivna samrådet. Det tycker jag\r\när mycket märkligt. Och denna fråga sade Ingvar\r\nSvensson inte någonting om. Alla de som läser\r\ndenna skrivelse inser ju att det inte är ett led i\r\nsamrådsförfarandet. Jag vill ha en kommentar av\r\nIngvar Svensson på den punkten.</pre><pre>Anf. 79  INGVAR SVENSSON (kds) replik:</pre><pre>Herr talman! Om Lisbeth Staaf-Igelström och jag\r\nträffar en överenskommelse och om Lisbeth Staaf-\r\nIgelström sedan bryter den, tycker Lisbeth Staaf-\r\nIgelström att det är så konstigt om jag påtalar att\r\nhon brutit vår överenskommelse?</pre><pre>Vad gäller de frågor som Lisbeth Staaf-Igelström\r\nställer till mig vill jag säga att de handlar om att\r\nrecensera innehållet i ett brev. Men det är faktiskt\r\ninte konstitutionsutskottets uppgift.</pre><pre>Anf. 80  LISBETH STAAF-IGELSTRÖM (s)\r\nreplik:</pre><pre>Herr talman! En av de frågor som jag ställde gällde\r\nbl.a. att statssekreterare Alf Samuelsson sade att i\r\nden skrivelse som skickades till generaldirektör\r\nCarl Tamm -- vi skall då komma ihåg att också\r\nstatsrådet Alf Svensson var informerad i denna\r\nfråga -- påtalades det att en anledning till att man\r\nville flytta Anders Hagwall till ett annat ställe var\r\natt ambassadören var rekryterad från SIDA. Men\r\näven till det ställe som man ville flytta Hagwall var\r\nambassadören rekryterad från SIDA. Vari ligger\r\nskillnaden, Ingvar Svensson?</pre><pre>Anf. 81  INGVAR SVENSSON (kds) replik:</pre><pre>Herr talman! Det kan förekomma många\r\nkonstigheter och inkonsekvenser i brev av denna\r\ntyp. Men det är faktiskt inte det vi i utskottet\r\ngranskar. Vi tar ställning till om regeringen eller\r\nstatsrådet hanterat situationen på ett felaktigt sätt\r\neller inte. Det tar vi ställning till. Vi i utskottet gör\r\ninga politiska avvägningar, och vi gör inte heller\r\nnågra bedömningar av människors meriter och\r\nkompetens; det gör andra. Vi granskar huruvida\r\nstatsråd oh regering hanterat frågan på ett felaktigt\r\nsätt eller inte.</pre><pre>Statsministerns anförande ''Sverige och de baltiska\r\nländerna'' den 17 november 1993</pre><pre>(avsnitt 17)</pre><pre>Anf. 82  ELVY SÖDERSTRÖM (s):</pre><pre>Herr talman! I sin inledning av dagens\r\ngranskningsdebatt sade tredje vice talman Bertil\r\nFiskesjö att vi socialdemokrater med ljus och lykta\r\nsökt efter ärenden för att få anledning att granska\r\nden nu sittande borgerliga regeringen.</pre><pre>Min kommentar till det påståendet är: Om det vore\r\nså väl! Om det vore så väl hade vi i riksdagen inte\r\nbehövt behandla de ärenden som vi nu har på vårt\r\nbord.</pre><pre>För svensk säkerhetspolitik hade det varit bra om\r\nstatsministern inte gjort sitt uttalande. Därigenom\r\nhade ju utskottet inte behövt granska\r\nstatsministerns anförande ''Sverige och de baltiska\r\nländerna'' den 17 november 1993 hållet vid\r\nUtrikespolitiska institutet.</pre><pre>Grunden för Sveriges neutralitets- och\r\nsäkerhetspolitik har under lång tid varit\r\n''alliansfrihet i fred syftande till neutralitet i krig''.\r\nDenna politik har varit ett ovärderligt bidrag till\r\nden fred och stabilitet som Sverige fått leva under i\r\nsnart två sekel.</pre><pre>I utrikesutskottets betänkande 1992/93:UU19\r\nvidhöll utskottet denna uppfattning. Utskottet slog\r\nfast att målet för den svenska säkerhetspolitiken\r\nförblir detsamma som riksdagen slagit fast vid flera\r\ntidigare tillfällen. Sveriges militära alliansfrihet\r\nsyftande till att vårt land skall kunna vara neutralt i\r\nhändelse av krig i vårt närområde består. Detta var,\r\nsade utskottet, en precisering men i grunden ingen\r\nändring i huvudsak.</pre><pre>Vi socialdemokrater anser att statsministerns tal\r\nden 17 november 1993 gör avsteg från rådande\r\nsvensk säkerhetspolitik. Talet har samfällt, både\r\nhemma och utomlands, uppfattats som en\r\npositionsförskjutning.</pre><pre>I sitt tal den 17 november sade Carl Bildt bl.a.:\r\n''Men när jag har svårt att se neutraliteten som ett\r\nsannolikt val för Sverige i de konfliktfall i vårt\r\nnärområde som vi i dag kan föreställa oss, så är det\r\ndärför att den sätter mycket snäva gränser för vad\r\nvi kan göra för att främst politiskt hjälpa grannar\r\nsom behöver vårt stöd. Och jag tror inte att vare sig\r\nvåra intressen, eller svenska folkets uppfattning om\r\nvad vanlig anständighet kräver, kommer att tala för\r\nen så snäv hållning.''</pre><pre>Vi anser också att det är anmärkningsvärt att\r\nstatsministern inte samrådde med övriga partier\r\noch partiledare innan statsministern höll detta tal.\r\nTalet behandlade ett vitalt svenskt\r\nsäkerhetsintresse. Statsministern hade t.ex. kunnat\r\nta upp frågan i Utrikesnämnden. Det handlar inte\r\nbara om en formfråga utan om att förankra en\r\npolitik som, när det gäller, verkligen skall ha hela\r\nfolkets stöd. Den statsminister som vill göra en\r\nförändring av svensk säkerhetspolitik måste söka\r\nsamråd. Denna fråga är av den art att den också bör\r\nbli föremål för behandling i Sveriges riksdag. Det\r\nblir den nu genom vår granskning.</pre><pre>Utrikesnämnden inrättades som ett permanent\r\norgan genom en grundlagsändring år 1921. Enligt\r\n10 kap. 6 § regeringsformen står det: ''Regeringen\r\nskall fortlöpande hålla utrikesnämnden underättad\r\nom de utrikespolitiska förhållanden, som kan få\r\nbetydelse för riket, och överlägga med nämnden\r\nom dessa så ofta det erfordras. I alla utrikesärenden\r\nav större vikt skall regeringen före avgörandet\r\növerlägga med nämnden, om det kan ske.''</pre><pre>Vi socialdemokrater anser att statsministerns\r\navsteg från den svenska säkerhetspolitiken är av\r\nstörre vikt. Den tolkning som statsministern givit av\r\nSveriges möjliga agerande i händelse av en konflikt\r\ni vårt närområde står inte i överensstämmelse med\r\nde uttalanden som riksdagen gjort.</pre><pre>Det är också anmärkningsvärt att\r\nStatsrådsberedningen i sin promemoria till\r\nkonstitutionsutskottet ansett att frågan om hur\r\nanförandet beretts inom regeringskansliet är utan\r\nbetydelse. Det är inte mindre anmärkningsvärt\r\nmed tanke på Olof Johanssons reaktion på\r\nstatsministerns tal.</pre><pre>Herr talman! Vi i Sverige har gjort helt klart var\r\nSverige står när det gäller Estland, Lettland och\r\nLitauen. Under de kritiska kuppdagarna i augusti\r\n1991 i Moskva kulminerade år av svenskt politiskt\r\noch praktiskt engagemang för de baltiska ländernas\r\nsjälvständighet. Då behövde de verkligen vårt stöd.\r\nVi beredde t.ex. då vägen för att företrädare för\r\nden övriga världen, som icke erkänt de baltiska\r\nregeringarna, skulle kunna verka från Stockholm.</pre><pre>Skulle de baltiska länderna utsättas för rysk\r\naggression kommer givetvis Sverige att på olika sätt\r\nstödja Estlands, Lettlands och Litauens\r\nsjälvständighet och demokrati. Hur detta stöd\r\nskulle se ut måste givetvis utformas med\r\nutgångspunkt från svenska säkerhetsintressen och\r\nsvensk säkerhetspolitik. Alliansfriheten ger oss ett\r\nstort handlingsutrymme. Vi skall inte i dag\r\nbegränsa detta genom uttalanden som inte\r\ndiskuterats och förankrats i Sveriges riksdag. Vi\r\nkan inte föra en hypotetisk säkerhetspolitik.</pre><pre>Carl Bildts uttalande om Sveriges säkerhetspolitik\r\när på väg att bli ett allvarligt problem för Sverige.\r\nDet har skapat osäkerhet både här hemma och\r\nutomlands. Genom att öka osäkerheten om vår\r\npolitik riskerar statsminister Carl Bildt att skada\r\nSveriges säkerhet.</pre><pre>Utifrån vår säkerhetspolitik skall vi behålla vår\r\ntrovärdighet och vår handlingsfrihet. Därför får vi\r\ninte skapa denna osäkerhet som nu har uppstått.</pre><pre>Vår alliansfrihet kan ge ett viktigt bidrag för att\r\nförhindra att motsättningar i vår närhet växer till en\r\nallvarlig konflikt.</pre><pre>Herr talman! Den dag då vår politik måste sättas på\r\nprov måste vi veta att den har ett brett stöd här\r\nhemma. Omvärlden måste veta var vi står, och\r\ndärför kan vi inte bedriva en hypotetisk\r\nsäkerhetspolitik. Carl Bildt driver denna politik\r\nutan förankring i riksdagens fastlagda\r\nsäkerhetspolitik. Det är ingenting annat än en\r\npersonlig politik.</pre><pre>Det är därför som vi socialdemokrater har begärt\r\natt statsministerns tal den 17 november 1993 skall\r\ngranskas.</pre><pre>Nu är det inte bara vi socialdemokrater som har\r\nreagerat. I en artikel i Svenska Dagbladet har Rolf\r\nH. Lindholm, som är minister och chef för\r\nskyddsmaktssekretariatet på UD, uttryckt precis\r\nsamma sak, nämligen att statsministern skapar\r\nosäkerhet om svensk neutralitetspolitik.</pre><pre>I en artikel i Svenska Dagbladet den 20 maj i år\r\nsäger förre kabinettssekreteraren i UD Sverker\r\nÅström:</pre><pre>''Den tolkning som Bildt företräder har lett honom\r\ntill att spekulera om Sveriges hållning i fall av hot\r\nmot de baltiska länderna. Han säger sig icke kunna\r\nse neutraliteten som ett sannolikt val för Sverige i\r\nett sådant läge. Det må han gärna anse men han har\r\ninte något mandat att på folkets vägnar göra\r\nuttalanden om vår hållning i hypotetiska framtida\r\nsituationer med oklara konturer.''</pre><pre>Även i utländska tidningar har man konstaterat att\r\nSverige har gjort avsteg från tidigare förd politik,\r\nmed anledning av statsministerns tal.</pre><pre>I den danska tidningen Politiken kunde vi den 20\r\nnovember 1993 läsa följande:</pre><pre>''Talen markerar en klar kursändring i förhållande\r\ntill den svenska riksdagens uttalanden under de\r\nsenaste åren då man slagit fast att Sverige skall vara\r\nneutralt i tillfälle av krig i närområdet.''</pre><pre>Herr talman! Den borgerliga majoriteten i\r\nkonstitutionsutskottet betalar ett högt pris då den\r\ninte vill uttala det olämpliga i att statsministern ger\r\nomvärlden en ny och högst tvivelaktig tolkning av\r\nvår säkerhetspolitik. Det är en tolkning som helt\r\nsaknar stöd i beslut som fattats i denna kammare.</pre><pre>Anser de övriga partierna att det är viktigt att det\r\nråder politisk enighet om den svenska\r\nsäkerhetspolitiken? Anser de att den citerade\r\nversionen från statsministerns tal innebär att det\r\nråder enighet?</pre><pre>Att statsministerns tolkning av svensk\r\nsäkerhetspolitik inte står i överensstämmelse med\r\nriksdagens beslut är klart. Det har skapat osäkerhet\r\ni Sverige och utomlands. Så får det inte fortsätta.</pre><pre>Statsminister Carl Bildt kan därför inte undgå kritik\r\nför sitt agerande.</pre><pre>Jag ber, herr talman, att med anledning av detta få\r\nyrka bifall till den socialdemokratiska\r\nreservationen nr 8 som fogats till betänkandet\r\nunder avsnitt 17.</pre><pre>Anf. 83  BENGT HURTIG (v):</pre><pre>Herr talman! Den nya formel som riksdagen har\r\nställt sig bakom när det gäller utrikes- och\r\nsäkerhetspolitiken uttalade Elvy Söderström nyss,\r\nmen det finns skäl att upprepa den. Man säger att\r\n''vårt land skall kunna vara neutralt i händelse av\r\nkrig i vårt närområde''. ''Skall kunna'' innebär ju\r\nockså att det har öppnats för alternativ, på ett annat\r\nsätt än vad som gällde med den tidigare\r\nformuleringen, dvs. att politiken syftade till\r\nneutralitet i krig i vårt närområde.</pre><pre>Det här har också, som Elvy Söderström sade,\r\nuppfattats så att det inte är fråga om någon\r\nväsentlig ändring av utrikespolitiken, utan bara en\r\nprecisering av hur man tänker sig att det skall gå till.</pre><pre>När Carl Bildt tar det här till intäkt för att göra de\r\nformuleringar som han har gjort i sitt tal, skapar\r\nhan naturligtvis en irritation, en oro och en\r\nosäkerhet också i vårt land om vilken sorts\r\nutrikespolitik som Sverige egentligen står för.</pre><pre>Vi har från början i Vänsterpartiet haft den\r\ninställningen att det skulle ha varit bättre att\r\nbibehålla den gamla formuleringen, om\r\nalliansfrihet syftande till neutralitet i krig. Den\r\nuppfattningen har vi fortfarande. Den nya\r\nformuleringen har inte visat sig vara bra. Det\r\nframgår ju i de här sammanhangen.</pre><pre>Carl Bildt säger också i sitt tal: ''Den automatik i\r\nvår politik som var en konsekvens av det\r\nblockuppdelade Europa finns inte längre.'' Det är\r\nalltså murens fall och upplösningen av\r\nWarszawapakten som har ändrat förutsättningarna.</pre><pre>Man kan naturligtvis säga att förutsättningarna har\r\nändrats, men Sverige har också under lång tid, i\r\n130--140 år, fört ungefär samma\r\nalliansfrihetspolitik, syftande till neutralitet, utan\r\natt NATO eller Warszawapakten fanns. NATO\r\nskapades 1949 och Warszawapakten 1955. Den här\r\npolitiken fördes under lång tid innan dess, med\r\nbetydande framgång.</pre><pre>Jag vill inte säga att den här politiken har varit\r\nspeciellt ärofull eller speciellt moralisk, men den\r\nhar gynnat svenska folkets möjligheter att hålla sig\r\nutanför krig och konflikter och verkat\r\nstabiliserande för säkerhetspolitiken i Norden.\r\nDärom är de flesta analytiker ense.</pre><pre>Det här har uppfattats som ett försök till en\r\nkursändring och har skapat osäkerhet i vår\r\nomvärld. Jag kan tänka mig många framtida\r\nsituationer i de geopolitiska förhållandena, då en\r\nstor, stark stormakt i söder och en stor, stark\r\nstormakt öster om oss kommer att råka i konflikt\r\nmed varandra och vill utnyttja det skandinaviska\r\nterritoriet för sina syften. Det är de grundläggande\r\ngeopolitiska förhållandena som har varit grunden\r\nför den typ av utrikespolitik som har formulerats.\r\nDe har i princip ännu inte ändrats, även om vi kan\r\nhoppas att vi rör oss i den riktningen.</pre><pre>Jag menar att det kommer att kunna uppstå\r\nsituationer då vi gör skilda bedömningar av vilka\r\nmilitära åtgärder som skall vidtas, skilda\r\nbedömningar gentemot t.ex. Tyskland i en konflikt\r\nmellan Tyskland och Ryssland. Det kan då vara en\r\nfördel att stå kvar i den alliansfria positionen.</pre><pre>Det kan också vara så att man gör gemensamma\r\nbedömningar, att man kommer till samma slutsats\r\nom vilka militära åtgärder som är nödvändiga, och\r\ni så fall skulle en allians kunna vara till fördel.</pre><pre>Men det är för tidigt att dra några bestämda\r\nslutsatser om hur utrikes- och säkerhetspolitiken\r\nskall formeras i de här avseendena. Tills vidare\r\nmåste den framgångsrika politik som har förts när\r\ndet gäller alliansfrihet och neutralitet ligga fast.</pre><pre>Vi har också under avsnitt 17 velat rikta kritik mot\r\nstatsministern på grund av det här talet.</pre><pre>Anf. 84  BIRGER HAGÅRD (m):</pre><pre>Herr talman! Elvy Söderström sade förut att man i\r\ndet här fallet inte behövde söka med ljus och lykta\r\nefter förevändningar för att angripa regeringen.\r\nDet beror på hur stor tyngd man vill ha i sin kritik.\r\nI det här fallet tycker jag att talet om att göra en\r\nhöna av en fjäder verkligen är på sin plats.</pre><pre>Socialdemokraterna vill rikta kritik -- t.o.m. stark\r\nkritik -- mot statsministern för hans tal om\r\nBaltikum den 17 november förra året. Det påstås i\r\nden socialdemokratiska reservationen att detta tal\r\nskulle ha skapat osäkerhet om innehållet i den\r\nsvenska säkerhetspolitiken och att det skulle ha\r\nvarit nya ståndpunkter som fördes fram.</pre><pre>Utskottets majoritet delar helt naturligt inte alls\r\ndenna uppfattning. I själva verket hade de\r\nsynpunkter som fördes fram av statsministern den\r\n17 november framförts vid ett flertal tillfällen, både\r\ni tal och i skrift. De var väl kända i hela\r\nregeringskretsen, och de låg dessutom helt i linje\r\nmed den uppfattning utrikesutskottet uttryckt när\r\ndet gäller vår säkerhetspolitik.</pre><pre>Socialdemokraterna kritiserar också formen. Man\r\nsäger att statsministern borde ha samrått med\r\nregeringskollegerna. Men snälla nån -- var det\r\nnödvändigt att samråda om sådant som redan var\r\nallmänt känt i regeringskretsen?</pre><pre>Socialdemokraterna menar att Utrikesnämnden\r\nborde ha inkallats. Det hade varit exempellöst av\r\nstatsministern att kalla in utrikesministern för att\r\nmeddela Utrikesnämnden att han tänkte hålla ett\r\nanförande där han skulle upprepa ståndpunkter\r\nsom han tidigare hade fört fram i olika\r\nsammanhang! Det är inte för sådana ändamål som\r\nvi har Utrikesnämnden.</pre><pre>Förvisso uttryckte Carl Bildt vid detta tillfälle något\r\nsom jag tror att ett stort folkflertal i detta land är\r\nberett att ställa sig bakom, nämligen ett stöd åt de\r\nbaltiska folken, åt Estland, Lettland och Litauen.</pre><pre>De skall inte än en gång behöva känna att de,\r\nliksom 1940, blir förrådda av Sverige. De skall inte\r\nän en gång behöva känna att de, liksom de balter\r\nsom utlämnades av Sverige på skammens dag, inte\r\nkan lita på Sverige.</pre><pre>Statsministern har inte skapat något som helst\r\nproblem i detta sammanhang. De problem som\r\nfinns har skapats tidigare genom uttalanden av\r\nsådana personer som Sten Andersson, Sture\r\nEricson och Pierre Schori, väl kända\r\nsocialdemokratiska profiler.</pre><pre>Med detta, herr talman, yrkar jag att utskottets\r\nanmälan godkänns och att anmälan i reservationen\r\navslås.</pre><pre>Anf. 85  ELVY SÖDERSTRÖM (s) replik:</pre><pre>Herr talman! Till Birger Hagård vill jag säga att det\r\nfinns tyngd i vår kritik.</pre><pre>Detta är inte vilket ärende som helst. Det handlar\r\nom svensk säkerhetspolitik, och det står helt klart\r\natt statsministerns uttalande har skapat osäkerhet,\r\ninte bara här hemma utan även i andra länder. I\r\nmitt anförande tidigare citerade jag Sverker\r\nÅström, Rolf H. Lindholm och den danska\r\ntidningen Politiken.</pre><pre>Birger Hagård sade att statsministern vid ett flertal\r\ntillfällen har upprepat samma sak. Ja, men det\r\nförändrar inte innehållet i sak. Ärendet är nämligen\r\nav en sådan betydelse att det borde behandlas i\r\nSveriges riksdag.</pre><pre>Svensk säkerhetspolitik får inte bli uttryck för\r\nstatsministerns personliga åsikter. I mer än ett halvt\r\når har Ingvar Carlsson begärt överläggningar med\r\nstatsministern om säkerhetspolitiken, bl.a. med\r\nanledning av att statsministern vid ett flertal\r\ntillfällen gett uttryck för personliga åsikter. Svensk\r\nsäkerhetspolitik får inte bli uttryck för något privat\r\ntyckande. Den skall läggas fast i Sveriges riksdag.\r\nJag vill upprepa min fråga: Anser Birger Hagård att\r\ndet är viktigt att det råder enighet om svensk\r\nsäkerhetspolitik? Jag ser fram emot ett svar på den\r\nfrågan.</pre><pre>Anf. 86  BIRGER HAGÅRD (m) replik:</pre><pre>Herr talman! Jag vill erinra Elvy Söderström om att\r\ndet varken är Sverker Åström, Rolf Lindholm eller\r\nden danska tidningen Politiken som utformar den\r\nsvenska säkerhetspolitiken. Det görs av regeringen\r\noch riksdagen.</pre><pre>Statsministerns tal låg helt i linje med vad som hade\r\nframkommit i utrikesutskottet i Sveriges riksdag.\r\nDet fanns alltså inte några stora nyheter i detta tal\r\növer huvud taget. Om det ändå uppfattades så av\r\nElvy Söderström och vissa andra socialdemokrater\r\nså får det väl vara på det viset. Det är inte mycket\r\natt göra åt.</pre><pre>Nog är det bra om det kan råda enighet om vår\r\nsäkerhetspolitik, men det får kanske inte\r\nåstadkommas till vilket pris som helst. Det har\r\nockså en hel del att göra med tolkningar i dessa\r\nsammanhang.</pre><pre>Anf. 87  ELVY SÖDERSTRÖM (s) replik:</pre><pre>Herr talman! Än en gång vill jag säga att det inte\r\nbara är vi socialdemokrater som har gjort denna\r\ntolkning av innebörden av statsministerns tal.</pre><pre>I sin första replik sade Birger Hagård litet\r\nförklenade att han ansåg vi hade skapat osäkerhet\r\ngenom att ta upp detta i vår reservation. Men\r\nfaktum är att detta framförs av andra än\r\nsocialdemokrater. Sverker Åström är ju ändå en\r\nman med stor erfarenhet av svensk säkerhetspolitik\r\ngenom åren.</pre><pre>Vi anser att statsministerns tal inte står i\r\növerensstämmelse med vad riksdagen eller\r\nutrikesutskottet tidigare har sagt. Det är tydligt att\r\nvi inte kan bli eniga om detta.</pre><pre>Jag vet att den borgerliga regeringen på andra\r\nområden för en politik för att privatisera det mesta,\r\nt.ex. statliga företag. Men se till att man inte\r\nprivatiserar svensk säkerhetspolitik! Den skall slås\r\nfast av Sveriges riksdag.</pre><pre>Anf. 88  BIRGER HAGÅRD (m) replik:</pre><pre>Herr talman! Jag konsterar att det som Elvy\r\nSöderström nu säger här i kammaren inte är riktigt\r\nsamma saker som står i den socialdemokratiska\r\nreservationen. I den sägs över huvud taget\r\ningenting om att det tal som framfördes av Carl\r\nBildt på något sätt skulle ha inneburit något brott\r\nmot den linje som har formulerats av\r\nutrikesutskottet och av riksdagen.</pre><pre>Elvy Söderström använder också uttrycket ''avsteg\r\nfrån den svenska säkerhetspolitiken''. Så\r\nformuleras det inte i den socialdemokratiska\r\nreservationen. Där står det, litet luddigt ''skapar\r\nosäkerhet''. I reservationen har man tydligen inte\r\nvelat gå lika långt som Elvy Söderström har gjort\r\nhär.</pre><pre>Därför är det förvånansvärt att reservationen\r\nmynnar ut i krav på en stark kritik av\r\nstatsmininstern. Den något uppblåsta attityd som\r\nkommer till uttryck på slutet motsvaras ju\r\ningalunda av det innehåll som i övrigt förs fram i\r\nreservationen.</pre><pre>Anf. 89  ELVY SÖDERSTRÖM (s) replik:</pre><pre>Herr talman! Det är inga uppblåsta åsikter som förs\r\nfram. Det handlar om svensk säkerhetspolitik,\r\nnågot som vi socialdemokrater tycker är oerhört\r\nviktigt. Vi tycker också att det är oerhört viktigt att\r\ndet råder enighet om säkerhetspolitiken i Sveriges\r\nriksdag och att vi har hela svenska folkets stöd\r\nbakom oss när vi fastställer den.</pre><pre></pre><pre>Jag vill också kommentera vad Birger Hagård sade\r\ntidigare, nämligen att vi socialdemokrater inte\r\nskulle ha visat vårt stöd för de baltiska länderna. Då\r\nvill jag än en gång bara hänvisa till vad jag pekade\r\npå i min inledning. I handling har vi i samband med\r\nden dramatiska krisen i augusti 1991 visat var vi\r\nstår. Vi beredde vägen för flera andra länder när det\r\ngäller hur vi ställer oss i kampen för att hjälpa de\r\nbaltiska länderna att bevara sin demokrati och sin\r\nsäkerhet.</pre><pre>Anf. 90  BIRGER HAGÅRD (m):</pre><pre>Herr talman! Sent skall syndaren vakna, eller\r\nbättre sent än aldrig. Det var tur att man intog den\r\nattityden under de dagar i augusti 1991 då det begav\r\nsig. Det finns dock andra tillfällen, som jag erinrade\r\nom, då Sten Andersson kanske inte har formulerat\r\nde allra bästa sentenserna när det gäller den\r\nsvenska hållningen och den svenska uppfattningen\r\nom de baltiska staterna. Likaledes har det\r\nförekommit att Sture Ericson och även Pierre\r\nSchori har kommit med förlöpningar åt ett håll som\r\nknappast är acceptabelt. Men jag hoppas att vi kan\r\nvara överens om att Estland, Lettland och Litauen\r\nskall ha allt möjligt stöd i framtiden.</pre><pre>Övriga frågor</pre><pre>Anf. 91  SYLVIA LINDGREN (s):</pre><pre>Herr talman! Det är ingen tvekan om att Bromma\r\nflygplats har varit föremål för en bullrig historia\r\nfrån mitten av 40-talet och fram till i dag. Tyvärr ser\r\ndet ut som om det kommer att fortsätta. Det har\r\nblivit något av ett ''evighetsproblem''. Flygplatsen\r\ninvigdes 1936, och redan 1945 kom de första\r\nklagomålen på buller från de kringboende i\r\nområdet.</pre><pre>År 1968 sade hälsovårdsnämden i Stockholm nej till\r\nflygbolagen som ville börja trafikera Bromma med\r\nDC-9. Luftfartsverket sade ja.</pre><pre>År 1969 gav regeringen Luftfartsverket bakläxa:\r\nInga jetplan på Bromma. SAS flyttade sin jetdrivna\r\ninrikestrafik till Arlanda. Linjeflyg blev dock kvar\r\npå Bromma med sina propellerplan.</pre><pre>År 1971 utredde förvaltningarna i Stockholm\r\nalternativ till Bromma, som man ansåg skulle\r\nläggas ner. Inget alternativ godtogs. Linjeflyg\r\nansökte om att få börja flyga med jetplan, F 28, på\r\nBromma. Hälsovårdsnämnden sade nej efter att ha\r\nprovmätt bullret från F 28.</pre><pre>Jag kan fortsätta att räkna upp vad som hände åren\r\n1972, 1973, 1975, 1976, 1977, 1978 och 1979.</pre><pre>Herr talman! Den 17 december 1980 fattade\r\nriksdagen beslut om att jettrafiken på Bromma\r\nsnarast skulle flyttas till Arlanda. Det hette också\r\natt Bromma flygplats tills vidare skulle bibehållas\r\nsom flygplats med inriktning på allmänflyget och\r\nbehovet av en reservflygplats. Detta var riksdagens\r\nbeslut.</pre><pre>År 1983 flyttade jettrafiken från Bromma till\r\nArlanda. Därmed var riksdagsbeslutet fullföljt. Vi\r\nvar många som trodde att frågan i det fallet nu\r\näntligen hade nått sitt slut, men så var det inte.</pre><pre>År 1991 fick vi en regering som skulle avreglera\r\nflyget, och denna regering tillåter också en utökad\r\njettrafik på Bromma -- trots beslutet från 1980 om\r\natt jetflyg inte skulle förekomma där.</pre><pre>Vi har alltså ännu inte sett slutet på denna fråga\r\ntrots att många många har uppfattningen att det är\r\nnegativt med jetflyg på Bromma. Miljön är också\r\nnågot som stockholmare måste få kämpa för.</pre><pre>Vid upprepade tillfällen har riksdag, regering och\r\ndiverse myndigheter satt upp deadlines för\r\njettrafiken på Bromma. Som framgår av det här nu\r\nredovisade -- och jag försäkrar att det finns\r\nhyllmeter att läsa i denna fråga för den\r\nintresserade -- har ärendet om Bromma hela tiden\r\nskjutits framåt. Men problemen kvarstår. Varje\r\ngång har besluten förhalats. I dag ökar alltså\r\njettrafiken igen, nästan 50 år efter det att\r\nklagomålen på miljöstörningar började.</pre><pre>Bromma är inte lämplig som flygplats. Jag anser --\r\nliksom Oskar Lindkvist -- att regeringen har svikit\r\ntidigare löften genom att inte bry sig om de beslut\r\nsom fattades i riksdagen 1980. Man medverkar nu\r\ntill en ökning av jettrafiken.</pre><pre>Man sliter sönder delar för en samordnad\r\ntrafiklösning i Stockholmsområdet, vilket\r\nnaturligtvis påverkar miljön i vår huvudstad.</pre><pre>Herr talman! Jag beklagar detta djupt.</pre><pre>I det nu aktuella betänkandet på s. 659, bil. A 16.2\r\nkan man läsa: ''Beslutet innebar att Linjeflygs\r\ntrafik med Fokker F 28 skulle överflyttas till\r\nArlanda eftersom dessa flygplan inte uppfyllde de\r\nmiljökrav som uppställts för Bromma. Riksdagens\r\nbeslut innebar således inte ett generellt förbud mot\r\njetmotordrivna flygplan på Bromma.</pre><pre>Den nu bedrivna trafiken ligger enligt regeringens\r\nuppfattning inom ramen för riksdagens beslut och\r\nuppfyller de miljökrav som gäller för flygplatsen.''</pre><pre>Samtidigt kan man läsa i\r\nKommunikationsdepartementets PM daterat den\r\n14 juni 1993: ''då de alldeles övervägande\r\nbullerstörningarna orsakades av jetflygplanen och\r\ndå främst Linjeflygs flotta av Fokker F 28, ansåg\r\nregeringen att trafiken med denna flygplanstyp\r\nmåste upphöra -- -- --.''</pre><pre>Någon sida längre bak i texten sägs: ''en rimlig\r\ntolkning av beslutet var därför enligt utredningens\r\nmening att annan jettrafik kunde vara kvar på\r\nBromma så länge de uppställda buller- och\r\nmiljökraven tillgodosågs osv. -- -- --.''</pre><pre>Det är fantastiskt att ett beslut om att jettrafiken\r\nskall flyttas från Bromma kan tolkas på detta sätt\r\noch att det finns så mycket motsättningar i detta\r\närende.</pre><pre>Det finns alltså en osäkerhet som kommer fram i\r\ndet nu aktuella betänkandet, och det gäller\r\ntolkningen av uttrycket ''jettrafik''. Otydligheten\r\noch osäkerheten har lett fram till att ett enigt\r\nutskott inte anser att granskningen föranleder\r\nytterligare uttalanden. Det tycker jag, herr talman,\r\när märkligt.</pre><pre>Men som sagt, frågan går vidare. Ännu är inte\r\ndenna bullriga historia slut. Evighetsproblemet\r\ntycks finnas kvar ytterligare en tid framöver --\r\ntyvärr. Det är inte minst ett problem för de boende\r\ni dessa områden av Stockholm och för miljön.</pre><pre>Trovärdigheten för politiken, regeringen och\r\nriksdagen har då sannerligen inte förbätrats genom\r\ndenna minst sagt långdragna och segslitna\r\nbehandling av frågan. Även klara och entydiga\r\nbeslut kan tydligen tolkas olika.</pre><pre>Herr talman! Det är i högsta grad beklämmande.</pre><pre>I detta anförande instämde Oskar Lindkvist (s).</pre><pre>Anf. 92  SÖREN LEKBERG (s):</pre><pre>Herr talman! Jag begärde ordet med anledning av\r\natt jag har anmält ett ärende för\r\nkonstitutionsutskottets granskning. Det gäller en\r\nriksdagsskrivelse från 1991. Då fattade nämligen\r\nriksdagen beslut om att bifalla en motion som jag\r\noch flera hade lämnat in och som gällde möjligheter\r\nför bostadsarrendatorer att kunna förhandla\r\nkollektivt via arrendatororganisation med sin\r\njordägare.</pre><pre>Bakgrunden till den motionen var bl.a. vissa\r\nmissförhållanden som har dykt upp i min egen\r\nhemkommun, där väldigt många\r\nbostadsarrendatorer har upplevt stora svårigheter.\r\nRiksdagen biföll motionen, och det skrevs en\r\nskrivelse. Sedan har det gått ett antal år och\r\ningenting har hänt.</pre><pre>Först när jag anmälde frågan till KU vaknade man\r\ntill liv borta på Justitiedepartementet och började\r\nleta i skrivbordslådorna. Det är naturligtvis inte\r\ntillfredsställande att man från regeringens sida låter\r\nen riksdagsskrivelse ligga i tre år utan att göra\r\nnågonting åt saken.</pre><pre>Tidigare i dag har Elvy Söderström från utskottets\r\nsida kommenterat bl.a. det här ärendet. Hon har då\r\nhänvisat till att utskottets skrivningar är mycket\r\nstarka och mycket kritiska samt att de också\r\ninnebär att det kommer att bli en skärpning. Jag\r\ntycker för egen del att det hade varit på sin plats att\r\nge regeringen en rejäl reprimand. Man skulle ha\r\nuttalat en kraftfull kritik mot regeringens agerande\r\ni den här frågan.</pre><pre>Naturligtvis kan man, när man läser detta med KU-\r\nglasögonen på sig, mellan raderna se att\r\nskrivningarna innehåller en stark kritik. Man talar\r\nnumera om att en skrivelse skall behandlas\r\nskyndsamt. Man talar om att om mer än ett år har\r\ngått måste regeringen återkomma till riksdagen och\r\nredovisa förklaringar till varför man inte har gjort\r\nnågonting. Det är naturligtvis bra för sakfrågan att\r\nden har knuffats framåt, att vi i framtiden inte\r\nkommer att uppleva någonting liknande.</pre><pre>Jag skulle med tanke på att det här är en viktig\r\nprincipiell fråga ändå vilja rikta mig till utskottets\r\nföreträdare, för jag tycker att det skulle vara bra att\r\nfå bekräftat att detta verkligen är en stark\r\nskrivning. Jag tror att det är bra, inte enbart för den\r\nhär frågans framtida hantering, utan även för andra\r\nfrågors framtid. Det får i fortsättningen inte vara på\r\ndet sättet att regeringen nonchalerar riksdagens\r\nbeslut. Regeringarna måste i framtiden visa större\r\nrespekt för de skrivelser som riksdagen lämnar\r\nifrån sig.</pre><pre>Anf. 93  ELVY SÖDERSTRÖM (s):</pre><pre>Herr talman! Jag vill understryka att utskottet har\r\ntagit allvarligt på detta. På två ställen i årets\r\nbetänkande har vi understrukit vikten av att inte\r\nregeringen låter riksdagens skrivelser vila för länge.</pre><pre>Att en ny regering behöver tid på sig för att sätta\r\nsig in i vilka skrivelser man har fått från riksdagen\r\när normalt. Det kan vara normalt att man behöver\r\nett år på sig. Men tre år anser vi vara långt utöver\r\nvad som är acceptabelt. Det är helt klart att det\r\nutskottet säger manar till skärpning och bättring.</pre><pre>Överläggningen var härmed avslutad.</pre><pre>Beslut</pre><pre>Propositioner ställdes först beträffande envar av de\r\nfrågor som berördes i de reservationer och den\r\nmeningsyttring som fogats till betänkandet och\r\ndärefter i ett sammanhang på övriga frågor.</pre><pre>Asylsökande från Peru</pre><pre>Godkännande av</pre><pre>1. utskottets anmälan</pre><pre>2. anmälan i res. 1 (s)</pre><pre>3. anmälan i men. i motsvarande del (v)</pre><pre>Förberedande votering:</pre><pre>123 för res. 1</pre><pre>12 för men.</pre><pre>168 avstod</pre><pre>46 frånvarande</pre><pre>Kammaren biträdde res. 1.</pre><pre>Huvudvotering:</pre><pre>170 för utskottet</pre><pre>133 för res. 1</pre><pre>46 frånvarande</pre><pre>Kammaren godkände utskottets anmälan.</pre><pre>Partivis fördelning av rösterna:</pre><pre>För utskottet:</pre><pre>69 m, 30 fp, 28 c, 23 kds, 19 nyd, 1 -</pre><pre>För res. 1:</pre><pre>121 s, 10 v, 2 -</pre><pre>Frånvarnade:</pre><pre>17 s, 11 m, 3 fp, 3 c, 3 kds, 4 nyd, 4 v, 1 -</pre><pre>Asylsökande från Bosnien-Hercegovina</pre><pre>Godkännande av</pre><pre>1. utskottets anmälan</pre><pre>2. anmälan i res. 2 (nyd)</pre><pre>Votering:</pre><pre>283 för utskottet</pre><pre>19 för res. 2</pre><pre>47 frånvarande</pre><pre>Kammaren godkände utskottets anmälan.</pre><pre>Partivis fördelning av rösterna:</pre><pre>För utskottet:</pre><pre>121 s, 69 m, 30 fp, 28 c, 23 kds, 9 v, 3 -</pre><pre>För res. 2:</pre><pre>19 nyd</pre><pre>Frånvarande:</pre><pre>17 s, 11 m, 3 fp, 3 c, 3 kds, 4 nyd, 5 v, 1 -</pre><pre>Asylsökande från Kosovo</pre><pre>Godkännande av</pre><pre>1. utskottets anmälan</pre><pre>2. anmälan i res. 3 (s)</pre><pre>3. anmälan i res. 4 (nyd)</pre><pre>Förberedande votering:</pre><pre>136 för res. 3</pre><pre>19 för res. 4</pre><pre>148 avstod</pre><pre>46 frånvarande</pre><pre>Kammaren biträdde res. 3.</pre><pre>Huvudvotering:</pre><pre>151 för utskottet</pre><pre>133 för res. 3</pre><pre>19 avstod</pre><pre>46 frånvarande</pre><pre>Kammaren godkände utskottets anmälan.</pre><pre>Partivis fördelning av rösterna:</pre><pre>För utskottet:</pre><pre>69 m, 30 fp, 28 c, 23 kds, 1 -</pre><pre>För res. 3:</pre><pre>121 s, 10 v, 2 -</pre><pre>Frånvarande:</pre><pre>17 s, 11 m, 3 fp, 3 c, 3 kds, 4 nyd, 4 v, 1 -</pre><pre>Vissa frågor med anknytning till JAS-projektet</pre><pre>Godkännande av</pre><pre>1. utskottets anmälan</pre><pre>2. anmälan i res. 5 (c)</pre><pre>Votering:</pre><pre>132 för utskottet</pre><pre>170 för res. 5</pre><pre>1 avstod</pre><pre>46 frånvarande</pre><pre>Kammaren godkände anmälan i res. 5.</pre><pre>Partivis fördelning av rösterna:</pre><pre>För utskottet:</pre><pre>121 s, 9 v, 2 -</pre><pre>För res. 5:</pre><pre>69 m, 30 fp, 28 c, 23 kds, 19 nyd, 1 -</pre><pre>Avstod:</pre><pre>1 v</pre><pre>Frånvarande:</pre><pre>17 s, 11 m, 3 fp, 3 c, 3 kds, 4 nyd, 4 v, 1 -</pre><pre>Regeringens handläggning av\r\nkrigsmaterielexportfrågor</pre><pre>Godkännande av</pre><pre>1. utskottets anmälan</pre><pre>2. anmälan i men. i motsvarande del (v)</pre><pre>Votering:</pre><pre>286 för utskottet</pre><pre>13 för men.</pre><pre>2 avstod</pre><pre>48 frånvarande</pre><pre>Kammaren godkände utskottets anmälan.</pre><pre>Partivis fördelning av rösterna:</pre><pre>För utskottet:</pre><pre>119 s, 69 m, 28 fp, 27 c, 23 kds, 19 nyd, 1 -</pre><pre>För men. :</pre><pre>1 fp, 10 v, 2 -</pre><pre>Avstod:</pre><pre>1 s, 1 fp</pre><pre>Frånvarande:</pre><pre>18 s, 11 m, 3 fp, 4 c, 3 kds, 4 nyd, 4 v, 1 -</pre><pre>Byte av chef för Finansinspektionen</pre><pre>Godkännande av</pre><pre>1. utskottets anmälan</pre><pre>2. anmälan i res. 6 (c)</pre><pre>Votering:</pre><pre>133 för utskottet</pre><pre>170 för res. 6</pre><pre>46 frånvarande</pre><pre>Kammaren godkände anmälan i res. 6.</pre><pre>Partivis fördelning av rösterna:</pre><pre>För utskottet:</pre><pre>121 s, 10 v, 2 -</pre><pre>För res. 6:</pre><pre>69 m, 30 fp, 28 c, 23 kds, 19 nyd, 1 -</pre><pre>Frånvarande:</pre><pre>17 s, 11 m, 3 fp, 3 c, 3 kds, 4 nyd, 4 v, 1 -</pre><pre>Utseende av biståndskontorschef</pre><pre>Godkännande av</pre><pre>1. utskottets anmälan</pre><pre>2. anmälan i res. 7 (s)</pre><pre>Votering:</pre><pre>170 för utskottet</pre><pre>133 för res. 7</pre><pre>46 frånvarande</pre><pre>Kammaren godkände utskottets anmälan.</pre><pre>Partivis fördelning av rösterna:</pre><pre>För utskottet:</pre><pre>69 m, 30 fp, 28 c, 23 kds, 19 nyd, 1 -</pre><pre>För res. 7:</pre><pre>121 s, 10 v, 2 -</pre><pre>Frånvarande:</pre><pre>17 s, 11 m, 3 fp, 3 c, 3 kds, 4 nyd, 4 v, 1 -</pre><pre>Statsministerns anförande ''Sverige och de baltiska\r\nländerna'' den 17 november 1993</pre><pre>Godkännande av</pre><pre>1. utskottets anmälan</pre><pre>2. anmälan i res. 8 (s)</pre><pre>Votering:</pre><pre>169 för utskottet</pre><pre>133 för res. 8</pre><pre>47 frånvarande</pre><pre>Kammaren godkände utskottets anmälan.</pre><pre>Partivis fördelning av rösterna:</pre><pre>För utskottet:</pre><pre>69 m, 30 fp, 28 c, 23 kds, 18 nyd, 1 -</pre><pre>För res. 8:</pre><pre>121 s, 10 v, 2 -</pre><pre>Frånvarande:</pre><pre>17 s, 11 m, 3 fp, 3 c, 3 kds, 5 nyd, 4 v, 1 -</pre><pre>Övriga frågor</pre><pre>Kammaren godkände utskottets anmälan.</pre><pre>Utskottets betänkande lades till handlingarna.</pre><pre>Beslut om samlad votering</pre><pre>På förslag av förste vice talmannen medgav\r\nkammaren att skatteutskottets betänkanden\r\nSkU30, SkU35, SkU39 och SkU40 samt\r\nlagutskottets betänkanden LU29, LU33 LU30,\r\nLU36 och LU37 fick avgöras i ett sammanhang\r\nefter avslutad debatt.</pre><pre>Meddelande om muntliga frågor till regeringen\r\nden 26 maj</pre><pre>Anf. 94  FÖRSTE VICE TALMANNEN:</pre><pre>Vid frågestunden torsdagen den 26 maj kl. 14.30\r\nkommer följande statsråd att närvara:</pre><pre>Statsminister Carl Bildt, arbetsmarknadsminister\r\nBörje Hörnlund, civilminister Inger Davidson,\r\nstatsrådet Bo Könberg och statsrådet Bo Lundgren.</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>5 §  Vissa mervärdesskattefrågor</pre><pre>Föredrogs</pre><pre>skatteutskottets betänkande</pre><pre>1993/94:SkU30 Vissa mervärdesskattefrågor (prop.\r\n1993/94:225).</pre><pre>Anf. 95  PETER KLING (nyd):</pre><pre>Herr talman! I skatteutskottets betänkande SkU30\r\nbehandlas vissa mervärdesskattefrågor. Till detta\r\nbetänkande har Ny demokrati fogat fyra\r\nreservationer. Jag skall tala litet grand om dessa.</pre><pre>Den första reservationen handlar om moms på\r\ndagstidningar. Det är inte moms på dagstidningar i\r\ndag. Ny demokrati förespråkar att momsen skall\r\nvara likvärdig. Vi har därför lagt oss på nivån 12 %.\r\nVarför skall det vara moms på dagstidningar? Jo, vi\r\nanser att det fria ordet bör ligga på samma\r\nmomsnivå, dvs. att momsen på veckopress, böcker\r\noch annan litteratur bör ligga på samma nivå. Vi\r\nhar då förespråkat momsnivån 12 %.</pre><pre>Det betyder att alla dagstidningar som i dag inte är\r\nmomsbelagda blir momsbelagda, och att momsen\r\npå böcker och övrig litteratur sänks till 12 %, det\r\nblir alltså en likvärdighet över hela marknaden och\r\nför det fria ordet.</pre><pre>I dag råder det faktiskt en illojal konkurrens. Vissa\r\ndagstidningar ger en gång i veckan ut en liten\r\ntidning i sin ordinarie tidning, som på så vis blir\r\nmomsbefriad. Sedan skall denna tidning\r\nkonkurrera med den övriga pressen på området.\r\nDet funger ju inte i praktiken.</pre><pre>Sedan har Ny demokrati avgett en reservation där\r\nman kräver momsfrihet för alternativa\r\nbehandlingsmetoder. Det är ganska lustigt. Detta\r\närende behandlades för cirka ett år sedan.\r\nUtskottet bad då regeringen att återkomma med ett\r\nförslag. Nu kommer här ett förslag om\r\nmervärdesskattefrågor som egentligen inte\r\ninnehåller något förslag. Det roligaste i\r\nsammanhanget är att vi i kammaren faktiskt\r\nbeslutade om att be regeringen återkomma.</pre><pre>Däremot hade socialdemokraterna en reservation\r\nsom innebar motsatsen, vilken regeringen följde.\r\nDe struntade alltså i utslaget här i riksdagen och\r\nbiföll i princip socialdemokraternas reservation, i\r\noch med att det inte fanns något förslag om\r\nmomsbefrielse för alternativ medicin.</pre><pre>Herr talman! Detta är ganska lustigt. Därför tycker\r\nvi från Ny demokratis sida att man givetvis borde\r\nåtgärda en sådan sak som vi har beslutat om i denna\r\nkammare för ett år sedan. Vi röstade faktiskt\r\nigenom i att regeringen skulle återkomma i denna\r\nfråga. Det har man inte har gjort utan i stället\r\ngodkänt socialdemokraternas reservation. Vi\r\nnydemokrater tycker att detta är minst sagt\r\nmärkligt.</pre><pre>Herr talman! Jag skall inte bli så långrandig utan\r\nyrkar bifall till reservation nr 1, 2 och 4.</pre><pre>Anf. 96  LARS BÄCKSTRÖM (v):</pre><pre>Herr talman! I betänkandet om\r\nmervärdesskattefrågor behandlas en rad frågor som\r\nkan tyckas vara av mindre vikt. Men dessa frågor\r\nav mindre vikt kan naturligtvis vara av väldigt stor\r\nvikt för dem de berör. Ibland kan en begränsad\r\nfråga vara av särskilt intresse för någon ledamot.</pre><pre>I detta betänkande får jag väl gratulera utskottets\r\ntalesman Filip Fridolfsson till att han på en kanske\r\nbegränsad men för vissa branscher viktig fråga fått\r\nsina krav tillgodosedda. Jag får gratulera Filip\r\nFridolfsson till detta. Jag skall sedermera\r\nåterkomma till detta.</pre><pre>Men det finns också andra frågor som berörs i\r\nbetänkandet. De berörs väldigt litet trots att de är\r\noerhört viktiga. Vi i Vänsterpartiet har tagit upp en\r\nsådan fråga under mom. 2, om kommuner och\r\nlandsting. Det gäller kommunernas rätt att få\r\nmervärdesskatt återbetald. Här finns motioner som\r\navslås av utskottet på grund av att de skall beredas\r\nvidare. Denna hantering är inte riktigt bra,\r\neftersom frågan om hur kommunernas\r\nmervärdesskattesituation skall behandlas är av\r\noerhört stor vikt för kommunsektorn.</pre><pre>Beroende på vilken lösning man väljer i dessa\r\nfrågor, får man helt olika typer av\r\nfinansförvaltning. Frågorna om finansförvaltning\r\när inga frågor som man ad hoc över dagen kan\r\nbesluta sig för på en ''måte'' för att nästa dag besluta\r\nsig på en annan ''måte''. Här krävs långsiktighet och\r\nstabilitet.</pre><pre>Utskottet borde ha deklarerat för regeringen att\r\ndenna fråga måste lösas mycket skyndsamt. Här\r\nfrestas man nästan att säga att det viktigaste inte är\r\nhur denna fråga löses, utan att den löses, så att det\r\nblir stabilitet. Naturligtvis är inte alla lösningar\r\nbättre än nuvarande tillstånd. Men det viktiga är att\r\nvi får ett tryck på stabilitet, så att kommunsektorn\r\nkan bedriva en långsiktig finansförvaltning, t.ex.\r\ngöra långsiktig planering vad gäller leasingavtal etc.</pre><pre>Utskottet säger att man väntar sig besked från\r\nregeringen. Så fick vi då\r\nkompletteringspropositionen. Genom den fick vi\r\ndå besked. Där sägs att kommunernas och\r\nlandstingens utvidgade rätt till avdrag för ingående\r\nmervärdesskatt skall slopas från 1995. Då kunde\r\nmina krav ha varit tillgodosedda, för här kom ju ett\r\nbesked. Men läser man sedan\r\nkompletteringspropositionen så finner man att det\r\ninte heller i denna finns någon teknisk lösning och\r\ninga besked.</pre><pre>Naturligtvis kan vi inte få ett beslut här i kammaren\r\ni dag, men jag vill för den borgerliga sidans\r\nledamöter påtala att denna fråga måste lösas.\r\nKommunsektorn måste få ett entydigt och klart\r\nbesked, annars kan inte kommunerna göra en\r\nrimlig och ansvarsfull planering. Det är en allvarlig\r\nbrist att regeringen i kompletteringspropositionen\r\ninte lämnade ett konkret förslag som man i\r\nutskottet i alla fall antydde skulle komma.</pre><pre>En annan sak som viktig är mervärdesskatten rent\r\nallmänt, herr talman. Vi har i mom. 14 avgett en\r\nmeningsyttring, där vi menar att riksdagen borde\r\nmarkera att det, om man kan skapa finansiellt\r\nutrymme, är bra om vi kan sänka\r\nmervärdesskatten.</pre><pre>Från Vänsterpartiets sida har vi av fördelningsskäl\r\nlänge krävt att mervärdesskatten särskilt på\r\nlivsmedel bör minskas. Det är en principiell\r\nuppfattning som vi vidhåller. Men det finns också\r\nandra argument i frågan. Här får man göra en\r\navvägning, för det finns ett argument som talar för\r\natt man borde sänka mervärdesskatten på tjänster.\r\nVi har från Vänsterpartiet sagt att detta också är\r\nnågot som man seriöst bör överväga för att skapa\r\nsysselsättning och stimulera tjänsteproduktionen.</pre><pre>Herr talman! Detta är en uppfattning som vi i\r\nVänsterpartiet har gemensam med betydande delar\r\nav regeringen. T.o.m. föredragande statsrådet i\r\ndetta ärende tycker som vi. Därför borde vi så att\r\nsäga kunna flytta frågan framåt.</pre><pre>Men då finns det ett stort ''men'' i frågan. Det är ett\r\nväldigt märkligt ''men'', nämligen EU. Denna\r\nsituation är paradoxal, eftersom EU-motståndarna\r\nlänge sade att vi, om vi tvingas in i EU, tvingas\r\nsänka skatter. Jag sade för flera år sedan att detta\r\nkanske inte är alldeles sant, och det var det inte\r\nheller. Det fantastiska läget är att vi, om vi kommer\r\nmed i EU, inte får lov att sänka mervärdesskatten\r\npå tjänster generellt.</pre><pre>Herr talman! Jag sade här i en debatt för flera år\r\nsedan att det inte skulle förvåna mig om sådana\r\nledamöter av kammaren som Bert Karlsson i Skara,\r\nnär de en vacker dag kommer underfund med detta\r\nfaktum, kanske blir EU-motståndare. -- Si\r\nhäromdagen hade han blivit EU-motståndare.</pre><pre>Detta visar på några av de mest väsentliga\r\nproblemen med EU på skatteområdet, att man\r\ninkräktar på den nationella suveräniteten på\r\nskatteområdet. Det gäller inte alla områden, men\r\npå detta område gör man det. Det är en av\r\nanledningarna till att jag är mycket reserverad mot\r\nEU. Jag menar att det finns en stor poäng i att\r\nkunna sänka mervärdesskatten på\r\ntjänsteproduktionen för att stimulera en viktig\r\nframtidssektor.</pre><pre>Detta, att vi bör överväga sådana strategiska\r\nskattesänkningar, tycker jag att riksdagen borde ge\r\nregeringen till känna.</pre><pre>Därför, herr talman, yrkar jag bifall till\r\nVänstepartiets meningsyttring i mom. 14.</pre><pre>Anf. 97  PETER KLING (nyd) replik:</pre><pre>Herr talman! Det är glädjande att höra Lars\r\nBäckströms avslutning på anförandet, att man skall\r\nsänka strategiska skatter. Jag känner igen det där\r\nsnacket från Ny demokrati, för vi pratar väldigt\r\nmycket om detta med strategiska skattesänkningar.\r\nMen vi vill däremot inte prata om att skapa\r\nsysselsättning, för vi tycker att det låter så töntigt\r\noch konstigt på något sätt. Vi pratar precis som\r\nLars Bäckström gör om strategiska\r\nskattesänkningar, men det är fråga om\r\nskattesänkningar som skapar riktiga arbetstillfällen\r\nvilka skapar välfärd.</pre><pre>Vi är väl överens, Lars Bäckström, om att vi måste\r\nsänka tjänstemomsen. Lars Bäckström var inne på\r\nfrågan om EU, men vi är inte där ännu. Låt oss ta\r\nen momssänkning nu för att stimulera tjänstesidan.\r\nDå får vi en strategisk skattesänkning, som vi är så\r\növerens om. Det skulle enligt vissa beräkningar\r\nskapa 70 000--100 000 arbetstillfällen. Men låt oss\r\ndå sänka momsen till 12 %, som Ny demokrati har\r\nföreslagit, tills den dagen vi går med i EU -- det\r\nskall ju svenska folket bestämma om. Då får man\r\nlägga sig på skattenivån 15--18 % som övriga\r\nländerna har. Det är en väldig skillnad mot att ha\r\nen tjänstemoms som dagens 25 %, som verkligen\r\nhämmar de riktiga arbetstillfällena.</pre><pre>Anf. 98  LARS BÄCKSTRÖM (v) replik:</pre><pre>Herr talman! Nu får vi reda ut det här. När vi talar\r\nom sysselsättning eller riktiga jobb menar vi\r\nuppenbarligen samma sak. Om jag säger\r\n''sysselsatta i riktiga jobb'', är vi överens och har\r\nlöst problemet elegant.</pre><pre>Vi bör överväga att minska mervärdesskatten på\r\ntjänster. Det är en strategisk skattesänkning som vi\r\nfår finansiera med någon annan skatt, t.ex. via\r\nfastighetsskatten som är mycket okänslig för\r\ninternationell konkurrens. Men Peter Kling vill\r\nsäkert inte vara med och hjälpa till med\r\nfinansieringen.</pre><pre>Vi har inte råd att sänka några, ens strategiska,\r\nskatter utan att finansiera sänkningen, eller hur\r\nPeter Kling? Ni brukar ju tala om\r\nbudgetunderskottet. Men man kan inte få ned den\r\nallmänna momsnivån, eller göra det särskilt fort,\r\neftersom det blir väldigt dyrt -- kanske någon gång\r\ni framtiden, men inte inom överskådlig tid. Det har\r\nt.o.m. skatteministern insett, så det borde även\r\nPeter Kling inse.</pre><pre>Jag påstår att EU förbjuder en riktad\r\nskattesänkning på tjänsteproduktion. Har jag rätt\r\neller fel, Peter Kling?</pre><pre>Anf. 99  PETER KLING (nyd) replik:</pre><pre>Herr talman! Lars Bäckström har delvis rätt. Det\r\nhåller jag med om. Men vi är inte med i EU ännu.\r\nVi kan faktiskt sänka momsen till den dag då vi går\r\nmed i EU. Sverige kan också säkert få dispens tills\r\nvi har råd att sänka den allmänna momsen till en\r\nvettig nivå.</pre><pre>Däremot är vi inte överens om finansieringen. Lars\r\nBäckström vill höja skatten på andra områden. Det\r\nvill inte Ny demokrati. Vi förespråkar en OECD-\r\npolitik, om vi skall kalla den så. Vi förespråkar\r\nkraftigt ökade besparingar i budgeten, för att få\r\nmedel som vi sedan skall använda till att sänka\r\nstrategiska skatter som ger riktiga arbetstillfällen.\r\nDet är skillnaden.</pre><pre>Vi förespråkar så kraftiga besparingar i budgeten\r\natt vi kan få ned budgetunderskottet. Ny demokrati\r\nvill ha en budget i balans inom de närmaste fyra\r\nåren. Det kan vi bara få om man sänker utgifterna.</pre><pre>Vad vi vill göra skall jag dra här igen, för kanske\r\nhundrade gången: Vi vill spara på flyktingpolitiken,\r\ninom biståndspolitiken och på\r\norganisationsbidragen. Vi vill angripa den svarta\r\nsektorn. Vi vill ha en ny familjepolitik. Vi vill\r\nangripa bidragsfusket. Vi vill att alla människor\r\nsom arbetar och är produktiva i Sverige skall betala\r\nskatt. Däri ligger Ny demokratis stora\r\nbesparingspotential. Med den här\r\nbesparingspotentialen vill vi sänka skatterna, bl.a\r\nbyggmoms och tjänstemoms, med ca 15 miljarder.</pre><pre>Anf. 100  LARS BÄCKSTRÖM (v) replik:</pre><pre>Herr talman! Jag vet inte om ledamoten Kling har\r\nnågon ny replik, men om han inte har det kan han\r\nanmäla sig på listan igen och ta bort ''delvis''. Jag\r\nvet att jag har helt rätt!</pre><pre>Peter Kling säger att Ny demokrati förespråkar en\r\nOECD-politik. Man skall inte bara läsa om OECD\r\ni tidningen. Man skall läsa dess rapporter. I de\r\nsenaste rapporterna säger man att det är bra med\r\nbesparingar men att det också behövs\r\nskatteskärpningar, bl.a. på kapital- och\r\nföretagsskatteområdet. Det är OECD:s analys.\r\nMan kan föra en politik utan att stödja sig på\r\nOECD, men om man försöker göra det skall man\r\nåterge dess ståndpunkter korrekt.</pre><pre>Peter Kling sade att han vill ha en budget i balans\r\ninom fyra år. Vem vill inte det! Jag vill att det skall\r\nvara sol varje dag på sommaren, och så får det\r\nregna på natten. Men vad man vill har ingenting\r\nmed politik att göra.</pre><pre>Det är icke möjligt att få en balanserad budget i\r\nSverige inom fyra år! Ingen kan gå ut och säga det\r\nmed något mått av ärlighet. Regeringens extremt\r\noptimistiska kalkyler om 4 % tillväxt om året, stora\r\nbesparingar och vissa skatteskärpningar innebär\r\nändå att de offentliga finanserna fortfarande har\r\nunderskott 1998--1999. Ny demokrati har ingen\r\npolitik som kan leda till balans i statsfinanserna om\r\nfyra år. Det har inget politiskt parti i Sverige.</pre><pre>Ledamoten Kling säger att vi väl får se om EU ger\r\nlov till dispens. EU är benhårt -- det ges inga\r\ndispenser på mervärdesskatteområdet, eftersom\r\ndet är EU:s egen plånbok. Man sänker inte\r\ninkomsterna till sin egen kassakista. EU tar procent\r\npå momsen. Därför tillåter de inga riktade\r\nskattesänkningar på mervärdesskatteområdet. Det\r\nskulle drabba dess egen plånbok. Intresse och\r\nplånbok ljuger mycket sällan.</pre><pre>Om Peter Kling vill vidhålla att han skall sänka\r\nmervärdesskatten på tjänsteområdet, måste han\r\nförklara sig som EU-motståndare. Det kan han\r\ngöra, om han vill, i replik, eller får han ge upp sitt\r\nkrav på sänkt moms på tjänster. Det är valet.</pre><pre>Anf. 101  FILIP FRIDOLFSSON (m):</pre><pre>Herr talman! Min uppgift är att anföra några\r\nsynpunkter på det aktuella betänkandet, som\r\nbehandlar vissa mervärdesskattefrågor. Jag är\r\ntalesman för en kompakt majoritet i\r\nskatteutskottet, bestående av ledamöter med\r\nanknytning till regeringspartierna samt\r\nsocialdemokrater. Det kanske har hänt under min\r\nlånga politiska karriär att jag har agerat i en\r\nliknande maktposition, men det är inte ofta som jag\r\nhar haft så mycket folk bakom min rygg.</pre><pre>Småpartierna här i riksdagen, Ny demokrati och\r\nVänsterpartiet, har -- som har framgått av de\r\ntidigare anförandena -- reserverat sig på några få\r\npunkter. Det gäller begränsade frågor, sade Lars\r\nBäckström, och jag håller med honom om det. Men\r\ndet hör till ordningen att den som talar för\r\nmajoriteten i någon mån kommenterar\r\nreservationerna. Jag skall göra det mycket\r\nkortfattat och tar först itu med Ny demokratis fyra\r\nreservationer.</pre><pre>I den första reservationen föreslår Ny demokrati\r\nsänkt moms på böcker. Det inkomstbortfall som då\r\nuppstår skall finansieras med moms på\r\ndagspressen. Vi i majoriteten tycker att det\r\nresonemang som förs i propositionen är korrekt,\r\nnämligen att frågan om moms på dagspressen bör\r\nanstå i avvaktan på Presstödskommitténs förslag.\r\nDet hör liksom till. De som jobbar i detta hus vet\r\natt man avvaktar medan viktiga institutioner\r\nutreder saker och ting. Presstödskommittén har\r\ndetta ärende på sitt bord. Därför finns det inget\r\nfinansiellt utrymme att nu genomföra en sänkning\r\nav momsen på böcker.</pre><pre>I den andra reservationen tar man upp frågan om\r\nmomsbefrielse för alternativmedicinsk behandling.\r\nHär vill Ny demokrati att regeringen skyndsamt\r\nskall lägga fram förslag om momsbefrielse för\r\nalternativa behandlingsmetoder. Även på denna\r\npunkt följer utskottet propositionen. Förslaget om\r\nskattebefrielse bör inte nu genomföras, och det\r\nfinns två skäl härför. Det skulle uppstå svåra\r\ngränsdragningsproblem. Det har vi klara bevis för.\r\nDet skulle kosta mycket pengar, och det finns ju\r\ninget statsfinansiellt utrymme.</pre><pre>Men frågan är viktig och bör lösas, och därför har\r\nutskottet vad vi brukar kalla en stark skrivning på\r\ndenna punkt. Jag skall läsa in denna skrivning till\r\nprotokollet. Då kan Peter Kling vara nöjd med det\r\noch underlåta att begära replik beträffande just\r\ndenna sak. Utskottet skriver: ''Utskottet\r\nförutsätter emellertid att regeringen ägnar fortsatt\r\nuppmärksamhet åt de aktuella problemen i syfte att\r\nlösa gränsdragningsfrågorna eller finna andra\r\nlösningar som förbättrar konkurrenssituationen på\r\ndetta område.''</pre><pre>Den tredje reservationen gäller momsreglerna på\r\nkonstmarknaden och efterlyser en rättvis\r\nkonkurrens på denna marknad. Utredningen om\r\nvissa mervärdesskattefrågor föreslår justerade\r\nmomsregler men anser också att de pågående EG-\r\nförhandlingarna bör avvaktas.</pre><pre></pre><pre>De här frågorna skall EG-anpassas och sedan\r\nremissbehandlas. Vi tycker att det är ett förnuftigt\r\nresonemang och ställer oss bakom det.</pre><pre>Låt mig sedan säga ett par ord om reservation 4 som\r\ngäller reglerna om momsåterbäring till nystartade\r\nföretag som ännu inte registrerats som\r\nskattskyldiga. Den här återbäringen kan medges av\r\nskattemyndigheterna om särskilda skäl föreligger.\r\nReservanten hävdar att tillämpningen av den här\r\nregeln skiftar från län till län. Om det är så är det\r\nen uppgift för Riksskatteverket att se över detta.\r\nDet är den myndighet som det bör ankomma på att\r\nsörja för att reglerna tillämpas på ett likformigt sätt\r\ni olika delar av landet.</pre><pre>Så till vänsterpartiets och Lars Bäckströms\r\nmeningsyttring. Han tar upp\r\nkonkurrensförhållandena på sjukvårdsområdet.\r\nDet är ett par tre motionärer som har begärt ett\r\nriksdagsuttalande om att åtgärder som leder till lika\r\nvillkor för privat och offentlig verksamhet snarast\r\nskall vidtas. I utskottet har vi noterat med\r\ntillfredsställelse att regeringen i propositionen\r\naviserat att man avser att återkomma till riksdagen\r\ni frågan. Vi bör alltså avvakta regeringens\r\nställningstagande innan riksdagen tar ställning.\r\nLars Bäckström tycker bevisligen likadant.</pre><pre>I sin meningsyttring har han skrivit en hel del som\r\när identiskt med utskottsmajoritens uttalande. Men\r\nhan tycker inte att det är bra att det dras i långbänk.\r\nDet tycker inte jag heller. Om Lars Bäckström hade\r\nbegärt det i utskottet tror jag att en formulering om\r\ndetta hade kunnat tas in. Men regeringen kommer\r\nju med besked i frågan.</pre><pre>Till sist ett par ord om meningsyttringen vad gäller\r\nsänkningen av vissa momssatser. Den gäller skatt\r\npå mat och reducerad mervärdesskatt på viss\r\ntjänsteproduktion. Enligt utskottsmajoritetens\r\nuppfattning bör naturligtvis resultatet av EG-\r\nförhandlingarna, som Lars Bäckström gör så stort\r\nnummer av, avvaktas. Om vi är med i EG kan vi\r\nvara med och påverka och göra något åt den här\r\nsaken. Vi avvaktar det remissförfarande som\r\nkommer att ske. Därefter bör riksdagen\r\nnaturligtvis ta ställning.</pre><pre>Matmomsfrågan, denna eviga följetong i\r\nriksdagen, avstyrks också av kända skäl;\r\nstatsfinansiellt utrymme saknas.</pre><pre>Herr talman! Detta betyder klara och distinkta\r\navslagsyrkanden på samtliga reservationer och\r\nmeningsyttringar från Lars Bäckström och bifall till\r\nutskottsmajoritetens ställningstaganden.</pre><pre>Anf. 102  PETER KLING (nyd) replik:</pre><pre>Herr talman! I vår reservation nr 1 tar vi upp att vi\r\nvill ha 12 % moms på dagstidningar och även sänka\r\nmomsen till 12 % på övrig litteratur. Det är faktiskt\r\nen konkurrensneutralitet för det fria ordet vi är ute\r\nefter.</pre><pre>Sedan vet vi mycket väl, det vet även Filip\r\nFridolfsson, att det finns vissa tidningar som utger\r\nen s.k. veckoupplaga som ser precis ut som en\r\nveckotidning, t.ex. Hemmets Journal eller Svensk\r\nDamtidning. De konkurrerar med dessa tidningar\r\npå ett felaktigt sätt, tycker vi. Filip Fridolfsson\r\nnämnde här att vi skall avvakta. Jag tycker att\r\npolitiker i det här huset har avvaktat alldeles för\r\nlänge. Det kan vi se på resultatet med 172 miljarder\r\ni budgetunderskott och närmare 1 200 miljarder i\r\nstatsskuld. Det är klart att vi kan avvakta oss till\r\ndöds.</pre><pre>Beträffande alternativa behandlingsmetoder vet\r\nFilip Fridolfsson mycket väl att vi fattade det här\r\nbeslutet för ett år sedan i denna kammare. Vi\r\nfattade beslutet att regeringen skulle komma\r\ntillbaks med ett förslag om momsbefrielse på dessa\r\nmetoder för att vi skulle få en\r\nkonkurrensneutralitet på det här området. Men i\r\nstället gick man i princip på förslaget i\r\nsocialdemokraternas reservation som röstades ner i\r\nkammaren.</pre><pre>Det är ganska häpnadsväckande egentligen. Här\r\nfattar vi ett beslut i kammaren om att vi skall be\r\nregeringen komma tillbaks med förslag, och sedan\r\ngör regeringen precis tvärtom. Om det skall gå till\r\npå det viset är det ingen mening att vi har\r\nomröstningar här i kammaren.</pre><pre>Det sista som jag vill ta upp med Filip Fridolfsson\r\när detta att nystartade företag skall ha likhet inför\r\nlagen. Låt oss säga att Filip Fridolfsson och jag\r\nstartar ett bolag, och Filip Fridolfsson ber att få\r\ntillbaks momsen och får det inom en viss tid, men\r\ndet får inte jag. Är det konkurrensneutralt? Hur\r\nskall vi tolka lagen och lagstiftarna när vi inte har\r\nlikhet inför lagen? Vi får ju ett politikerförakt i\r\nSverige som vi aldrig kommer ifrån om vi inte stiftar\r\nlagar som är likvärdiga för alla. Jag anser att det är\r\nmycket viktigt. Rättssäkerheten är a och o. Annars\r\nfår vi banne mig skylla oss själv om folk inte har\r\nförtroende för politiker.</pre><pre>Anf. 103  FILIP FRIDOLFSSON (m) replik:</pre><pre>Herr talman! Det är oerhört lätt att replikera Peter\r\nKling. Allt vad han ställde frågor till mig om i sin\r\nreplik fanns i mitt inlägg. Jag skall inte ta\r\nkammarens tid i anspråk och läsa upp mitt tal igen.\r\nPå varje punkt finns svaret i mitt huvudinlägg. Jag\r\nvill bara uppmana Peter Kling att läsa mitt\r\nhuvudanförande. Jag skulle naturligtvis kunna ta\r\nen holmgång med Peter Kling och vinna den\r\ndebatten också, men jag tycker att det är onödigt.</pre><pre>Anf. 104  LARS BÄCKSTRÖM (v) replik:</pre><pre>Herr talman! Vänsterpartiet har meningsyttringar\r\nunder två moment. När det gäller kommuner och\r\nlandsting kritiserar inte vi i Vänsterpartiet i första\r\nhand skatteutskottets majoritet utan regeringen. Vi\r\nkan rikta en viss kritik mot utskottsmajoriteten och\r\nsäga att det är dåligt att skatteutskottets majoritet\r\ninte kritiserade regeringen och drev på. Men jag\r\nkan ha en viss förståelse för det.</pre><pre>Man ansåg sig säkert ha fått sådana utfästelser från\r\nregeringen att man trodde att det snart skulle lösas.\r\nDet skulle ju tas upp i\r\nkompletteringspropositionen. Det gjordes ju\r\nockså, men om vi läser den får vi ingen lösning. Vi\r\nfår egentligen bara en retur som säger att man skall\r\narbeta med detta. Det är detta som är min poäng.\r\nOm vi hela tiden säger till kommunerna att vi skall\r\nändra på detta och sedan inte talar om hur vi skall\r\nändra på det tvingar vi Sveriges kommuner att leva\r\nunder osäkra betingelser. Men, herr talman, denna\r\nkritik gäller i högre grad regeringen än Filip\r\nFridolfsson.</pre><pre>Det andra momentet gäller mervärdesskatten på\r\nlivsmedel och privata tjänster. Där kunde man\r\nhöra, herr talman, att jag nu gör en glidning i min\r\nargumentering här i kammaren. Jag pratar mycket\r\nlitet om livsmedelssidan fast den ligger mig varmt\r\nom hjärtat. Kravet att momsen på mat skall tas bort\r\nlanserades en gång i mitt partidistrikt i Bohuslän.</pre><pre>Men just nu anser jag att det är viktigare att vidta\r\nskattepolitiska åtgärder för att stimulera\r\nsysselsättningen i riktiga och viktiga jobb. Då tror\r\njag att det kan vara nödvändigt att pröva sänkt\r\nmervärdesskatt på tjänster. Men här hjälper det\r\ninte att påverka EU, Filip Fridolfsson, för dessa\r\ndirektiv ligger fast. Dessa direktiv kommer man\r\ninte att ändra på. Det vet vi.</pre><pre>Men det drog litet grand i mina mungipor när jag\r\nsåg skatteministern fara i väg på en Canossaresa till\r\nBryssel för att tigga och be om att få sänka skatten\r\nfast vi skall gå med i EU. Det måste ha känts\r\nparadoxalt för en EU-vän, och även för EU-\r\nvännerna här i kammaren, att man måste be Bryssel\r\nom lov att få sänka skatten. Vi vet ju att det är så\r\nhär Filip Fridolfsson. Vi har ju spisat bröd och\r\nmjölk ihop, ledamoten Fridolfsson och jag, och\r\nhört på föredragningar från Finansdepartementet\r\nsom t.o.m. inleddes av en tyst stund för andakt. Det\r\nvar säkert riktiga besked vi fick.</pre><pre>När jag föreslog detta sade representanter från den\r\nholländska regeringen att det var ett bra förslag\r\nmed sänkt moms på tjänster, men att de inte fick\r\nlov till detta för EU. Det kommer vi också att få se\r\nnär vi blir medlemmar. Det är inte bara fördelar att\r\nvara med i EU. De kände alla sidor av EU.</pre><pre>Anf. 105  FILIP FRIDOLFSSON (m) replik:</pre><pre>Herr talman! Jag kan berätta en hemlighet för de\r\nriksdagsledamöter som nu lyssnar på mig. Lars\r\nBäckström och jag har ätit inte bara bröd och mjölk\r\nutan också gåslever tillsammans. Också denna\r\nkommer ju att bli billigare genom den utveckling\r\nsom Lars Bäckström tar upp.</pre><pre>Jag vill också säga att jag tycker att Bäckström har\r\nrätt i ett avseende när det gäller kommuner och\r\nlandsting. I sin meningsyttring slår han först fast:\r\n''Vänsterpartiet anser i likhet med utskottet att\r\nmotionerna bör avslås.'' Så långt är vi överens.\r\nSedan tillägger han: ''Vi vill dock samtidigt påpeka\r\natt det inte är bra att denna fråga förblir föremål för\r\növerväganden under långa tider.'' Det tycker också\r\njag.</pre><pre>Han fortsätter: ''Frågan om kommunernas rätt att\r\ndra av mervärdesskatt påverkar kommunernas\r\nfinansiella planering, och en osäkerhet om\r\neventuella förändringar försvårar en långsiktig och\r\nstabil ekonomisk planering i kommunsektorn.''\r\nKommunsektorn är Bäckströms skötebarn, men i\r\nmotionerna tar man upp nackdelar för husläkare\r\noch andra privata alternativ, och det är min nisch,\r\nmen på en punkt förenas vi alltså.</pre><pre>Bäckström talar litet irriterat om att regeringen\r\ndrar ut på saken. Det enda den säger är att den skall\r\nkomma tillbaka med ett konkret förslag. Detta\r\nskall vi dock tolka positivt. Då kommer man till\r\nrätta med de bekymmer som Bäckström har för\r\nkommunsektorn och de som vi har på grund av den\r\nkonkurrenssnedvridning som den privata sektorn\r\ndrabbas av. Vi blir bönhörda båda två.</pre><pre>Bäckström sade att han inte hade någon kritik mot\r\nFridolfsson men mot regeringen. Jag vill ge ett tack\r\nför regeringen för att den gör något. Vi skall vara\r\ntacksamma för det, Bäckström.</pre><pre>Det blev en lång replik till Bäckström i stället för\r\ntill nydemokraten och vännen Peter Kling, som jag\r\nsvarade i mitt huvudanförande.</pre><pre>Anf. 106  LARS BÄCKSTRÖM (v) replik:</pre><pre>Herr talman! Detta är min sista replik i denna\r\ndebatt. Min uppmaning till den samlade borgerliga\r\ngruppen är: Lös denna fråga skyndsamt!'' Ta några\r\ntelefonsamtal med finansavdelningarna i\r\nStockholms kommun, Göteborgs kommun och\r\nMalmö kommun och kontrollera\r\nangelägenhetsgraden! Jag tror att man då mycket\r\nvältaligt kommer att ge mig rätt i denna fråga. Jag\r\ntror att det kan räcka med det.</pre><pre>Så till mervärdesskatten på tjänster. Det finns på\r\nden punkten en samsyn mellan Moderata\r\nsamlingspartiet, Ny demokrati och Vänsterpartiet.\r\nDet är en märklig samsyn, som ger en stabil\r\nmajoritet. Det finns dock ett memento: Vi kan på\r\ngrund av budgetunderskott inte göra vad vi kanske\r\nskulle vilja göra. Det är ett problem. Ett annat är\r\nEU:s tvingande regler på mervärdesskatteområdet.\r\nJag har inte problemet med EU; eftersom mitt parti\r\nhar sagt nej till EU. De partier som säger att vi skall\r\ngå med i EU och samtidigt sänka mervärdesskatten\r\npå tjänster bör nog däremot fundera över sin\r\npolitik.</pre><pre>Till sist, herr talman: Ledamoten Filip Fridolfsson\r\nsade helt korrekt att vi har druckit mjölk och ätit\r\nsmörgås tillsammans på en lunch hos det\r\nnederländska finansdepartementet. Det är också\r\nriktigt att vi även har spisat gåslever. Det är bra att\r\nnågon gång få njuta av både det ena och det andra\r\nav detta.</pre><pre>Herr talman! Jag tror att jag har rätt när jag säger\r\natt jag beklagligtvis inte kommer att ha möjlighet\r\natt fortsätta med båda dessa sysselsättningar\r\ntillsammans med Filip Fridolfsson. Enligt ett\r\ntalesätt skulle den som prisar alla inte prisa någon,\r\nmen jag skulle mycket gärna vilja ha Filip\r\nFridolfsson som min personlige vän. Jag tycker\r\nockså att jag har haft den förmånen under den tid\r\nsom jag har känt honom i utskottet. Det är kanske\r\ndet som har gjort att vi trots mycket skilda\r\nståndpunkter kan förenas i att det är bra med vårt\r\ndagliga bröd och då och då även med litet guldkant\r\npå tillvaron. Tack, herr talman, och tack, Filip\r\nFridolfssson!</pre><pre>Anf. 107  KNUT WACHTMEISTER (m):</pre><pre>Herr talman! Jag skall inte dra i gång en ny politisk\r\ndebatt, utan jag har faktiskt begärt ordet för att\r\ninstämma med Lars Bäckström. Det händer kanske\r\ninte så ofta, men nu har jag verkligen anledning att\r\ngöra det. Jag vill delta i tacket till Filip Fridolfsson,\r\nsom med utgången av detta riksmöte avslutar en\r\nlång politisk karriär, för att bruka de ord han själv\r\nanvände i sitt huvudanförande.</pre><pre>Filip Fridolfsson kom till riksdagen redan 1965. Det\r\nbetyder visserligen inte att han har 29 riksdagsår\r\nbakom sig -- han har hoppat ut ur och in i riksdagen\r\nlitet då och då -- men jag tror inte att han är inriktad\r\npå att kandidera om fyra år, och jag tror därför att\r\ndetta är hans absolut sista riksmöte.</pre><pre>Jag tycker att det finns anledning att tacka honom\r\nför hans insatser, som har präglats av kunnighet,\r\nerfarenhet och humor. Jag tycker att inte minst det\r\nsista, som han också har gett prov på i denna\r\ndebatt, är viktigt. Det skadar förvisso inte att man\r\nlättar upp politiken, som ofta är allvarsam, med ett\r\noch annat skämt, och det har Filip Fridolfsson\r\nverkligen gjort och bidragit till att skapa trevnad i\r\nskatteutskottet.</pre><pre>Jag vill framföra utskottets tack till Filip Fridolfsson\r\nför en gedigen politisk insats och önska honom\r\nlycka till i hans blivande pensionärsverksamhet.</pre><pre>För att inte besvära kammarens ledamöter med att\r\nbegära ordet även i nästa ärende vill jag också\r\nbegagna tillfället att tacka den som kommer efter\r\nmig i talarstolen, nämligen Gunnar Nilsson. Han\r\nhar närapå tolv år bakom sig i riksdagen. I\r\nskatteutskottet har han gjort en gedigen insats, som\r\nhar präglats av kunnighet och engagemang. Han är\r\npersonligen också en mycket sympatisk människa.</pre><pre>Det talas i dessa dagar så mycket om skatteväxling.\r\nDet förefaller mig som om Gunnar Nilsson nu\r\nkommer att få vara med om en skatteväxling på det\r\npersonliga planet. Enligt vad jag har förstått\r\nkommer nämligen Gunnar Nilsson att byta plats\r\nmed sin partivän på kommunalrådsposten i Eslöv.\r\nJag tackar Gunnar Nilsson för hans insatser i\r\nskatteutskottet och önskar honom lycka till i hans\r\nfortsatta politiska arbete.</pre><pre>I detta anförande instämde Peter Kling (nyd), Kjell\r\nJohansson (fp), Karl-Gösta Svenson (m), Lars\r\nHedfors (s), Inga Berggren (m), Harry Staaf (kds),\r\nCarl Fredrik Graf (m), Sverre Palm (s), Karl\r\nHagström (s), Ulf Eriksson (nyd) och Stig\r\nRindborg (m).</pre><pre>Anf. 108  FILIP FRIDOLFSSON (m):</pre><pre>Herr talman! Jag tackar för dessa känslosamma\r\nord. Jag har verkligen trivts i skatteutskottet. Den\r\nstämning av kamratskap och hjärtliga relationer\r\nsom där har rått har jag känt inte bara i relationen\r\ntill mina vänner på den borgerliga kanten utan\r\nockså i förhållandet till hela utskottet i övrigt,\r\nsocialdemokrater, nydemokraten Peter Kling och\r\nVänsterns Lars Bäckström.</pre><pre>Jag är, som ni alla vet, en sann moderat, men jag\r\nmåste säga, herr talman, att jag under den här\r\nvåren har varit litet orolig för min politiska\r\nidentitet. Jag har haft sådana nära och hjärtliga\r\nkontakter med utskottskamraterna rakt över att\r\nden profil vars klarhet och skärpa jag alltid har varit\r\nmån om har på något sätt suddats bort. Något\r\nsådant är ju inte bra för politiker som vill ha\r\nframgång. Därför tror jag nog, herr talman, att det\r\nnu är rätt tid för mig att gå. Jag har gjort mitt.</pre><pre>Men jag vill ändå tacka för de fina orden. Jag blev\r\nrörd när samtliga utskottskamrater plus Stig\r\nRindborg reste sig upp och instämde i tacktalet. Jag\r\ntackar alla, från ordföranden Knut Wachtmeister\r\npå högerkanten och rakt över till Lars Bäckström\r\npå vänsterflygeln. Tack skall ni ha allihop!</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>6 §  Bostadsbeskattning</pre><pre>Föredrogs</pre><pre>skatteutskottets betänkande</pre><pre>1993/94:SkU35 Bostadsbeskattning.</pre><pre>Anf. 109  GUNNAR NILSSON (s):</pre><pre>Herr talman! Jag vill börja med att också säga tack\r\nför de vänliga orden och ett tack till ordföranden\r\noch samtliga kolleger för en trevlig och lärorik tid\r\nsom jag har fått sitta med i skatteutskottet. Tack\r\nskall ni ha!</pre><pre>Herr talman! I betänkandet behandlas ett antal\r\nmotioner om bostadsbeskattning, varav flertalet\r\nhar behandlats vid tidigare tillfällen i kammaren.</pre><pre>Bostadsfrågorna är det område där kritiken mot\r\nregeringens politik eller snarare brist på politik är\r\nmest enhetlig och omfattande. Praktiskt taget\r\nsamtliga aktörer på bostadsmarknaden har\r\nuppvaktat oss riksdagsledamöter och framfört sin\r\noro över situationen. Nyproduktionen upphör, och\r\nde senaste årgångarna av bostadsbebyggelsen hotas\r\ni dag av utslagning på grund av en\r\nkostnadsutveckling som tvingar människor att\r\nlämna sina bostäder, trots en ofta hög\r\nskuldsättning. I spåren följer ett stort antal\r\npersonliga tragedier och hundratals\r\nbostadsrättsföreningar som tvingats göra eller är på\r\nväg mot en konkurs.</pre><pre>Vid den bostadspolitiska debatten här i kammaren\r\nför en månad sedan vidtog riksdagen den unika\r\nåtgärden att uttala en allvarlig kritik mot\r\nregeringens organisation och handläggning av\r\nbostadspolitiken.</pre><pre>Vi socialdemokrater har vid upprepade tillfällen i\r\nden bostadspolitiska debatten framfört flera förslag\r\nför att underlätta den ekonomiska situationen för\r\nde värst drabbade årgångarna. Vi vill skjuta på\r\nindragningen av de tre miljarderna från\r\nbostadsstödet, och vi anser också att det är orimligt\r\natt endast den begränsade andel av\r\nbostadsbeståndet som är inne i\r\nräntebidragssystemet, mindre än 20 %, ensam skall\r\nbära hela besparingen, medan de årgångar som gått\r\nur systemet med full utdelning inte behöver bidra\r\ntill någon besparing.</pre><pre>Regeringens enda insats för att lindra situationen\r\nför de mest utsatta grupperna på\r\nbostadsmarknaden är att hänvisa till ett nyligen\r\nutgivet utredningsbetänkande om en övergång från\r\nfastighetsskatt till en schablonintäkt på\r\ntaxeringsvärdet för vissa fastigheter. Det är ett\r\nförslag som innebär ett nytt avsteg från\r\nskattereformen och ett nytt steg mot systemskifte\r\ninom bostadspolitiken. Det allmänna omdömet om\r\nutredningen har också närmast blivit en fråga om\r\nförslagen verkligen är seriöst menade.</pre><pre>Vi anser att fastighetsskatten utgör en viktig del i\r\nen bostadspolitik som syftar till att utjämna\r\nkostnaderna i bostadsbeståndet. Vår reservation till\r\nbetänkandet avser i det här sammanhanget detaljer\r\nangående fastighetsskatten som vi tidigare\r\nframfört.</pre><pre>Vid genomförandet av skattereformen ingick\r\nfastighetsskatten som ett medel att utjämna\r\nkostnaderna mellan nyare och äldre årgångar,\r\ngenom att fastighetsskatten fasas in först efter en\r\nfemårsperiod. För vissa årgångar gjordes speciella\r\növergångsregler, som gav en längre friperiod. I\r\nreservationen återkommer vi till kravet om att\r\ntidsfristen för infasning av fastighetsskatten för de\r\nekonomiskt hårt belastade årgångarna 1991 och\r\nsenare förlängs med minst två år.</pre><pre>En annan fråga, som vi också återkommer med, är\r\nproportioneringen av fastighetsskatten vid brutet\r\nräkenskapsår. Det är inte rimligt att en\r\nbostadsrättsförening, som av administrativa skäl\r\nvalt att ha brutet räkenskapsår, skall drabbas av en\r\nbristande skatteneutralitet av det skälet.</pre><pre>Herr talman! Jag yrkar bifall till reservation nr 2.</pre><pre>Anf. 110  ULF ERIKSSON (nyd):</pre><pre>Herr talman! Jag vill tala om de reservationer som\r\nvi i Ny demokrati har avgivit när det gäller\r\nbostadsbeskattningen.</pre><pre>Vi har bl.a. sagt att fastighetsskatten bör sänkas\r\nfrån 1,5 % till 0,5 %. Vi tycker att det är en viktig\r\nåtgärd, eftersom bostadskostnaden ofta tar den\r\nstörsta delen av en normalinkomst. Vi anser också\r\natt man skulle kunna minska subventioner och\r\nbidrag, om man sänkte denna skatt.</pre><pre>Vi har också tagit upp frågan om taxeringsvärdena\r\ni attraktiva områden, exempelvis i\r\nskärgårdskommunerna runt Stockholm. Vi har sagt\r\natt det taxerade värdet på en vanlig normal\r\nvillatomt vill vi sätta till högst 100 000 kr.</pre><pre>Sedan vill jag nämna att avdrag för reparationer,\r\nom- och tillbyggnad bör medges upp till 50 000 kr.,\r\noch byggmomsen bör, har vi sagt, sänkas till 12 %.\r\nDet bör också framhållas att för finansieringen på\r\ndetta område har vi i olika motioner framställt\r\nförslag om utgiftsbesparingar på ca 40 miljarder\r\nkronor. Vi kan också säga att man slipper\r\nrundgången av skatter och bidrag, om riksdagen\r\nskulle följa våra yrkanden.</pre><pre>Herr talman! Jag yrkar bifall till Ny demokratis\r\nreservationer nr 1, 3, 4 och 5 i detta ärende.</pre><pre>Anf. 111  LARS BÄCKSTRÖM (v):</pre><pre>Herr talman! Det här är då ett betänkande kring\r\nbostadsbeskattningen. Det gäller väldigt viktiga\r\nfrågor, för det berör något som alla människor\r\nmåste göra. Man måste bo någonstans, och här är\r\ndet fråga om en skatt som rör en mänsklig aktivitet\r\nsom är helt nödvändig.</pre><pre>Då kan man naturligtvis säga att är det något som\r\när så nödvändigt, borde vi då inte ha en låg skatt på\r\nboendet? Ja, det kan ju vara en rimlig\r\nutgångspunkt. Men en bostad är inte enbart en\r\nbostad. Den kan också vara en kapitalplacering\r\nsom förräntar sig. Eftersom vi beskattar andra\r\nmöjligheter till kapitalavkastning, finns det\r\nnaturligtvis inget skäl för att göra undantag just för\r\ndenna.</pre><pre>Det är lika samhällsnyttigt att investera i industri,\r\nsom skapar sysselsättning, som att investera i\r\nfastigheter och att bo. Ingenting säger a priori att\r\njust boendet skall skattemässigt gynnas gentemot\r\nden andra aktiviteten. Därför måste vi ha en\r\nfastighetsbeskattning. Den är nödvändig.</pre><pre>Vi lever nu i en internationaliserad värld. Det talar\r\nalla mycket om, och det är riktigt. Skattebaserna\r\nutsätts för ett omvärldstryck, brukar man säga. Det\r\ngäller beskattning av kapital, särskilt finansiellt\r\nkapital, företag etc. Även det är riktigt, men det\r\nfinns en skillnad här. Skatten på fastigheter har ett\r\nmindre tryck på sig än andra skattebaser, för hus\r\nflyttar mera sällan, såvida de inte är husvagnar.</pre><pre>Så fastighetsbeskattningen är en bra skattebas i ett\r\ninternationellt perspektiv, och vi behöver stabila\r\nskattebaser. Det behövs alldeles särskilt som vi har\r\nså stora underskott i den offentliga ekonomin.</pre><pre>Herr talman! Vi skall tänka på detta att regeringens\r\negen plan, Nathalieplanen, regeringens egen\r\nkonsekvenskalkyl från Finansdepartementet, säger\r\natt vi under de närmaste fem åren alltid kommer att\r\nha underskott i den offentliga budgeten. T.o.m. om\r\ndet blir 4 % tillväxt kommer statsskulden att gå mot\r\n2 000 miljarder. Det är den optimistiska kalkylen!</pre><pre>Därför behövs det naturligtvis tillväxt. Det behövs\r\nfler privata jobb som ger skatteintäkter, och det\r\nbehövs besparingar. Men vi säger från\r\nVänsterpartiet att det behövs också\r\nskattehöjningar, som då läggs ut så att de i minsta\r\nmöjliga mån skadar förutsättningar för tillväxten.</pre><pre>Nu är jag ärlig. Jag tror faktiskt att alla\r\nskattehöjningar har en viss bromsande effekt på\r\ntillväxtens möjligheter. Det tror jag, men i alla fall\r\nkrävs det vissa skattehöjningar för att få ner\r\nbudgetunderskottet. Stora budgetunderskott är än\r\nmer hämmande och bromsande på den ekonomiska\r\ntillväxten, en än större negativ kraft för\r\nmöjligheten att åstadkomma ekonomisk tillväxt.</pre><pre>Därför säger jag att det behövs skattehöjningar och\r\nbesparingar och tillväxt. Vänsterpartiet är det enda\r\nparti i riksdagen som säger att alla dessa tre saker\r\nbehövs samtidigt. Övriga partier har två rätt, ibland\r\nett rätt. Vi är de enda som har tre rätt, som säger\r\ndet ärliga om vad som krävs för att få ordning på\r\nSveriges ekonomi.</pre><pre>Andra partier förnekar behovet av skattehöjningar\r\neller säger möjligen: Vi kan tänka oss\r\nskattekorrigeringar, uppåt. De kan överväga det.\r\nVi i Vänsterpartiet säger som det är: Det behövs\r\nskatteskärpningar. Ett av de områden där det är\r\nrimligt med skatteskärpningar är fastighetssidan.\r\nVarför? Jo, där finns det två skattefria öar som man\r\nkan åtgärda. Det är industrifastigheterna och de\r\nkommersiella lokalerna, affärslokalerna.</pre><pre>Industrifastigheterna har mycket länge varit\r\nskattefria. De kommersiella lokalerna var\r\nskattepliktiga till för bara några år sedan. Då\r\nbefriade man dem från skatt. Socialdemokraterna\r\ngick emot. Vi i vänsterpartiet gick emot. Nu säger\r\nvi i Vänsterpartiet att detta område skall tillbaka\r\nunder fastighetsbeskattningen. Det kan ge ungefär\r\n4 miljarder. Vi kan tänka oss nedsättningar på vissa\r\nområden. Det är möjligt att vi kan överväga det.\r\nMen vi hamnar i vart fall på en inkomstförstärkning\r\npå gott och väl 3 miljarder.</pre><pre>Vi säger också att industrifastigheterna behöver\r\nföras in under skatteplikten på 1990-talet. Det kan\r\nge 2 miljarder.</pre><pre>Vi kan alltså tala om 5--6 miljarder i intäkter, för att\r\nminska budgetunderskottet. Dessa\r\nskatteskärpningar kan läggas in så att de inte stör\r\nförutsättningarna för tillväxt.</pre><pre>Herr talman! Dessa åtgärder behövs. Därför borde\r\nriksdagen ställa sig bakom Vänsterpartiets\r\nmeningsyttring under moment 1.</pre><pre>Vi har också tagit upp ett annat problem. Det finns\r\nproblem med det befintliga uttaget av\r\nfastighetsskatt. Det finns problem i vissa, särskilt\r\nattraktiva områden, där husen får mycket höga\r\ntaxeringsvärden på grund av att vissa fastigheter\r\nsäljs för fritidsändamål. Det ställer till problem för\r\nalla de boende som inte avser att sälja sin fastighet\r\nutan bara bo och leva där, i exempelvis vissa\r\nskärgårdsmiljöer som är mycket attraktiva för\r\nstorstadens människor. Det kan vara människor\r\nmed ringa inkomster som tvingas erlägga en mycket\r\nhög fastighetsskatt. Den är ibland så hög att de får\r\nproblem att leva kvar i den miljö där de alltid har\r\nlevt och verkat. I många fall drabbar detta äldre\r\nmänniskor, som har lämnat det aktiva förvärvslivet.\r\nVi menar att man borde se över detta och försöka\r\nhitta en lösning.</pre><pre>Vi har tidigare väckt partimotioner i denna fråga\r\nfrån Vänsterpartiet. Vi upprepade inte den\r\nmotionen i januari i år. Men vid behandlingen i\r\nskatteutskottet fann jag att motionärer från andra\r\npartier har tagit upp samma problem. Jag kan inte\r\nsäga att jag inte stöder en motion bara för att den\r\nkommer från ett annat parti. Om vi har tyckt så\r\ntidigare, tycker vi så även nu. Vi har alltså ställt oss\r\nbakom motioner från Socialdemokraterna och\r\nFolkpartiet, där detta krav från Vänsterpartiet\r\nåterigen har tagits upp. Vi har avgett en\r\nmeningsyttring under moment 5, där vi yrkar bifall\r\ntill de motioner som går i denna riktning.</pre><pre>Det skall erkännas att det inte finns någon färdig\r\nlösning på problemet i motionerna. Men här bör ett\r\nsärskilt utredningsarbete ske för att lösa vissa\r\nproblem som uppstår för fastigheter i vissa\r\nattraktiva lägen, där de som är fast boende får\r\nproblem att klara de skattekonsekvenser som\r\nnuvarande regler medför.</pre><pre>Herr talman! Jag yrkar bifall till Vänsterpartiets\r\nmeningsyttring under momenten 1 och 5. Vi ställer\r\noss bakom Socialdemokraternas reservation. Jag\r\nställer mig också bakom övriga punkter i\r\nVänsterpartiets meningsyttring, men yrkar ej bifall\r\ntill dem.</pre><pre>Anf. 112  ULF ERIKSSON (nyd) replik:</pre><pre>Herr talman! Jag har en fråga till Lars Bäckström.\r\nNi ville höja skatten på industrifastigheter. Det\r\ngäller väl inte bostadsfastigheter också? Där vill vi\r\nsänka skatten.</pre><pre>Anf. 113  LARS BÄCKSTRÖM (v) replik:</pre><pre>Herr talman! Jag sade industrifastigheter. Hade jag\r\nmenat bostadsfastigheter, hade jag nog sagt det.</pre><pre>När vi ändå kommer in på ämnet vill jag fråga: Vad\r\nkostar den skattesänkning som ni föreslår, i runda\r\ntal, på miljarden när?</pre><pre>Anf. 114  ULF ERIKSSON (nyd) replik:</pre><pre>Herr talman! Jag sade att det låg inom de\r\nutgiftsbesparingar på ca 40 miljarder som vi har\r\nföreslagit i olika motioner. Där finns nog någonting\r\natt ta. Jag kan inte säga vad detta kostar exakt på\r\nmiljarden.</pre><pre>Anf. 115  LARS BÄCKSTRÖM (v) replik:</pre><pre>Herr talman! Men om Ulf Eriksson inte kan säga\r\nhur mycket exakt på miljarden, kan han kanske\r\nsäga hur mycket det kostar exakt på någonting\r\nannat. Det ligger inom de 40 miljarder i besparingar\r\nsom vi har talat om, säger han. Vad betyder det? Ni\r\nföreslår från Ny demokrati en riktad\r\nskattesänkning. Den ger ett inkomstbortfall för\r\nstaten. Ungefär hur stort blir det? Ni begär att vi\r\nskall stödja det förslaget. Då kan väl vi begära att\r\nvi får reda på hur stort inkomstbortfallet är.</pre><pre>Anf. 116  INGA BERGGREN (m):</pre><pre>Herr talman! Bostadsbeskattning är temat för det\r\nhär betänkandet. I ett antal motioner har väckts\r\nfrågor om fastighetsskatten, dess utvidgning eller\r\nbegränsning eller om ändring av\r\ndetaljutformningen. Andra frågor som\r\nförekommer i betänkandet rör reparationer och\r\nbyggmoms.</pre><pre>Fastighetsskattefrågan är i allra högsta grad aktuell.\r\nFör några veckor sedan lämnade\r\nFastighetsskatteutredningen sitt slutbetänkande,\r\nBeskattning av fastigheter, del II -- Principiella\r\nutgångspunkter för beskattning av fastigheter m.m.\r\n(SOU 1994:57).</pre><pre>Utredaren föreslår att skattesystemet frikopplas\r\nfrån bostadsfinansieringssystemet. Vidare säger\r\nutredningen att fastighetsskatten bör slopas.\r\nEgnahem och bostadsrätter skall enligt förslaget\r\nbeskattas enligt en schablon som bygger på\r\nbostädernas marknadsvärde. Förslaget går också ut\r\npå att man inför en rullande fastighetstaxering på\r\nså sätt att schablonintäkten justeras årligen fr.o.m.\r\n1996.</pre><pre>Det innebär att en schablonintäkt om 5 % av\r\ntaxeringsvärdet tas upp till beskattning under\r\ninkomstslaget kapital. Man förslår att\r\nschablonintäkten tas ut från första året efter\r\nfärdigställandet. Den nuvarande reduktionsregeln\r\nkompenseras genom motsvarande höjning av\r\nräntebidraget.</pre><pre>I reservation 2 från Socialdemokraterna tar man\r\nupp detaljutformningen av fastighetsskatten. Där\r\npåtalas att fastigheter som är byggda åren 1991 och\r\n1992 kommer att påföras fastighetsskatt tidigare än\r\nhus byggda 1989 och 1990. Där påtalas också att\r\nfastighetsägare som har brutet räkenskapsår\r\nmissgynnas i förhållande till dem som beskattas per\r\nkalenderår.</pre><pre>När det gäller det som Gunnar Nilsson tog upp vill\r\njag säga följande. Jag föredrar att diskutera\r\nbostadspolitiken som helhet när riksdagen\r\nbehandlar betänkanden från bostadsutskottet. Det\r\ngör jag gärna, även om Gunnar Nilsson nu kommer\r\natt lämna riksdagen.</pre><pre>De tröskeleffekter som nuvarande system medför\r\nkan undvikas t.ex. genom att schablonintäkten tas\r\nupp redan från början. Även problemet med brutet\r\nräkenskapsår vid bostadsbeskattningen kan lösas i\r\noch med föreliggande förslag, som medger att\r\nschablonintäkten proportioneras.</pre><pre>Hyresfastigheter bör enligt utredningsförslaget inte\r\nbeskattas på annat sätt än annan\r\nnäringsverksamhet, dvs. genom gängse regler för\r\nföretagsbeskattning. Med en sådan modell löses de\r\nnuvarande problemen med infasningen av ny- och\r\nombyggda bostäder i fastighetsskattesystemet.\r\nProportioneringssvårigheter vid brutet\r\nräkenskapsår uppstår inte heller.</pre><pre>I reserveration 1 av Ny demokrati föreslås att\r\nskattesatsen för fastighetsskatten skall sänkas från\r\n1,5 % till 0,5 %, och i en meningsyttring från\r\nVänsterpartiet anförs att basen för uttag av\r\nfastighetsskatt bör breddas, så att den även\r\nomfattar industrifastigheter och kommersiella\r\nlokaler, vilket vi nyss hörde Lars Bäckström\r\nargumentera för.</pre><pre>Mot detta kan jag anföra att riksdagen så sent som\r\n1993 beslutade om utformningen av\r\nfastighetsskatten. Det finns därför inte något skäl\r\natt ompröva det beslutet, speciellt inte just nu, då\r\nett nytt förslag är ute för analys och prövning.</pre><pre>I dagarna har på riksdagens bord också hamnat en\r\ndepartementspromemoria, i vilken föreslås att\r\nsystemet med sexårsperioder för\r\nfastighetstaxeringen lämnas och att vi övergår till\r\nen rullande fastighetstaxering. Om ett sådant\r\nförslag genomförs undviker vi de\r\nkostnadspåfrestningar som språngvisa höjningar av\r\ntaxeringsvärdena medför.</pre><pre>Utredningsförslaget om fastighetsbeskattning och\r\näven departementspromemorian om rullande\r\nfastighetstaxering kommer att remissbehandlas i\r\nvanlig ordning, och remisstiden går ut i augusti.</pre><pre>Med det här vill jag ha sagt att frågorna om\r\nfastighetsbeskattning av regeringen och\r\nmajoriteten i riksdagen verkligen har ansetts vara\r\nmycket viktiga.</pre><pre>Jag vill också peka på att riksdagen tidigare, genom\r\nyttranden respektive betänkanden från både\r\nbostads- och skatteutskottet, har påpekat\r\nexempelvis att proportionering av underlaget för\r\nfastighetsskatt för bostadsföretag uppmärksammas\r\noch att det finns starka skäl att finna en lösning i\r\ndenna fråga.</pre><pre>Ett annat exempel på uttalande har jag hämtat från\r\nskatteutskottets betänkande 1992/93:33, om\r\ntaxeringsvärdena i attraktiva områden: ''Utskottet\r\när medvetet om att en del taxeringsvärden upplevs\r\norealistiskt höga och dåligt stå i överensstämmelse\r\nmed dagens marknadsvärden. Därför förutsätter\r\nutskottet att regeringen noga följer dessa frågor och\r\ntar de initiativ som bedöms motiverade.''</pre><pre>I meningsyttringen från Vänsterpartiet anförs att\r\ntaxeringsvärdena i attraktiva områden, exempelvis\r\nskärgårdsområdena, kan stiga mycket snabbt. De\r\nhär höga taxeringsvärdena gör att fastighetsskatten\r\nkan överstiga avkastningsvärdet, och i vissa fall kan\r\nfastighetsskatten bli så hög att den bofasta\r\nbefolkningen inte kan bära kostnaderna. Lars\r\nBäckström talade i sitt anförande målande om\r\ndetta. Vänsterpartiet menar därför att det behövs\r\nen översyn i den här frågan.</pre><pre>Också Ny demokrati tar upp taxeringsvärdena i\r\nattraktiva områden och menar att problemet kan\r\nlösas genom att markvärdet begränsas till 100 000\r\nkr för en normal villatomt.</pre><pre>De nyss nämnda värderingsfrågorna och de därmed\r\nsammanhängande skattefrågorna ingår bland de\r\nfrågor som Skärgårdsutredningen har att överväga.\r\nFörslag från utredningen väntas inom kort. Först då\r\nkan det vara relevant att ta upp de här frågorna.</pre><pre>Vänsterpartiet anför också att de kommuner som\r\nhar stor andel fritidshus bör kompenseras för de\r\nextra kostnader som ägarna till de här fastigheterna\r\nbelastar kommunen med utan att de betalar skatt\r\ntill kommunen.</pre><pre>Dessa frågor ses över av den\r\nkommunalekonomiska kommittén, som skall\r\nutforma de skattebidrag som skall gälla fr.o.m.\r\n1996. Dessutom har ju kommunerna vid sidan av\r\nstatsbidragen möjlighet att ta ut avgifter för sina\r\ntjänster.</pre><pre>Så några ord om reparation, om- och tillbyggnad,\r\nmed anledning av reservation 4 av Ny demokrati.\r\nReglerna om skattereduktion har tidsbegränsats till\r\nden 31 december 1994, och enligt majoriteten i\r\nutskottet bör reglerna inte ändras för den korta tid\r\nsom återstår till dess.</pre><pre>Enligt uppgifter från Riksskatteverket har för\r\ndeklarationsåret 1993 ca 95 000 ansökningar om\r\nskattereduktion inkommit, de flesta från villaägare.\r\nSammanlagd beviljad eller övervägd\r\nskattereduktion uppgår till ca 162 miljoner kronor.</pre><pre>Ny demokrati anser i reservation 5 att en sänkning\r\nav byggmomsen till 12 % skulle ge rätt signaler till\r\nmarknaden och skapa förutsättningar för en\r\nnaturlig konkurrensmarknad.</pre><pre>Detta förslag och även Ny demokratis modell för\r\nROT-avdrag skulle jag vilja bemöta på följande\r\nsätt:</pre><pre>Det finns tecken på återhämtning i Sverige. Antalet\r\narbetslösa har minskat med ca 80 000 sedan början\r\nav året. Antalet anmälda lediga jobb ökar. Även\r\ninom byggbranschen minskar arbetslösheten. Att\r\nunder sådana förhållanden ge ytterligare\r\nstimulanser, i vilken form det än vara må, anser jag\r\ninte vara rimligt. Efterfrågan på bostäder ökar och\r\nbyggandet kommer i gång då människor bedömer\r\nsin situation som ekonomiskt stabil och de kan bära\r\nbostadskostnaderna fullt ut.</pre><pre>En ordning med lägre byggmoms kommer också att\r\nkräva en omfattande kontrollapparat, antingen hos\r\nskatteförvaltningen eller inom bostadsbyråkratin.\r\nDet skulle gå stick i stäv mot uppfattningen att vi\r\nbör avskaffa byråkratiskt krångel, som Ny\r\ndemokrati har uttryckt många gånger.</pre><pre>Sammantaget kan med fog påstås att mycket är på\r\ngång. Flera av de frågor som tas upp i motioner som\r\nbehandlas i det här utskottsbetänkandet kan sägas\r\ntäckas in av de här relaterade utredningarna och\r\növersynerna. I avvaktan på remissbehandling och\r\növerväganden av de utredningar som redan har lagt\r\nfram förslag och de inom kort aviserade vill jag yrka\r\nbifall till utskottets hemställan i betänkandet\r\nSkU35 och avslag på samtliga reservationer och\r\nVänsterpartiets meningsyttring.</pre><pre>Anf. 117  ULF ERIKSSON (nyd) replik:</pre><pre>Herr talman! Det är skönt att konjunkturen håller\r\npå att svänga, Inga Berggren. Det är verkligen\r\npositivt. Men jag tror ändå att en sänkning av\r\nbyggmomsen skulle ge ytterligare litet fart på\r\nmarknaden. På så sätt skulle också behoven av\r\nolika former av subventioner och bidrag minska.</pre><pre>Sedan angående den debatt vi förde tidigare om\r\nfinansieringen: Vi har ett förslag om\r\nutgiftsbesparingar för hela bostadsområdet om ca\r\n40 miljarder kronor. Det bör då framhållas att de\r\nskattelättnader som vi föreslår är välmotiverade\r\näven av den anledningen att förslagen kommer att\r\nleda till väsentligt förbättrade förhållanden inom\r\nbostadsområdet och stimulera konjunkturen inom\r\nbyggsektorn. Därmed blir det också möjligt att\r\nbegränsa rundgången av bidrag och skatter.</pre><pre>Detta var också ett svar till Lars Bäckström.</pre><pre>Anf. 118  LARS BÄCKSTRÖM (v) replik:</pre><pre>Herr talman! Utskottets talesman säger\r\nbeträffande vårt förslag att bredda\r\nfastighetsskatten så att den omfattar även\r\nindustrifastigheter och lokaler att det har prövats\r\ntidigare. Ja, det är alldeles riktigt. Det är jag fullt\r\nmedveten om.</pre><pre>Har då något hänt sedan frågan prövades senast?\r\nJa, herr talman, det har det gjort.\r\nFinansdepartementet arbetar varje dag och\r\nlevererar prognoser för den offentliga sektorns\r\nekonomi som är ytterligt dystra, även då de baseras\r\npå extremt optimistiska antaganden. Det är det nya\r\nsom har hänt.</pre><pre>Därför säger jag: Vi måste öka skatteinkomsterna,\r\noch det måste nu under 90-talet ske på de områden\r\ndär skadeverkningarna på tillväxten är minst. Detta\r\nblir fallet om vi breddar fastighetsskatten till att\r\nomfatta industrifastigheter och återinför\r\nfastighetsskatten på kommersiella lokaler. Det kan\r\nge intäkter på 5--6 miljarder, och det behövs\r\nytterligt väl med tanke på de stora underskotten.</pre><pre>Förvisso prövas frågan om taxeringsvärdet i\r\nattraktiva områden i Skärgårdsutredningen. Men\r\nvad händer när den är klar? Troligtvis inte mycket.\r\nSkärgårdsutredningen arbetar inte i främsta\r\nrummet med taxeringsfrågor. Det krävs\r\ntaxeringsexpertis och skatteexpertis för att lösa\r\ndessa problem.</pre><pre>Vi från Vänsterpartiet menar att\r\nriksdagsmajoriteten borde erkänna att det finns ett\r\npåtagligt problem i vissa bestämda geografiska\r\nområden som kräver sina särskilda lösningar. Det\r\nhar motionärer från Folkpartiet,\r\nSocialdemokraterna och Vänsterpartiet insett. Jag\r\ntror att Moderata samlingspartiet också kommer\r\natt inse detta.</pre><pre>Anf. 119  INGA BERGGREN (m) replik:</pre><pre>Herr talman! Lars Bäckström sade i sitt\r\ninledningsanförande att fastighetsskatten skulle\r\nbehållas. Det var hans absoluta mening. Den\r\ngrundsynen delar inte jag.</pre><pre>Dessutom sade Lars Bäckström både i\r\ninledningsanförandet och i repliken att\r\nfastighetskatten skulle breddas genom att\r\nindustrifastigheter och kommersiella lokaler skulle\r\nbeskattas. Det kan låta bestickande i ett läge där\r\nSveriges finanser behöver saneras att säga det är så\r\nenkelt att få det att klirra till i kassan. Det skulle\r\nsammanlagt komma in 6 miljarder kronor, om jag\r\nförstod det rätt.</pre><pre>Vänsterpartiet föreslår försiktigtsvis att en\r\nutredning skall se över frågan om beskattning av\r\nindustrifastigheter. Skatten för kommersiella\r\nlokaler skall däremot återinföras från 1996, om jag\r\ninte missminner mig alldeles. Jag delar inte denna\r\nuppfattning.</pre><pre>Det är inte ytterligare pålagor som näringsidkare\r\noch företag behöver i dag, Lars Bäckström. I stället\r\nbehövs lättnader i skattehänseende och\r\navregleringar för övrigt.</pre><pre>Anf. 120  LARS BÄCKSTRÖM (v) replik:</pre><pre>Herr talman! Moderata samlingspartiet måste raskt\r\nnärma sig verkligheten om inte Sverige skall få\r\noerhörda problem, Inga Berggren. Det behövs\r\nbesparingar. Det är vi överens om. Det behövs\r\nekonomisk tillväxt. Men det behövs också\r\nbasbreddning och skattehöjningar för att komma\r\ntill rätta med de stora underskotten.</pre><pre>Låt oss säga att vi får 300 000 nya jobb i den privata\r\nej skattefinansierade sektorn. Varje arbete\r\nreducerar de offentliga underskotten med 200 000\r\nkr. Det är en mycket realistisk beräkning. Då skulle\r\n300 000 nya jobb i den privata sektorn ge 60\r\nmiljarder i minskade underskott, när underskotten\r\nligger på ca 200 miljarder. Inte ens denna extrema\r\nglädjekalkyl -- 300 000 nya jobb i den privata\r\nsektorn -- skulle lösa mer än en tredjedel av\r\nproblemet.</pre><pre>Erkänn att det inte räcker med tillväxt i den privata\r\nsektorn! Det behövs besparingar. Det vet vi bägge\r\ntvå. Men det behövs också skattehöjningar. Det går\r\ninte att ta in resterande 140 miljarder i besparingar.\r\nDet kan väl ändå inte Moderaterna tro? Närma er\r\nverkligheten, moderater, och säg som det är!</pre><pre>Vi har redan OECD:s lägsta kapital- och\r\nbolagsskatter. Skatt på industrifastigheter och skatt\r\npå kommersiella lokaler, som finns i de flesta\r\nOECD-länder, är inga ytterligare pålagor. Det är\r\nbara normalläget i omvärlden.</pre><pre>Ni får sluta med detta oerhört nyliberala budskap\r\noch att fortsätta att tala om skattesänkningar i\r\ndagens läge när vi har dessa stora underskott! Det\r\nborde vara omöjligt att ens argumentera i den\r\nriktningen och vidhålla krav på skattesänkningar\r\nnär det behövs ett saneringsprogram som måste\r\nintegrera tillväxt, besparingar och\r\nskatteskärpningar.</pre><pre>I omvärlden har man faktiskt fastighetsskatt på\r\nindustrifastigheter och kommersiella lokaler. I\r\nomvärlden brukar kommunerna erhålla\r\nfastighetsskatten för att finansiera sin verksamhet.\r\nLåt oss göra Sverige mer europeiskt och mer likt\r\nandra industriländer på skatteområdet! Då\r\nkommer vi att få bättre ordning på statsfinanserna.</pre><pre>Anf. 121  INGA BERGGREN (m) replik:</pre><pre>Herr talman! Som moderat är jag en mycket stor\r\nrealist, Lars Bäckström. Jag ser verkligheten som\r\nden är. Jag säger ja till sanering av statens finanser,\r\nbesparingar i transfereringssystemen och stimulans\r\nför nyföretagande för att skapa nya riktiga jobb.\r\nMen det är faktiskt bostadsbeskattning och\r\nfastighetsskatt som vi här diskuterar, Lars\r\nBäckström.</pre><pre>Jag vill gärna ta tillfället i akt att litet grand bemöta\r\ndet Lars Bäckström sade i sin tidigare replik om\r\nvärderingsfrågorna. Taxeringsvärden i attraktiva\r\nområden skenar i väg. Den kommitté som\r\növerväger och diskuterar hur statsbidrag till och\r\nutjämning i kommunsektorn skall se ut borde\r\nrimligen se över en del av dessa saker. Jag menar att\r\nvi måste avvakta och se hur utredningarna tacklar\r\ndenna fråga.</pre><pre>Som gammal bohuslänning känner jag sympati för\r\ndet engagemang som Lars Bäckström visar för att\r\nhitta lösningar på problemet med skenande\r\ntaxeringsvärden. Det kommer säkert en dag när vi\r\nmer i sak kan diskutera dessa för\r\nskärgårdsbefolkningen så viktiga frågor, Lars\r\nBäckström.</pre><pre>Anf. 122  GUNNAR NILSSON (s) replik:</pre><pre>Herr talman! Jag förstår att bostadsfrågan är\r\nbesvärande för regeringen och\r\nriksdagsmajoriteten. Något besked till dem som i\r\ndag oförskyllt far illa på bostadmarknaden har man\r\ninte. Fastighetsskatteutredningens och andra\r\nutredningars slutbetänkande är den\r\nräddningsplanka man tar sin tillflykt till.</pre><pre>Från Fastighetsskatteutredningens slutbetänkande\r\när det en lång väg till en proposition. Vi har all\r\nanledning att avvakta de remissyttranden som kan\r\nkomma, och som jag tror kommer att vara ganska\r\nkritiska till förslaget.</pre><pre>Jag måste också ställa mig frågan: Hur väl förankrat\r\när egentligen detta utredningsförslag i regeringen?\r\nVad säger Folkpartiet, som i skattereformen ställde\r\nsig bakom och accepterade att fastighetsskatten\r\nskulle vara en del i en social bostadspolitik? Vad\r\nsäger Centern, som åtminstone i ord alltid ansluter\r\nsig till en social och solidarisk bostadspolitik?</pre><pre>Jag tror att denna utredning är något av en dimridå\r\nsom man har lagt ut för att slippa att diskutera de\r\nakuta och allvarliga problem vi i dag har. Något\r\nbesked till dem som i dag far illa och riskerar att\r\nförlora sitt sparkapital på bostadsmarknaden ger\r\nden definitivt inte.</pre><pre>Anf. 123  INGA BERGGREN (m) replik:</pre><pre>Fru talman! Jag vill bemöta Gunnar Nilsson på\r\nföljande sätt.</pre><pre>Jag har diskuterat utredningens förslag till\r\nfastighetsbeskattning med några personer på\r\nFinansdepartementet. Det finns i förslaget\r\nmodeller för att komma åt just de svårigheter som\r\nSocialdemokraterna pekar på i sin motion,\r\nnämligen de svårigheter som de fastighetsägare har\r\nsom har brutet räkenskapsår.</pre><pre>Övergångsreglerna för befrielse från\r\nfastighetsbeskattning som kan ge orimliga effekter\r\nkan också hjälpa till. Jag vill påminna Gunnar\r\nNilsson om att övergångsreglerna för befrielse från\r\nfastighetsbeskattning infördes vid skattereformen\r\når 1991.</pre><pre>Anf. 124  GUNNAR NILSSON (s) replik:</pre><pre>Fru talman! Vad gäller utredningsförslagets\r\nmöjligheter att rätta till dagens problem är det\r\nmycket svårt att av utredningen utläsa vilken\r\nfördelningsprofil det kommer att få. Allt talar för\r\natt det kommer att gynna det äldre beståndet och\r\nde privata fastighetsägarna.</pre><pre>Jag tror att vi gör klokt i att invänta de\r\nremissyttranden som kan komma, avvakta och se\r\nom det någonsin blir en proposition av detta.\r\nRemissyttrandena blir i detta sammanhang\r\nintressanta att studera.</pre><pre>Anf. 125  INGA BERGGREN (m):</pre><pre>Fru talman! De sista orden som Gunnar Nilsson\r\nsade var kloka. Låt utredningen remissbehandlas\r\noch de överväganden göras som behövs! Då\r\nkommer säkert den tid då vi kan ha en debatt här i\r\nkammaren om hur fastighetsbeskattningen skall\r\nske i framtiden.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>7 §  Dubbelbeskattningsavtal mellan Sverige\r\noch Vitryssland</pre><pre>Föredrogs</pre><pre>skatteutskottets betänkande</pre><pre>1993/94:SkU39 Dubbelbeskattningsavtal mellan\r\nSverige och Vitryssland (prop. 1993/94:230).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 13 §.)</pre><pre>8 §  Dubbelbeskattningsavtal med Vietnam</pre><pre>Föredrogs</pre><pre>skatteutskottets betänkande</pre><pre>1993/94:SkU40 Dubbelbeskattningsavtal med\r\nVietnam (prop. 1993/94:246).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 13 §.)</pre><pre>9 §  Ränteskillnadsersättning vid\r\nförtidsuppsägning av konsumentkrediter, m.m.</pre><pre>Föredrogs</pre><pre>lagutskottets betänkande</pre><pre>1993/94:LU29 Ränteskillnadsersättning vid\r\nförtidsuppsägning av konsumentkrediter, m.m.\r\n(prop. 1993/94:201).</pre><pre>Anf. 126  BJÖRN SAMUELSON (v):</pre><pre>Fru talman! Detta betänkande från lagutskottet har\r\nrubriken Ränteskillnadsersättning vid\r\nförtidsuppsägning av konsumentkrediter, m.m.\r\nDet förefaller vid första anblicken vara ett\r\noförargligt betänkande, men det kunde lika gärna\r\nha hetat: Hur vi gör det dyrare att lösa dyra lån. Det\r\när nämligen innehållet i betänkandet.</pre><pre>Elisabeth Persson m.fl. från Vänsterpartiet har i en\r\nmotion, 1993/94:L16, yrkat avslag på den\r\nproposition som betänkandet bygger på. Jag yrkar\r\nbifall till denna motion.</pre><pre>Nu skall riksdagen fatta beslut om att göra det\r\ndyrare för människor att lösa ofördelaktiga lån som\r\nde t.ex. har på sina egnahem och villor. Samtidigt\r\ngår denna riksdag och olika politiska företrädare ut\r\noch talar om för människorna att det är viktigt att\r\nspara pengar och att göra sig av med skulder. Detta\r\när de dubbla budskapens politik. Det är\r\nförvånande, fru talman, att Socialdemokraterna\r\nenhälligt har ställt upp bakom ett så orättvist förslag\r\ni lagutskottet.</pre><pre>I propositionen föreslås en nivå som överstiger\r\nräntan på ifrågavarande statsobligationer\r\nrespektive statsskuldsväxlar med en procentenhet.\r\nDen skulle alltså vara väl avvägd. Det är precis\r\nsamma sak som att säga att det efter den 1 juli skall\r\nbli betydligt dyrare än i dag att lösa dyra lån.\r\nDessutom skyddar man naturligtvis kapitalägarna\r\npå låntagarnas bekostnad. Detta sker på de\r\nmänniskors bekostnad som har ett sämre\r\nekonomiskt utgångsläge än de som har pengar över\r\nsom de kan använda till olika typer av obligationer.</pre><pre>Detta innebär de facto en ytterligare förstärkning\r\nav den förmögenhetsöverflyttning som vi har sett i\r\ndetta samhälle och som har accelererat sedan 1991.</pre><pre>Konsumentverket har inkommit med en skrivelse\r\nsom refereras i detta betänkande. Man tog upp\r\nspörsmålet om ränteskillnadsersättning vid\r\nförtidsinlösen av kreditköp där räntan för krediten\r\när bunden. Hör och häpna: utskottet finner inte att\r\nman -- inom ramen för det förevarande ärendet --\r\nkan ta ställning till den av Konsumentverket\r\naktualiserade frågan. Konsumentverket skrev att\r\nman åtminstone borde låta folk lösa den här typen\r\nav kreditlån på ett förmånligare sätt. Det förslaget\r\nfann lagutskottet inte någon anledning att se\r\nnärmare på.</pre><pre>Fru talman! Det är klart att människor ser om sitt\r\nhus. De är ju brända av den fluktuation som vi har\r\nsett, och ser, på räntemarknaden. Med den\r\nosäkerhet som människor känner inför framtiden\r\när det naturligt att de väljer att lösa sina\r\nofördelaktiga lån.</pre><pre>Det är litet rörande att läsa utskottets text. Det står\r\natt stabiliteten i systemet kan komma att hotas om\r\nman inte gör det dyrare för människor att lösa sina\r\nlån. Den instabiliteten handlar inte bara om\r\nsystemet som sådant. Den har varenda människa\r\nsom har lånat pengar till sina egnahem, villor och\r\nbostadsrätter erfarenhet av genom den senaste\r\ntidens räntechocker.</pre><pre>Också i det här fallet kommer man med dubbla\r\nbudskap från den här kammaren. Jag beklagar att\r\nden här propositionen och fördyringen för\r\nmänniskor kan gå så oförmärkt förbi i det politiska\r\nlivet.</pre><pre>I en motion från den allmänna motionstiden tog jag\r\noch Bertil Måbrink upp frågan om en del\r\nlåneinstitut som bl.a. annonserar i kvällspressen.\r\nDe lån som utbjuds innebär i princip att man bara\r\nbehöver lyfta på telefonluren så får man pengarna\r\nnästa dag eller inom en timma. Jag och Bertil\r\nMåbrink anser att det är oskäliga villkor i dessa\r\nlåneerbjudanden.</pre><pre>Jag kan ta ett exempel med ett lån på 10 000 kr som\r\nskall betalas tillbaka på 6 år. Efter 6 år har\r\nlåntagaren betalat över 23 000 kr för dessa 10 000\r\nkr. Detta kan jag som motionär inte beteckna som\r\nnågot annat än ocker. Det är spekulation i\r\nmänniskors svaga ekonomi. Den som inte behöver\r\nta ett sådant lån gör inte det -- den effektiva räntan\r\nuppgår ju till någonstans mellan 35 % och 40 %.</pre><pre>Vi går ut och predikar för människor att de skall\r\nvara sparsamma och se om sitt hus. Det gör vi bl.a.\r\nför att motivera nedskärningar inom den offentliga\r\nsektorn eller besparingar i statens budget. Då\r\nmåste vi från riksdagens sida också se till att\r\nmänniskor inte utsätts från sådan här\r\nockerverksamhet.</pre><pre>Utskottet säger att den här frågan ses över,\r\neftersom en ny lag skall träda i kraft 1994/95. Jag\r\nkan nöja mig med att avvakta beredningen av\r\närendet. I motionen skriver vi också att man bör se\r\növer lagstiftningen när det gäller frågan om ocker.\r\nUtskottet säger att det inte ankommer på\r\nlagutskottet att bedöma om bestämmelsen är\r\nändamålsenlig och hänvisar till 9 kap. 5 § andra\r\nstycket i brottsbalken.</pre><pre>Om det hade kommit en sådan här motion till något\r\nannat utskott förmodar jag att man hade sagt att det\r\när ett ärende för ett annat utskott och skickat det\r\nvidare, men så gjorde tyvärr inte lagutskottet.</pre><pre>Anf. 127  MARGARETA GARD (m):</pre><pre>Fru talman! Jag skulle vilja börja med att ta upp det\r\nsista som Björn Samuelson sade med anledning av\r\nmotionen om ockerränta.</pre><pre>Lagutskottet och justitieutskottet har diskuterat\r\nvilket utskott som skulle behandla motionen.\r\nEftersom lagutskottet har hand om\r\nkonsumentkrediter bestämde man sig för att\r\nlagutskottet skulle behandla motionen.</pre><pre>Utskottet har också skrivit att det inte ankommer\r\npå lagutskottet att bedöma om bestämmelsen är\r\nriktig. Det är brottsligt att i näringsverksamhet eller\r\ni annan verksamhet som bedrivs vanemässigt eller i\r\nstörre omfattning bereda sig ränta eller annan\r\nekonomisk förmån som står i uppenbart\r\nmissförhållande till motprestationen. Det faller\r\nalltså under brottsbalken. Därmed är detta redan\r\nreglerat.</pre><pre>Sedan skulle jag vilja påminna Björn Samuelson\r\nom den departementspromemoria som nu har lagts\r\nfram -- 1994:23, 5 kap. Syftet är att införliva EG-\r\ndirektivet om oskäliga villkor i konsumentavtal\r\nmed svensk rätt. I promemorian föreslås en ny lag\r\nom avtalsvillkor i konsumentförhållanden, vilken\r\nskall ersätta 1971 års lag i ämnet.</pre><pre>Det finns en nyhet i den föreslagna lagen, som\r\ndärmed skiljer sig från den tidigare lagen. Lagen\r\nskall nämligen gälla för alla avtalsvillkor på den\r\nfinansiella marknaden.</pre><pre>Konsumentombudsmannen och\r\nMarknadsdomstolen skall pröva avtal om\r\nfinansiella tjänster enligt samma marknadsrättsliga\r\nregler som gäller på andra avtalsområden. Oskäliga\r\navtalsvillkor skall enligt förslaget kunna förbjudas\r\nav Marknadsdomstolen -- men inte bara, som nu,\r\nom det är påkallat från allmän synpunkt utan också\r\nom ett förbud inte överensstämmer med\r\nkonsumenternas intressen.</pre><pre>Här kommer alltså ganska snabbt en lagstiftning på\r\ngrund av EG-avtalet, som vi vill införliva i svensk\r\nrätt. Jag tror att Björn Samuelsons önskemål i\r\nmotionsyrkandet härmed är ganska väl\r\ntillgodosedda.</pre><pre>Sedan gäller det ränteskillnader vid\r\nkonsumentkrediter. Vi fick faktiskt en ny lag den 1\r\njanuari 1993 som gjorde det möjligt att tidigare\r\ninlösa konsumentkrediter. Man gjorde en ändring i\r\nden lagen 1993 för att man även på bostadsområdet\r\nskulle kunna gå in och förtidsinlösa bostadslån.\r\nMen räntan gick ner. Väldigt många bostadslån\r\nlöstes in. På grund av den reglering som\r\nbostadsinstituten har när det gäller in- och utlåning\r\nblev det här väldigt ofördelaktigt för\r\nbostadskreditinstituten. Ja, det blev stora förluster.\r\nOch, Björn Samuelson, någon skall betala\r\nförlusterna. Det blir ju då de andra låntagarna i\r\nandra ändan så att säga som får betala. Därför var\r\nman i lagutskottet villig att göra en justering här så\r\natt man när det gäller något längre lån väljer\r\nstatsobligationsräntan. För kortare lån är det\r\nstatsskuldsräntan som gäller plus 1 %. Vi har varit\r\növerens om att detta är skäligt. Vi har haft\r\nhearingar och vi har noga undersökt hur detta slår.</pre><pre>När man ingår ett avtal, vilket man ju gör när man\r\ntar ett lån, är det rimligt att man håller avtalet tills\r\navtalet går ut eller, när det gäller\r\nbostadslåneräntan, tills räntan räknas om. Jag tror\r\ndock inte att detta är något större ingrepp i\r\nbostadslånen. Så ser vi på detta. Här måste det ske\r\nen avvägning så att det hela blir rimligt för båda\r\nparter.</pre><pre>Vidare har man lagt in här att detta måste följas upp\r\nså att det inte sker oskäliga räntevinster på något\r\nhåll. Därför vill vi alltså ha en uppföljning. Det\r\nuppdraget har Finansinspektionen fått.</pre><pre>Med detta tror jag nog att vi får en bra balans, trots\r\natt vi har gjort förändringar. Vi har alltså förändrat\r\ndet hela så att det blir en sund lånemarknad. Det är\r\nju vad vi alla vill ha.</pre><pre>Anf. 128  BJÖRN SAMUELSON (v):</pre><pre>Fru talman! Först frågan om de höga\r\nräntekostnaderna för snabblån. Som jag sagt\r\ntidigare kan jag avvakta en förändrad lagstiftning.\r\nMen det är kittlande att snudda vid tanken att\r\növerväga en polisanmälan här för att få detta\r\nprövat. Jag skall fundera på saken.</pre><pre>Sedan till frågan om fördyringen när det gäller\r\nmöjligheterna att lösa in dyra lån.</pre><pre>För det första handlar det här om ett slags dolt\r\nbankstöd.</pre><pre>För det andra talas det om förluster som har\r\nuppstått för finansieringsinstituten. Ja, det är\r\nförluster -- i förhållande till beräknad vinst. Något\r\nannat är det inte fråga om.</pre><pre>För det tredje skall avtal hållas. Men de kan inte\r\nvara så ''stenfasta'', fru talman, att de inte påverkas\r\nav om vi får en kraftig nedgång av den allmänna\r\nräntan i samhället. En sådan ekonomisk utveckling\r\nskall naturligtvis litet grand komma människor till\r\ngodo. Jag tror inte att någon i denna kammare\r\ntycker annorlunda. Därför är det här betänkandet\r\nmycket märkligt.</pre><pre>För det fjärde innebär det här inte något annat än\r\natt man gör det dyrare för den enskilde. Den som\r\nhar pengar och som kan spekulera i obligationer\r\nskall alltså skyddas på den boendes bekostnad.</pre><pre>Anf. 129  MARGARETA GARD (m):</pre><pre>Fru talman! Jag vill ännu en gång säga till Björn\r\nSamuelson att det faktiskt är så att\r\nbostadslåneinstituten har att låna upp sina pengar.\r\nDet gör de. Beräkningar görs av räntan utifrån de\r\når som man har räknat med att låna ut pengar och\r\nfå in ränta på det. Det finns alltså en balans i detta.\r\nNär man gjorde det möjligt att förtidsinlösa lån\r\nspräcktes den här balansen.</pre><pre>Instituten kan inte omedelbart låna ut till samma\r\nränta som de hade räknat med när de lånade ut till\r\nden förra långivaren så att säga. Det uppkommer\r\ndå stora förluster. Det är inte lån på några miljoner\r\nkronor som har förtidsinlösts, utan det är faktiskt\r\nlån på mer än 100 miljarder kronor som har\r\nförtidsinlösts. Därför rör det sig om oerhört mycket\r\npengar.</pre><pre>Jag är alldeles övertygad om att vi inte har givit\r\nbankerna någon fördel här. I stället har vi helt\r\nenkelt sett till att vi får ett lånesystem som fungerar\r\nväl. Det är vad vi vill åstadkomma med detta.</pre><pre>Anf. 130  BJÖRN SAMUELSON (v):</pre><pre>Fru talman! Jag skall inte förlänga debatten\r\nytterligare. Jag bara konstaterar att vi har ett\r\ngammalmodigt, omodernt,\r\nbostadsfinansieringssystem i det här landet. Pengar\r\növerförs från dem som inte har några till dem som\r\nhar.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>10 §  Datapantbrev</pre><pre>Föredrogs</pre><pre>lagutskottets betänkande</pre><pre>1993/94:LU33 Datapantbrev (prop. 1993/94:197).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 13 §.)</pre><pre>11 §  Exekutiv försäljning av fast egendom</pre><pre>Föredrogs</pre><pre>lagutskottets betänkande</pre><pre>1993/94:LU30 Exekutiv försäljning av fast\r\negendom (prop. 1993/94:191).</pre><pre>Talmannen konstaterade att ingen talare var\r\nanmäld.</pre><pre>\r\n(Beslut fattades efter 13 §.)</pre><pre>12 §  Ny huvudman för\r\nnäringsförbudsregistret</pre><pre>Föredrogs</pre><pre>lagutskottets betänkande</pre><pre>1993/94:LU36 Ny huvudman för\r\nnäringsförbudsregistret (prop. 1993/94:171).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 13 §.)</pre><pre>13 §  Ändringar i aktiekontolagen</pre><pre>Föredrogs</pre><pre>lagutskottets betänkande</pre><pre>1993/94:LU37 Ändringar i aktiekontolagen (prop.\r\n1993/94:232).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>SkU30 Vissa mervärdesskattefrågor</pre><pre>Mom. 1 (böcker och dagstidningar)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>272 för utskottet</pre><pre>18 för res. 1</pre><pre>1 avstod</pre><pre>58 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 69 m, 27 fp, 27 c, 20 kds, 9 v, 3 -</pre><pre>För res. 1:</pre><pre>1 s, 1 kds, 16 nyd</pre><pre>Avstod:</pre><pre>1 kds</pre><pre>Frånvarande:</pre><pre>20 s, 11 m, 6 fp, 4 c, 4 kds, 7 nyd, 5 v, 1 -</pre><pre>Mom. 3 (alternativa behandlingsmetoder m.m.)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>272 för utskottet</pre><pre>17 för res. 2</pre><pre>60 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 67 m, 28 fp, 26 c, 22 kds, 9 v, 2 -</pre><pre>För res. 2:</pre><pre>1 c, 16 nyd</pre><pre>Frånvarande:</pre><pre>20 s, 13 m, 5 fp, 4 c, 4 kds, 7 nyd, 5 v, 2 -</pre><pre>Mom. 12 (nyföretagande)</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>275 för utskottet</pre><pre>17 för res. 4</pre><pre>57 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 69 m, 27 fp, 27 c, 22 kds, 9 v, 3 -</pre><pre>För res. 4:</pre><pre>1 fp, 16 nyd</pre><pre>Frånvarande:</pre><pre>20 s, 11 m, 5 fp, 4 c, 4 kds, 7 nyd, 5 v, 1 -</pre><pre>Mom. 14 (privata tjänster, turistmoms, livsmedel\r\nm.m.)</pre><pre>1. utskottet</pre><pre>2. men. (v)</pre><pre>Votering:</pre><pre>282 för utskottet</pre><pre>10 för men.</pre><pre>57 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 69 m, 28 fp, 27 c, 22 kds, 16 nyd, 2 -</pre><pre>För men.:</pre><pre>9 v, 1 -</pre><pre>Frånvarande:</pre><pre>20 s, 11 m, 5 fp, 4 c, 4 kds, 7 nyd, 5 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>SkU35 Bostadsbeskattning</pre><pre>Mom. 1 (fastighetsskatten på industrifastigheter\r\noch lokaler)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>279 för utskottet</pre><pre>10 för men.</pre><pre>60 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>116 s, 68 m, 28 fp, 27 c, 22 kds, 16 nyd, 2 -</pre><pre>För men.:</pre><pre>9 v, 1 -</pre><pre>Frånvarande:</pre><pre>22 s, 12 m, 5 fp, 4 c, 4 kds, 7 nyd, 5 v, 1 -</pre><pre>Mom. 2 (skattesatsen för fastighetsskatten)</pre><pre>1. utskottet</pre><pre>2. res. 1 (nyd)</pre><pre>Kammaren biföll utskottets hemställan med\r\nacklamation.</pre><pre>Mom. 3 (detaljutformningen i övrigt av\r\nfastighetsskatten)</pre><pre>1. utskottet</pre><pre>2. res. 2 (s)</pre><pre>Votering:</pre><pre>162 för utskottet</pre><pre>129 för res. 2</pre><pre>58 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>69 m, 27 fp, 27 c, 22 kds, 16 nyd, 1 -</pre><pre>För res. 2:</pre><pre>118 s, 9 v, 2 -</pre><pre>Frånvarande:</pre><pre>20 s, 11 m, 6 fp, 4 c, 4 kds, 7 nyd, 5 v, 1 -</pre><pre>Mom. 5 (taxeringsvärdena i attraktiva områden)</pre><pre>1. utskottet</pre><pre>2. res. 3 (nyd)</pre><pre>3. men. i motsvarande del (v)</pre><pre>Förberedande votering:</pre><pre>26 för res. 3</pre><pre>14 för men.</pre><pre>249 avstod</pre><pre>60 frånvarande</pre><pre>Kammaren biträdde res. 3.</pre><pre>Huvudvotering:</pre><pre>Res. 3 ställdes mot utskottets hemställan som\r\nbifölls genom uppresning.</pre><pre>Mom. 7</pre><pre>eparation, om- och tillbyggnad)</pre><pre>1. utskottet</pre><pre>2. res. 4 (nyd)</pre><pre>Kammaren biföll utskottets hemställan med\r\nacklamation.</pre><pre>Mom. 10 (byggmomsen)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>272 för utskottet</pre><pre>16 för res. 5</pre><pre>1 avstod</pre><pre>60 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 68 m, 27 fp, 26 c, 22 kds, 9 v, 3 -</pre><pre>För res. 5 :</pre><pre>16 nyd</pre><pre>Avstod:</pre><pre>1 c</pre><pre>Frånvarande:</pre><pre>21 s, 12 m, 6 fp, 4 c, 4 kds, 7 nyd, 5 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>SkU39 Dubbelbeskattningsavtal mellan Sverige\r\noch Vitryssland</pre><pre>Kammaren biföll utskottets hemställan.</pre><pre>SkU40 Dubbelbeskattningsavtal med Vietnam</pre><pre>Kammaren biföll utskottets hemställan.</pre><pre>LU29 Ränteskillnadsersättning vid\r\nförtidsuppsägning av konsumentkrediter, m.m.</pre><pre>Mom. 1 (ränteskillnadsersättning)</pre><pre>Yrkanden:</pre><pre>1. utskottet</pre><pre>2. utskottets hemställan med den ändring däri som\r\nföranleddes av bifall till mot. L16 (v)</pre><pre>Votering:</pre><pre>281 för utskottet</pre><pre>10 för mot.</pre><pre>58 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 69 m, 28 fp, 27 c, 22 kds, 16 nyd, 2 -</pre><pre>För mot.:</pre><pre>9 v, 1 -</pre><pre>Frånvarande:</pre><pre>21 s, 11 m, 5 fp, 4 c, 4 kds, 7 nyd, 5 v, 1 -</pre><pre>Mom. 2</pre><pre>Kammaren biföll utskottets hemställan.</pre><pre>LU33 Datapantbrev</pre><pre>Kammaren biföll utskottets hemställan.</pre><pre>LU30 Exekutiv försäljning av fast egendom</pre><pre>Kammaren biföll utskottets hemställan.</pre><pre>LU36 Ny huvudman för näringsförbudsregistret</pre><pre>Kammaren biföll utskottets hemställan.</pre><pre>LU37 Ändringar i aktiekontolagen</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av talmannen medgav kammaren att\r\nåterstående ärenden, kulturutskottets\r\nbetänkanden KrU30 och KrU31, fick avgöras i ett\r\nsammanhang vid morgondagens arbetsplenum.</pre><pre>14 §  Turism</pre><pre>Föredrogs</pre><pre>kulturutskottets betänkande</pre><pre>1993/94:30 Turism (prop. 1993/94:100 delvis).</pre><pre>Anf. 131  MAJA BÄCKSTRÖM (s):</pre><pre>Fru talman! Turismen till Sverige från utlandet har\r\nökat markant under det senaste året, främst tack\r\nvare kronkursens fall. Resandet inom landet har\r\nockså ökat. Detta är bl.a. resultatet av sänkningen\r\nav turistmomsen. Av detta har vi lärt oss att även\r\nandra faktorer än själva marknadsföringen\r\npåverkar turismens upp- och nedgång i landet.</pre><pre>Därmed inte sagt att marknadsföringen är oviktig --\r\ntvärtom. I det läge som vi just nu befinner oss i\r\nborde staten satsa extra mycket på att\r\nmarknadsföra Sverige utomlands och då\r\nnaturligtvis som ett prisvärt land att turista i.</pre><pre>Vi socialdemokrater har i vår utskottsmotion också\r\nföreslagit detta, men tyvärr inte fått majoriteten i\r\nutskottet med oss på det förslaget. Samma sak\r\ngäller flera av våra förslag till utveckling av\r\nSverigeturismen.</pre><pre>Vid genomläsning av utskottets betänkande får\r\nman en stark känsla av att utskottsmajoriteten inte\r\nvågar ha någon egen åsikt om någonting, utan att\r\nman avvaktar vad näringsministern kan tänkas\r\nkomma med i en framtid.</pre><pre>Det är i och för sig glädjande att regeringspartierna\r\ni betänkandet medger att vi i sak har rätt i våra\r\nbedömningar, t.ex. när det gäller behovet av\r\nsamordning och samverkan. Tandlöst är dock att\r\nman säger sig ''inte vilja föregripa regeringens\r\nberedning av ärendet'', som det ju heter när man\r\nvill förhala en fråga.</pre><pre>Tillåt mig säga, att med det svala intresse\r\nnäringsministern hittills visat för turistsektorn har\r\nvi socialdemokrater inga större förhoppningar om\r\ninitiativ från det hållet.</pre><pre>Socialdemokraternas uppfattning är att turismen\r\nrymmer många möjligheter för människor och\r\nsamhälle, såväl ekonomiskt, sysselsättningsmässigt\r\noch regionalpolitiskt som välfärdsmässigt. Den är\r\nutifrån en helhetsbedömning värd att satsas på som\r\nen egen sektor i politiken. Rätta tiden för initiativ\r\när nu.</pre><pre>Erfarenheten visar att turismen berör så många\r\nolika sektorer i samhället att en kraftsamling och\r\nsamordning av de olika insatserna behövs. Med\r\nutgångspunkt i denna övertygelse har vi\r\nsocialdemokrater i vår motion och därefter i\r\nreservationerna till betänkandet presenterat våra\r\nhuvudlinjer för ett turistpolitiskt program.</pre><pre>Vi anser att målen för den statliga turist- och\r\nrekreationspolitiken skall vara att utveckla\r\nturismen till och i Sverige så att den ger största\r\nmöjliga effekter på ekonomi och sysselsättning,\r\nspeciellt i glesbygden, en bättre bytesbalans och --\r\nvilket är viktigt -- en ökad livskvalitet hos den egna\r\nbefolkningen, främst genom ökade möjligheter till\r\nnatur- och kulturupplevelser i Sverige.</pre><pre>Den socialdemokratiska strategin för detta\r\nmålarbete är att staten går in i bolaget Next Stop\r\nSweden, eller etablerar samarbete med ett\r\nmotsvarande organ, och att det satsas 81 miljoner\r\nkronor för marknadsföringsinsatser, främst i\r\nutlandet, av Sverige som turistland.</pre><pre>Något belopp bör inte anvisas för projektet Invest\r\nin Sweden. De pengarna anser vi är viktigare att\r\nsatsa på marknadsföringsåtgärder i utlandet. Detta\r\nvar ju också avsikten från början och ingick i den\r\nursprungliga överenskommelsen mellan\r\nregeringens företrädare och näringens.</pre><pre>Vi menar att Styrelsen för Sverigebilden skall\r\nläggas ned, eftersom den enligt vårt förslag om\r\nstatens engagemang i Next Stop Sweden blir utan\r\nuppgifter.</pre><pre>Staten kompletterar sitt engagemang i\r\nmarknadsföringen i utlandet av Sverige som\r\nturistland med en rad andra åtgärder för att också\r\nutveckla Sverige som turistland.</pre><pre>Ett nytt organ för samordning och utveckling av\r\nturist- och rekreationspolitiken, TURSAM, menar\r\nvi bör inrättas. Där bör de viktigaste\r\nsamhällsaktörerna på turismens område vara\r\nrepresenterade, nämligen förutom staten även\r\nKommunförbundet och Landstingsförbundet,\r\nturistnäringen och de frivilliga organisationerna.</pre><pre>Vi menar att TURSAM kanslimässigt kan knytas\r\ntill NUTEK. Detta organ bör bl.a. kunna bli ett\r\nforum för dialog mellan näringens,\r\norganisationernas och samhällets företrädare,\r\nsåledes ett organ med bred kompetens på hela\r\nturistområdet. Här torde man kunna medverka till\r\natt berörda parter får en gemensam och samlande\r\nsyn på turistfrågorna och de insatser som samhället\r\nbör göra för att utveckla turismen.</pre><pre>TURSAM bör få 10 miljoner kronor för sin\r\nverksamhet, som bör starta den 1 januari 1995.\r\nDessa medel -- 20 miljoner för helt budgetår\r\ndärefter -- skall bl.a. användas som stöd till Svenska\r\nturistföreningen och andra turist- och\r\nfriluftsorganisationer samt som bidrag till försöks-\r\noch utvecklingsarbeten.</pre><pre>Andra viktiga uppgifter för TURSAM skall enligt\r\nvårt förslag bli att vara statens organ på turist- och\r\nrekreationsområdet och att bevaka sektorns\r\nsamlade intressen nationellt och internationellt.</pre><pre>Dessutom skall TURSAM bilda nätverk för att\r\nskapa förtroende mellan de olika aktörerna på\r\nturistområdet och i samråd med branschen och\r\norganisationerna utforma ett handlingsprogram för\r\natt genomföra de för turismen i Sverige just nu mest\r\nangelägna åtgärderna. I ett sådant program bör\r\nbl.a. ingå att föreslå regeringen tydliga och\r\nlångsiktiga strategier och villkor för turistnäringen.</pre><pre>Vidare skall TURSAM stödja, stimulera och\r\nengagera de parter, inte minst olika statliga organ,\r\nsom måste medverka i åtgärdsarbetet. TURSAM\r\nskall bli en katalysator, som får andra att jobba med\r\ndet som de är bäst på och har ansvaret för, t.ex.\r\nVägverket, Naturvårdsverket, länsstyrelserna,\r\norganisationerna osv.</pre><pre>TURSAM skall också bevaka vad som händer\r\nutanför landets gränser, delta i internationellt\r\nsamarbete och behandla för turismen gemensamma\r\nfrågor, t.ex. turismens hållning till miljön -- den\r\nbasresurs som turismen bygger på -- eller\r\nforsknings- och utbildningsfrågor.</pre><pre>Den här politiken står alltså vårt parti bakom. Det\r\när en aktiv politik, i motsats till regeringens och de\r\nborgerliga partiernas passiva uppträdande på\r\nturismens område. Vi inser alltså de positiva\r\neffekter turistnäringen ger på ett flertal\r\nsamhällsområden som vi prioriterar, inte minst då\r\ndet gäller sysselsättningen. Det gäller jobb också i\r\nde regioner i Sverige som bäst behöver detta, för att\r\nde som bor där skall kunna få behålla sin service\r\noch därmed kunna bo kvar i sin hembygd. Vi inser\r\natt turismen är överlägsen de flesta andra näringar\r\ni det här fallet.</pre><pre>Vi inser givetvis också turismens positiva effekter\r\npå handelsbalansen, genom att den för in värdefull\r\nutländsk valuta till vårt land. Det är för mig en gåta\r\natt den sittande regeringen, som är så beroende av\r\natt rätta till ett skenande budgetunderskott, inte\r\ngriper chansen att nu genom ett ordentligt ökat\r\nbidrag till marknadsföringen utomlands talar om\r\natt Sverige blivit ett billigare land att turista i. Nej,\r\ndå minskar man i stället stödet till marknadsföring\r\nute i Europa. Samtidigt ökar de övriga nordiska\r\nländerna sina anslag, vilket gör att vi i Sverige\r\nhamnar ytterligare på efterkälken som turistland.</pre><pre>Man kan verkligen fråga sig när regeringen och de\r\nborgerliga partierna skall inse turismens många\r\nmöjligheter, så att de kan samla sig till sådana\r\naktiva insatser som inte minst turistbranschen men\r\nockså berörda myndigheter och organisationer\r\nefterfrågar. Vi förespråkar alltså ett aktivt\r\nagerande, i motsats till regeringens och\r\nutskottsmajoritetens passiva och avvaktande\r\nhållning. Här går alltså den stora skiljelinjen mellan\r\noss och borgerligheten i synen på turismen i dag.</pre><pre>Fru talman! Jag vill härmed yrka bifall till våra\r\nreservationer, som är fogade till betänkandet.</pre><pre>Jag vill också, fru talman, avsluta med några\r\npersonliga reflexioner, som kom för mig när jag\r\nförberedde mitt anförande här i dag och som ju är\r\nmitt sista i denna kammare.</pre><pre>Jag tycker och har alltid tyckt att turismen är en\r\nverksamhet som egentligen bara rymmer\r\nmöjligheter och som det därför borde finnas\r\nförutsättningar för alla partier här i riksdagen att\r\nkunna enas om att stödja och stimulera\r\nutvecklingen av. Jag hoppas därför att framtidens\r\nrikspolitiker mer än hittills skall kunna hitta mera\r\nsamlade och för turismen till och i Sverige positiva\r\ngemensamma lösningar.</pre><pre>Turismen ger ju i sig så många för samhället och\r\ndess invånare positiva effekter -- såväl sociala som\r\nekonomiska -- att man egentligen borde lägga allt\r\npolitiskt käbbel åt sidan och i stället satsa på ett\r\nsamarbete.</pre><pre>Jag har lärt mig att turismen är en vittomfattande\r\noch komplex verksamhet, med många kunniga\r\naktörer, som var och en ser till sina mål och\r\nintressen. Vi har kommuner och landsting, som ser\r\nmöjligheter att skapa sysselsättning och service för\r\nsina invånare.</pre><pre>Vi har en mångfasetterad turistnäring, som vill\r\ntjäna pengar på att ge besökarna en bra service.\r\nOch vi har alla de organisationer, typ Svenska\r\nturistföreningen, Sportfiskarna och\r\nFriluftsfrämjandet, som i mångt och mycket\r\nfungerar som komsumentföreträdare på turist- och\r\nfriluftsområdet. Att samordna och få alla dessa\r\nintressen att dra åt samma håll är verkligen en\r\nutmaning -- det behövs. Jag tror att det blir en\r\nmycket angelägen fråga för det fortsatta arbetet på\r\nriksplanet.</pre><pre>Det behövs också en samsyn på turismen från alla\r\ndess parter -- en samsyn om vad turismen är och\r\nvart vi vill sträva med våra olika insatser.</pre><pre>Det vore också bra för alla parter om vi kunde enas\r\nom vad vi menar med olika begrepp, som t.ex.\r\nturistbranschen, näringen eller turismen. Jag har\r\nmärkt att innebörden ofta är helt olika beroende på\r\nvem man talar med, och det är ett hinder för att få\r\ntill stånd en gemensam syn på turismen och på\r\nbehovet av insatser för att utveckla den i framtiden.</pre><pre>Fru talman! Förutsättningarna för samtal om\r\nsådana här saker har ökat betydligt under senare år.\r\nBl.a. har branschen själv genom sin\r\nsamarbetsorganisation RTS försökt prata sig\r\nsamman och skaffa sig en gemensam uppfattning\r\nom vart man vill nå i samtalen med oss politiker och\r\nolika myndigheter. Jag har tydligt märkt att vi nu\r\nmycket mer talar med varandra än om varandra,\r\noch det är ju positivt och inger optimism för\r\nframtiden.</pre><pre>Fru talman! Genom dessa små positiva tankar vill\r\njag framföra min önskan att turism- och\r\nrekreationsfrågorna skall gå en ljus framtid till\r\nmötes, inte minst med hjälp av kloka beslut såväl i\r\nkanslihuset som i denna kammare.</pre><pre>I detta anförande instämde Åke Gustavsson,\r\nLennart Nilsson, Ingegerd Sahlström, Anders\r\nNilsson, Leo Persson, Lahja Exner och Monica\r\nWidnemark (alla s).</pre><pre>Anf. 132  STINA GUSTAVSSON (c):</pre><pre>Fru talman! Fritid, rekreation och resor hör till det\r\nsom ger människor avkoppling och upplevelser och\r\nsom medverkar till att göra livet rikare. Turismens\r\nstora betydelse för såväl livskvalitet som för\r\nekonomi och sysselsättning är i dag allmänt erkänd.\r\nTurismen utgör också en viktig del av den\r\nexpanderande tjänstesektorn. Turismen är\r\nsysselsättningsintensiv och har en bättre regional\r\nspridning än de flesta andra näringar. En satsning\r\npå turismen ger i flertalet fall också god utdelning\r\nekonomiskt för hela landet.</pre><pre>Inom turistnäringen finns en mängd olika aktörer.\r\nDet är de stora företagen, som i stort sett klarar sin\r\nmarknadsföring själva, och det är tiotusentals\r\nsmåföretagare och en lång rad ideella\r\norganisationer, som ofta producerar själva\r\nturistprodukten men som inte själva orkar med sin\r\nmarknadsföring; de måste finnas med i någon sorts\r\nsamordning, som dock inte får övergå i en planering\r\ndär andra talar om vad man skall marknadsföra --\r\ndet måste man få avgöra själv. Strukturen på\r\nturistbranschen i Sverige är med andra ord mycket\r\nspeciell.</pre><pre>Staten agerar främst utifrån Styrelsen för\r\nSverigebilden, och näringen å sin sida främst\r\ngenom organet Next Stop Sweden. Kommuner,\r\nlandsting, länsstyrelser m.fl. har sina speciella\r\ninstrument, alltifrån rena turistorgan till stöd för\r\nregionala utvecklingsinsatser; dessutom disponerar\r\nNUTEK medel för samma ändamål. Bilden av\r\nturistnäringen och dess marknadsföring är alltså i\r\nhög grad splittrad. Det påtalades också i samband\r\nmed den hearing om turismen som kulturutskottet\r\narrangerade den 12 april.</pre><pre>Personligen tror jag att turistnäringen även i\r\nframtiden måste vara mångfasetterad. Turister som\r\nkommer hit eller svenskar som turistar i sitt eget\r\nland vill säkert ha en mångfald och kunna välja\r\nutifrån sina önskemål -- inte sällan är det den lokala\r\nspecialiteten som efterfrågas.</pre><pre>Regeringen har i budgetpropositionen anfört att de\r\nriktlinjer som lades fast 1993 skall gälla även för\r\nbudgetåret 1994/95. Som övergripande mål anges\r\natt Styrelsen för Sverigebilden skall bidra till\r\nspridandet av information utomlands och bistå med\r\nsådana marknadsföringsinsatser som kommer\r\nsvenskt näringsliv till godo.</pre><pre>Utskottets majoritet har ansett sig kunna ställa upp\r\npå denna bedömning, eftersom det i regeringen\r\npågår ett arbete med att se över på vilket sätt en\r\nsamordning skall kunna ske framöver. Jag\r\nförutsätter för min del att regeringen inte snävt\r\ntittar enbart på de förslag som framlagts i\r\nbetänkandet Svenska bilder -- översyn av\r\nSverigeinformationen utan också analyserar de\r\nförslag som finns i motioner från företrädare för\r\nsåväl oppositionen som regeringspartierna,\r\nmotioner som jag tycker visar på erfarenhet och\r\nkompetens. Det är faktiskt på grundval av goda\r\nkunskaper som både näringen och det allmänna\r\nkan utnyttja tillgängliga resurser på det mest\r\neffektiva sättet.</pre><pre>Arbetsgruppen för landsbygdsturism, initierad av\r\nGlesbygdsmyndigheten och\r\nArbetsmarknadsdepartementet, avgav i november\r\n1993 en rapport om landsbygdsturism. Det är en\r\nviktig rapport, som regeringen har all anledning att\r\nnärmare studera och dra lärdom av.</pre><pre>Turistnäringens frågor hör ju till flera departments\r\nansvarsområden. Kulturutskottet förutsätter att\r\nregeringen i sin fortsatta beredning av frågor kring\r\nden framtida organisationen för de statliga\r\ninsatserna för turistnäringen även överväger hur en\r\nstörre samordning och en ökad uppmärksamhet\r\nbeträffande turistfrågorna skall kunna\r\nåstadkommas inom regeringskansliet.</pre><pre>I kulturutskottets betänkande finns ett avsnitt om\r\nvissa natur- och miljöfrågor utifrån tre motioner\r\ndär man påtalar turistbranschens ansvar för\r\nutnyttjandet av naturen som en resurs inom\r\nturismen och dess ansvar för information till\r\nturisterna om allemansrättens innebörd. Utskottet\r\nser mycket allvarligt på frågan om turismens\r\ninverkan på natur och miljö och säger att det är av\r\nyttersta vikt att informationen om allemansrättens\r\ninnebörd verkligen når såväl svenska som\r\nutländska turister. All information måste utformas\r\npå ett sådant sätt att turisten inte förespeglas att det\r\när fritt fram i skog och mark. Regeringen har också\r\natt pröva ett par skrivelser i ärendet från såväl\r\nNaturvårdsverket som Lantbrukarnas riksförbund.\r\nUtskottet förutsätter att regeringen tar de initiativ\r\nsom situationen kan komma att kräva.</pre><pre>Utskottsmajoriteten tillstyrker vidare den av\r\nregeringen föreslagna medelstilldelningen och\r\navvisar motionsförslagen om en höjning av\r\nanslaget.</pre><pre>Fru talman! Jag ber att få yrka bifall till\r\nkulturutskottets betänkande nr 30 och avslag på\r\nsamtliga reservationer.</pre><pre>Precis som Maja Bäckström gör jag i dag mitt sista\r\nframträdande i riksdagens talarstol. Jag vill passa\r\npå att tacka mina kamrater i kulturutskottet för\r\nmycket fint samarbete.</pre><pre>Jag vill också för hela den icke-socialistiska\r\ngruppen i kulturutskottet särskilt tacka Maja\r\nBäckström för hennes kulturpolitiska engagemang,\r\nsom även innefattar turismen i hela dess vidd.</pre><pre>(forts.)</pre><pre>Ajournering</pre><pre>Kammaren beslöt kl. 17.57 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>14 §  (forts.) f415 &gt; Turism</pre><pre></pre><pre>(forts. KrU30)</pre><pre>Anf. 133  BIRGITTA WISTRAND (m):</pre><pre>Herr talman! Så är det dags igen att en kväll i en\r\nganska tom kammare debattera något som\r\nåtminstone vi som är här tycker är viktigt, nämligen\r\nturism.</pre><pre>Nu år 1994 känns det faktiskt som om turismen\r\näntligen har börjat få en plats i ganska mångas\r\nmedvetande. Äntligen börjar siffrorna att se bättre\r\nut. Det beror naturligtvis på att regeringen under\r\nde här åren har gjort en rad insatser som varit\r\nviktiga. Man har gjort insatser för småföretag, för\r\natt sänka momsen och för företagande över huvud\r\ntaget. Deprecieringen av kronan spelar självfallet\r\nockså en viss roll.</pre><pre>Nu kan vi kanske få en offensiv turistpolitik. Jag\r\ntycker att det är viktigt att notera att man runt om\r\ni Sverige rapporterar ökande siffror. Fler förväntas\r\nkomma inte bara till Stockholm utan också till\r\nNorrland, till Gotland, till fjällen och till\r\nVästkusten.</pre><pre>Men det kan bli ännu bättre. Jag tror att de\r\npiruetter som varit omkring Turistrådets\r\nprivatisering och den turbulens som blev när\r\nTuristrådet privatiserades faktiskt har varit ganska\r\nbra. De har tvingat oss att tänka efter och att ta steg\r\nframåt.</pre><pre>Själv skrev jag en artikel redan 1987 om att\r\nTuristrådet behövde privatiseras. Jag tycker att det\r\nvar ett mycket bra beslut. Det gick kanske litet för\r\nfort. Reformen blev kanske inte så bra som den\r\nkunde ha blivit och nu kommer att bli. Därför har\r\nvi i utskottet sagt att vi hoppas att näringsminister\r\nWesterberg skyndsamt bereder frågan i\r\ndepartementet och att det också görs med andra\r\nberörda departement. Vi har ju tyckt att det har\r\ntagit lång tid.</pre><pre>Under dessa år har utskottet haft två utfrågningar\r\nom turism. I den utfrågning som vi hade nu i april\r\nvisade det sig att branschen, som tidigare var\r\nmycket splittrad, nu har fått ett eget\r\nsamarbetsorgan. Man har bildat bolaget Next Stop\r\nSweden. Det finns en samsyn och ett samarbete.\r\nDärför är det viktigt att vi även får det i regeringen.</pre><pre>Innan jag går över på själva frågan vill jag titta litet\r\npå hur det var innan den borgerliga regeringen\r\nkom. På Socialdemokraternas tid var turism något\r\nsom kostade pengar. Det var en belastning för\r\nkommunerna. Kommuner, landsting och stat gick\r\nin och räddade förlustföretag. Det var inte en\r\nbransch utan en social rättighet under statligt\r\növerinseende. Ofta var det ett slags monopol. När\r\nman tog över de här företagen tillsatte man ofta en\r\ntjänsteman i stället för en företagare. Sedan gick\r\ndet som det gick. Det blev dyrt. Det var säkert ett\r\nav skälen till att man inte talade om att satsa på\r\nturism. Det handlade om att turism kostar.</pre><pre>I dag är turismen den tredje största inkomstkällan\r\nför Stockholm. Stockholm har lärt sig att det kräver\r\nstarka insatser om man skall lyckas. Man\r\nkonkurrerar inte bara med städer i Sverige utan\r\nmed huvudstäder i Europa och världen om t.ex.\r\nkongresser och konferenser. Nu kan vi se att\r\nStockholm kommer på kartan och får allt fler både\r\nkongresser och konferenser.</pre><pre>Varför är då turistbranschen så viktig? Jag kan se\r\nåtminstone tre skäl. Det första är faktiskt att det är\r\nvärldens snabbast växande marknad. Det är inte\r\nbara så att människor reser mer, utan helt nya delar\r\nav världen börjar att få pengar över för turism. Vi\r\nhar fått fred som också bidrar till detta. 430\r\nmiljoner människor i Östeuropa har plötsligt börjat\r\nta semester. Asien är inte längre bara ett resmål.\r\nMängder av människor kommer från Asien hit till\r\nEuropa.</pre><pre>Ett andra skäl är faktiskt att branschen är mycket\r\npersonalintensiv. Över 204 miljoner människor i\r\nvärlden jobbar i turistbranschen. I Europa är\r\nungefär 6--7 % av befolkningen i branschen. I\r\nSverige är det bara 2 %. Här har vi mycket att\r\nhämta in.</pre><pre>Sedan finns det också helt nya möjligheter för\r\nturism. Tänk på alla de som reser runt och springer\r\nmaratonlopp! Tänk på alla de som nu upptäcker\r\nekoturism, kulturturism och äventyrsturism!</pre><pre>Det tredje skälet till att turismen är betydelsefull är\r\natt den kräver relativt begränsade investeringar.\r\nJag tror att vi alla har underskattat turismen. Jag\r\ntycker att Maja Bäckström i sitt anförande också\r\nvisade på att det finns stora möjligheter här. Därför\r\nhoppas jag att människor på sikt skall kunna mötas\r\nunder fredliga förhållanden i sina respektive länder.\r\nFred är också en förutsättning för turism. Det är\r\nviktigt att se det också.</pre><pre>Affärsturismen ökar också i takt med\r\ninternationaliseringen. Vi har alltså en stor\r\nväxande marknad. Men trots det har inte näringen,\r\nvarken i Sverige eller utomlands, lyckats komma\r\nupp på kartan. I Sverige förlorar vi 21 miljarder\r\nkronor på vårt turistnetto. Det är alltså en ökning\r\nfrån 9 miljarder 1986.</pre><pre>I en översiktsartikel i ''The Economist'' säger man\r\natt det finns många skäl till att turismen inte har\r\nlyckats. Bl.a. beror det på att den är så svår att\r\ndefiniera, antingen blir det för mycket eller för litet.\r\nDet är så många aspekter, det är så många som är\r\ninblandade och det är svårt att överblicka.\r\nSamtidigt kan man också säga att många som\r\narbetar i branschen gör det ideellt, på halvtid, på\r\nsommaren eller vissa delar av året. Det gör att det\r\när svårt att hitta en bra statistik. Även statistiken är\r\nföremål för många utredningar världen över, t.ex.\r\nav World Tourism Organization. Här finns alltså en\r\nrad möjligheter att förbättra kunskaperna om\r\nturismen.</pre><pre>Vad gör andra länder för att öka sin turism. Som\r\njag sade tidigare arbetar man i alla länder på att öka\r\nturismen därför att man ser att den är en viktig\r\ninkomstkälla.</pre><pre>I Australien antog man 1991 en strategi för turism.\r\nÅret innan fick Kanada en sådan plan. Där vill man\r\nockså förbättra det som man kallar turistprodukten\r\noch kunskapen om vad turism är.</pre><pre>I Österrike, som ju nästan är helt beroende av\r\nturistintäkter har man gjort en ''Tourist Policy up to\r\nthe year 2000''.</pre><pre>I Sverige talar vi ofta om att Irland är ett föredöme.\r\nJag skulle vilja att vi läste mer av ''Enterprise in\r\ntourism'' som Nederländerna har utarbetat. Där\r\nfinns en handlingsplan för att öka turismen som\r\nomfattar alla delar av näringen.</pre><pre>I Nya Zeeland avvecklade man sitt turistråd samma\r\når som vi, 1991, och inrättade två nya råd. Det\r\ngjordes av en turistminister. Det resultatet blev helt\r\nannorlunda än resultatet här i Sverige.</pre><pre>Många tror att Sverige är känt utomlands. Men alla\r\nsom bott eller arbetat utomlands vet att det inte är\r\nså. Redan i södra Tyskland börjar man sväva på\r\nmålet om vad Sverige är. Ändå finns det ett positivt\r\nintresse för Sverige. Det är ett stort land\r\ninternationellt. Vi har många idrottskvinnor,\r\nidrottsmän, författare, filmare och sångare som har\r\nvisat att Sverige är ett land att besöka och beundra.\r\nNobelpris och popgrupper är annat som skapar\r\nintresse.</pre><pre>Herr talman! Vem är det då som skall sälja Sverige?\r\nVem skall föra ut till andra att Sverige är ett\r\nintressant land, ett land som också kan konkurrera\r\nmed andra länder när det gäller att dra till sig\r\ninvesteringar, turister och studenter? Vi måste få\r\nandra länder att välja vårt land före andra länder,\r\nföre Tyskland och USA, så att man säger sig att det\r\när till Sverige som man vill åka som turist eller som\r\nstudent eller att det är här som man bygga upp sitt\r\nföretag.</pre><pre>Jag menar att uppgiften att lämna denna berättande\r\ninformation om Sverige och om svenska\r\nförhållanden måste ligga på staten. Uppgiften att\r\nsälja en speciell resa eller utbildning måste däremot\r\nligga på respektive kommun eller\r\nutbildningsanstalt.</pre><pre>Verksamheten att skapa positiva bilder av Sverige\r\nbedrivs varje dag av företag, av regeringsledamöter\r\noch av andra i stora, planerade aktiviteter men\r\nockså genom annonskampanjer, filmer och annat.\r\nDet är många som arbetar med denna typ av\r\naktiviteter: UD, Svenska institutet, Exportrådet,\r\nNext Stop Sweden, Image Sweden, Positiva Sverige\r\nm.fl. Tyvärr sker det ofta utan ordentlig strategisk\r\nledning och planering.</pre><pre>När det sedan gäller att sälja konkreta produkter är\r\ndet svårt t.ex. för en liten stad i norra Sverige att\r\nsälja sina produkter, om man där inte har stöd i en\r\nviss publik som känner till Sverige. Därför har Next\r\nStop Swedens verksamhet kommit till.</pre><pre>Även när det gäller att informera om Sverige har\r\ndet, som sagt, varit svårt att komma fram till en\r\nsamsyn. På samma sätt som man inom turismen har\r\nhaft svårt att samarbeta har också de myndigheter\r\nsom haft att ansvara för Sverigeinformationen haft\r\nsamarbetssvårigheter. Redan 1966, när Stig Ramels\r\nutredning om utlandsinformationens organisation\r\nframlades, var frågan gammal. Sedan dess har det\r\nkommit ungefär en hyllmeter utredningar i frågan,\r\noch den är ändå inte löst. Utskottet hoppas också\r\npå denna punkt att det skall komma ett förslag så\r\nsnart som möjligt, så att vi får till stånd ett\r\nordentligt samarbete.</pre><pre>Bristen på samarbete betyder t.ex. att medlen\r\nkommer fram på fel sätt. För närvarande har\r\nfaktiskt Svenska institutet bara 4 miljoner kronor\r\nför att informera om Sverige i Europa och norra\r\nAmerika, och Europa är ändå ett prioriterat\r\nområde.</pre><pre>Det förs ofta organisationsdiskussioner, och även\r\nMaja Bäckström tog i sitt anförande upp en sådan.\r\nSocialdemokraterna vill nu bilda ytterligare en\r\norganisation. Jag tror att denna diskussion\r\nuppkommer just när man saknar mål och inte ser\r\nklara resultat. Då vill man alltid diskutera\r\norganisationen. Jag menar att den diskussionen bör\r\nkomma först senare.</pre><pre>Jag tror därför, herr talman, att ett av skälen till att\r\ndet har blivit så många missförstånd i dessa frågor\r\när att Styrelsen för Sverigebilden har fått en helt\r\nomöjlig instruktion. Jag vill här ta upp bara några\r\npunkter.</pre><pre>Denna lilla myndighet, som gärna skryter med att\r\nden är Sveriges minsta, skall inte bara bidra till\r\nspridandet av informationen om Sverige utan skall\r\nockså anslå medel till långsiktig\r\nkunskapsuppbyggnad, ansvara för internationella\r\nkontakter inom turismen, besluta i bidragsärenden,\r\nupphandla tjänster och, sist men inte minst, verka\r\nför turistnäringens utveckling i alla delar av landet.</pre><pre>Hur en myndighet med fyra anställda skall kunna\r\nsköta så många uppgifter på ett seriöst sätt är svårt\r\natt förstå. Jag tycker därför att det är naturligt att\r\nmånga som har läst instruktionen har blivit\r\nbesvikna. Jag tror att det är viktigt att se över den\r\ni det arbete som nu pågår inom\r\nNäringsdepartementet. Jag tror att Next Stop\r\nSweden och Styrelsen för Sverigebilden då kanske\r\nskall kunna komma fram till ett annat och bättre\r\nsamarbete än i dag. Jag skulle gärna vilja slå ett slag\r\nför Exportrådslösningen, dvs. att branschen och\r\nstaten delar på kostnader och inkomster på det sätt\r\nsom redan fungerar när det gäller andra\r\nexportföretag.</pre><pre>Jag vill med detta ha sagt att organisationen är\r\nviktig när man vet vilka mål man har. Jag tror att\r\nman skulle kunna fördubbla turismen på fem år och\r\ntycker att det är ett bra mål. Jag yrkar bifall till\r\nutskottets förslag.</pre><pre>Anf. 134  MAJA BÄCKSTRÖM (s) replik:</pre><pre>Herr talman! Jag skulle vilja få några\r\nförtydliganden med anledning av vad Birgitta\r\nWistrand här har sagt.</pre><pre>Birgitta Wistrand säger att regeringens insatser för\r\nturismen har varit stora. Jag skulle vilja få litet\r\nmera preciserat vilka insatser som har varit så\r\noerhört stora. Birgitta Wistrand talade vidare om\r\natt Turistrådet privatiserats. Vi kanske skulle\r\nkunna få en precisering även på den punkten.</pre><pre>Utskottet har vidare mig veterligt inte begärt\r\nnågonting från näringsministern, men man uttalar i\r\nbetänkandet att man förutsätter att det skall\r\nkomma någonting därifrån. Att döma av den\r\ninterpellationsdebatt om turism som fördes här i\r\nkammaren för en tid sedan har man tagit detta ad\r\nnotam. Men vi kanske kan få en precisering också\r\ni det avseendet.</pre><pre>Birgitta Wistrand säger vidare att det på\r\nsocialdemokraternas tid var ett statligt monopol.\r\nKan vi få också det utvecklat? Birgitta Wistrand\r\npåstår att vi under den socialdemokratiska\r\nregeringstiden inte satsade på turismen. Det vore\r\nmycket bra att få även det litet utvecklat. Jag vill\r\ni det sammanhanget fråga: Varför har den sittande\r\nregeringen sänkt anslaget?</pre><pre>Jag kan till slut hålla med Birgitta Wistrand om att\r\nStyrelsen för Sverigebilden sannerligen inte har\r\nnågra riktiga mål uppsatta för sig.</pre><pre>Anf. 135  BIRGITTA WISTRAND (m)\r\nreplik:</pre><pre>Herr talman! Jag tycker att det när det gäller en\r\nbransch som turistbranschen, som omsätter 2\r\nmiljarder kronor, är litet konstigt att tala om 100\r\neller 75 miljoner kronor, även om det naturligtvis\r\när viktiga pengar. Det som den nuvarande\r\nregeringen har gjort för näringen har varit att se till\r\natt småföretag kan fungera med hjälp av\r\nförändringar i arbetsgivaravgifter, skatter och\r\nregler för etablering. Det är det viktigaste. Det\r\nhandlar inte om att ge bidrag utan om att skapa\r\nförutsättningar för branschen. Detta som\r\nregeringen i första hand har gjort ser jag som\r\noerhört viktigt.</pre><pre>Sänkningen av momsen är en mycket konkret\r\nåtgärd, som självklart också har bidragit. Vi måste\r\ni den här bilden också ta med den inverkan som\r\ndeprecieringen av kronan har haft.</pre><pre>Maja Bäckström ställde en rad frågor till mig. En\r\nfråga som jag vill ta upp är talet om att vi inte skulle\r\nha gjort någonting för turismen. Det som nu händer\r\npå området skulle aldrig ha kommit till stånd om vi\r\ninte hade vidtagit de nämnda åtgärderna. Maja\r\nBäckström vill inte kalla privatiseringen av\r\nTuristrådet för en privatisering. Next Stop Sweden\r\när ett privat aktiebolag. Image Sweden bildades för\r\natt dela ut turistpengarna, men Next Stop Swedens\r\nverksamhet innebär att ett privat företag ägnar sig\r\nåt marknadsföring på konkurrenskraftiga grunder\r\noch med projekt som är granskade.</pre><pre>Anf. 136  MAJA BÄCKSTRÖM (s) replik:</pre><pre>Herr talman! Jag är ledsen att jag måste säga att\r\ndetta är kvalificerat svammel. Det är faktiskt\r\nturismen som vi talar om, inte om\r\nsmåföretagsamhet i stort. Det är genant att i den\r\nhär kammaren behöva få höra att vi\r\nsocialdemokrater inte skulle ha kämpat för\r\nturismen. Jag vill alldeles bestämt påstå att vi gjort\r\ndetta, och det kan jag säga inte minst med\r\nutgångspunkt i att jag i denna kammare från den\r\nsocialdemokratiska sidan år efter år har debatterat\r\ndessa frågor.</pre><pre>Att vi kanske inte heller har varit fullfjockade är jag\r\nden första att hålla med om, men nog har vi haft\r\nidéer.</pre><pre>Sedan vill jag säga till Birgitta Wistrand: Ja, men\r\nhur är det egentligen med er? Vill ni ha\r\nprivatiseringen? Vi hörde ju här att ni ville ha\r\nExportrådsmodellen i stället för Next Stop Sweden.\r\nNu är det dags att bestämma sig!</pre><pre>Anf. 137  BIRGITTA WISTRAND (m)\r\nreplik:</pre><pre>Herr talman! Jag talade om att under\r\nSocialdemokraternas tid var turism en social\r\nrättighet och inte en professionell bransch. Det står\r\njag fortfarande för. Jag tycker att det är väldigt\r\nviktigt att man ser på branschen som sådan.</pre><pre>Vad är turismen, om inte småföretag? Jag sade\r\nvidare i mitt huvudanförande att många ideella\r\nresurser krävs, och vad vi också måste ta hänsyn\r\ntill, tycker jag, är att det är olika typer av företag,\r\nstora och små. Det är en av de saker som gör -- jag\r\ntror att vi är ense om det -- att det är väldigt svårt\r\natt få överblick.</pre><pre>Det sker också, tycker jag, en väldigt betydelsefull\r\nutveckling av nya branscher. Kulturturism talade\r\njag om, och jag talade om ekoturism. Vi har inte\r\ntalat om naturfrågor alls i dag. Jag tycker, Maja\r\nBäckström, att det är viktigt att se att turism är en\r\nexportnäring och måste bli betraktad som en\r\nexportnäring.</pre><pre>Anf. 138  BENGT DALSTRÖM (nyd):</pre><pre>Herr talman! Är det något man har upplevt under\r\nsin första mandatperiod här i riksdagen, är det den\r\npolitiska trögheten -- oförmågan att genomföra och\r\nfatta beslut som innebär ett nytänkande,\r\nförändring. Riksdagspolitikerna -- generellt sett --\r\nsitter fast i etablissemanget och dess värderingar,\r\nvilket kanske också gäller departementen.</pre><pre>Ta detta med turism, en bransch eller näring som vi\r\nvet omsätter 110--120 miljarder, sysselsätter\r\n220 000 människor och har 30 000 arbetslösa. Hur\r\nbehandlar man den? I stället för att satsa ökade\r\nresurser på turismen klippte man till med en moms\r\npå 22-24 % som minskade statsintäkterna och\r\nökade arbetslösheten.</pre><pre>Efter en envis Nydemokratikampanj för sänkt\r\nmoms drevs den igenom och har tillsammans med\r\nden deprecierade kronan medverkat till en aktuell\r\nturisthausse som stärker statens finanser och skapar\r\nfler nya jobb. Att fem tyska turister under en vecka\r\ni Sverige ger oss samma intäkter som en exporterad\r\nVolvo börjar t.o.m. politiker här i riksdagen ta till\r\nsig.</pre><pre>Men den politiska oförmågan till framsynta beslut\r\nom turismen som svensk exportvara lever vidare.\r\nAnsvar, initiativ och resurser är fortfarande\r\nsplittrade, såväl på olika departement,\r\norganisationer och myndigheter som i den\r\nutländska representationen. Rekommendationen\r\nfrån den senaste utredningen, Svenska Bilder, om\r\nett mer samlat grepp med ett Råd för\r\nSverigeinformationen, som skulle ta tag i\r\nturistfrågorna, skulle ligga till grund för ett\r\nregeringsförslag i vår, men därav blev intet. Man\r\nstartar i stället nya utredningar om det nya förslaget\r\nfrån Svenska Bilders underlag. Sverige är\r\nfantastiskt, för att använda ett känt tema.</pre><pre>Det är faktiskt så att vi i Sverige inte tar till vara\r\nvåra chanser att utnyttja och utveckla vår i särklass\r\nstörsta potentiella marknad, dvs. turism. Det har vi\r\nhört här också. Den är egentligen vår mest\r\nintressanta marknad att utveckla. I våra\r\nkonkurrentländer, främst Danmark, satsar stat och\r\nnäringsliv dubbelt så mycket som vi i Sverige -- över\r\n200 miljoner kronor. Här i Sverige tänker och satsar\r\nvi småskaligt när det gäller turism. Ändå är det\r\nfaktiskt så att varje turistkrona ger staten 60 öre i\r\nintäkter.</pre><pre>Låt mig lämna de här övergripande funderingarna\r\nom turism och se på hur de turistansvariga\r\ninstitutionerna Next Stop Sweden och Styrelsen för\r\nSverigebilden fungerar. Uppenbarligen fungerar de\r\ninte som man hoppats. Regeringen har fått en\r\nutvärdering, kombinerad med alternativa förslag\r\ntill förändringar av den utlandsinriktade\r\nverksamheten. Den ökade utlandsturismen i\r\nSverige just nu kan inte dölja behoven och\r\nnödvändigheten av en ny, effektivare\r\norganisationsform för den Sverigeinriktade\r\ninformationen och marknadsföringen utomlands.</pre><pre>Personligen informerade jag mig om\r\nmarknadsföringen av Sverige som turistland i USA\r\ni samband med en FN-vistelse under en månad i\r\nnovember-december.</pre><pre>Tidigare marknadsföring i USA skedde i princip\r\ngenom Turistrådet, Exportrådet och Svenska\r\nInstitutet, ofta tillsammans med svenska\r\ngeneralkonsulatet. Tyngdpunkten av\r\nmarknadsföringsinsatserna koncentrerades till ett\r\nstort antal resebyråer som samlades vid\r\nsäsongsmässiga meetings och seminarier om\r\nSverige som turistland. Samtidigt fick de säljande\r\nbroschyrer och direktreklammaterial. Sverige\r\ndeltog också i det gemensamma\r\nSkandinavienkontoret.</pre><pre>I samband med avvecklingen av Sveriges turistråd\r\nupphörde den etablerade marknadsföringen i\r\nUSA. Utan närmare kontakt med\r\ngeneralkonsulatets informationsavdelning, som ju\r\nvar den enda egentligen, förutom Exportrådet, som\r\nvar kvar som etablissemang där, anordnade Next\r\nStop Sweden i augusti en stor presentation för\r\nsvenskintresserade resebyråer och svenskt\r\nnäringsliv i USA, i New York, enligt\r\ngeneralkonsulatet en mycket oprofessionell\r\npresentation.</pre><pre>Någon uppföljning i form av säljande direktreklam,\r\nvideos och annat säljmaterial har inte distribuerats\r\ntill vare sig generalkonsulatets infoavdelning eller\r\nresebyråerna i USA. Är det inte fantastiskt!\r\nGeneralkonsulatet och dess informationsavdelning\r\nanser att Next Stop Sweden grovt försummat\r\nmöjligheterna att marknadsföra Sverige för\r\namerikanska turister.</pre><pre>Marknadsföringen av Sverige som\r\ninvesteringsland, genom Invest in Sweden,\r\nkommer Simon Liliedahl att ta tag i. Jag hinner\r\nkanske med att också kommentera\r\nSocialdemokraternas förslag TURSAM, ett\r\nsamlande organ för turistpolitiken. Det går ut på en\r\nsamordning av inoch utlandsturismen i\r\nkombination med den regionala infrastrukturen här\r\nhemma, sysselsättningen, utbildning och forskning\r\netc.</pre><pre>Vad Socialdemokraterna här föreslår är ju\r\ningenting annat än ett nytt statligt turistråd. Att\r\nman ingenting lär! Den här föreslagna lösningen\r\nblev ju ett misslyckande på grund av för breda\r\narbetsuppgifter och för stora ansvarsområden.</pre><pre>Herr talman! I avvaktan på förväntade utredningar\r\noch förslag om formerna för att marknadsföra\r\nSverige för utländska turister yrkar jag bifall till Ny\r\ndemokratis reservation 7, gällande\r\nmedelsanvisningen till Styrelsen för Sverigebilden\r\nför 1994/95, och bifall till Ny demokratis\r\nreservation 2, gällande projektet Invest in Sweden.</pre><pre>Anf. 139  MAJA BÄCKSTRÖM (s) replik:</pre><pre>Herr talman! Jag vill bara för ordningens skull säga\r\natt vi socialdemokrater kanske själva bäst vet vad\r\nvi menar med saker och ting. Nej, vi vill inte ha\r\ntillbaka något turistråd, definitivt inte. Det är en\r\ngång för alla borta.</pre><pre>Den enda parallell som jag i något mått skulle\r\nkunna göra mellan TURSAM och Turistrådet eller\r\nnågonting sådant är möjligen möjligen\r\ndelegationen som fanns under Turistrådet. Där kan\r\nman hitta vissa bitar som liknar TURSAM. Men,\r\nmin käre vän, inget nytt turistråd!</pre><pre>Anf. 140  BENGT DALSTRÖM (nyd)\r\nreplik:</pre><pre>Herr talman! Maja Bäckströms käre vän vill\r\nkommentera hennes kommentar på det sättet att\r\njag bara kan tolka det ni själva har uttryckt i text\r\nsom en applikation på ungefär hur det tidigare\r\nTuristrådet har fungerat.</pre><pre>Okej, det må vara en tolkningsfråga, men det är\r\nvad jag tycker att man kan få ut av ert i och för sig\r\nlovvärda initiativ att på något sätt stärka resurserna\r\nför turismen. Att de behöver förstärkas är alla\r\növerens om här i kammaren. Det är sättet att göra\r\ndet som vi inte är riktigt eniga om.</pre><pre>Anf. 141  MAJA BÄCKSTRÖM (s) replik:</pre><pre>Herr talman! Låt mig bara kort säga att det är en\r\ntolkningsfråga.</pre><pre>Anf. 142  SIMON LILIEDAHL (nyd):</pre><pre>Herr talman! Kära vänner! Före\r\nmiddagsuppehållet hörde jag Maja Bäckström. Jag\r\nber om förlåtelse om jag inte kommer ihåg allt vad\r\nhon sade. Jag uppskattade anförandet. Jag tog till\r\nmig vad Maja Bäckström sade om Invest in\r\nSweden. Om jag kommer ihåg riktigt sade hon att\r\ndet skulle läggas ned och man skulle ägna sig åt\r\nmarknadsföring för de pengarna. Vidare sade Maja\r\nBäckström att man skulle låta näringslivet sköta\r\nmarknadsföringen. Man skulle sätta fart på trötta\r\nambassadörer, som skulle ge information om\r\nSverige som investeringsland.</pre><pre>Det sistnämnda håller jag med om. Jag tycker att\r\ndet är jättebra. Jag kanske sätter något frågetecken\r\ninför detta att låta näringslivet sköta försäljningen\r\nav Sverige som investeringsland. Jag tror att\r\nnäringslivet har alltför bråttom med att investera\r\nutomlands. Näringslivet har nog inte riktigt tid att\r\nsälja in Sverige. Jag tror däremot att det kan vara\r\nbra att få in privat kapital i denna marknadsföring.\r\nDärför har vi förordat att marknadsföringen av\r\nSverige som investeringsland skall skötas av\r\nExportrådet. Exportrådet ägs ju, som alla vet, till\r\n50 % av svensk industri och till 50 % av staten.</pre><pre>Exportrådet har ett stort antal kontor över hela\r\nvärlden. Genom dessa sina kontor kan Exportrådet\r\nsälja in Sverige på ett effektivt sätt. Jag är väl\r\nmedveten om att även Sveriges exportråds\r\nkontorschefer ute i världen kanske inte är de allra\r\nlämpligaste. Man bör då koppla in de svenska\r\naffärsbankerna, som får hjälpa till att sälja in\r\nSverige. Jag har tagit upp detta tidigare. Ulf\r\nDinkelspiel, vår utrikeshandelsminister, har lovat\r\natt ta fatt i denna fråga. Jag efterlyser fortfarande,\r\nefter år, initiativ från UD och även från\r\nFinansdepartementet och Näringsdepartementet,\r\nsom är inkopplade. Jag tycker att staten skall ta sig\r\nsamman och se till vad man skall göra för att sälja\r\nSverige som investeringsland.</pre><pre>Det går nämligen mycket dåligt med investeringar\r\ni Sverige, investeringar som skall ge jobb. Det görs\r\nalltför mycket investeringar i svenska börsföretag.\r\nJag tror att ca 25 % ägs av utlänningar i dagens\r\nläge. De investerar i Sverige framför allt i\r\nmultinationella företag med stora\r\nutlandsorganisationer. De är inte alls intresserade\r\nav att bygga svenska fabriker. De utnyttjar den\r\ndevalvering på 25--30 % som gjorts, för att göra\r\nklipp i Sverige. När de gjort klippen, sticker de ut\r\nigen. Vi blir stående här med allt lägre aktiekurser.</pre><pre>Det är problem med att satsa på Sverige just nu. Vi\r\nhar en arbetslöshet på över 600 000. Det kommer\r\nfå riktiga jobb till Sverige. Jag tror att\r\nSocialdemokraterna har sänt dåliga signaler ut i\r\nvärlden. De säger att man skall höja bolagsskatten\r\nfrån 28 % till 30 %. De två procenten spelar i och\r\nför sig inte någon roll, men det är tendensen i\r\nbudskapet, som jag tror är olycklig. Vi vill alla få\r\nhit de utländska företagen från Asia Pacific. Nu går\r\nde värdshus förbi.</pre><pre>Japanerna investerar direkt i Tyskland. Där är det\r\nkorta distributionsvägar och allmänt mindre strul,\r\ntrots att bolagsskatten i Tyskland är över 50 %, till\r\nskillnad mot 28 % här i Sverige. Man har också\r\nvissa förutfattade meningar om lagstiftningen i\r\nLAS, som gör att det är svårt att i dagens läge få\r\ninvesteringar till Sverige. Därför behövs att staten,\r\ni samarbete med näringslivet i form av Exportrådet,\r\nhjälper oss med detta. Jag tror att Birgitta Wistrand\r\nvar litet inne på de tankarna när hon slog ett slag\r\nför Exportrådet. Jag hoppas att hon röstar på vår\r\nreservation när det gäller att använda Exportrådet\r\nför marknadsföring av Sverige som\r\ninvesteringsland.</pre><pre>Sedan några ord om turismen. Jag tror att det skulle\r\nvara lämpligt att Exportrådet kom in även på\r\nturismen. Jag tror att även Birgitta Wistrand var\r\ninne på det. Exportrådet har kontor över hela\r\nvärlden, som kan vara mycket värdefulla\r\nstödpunkter. Från dessa kontor kan man samordna\r\nolika aktiviteter. Jag tror att det är fullständigt fel\r\natt, som Styrelsen för Sverigebilden, ha egna\r\nkontor. Ett kontor i Japan kostar bergis 10\r\nmiljoner. Där tror jag att man är fel ute. Man skall\r\nundersöka möjligheterna att låta Exportrådet ta\r\nhand om detta.</pre><pre>Jag har läst sammanfattningen i betänkandet, och\r\njag har inte blivit riktigt klok på vad utskottet vill.\r\nJag föreslår i alla fall, till den verkan det hava kan,\r\natt de som känner sig mogna att bestämma om\r\ndetta, dvs. regeringen, ser över om man inte kan\r\nkoppla in Exportrådets oganisation när det gäller\r\natt sälja vårt underbara land.</pre><pre>Anf. 143  MAJA BÄCKSTRÖM (s) replik:</pre><pre>Herr talman! Låt mig först för ordningens skull säga\r\natt jag inte har talat om vare sig ambassadörer eller\r\ntrötta ambassadörer. Jag vill också säga att för oss\r\nsocialdemokrater är det viktigt att var och en gör\r\nvad den är bäst på. Vi politiker får hålla oss till vårt\r\nfögderi och se till att skapa förutsättningar för\r\nturistnäringen, som skall göra sitt. Det är nog det\r\nlyckligaste, trots allt, att var och en i så måtto håller\r\nsig till sitt fögderi.</pre><pre>Vi sade att vi tycker att det är bra att staten går in\r\ni bolaget Next Stop Sweden eller etablerar\r\nsamarbete med ett motsvarande organ och att det\r\nsatsas 81 miljoner kronor för marknadsföring\r\nfrämst i utlandet av Sverige som turistland. Varför\r\nhar vi sagt att det kan vara till ett motsvarande\r\norgan? Jo, helt enkelt därför att vi vet att det finns\r\nkritik mot Next Stop Sweden. Därför tycker vi att\r\ndet är viktigt att man resonerar kring detta.</pre><pre>Det är riktigt att vi inte har anvisat något belopp till\r\nprojektet Invest in Sweden. Vi har sagt att det är\r\nviktigare att satsa de pengarna på\r\nmarknadsföringsåtgärder i utlandet. Som jag sade\r\ntidigare var detta avsikten från början. Det ingick i\r\nden ursprungliga överenskommelsen mellan\r\nregeringens och näringens företrädare.</pre><pre>En sak är viktig att komma ihåg. 80 % av turismen\r\när inhemsk turism. Det kanske är något som vi bör\r\nskänka en tanke också.</pre><pre>Anf. 144  SIMON LILIEDAHL (nyd)\r\nreplik:</pre><pre>Herr talman! Jag är ledsen att jag kom ihåg fel. Det\r\nvar middagen som kom emellan. Jag ber alla trötta\r\nambassadörer om ursäkt. Det var väl\r\nambassaderna som skulle hjälpa till. Jag tror att de\r\när ett mycket värdefullt komplement till\r\nExportrådets verksamhet. Det är de i dag och\r\nkommer att vara det än mer i framiden. Det är\r\nviktigt att de jobbar ihop, alla de svenska officiella\r\norganisationer som finns utomlands. Jag tror att det\r\när någonting som kommer, och det är värdefullt.</pre><pre>Jag vill gärna höra om Maja Bäckström tror på\r\nmina tankar att man skall använda Exportrådet och\r\nframför allt dess utlandsorganisation för att sälja\r\nSverige.</pre><pre>Jag är medveten om att jag inte tagit fatt i detta med\r\nturismen i Sverige. Det tror jag man får lösa på\r\nannat sätt.</pre><pre>Anf. 145  MAJA BÄCKSTRÖM (s) replik:</pre><pre>Herr talman! Det är mycket möjligt att man kan\r\nanvända Exportrådsmodellen. Det är tänkbart. Vi\r\nhar inte stannat för den lösningen. Vi har en annan\r\nlösning som vi tror på. Den har jag redovisat här i\r\ndag.</pre><pre>Anf. 146  SÖREN NORRBY (fp):</pre><pre>Herr talman! Jag har i en motion tagit upp en fråga\r\nsom har berörts väldigt flyktigt i debatten,\r\nnämligen turistnäringens naturvårdsansvar.</pre><pre>Natur- och friluftsliv är de viktigaste plusfaktorerna\r\nför utlänningar som funderar på att turista i\r\nSverige. För svenskar är naturen av avgörande\r\nbetydelse när det gäller att turista i Sverige. Maja\r\nBäckström talade nyss om för oss att svenskar står\r\nför 80 % av turismen i Sverige. Det kan handla om\r\nanvändning av fritidsbåtar, fritidshus, husvagnar\r\noch fjällvandring.</pre><pre>Sett i det perspektivet är naturen självt den\r\nviktigaste produktionsfaktorn för svensk\r\nturistnäring. Mot den bakgrunden är\r\nmiljöförstöring det kanske allvarligaste hotet mot\r\nen av våra viktigaste näringar. Försurning och\r\nandra luftföroreningar slår ut inlandsvatten, dödar\r\nskogar och spolierar kulturminnen.\r\nHavsföroreningar gör våra attraktiva kuster och\r\nskärgårdar mindre lockande för turister.\r\nNedskräpning drar ned kvaliteten både hos\r\nKungsleden och Bohusläns stränder, för att inte\r\ntala om rastplatserna längs våra vägar. Allra\r\nhårdats drabbar nedskräpningen våra turistiskt\r\nbetydelsefulla storstäder. För att spetsa till det litet\r\nskulle man kunna säga att nedskräpning kanske är\r\nett större hot mot turistnäringen än vad\r\nmomshöjningar är. Det är faktorer som man lätt\r\nglömmer bort om man inte som jag är ute och tar i\r\nskräpet med egna händer.</pre><pre>Naturen betraktas av turistföretag som en fri\r\nnyttighet, för att använda en ekonomisk term. Så\r\nkan vi inte se det längre. Naturen måste vårdas,\r\nunderhållas och utvecklas på samma sätt som andra\r\nproduktionsfaktorer. Om byggnader inte sköts blir\r\nde förstörda. En nedkörd liftanläggning blir\r\nunderkänd av Svensk anläggningsprovning och\r\nbelagd med nyttjandeförbud. Misskött\r\nmarknadsföring är ett säkert sätt att knäcka ett\r\nturistföretag. Men att bildligt och bokstavligt talat\r\nsåga i den gren som turismen sitter på tycks vara\r\nhelt i sin ordning för många.</pre><pre>Naturen är alltså ingen slit-och-släng-vara. Därför\r\nmåste nu svensk turistnäring satsa stort på\r\nnaturvård. Varje hot mot naturen och mot dess\r\ntillgänglighet måste tas på allvar. Allemansrätten är\r\nen grundläggande förutsättning, men den hotas av\r\ndem som missbrukar den. Dit hör faktiskt många\r\nturistföretag -- nämligen de som utnyttjar\r\nallemansrätten kommersiellt utan att ta några\r\nkostnader och använder allemansrätten som en\r\nhandelsvara. Den är faktiskt inte definitionsmässigt\r\ngratis för kommersiellt utnyttjande.</pre><pre>Jag vill ge några exempel på vad man kan göra:\r\nArrangörer av kanotsafarier och forsränning kan se\r\ntill att tillhandahålla en naturvårdsservice för sina\r\nkunder. Fjällvandrarna, för vilka SJ tar betalt för\r\natt transportera till Norrlands inland, får man\r\nkanske förse med den naturvårdsservice som\r\nbehövs under fjällvandringen. Det finns många bra\r\nexempel på hur man kan ta kostnader av detta slag.\r\nSvenska turistföreningen är ett föredöme i det\r\nhänseendet.</pre><pre>Det kan handla om så enkla saker som sop- och\r\ntoalettservice och städning av nedskräpade\r\nnaturområden -- gärna genom engagemang av\r\nidrottsföreningar och andra. Det handlar om\r\ninformation. Det kan handla om avtal med\r\nmarkägare. Ett exempel är en bussresa för\r\npensionärer. Man stannar vid en rastplats och\r\nsläpper av passagerarna -- herrarna till höger och\r\ndamerna till vänster -- och sedan är uppehållet slut.\r\nTänk om man i stället där mötte markägaren som\r\nberättar om hur markerna har brukats under åren!\r\nPensionärerna skulle då på nytt själva få uppleva\r\nsina erfarenheter. Det kan vara ett stort plus för\r\nmarkägaren som får en ersättning av bussföretaget.\r\nDet kan vara ett mycket stort plus för bussföretaget\r\nsom får mycket nöjda kunder som rekommenderar\r\nföretaget.</pre><pre>Det handlar nu om att turistnäringen måste ta ett\r\nproducentansvar på precis samma sätt som vi har\r\nålagt andra branscher att ta producentansvar.\r\nRiksdagens kretsloppsbeslut förra året handlade i\r\nförsta hand om förpackningar. Det kan vara enkelt\r\natt föra över den modellen även på turistnäringen.</pre><pre>Det snuddas vid frågor av detta slag i reservation\r\nnr 5, där även min motion Kr513 får ett vänligt\r\nomnämnande. Men där handlar det faktiskt om att\r\nföra över dessa kostnader på Naturvårdsverket. Jag\r\nsäger: För över dem på den som har kommersiell\r\nnytta av naturen som produktionsfaktor, alltså\r\nturistnäringen!</pre><pre>Utskottets skrivning om den här motionen och\r\nnågra andra innebär att man förutsätter att\r\nregeringen noga följer dessa frågor och tar de\r\ninitiativ som situationen kan kräva utan att\r\nriksdagen gör något särskilt uttalande därom. Då\r\nkostar jag på mig, herr talman, att göra ett särskilt\r\nuttalande därom: Jag förutsätter att regeringen i sitt\r\nregleringsbrev till Styrelsen för Sverigebilden tar\r\nupp dessa frågor och ålägger turistnäringen ett\r\nproducentansvar för utnyttjandet av den svenska\r\nnaturen som en produktionsfaktor.</pre><pre>Anf. 147  ÅKE GUSTAVSSON (s):</pre><pre>Herr talman! Jag kan instämma i mycket av det\r\nSören Norrby sade. Problemet är just det sista han\r\nnämnde: utskottsmajoriteten vill inte att riksdagen\r\nskall göra någonting. Utskottsmajoriteten\r\nförutsätter att regeringen löser frågan, trots att det\r\nbranschen upplever är passivitet. Trots att\r\nregeringen har aviserat en proposition i frågan har\r\ndet inte kommit någon proposition. Trots detta\r\nsäger utskottsmajoriteten att det inte är nödvändigt\r\natt riksdagen nu tar något initiativ för utarbetandet\r\nav en plan för turismens utveckling. Detta beklagar\r\njag djupt.</pre><pre>Ett motiv kan möjligen vara det Birgitta Wistrand\r\ntar upp i sitt anförande. Hon säger att man inte kan\r\nbörja diskutera organisation innan man har satt upp\r\nnågra mål, och socialdemokraterna saknar mål för\r\ndetta.</pre><pre>Vi hade en utfrågning i utskottet. Ett genomgående\r\ntema var just att man saknade beslutsamhet från\r\nregeringen i dessa frågor. Man saknade\r\nbeslutsamhet just när det gäller att få fram en\r\nhållfast organisation i dessa sammanhang. Man\r\nsaknar kanske också mål. Om man saknar målen,\r\nvilket Birgitta Wistrand påstår att hon gör, går det\r\nalldeles utmärkt att läsa den socialdemokratiska\r\nmotionen. Där sätts det upp såväl mål som\r\nstrategier. Målet är bl.a. att öka och utveckla turism\r\noch resande i Sverige på ett sådant sätt att största\r\nmöjliga positiva effekter uppnås på regional\r\nekonomi, handelsbalans och sysselsättning inte\r\nminst i glesbygderna. Detta skall ske på sådant sätt\r\natt det främjar den egna befolkningens möjligheter\r\ntill turism, rekreation, friluftsliv och\r\nkulturupplevelser i eget land. Utifrån detta vill\r\nsocialdemokraterna skapa en strategi, vilket också\r\ndiskuteras i motionen.</pre><pre>Det vore kanske lämpligt att Birgitta Wistrand läste\r\nde motioner som är föremål för utskottets\r\nbehandling.</pre><pre>Det förs en diskussion som jag inte blir riktigt klok\r\npå. Det sägs att socialdemokraterna har en stelbent\r\nmonopolsyn. Bengt Dalström säger att\r\nsocialdemokraterna föreslår ett nytt turistråd. Det\r\när ju inte sant! Det är tvärtom på det sättet att\r\nnäringen i mycket stor utsträckning uttalar sig för\r\nden inriktning som socialdemokraterna har\r\nförespråkat i sin motion.</pre><pre>Näringen vill ha ett oberoende organ -- alltså inte\r\nnäringens eget organ -- för fakta och utredning\r\nm.m. Det skall bl.a. ha till uppgift att definiera och\r\navgränsa rese- och turistindustrin, att göra en\r\nkontinuerlig faktainsamling och upprätta statistik\r\nsom belyser rese- och turistindustrins betydelse och\r\nutveckling, att göra utredningar som kan fungera\r\nsom underlag för politiska beslut, att samarbeta\r\nmed högskolor, att stimulera forskning, att i\r\nsamarbete med berörda myndigheter anpassa\r\nutbildning och läromedel till behoven osv.</pre><pre>Det är i stort sett de riktlinjer som\r\nsocialdemokraterna anger i sin motion. Jag tycker\r\nfaktiskt att man kan beklaga att utskottets\r\nmajoritet enbart har litat till att ''det far gör är\r\nbäst''. ''Far'' är i detta fall Per Westerberg. Jag är\r\nmed tanke på detta inte förvånad över att\r\nbranschen efterlyser en turistminister. Man\r\nupplever inte att man har någon sådan i dag.\r\nTuristfrågorna ligger faktiskt under\r\nNäringsdepartementet, och näringsministern är\r\nturistminister i den meningen.</pre><pre>Sedan säger Bengt Dalström vi skall göra som man\r\ngör i Danmark, och det är ju positivt och glädjande\r\natt höra. Där satsar man dubbelt så mycket på\r\nturismen. Där är man minsann offensiv, osv. Men\r\nom nu detta är Ny demokratis uppfattning, Bengt\r\nDalström, varför har ni då inte följt upp den vid\r\nutskottets behandling?</pre><pre>Det ni har gjort är att föreslå -- och på den punkten\r\när vi principiellt överens -- att lyfta ut Invest in\r\nSweden ur Styrelsen för Sverigebilden, eftersom\r\nStyrelsen för Sverigebilden inte skall ha något\r\noperativt uppdrag. Det är meningslöst att ge den\r\ndet. Den vill inte heller själv ha det. Men ni föreslår\r\ninte mer pengar. Om det nu är så bra i Danmark,\r\ndär man satsar dubbelt så mycket, borde ni också\r\nha föreslagit ett helt annat anslag i detta\r\nsammanhang. Det har ni inte gjort.</pre><pre>Herr talman! Jag skall slutligen växla tonläge något\r\noch först vända mig till Stina Gustavsson, eftersom\r\nhon i dag, mänskligt att döma och enligt hennes\r\neget uttalande, har hållit sitt sista anförande här i\r\nriksdagen. Jag tackar för vänligheterna som du sade\r\ntill oss i utskottet. Det har framför allt varit en\r\nglädje för oss i utskottet att få ta del av dina\r\nsynpunkter. Vi vet att de har varit genuint\r\nförankrade i ett folkrörelsearbete. Jag tror att vi är\r\nmånga som har mycket stor respekt för detta och\r\nutifrån den utgångspunkten gärna lyssnar extra på\r\nvad du har att säga i dessa sammanhang.</pre><pre>Jag vill också vända mig till Maja Bäckström, som\r\nför en stund sedan var uppe i debatten och på ett\r\nmycket konkret sätt demonstrerade sitt\r\nengagemang och intresse för turistfrågorna. Detta\r\nhar upptagit stor del av Majas arbete i riksdagen.\r\nHon har skött det arbetet på ett sätt som för mig\r\nsom socialdemokrat har varit mycket positivt. Det\r\nengagemang som Maja har visat i dessa frågor har\r\nbetytt mycket för turismens roll i debatten över\r\nhuvud taget. Jag vill också tacka Maja för detta.</pre><pre>Anf. 148  BIRGITTA WISTRAND (m):</pre><pre>Herr talman! Det sades här att vi saknar mål. Jag\r\nnämnde i en av de sista meningarna i mitt\r\nanförande att ett av mina mycket konkreta mål är\r\natt fördubbla turismen på fem år, och jag hoppas att\r\nÅke Gustavsson inte har någonting emot det.</pre><pre>En annan konkret fråga är hur man såg på turismen\r\nunder Socialdemokraternas tid vid makten. Det\r\ngjordes en dramatisk höjning av turistmomsen på\r\n12,5 %. Jag vill att verksamheten inom näringen\r\nskall ses som företagande. Jag tror inte att några\r\nsvenska företag hade kunnat gå med på en sådan\r\nhöjning, eller att det hade varit möjligt att göra så\r\nmot en annan bransch än turistbranschen.</pre><pre>Nu har vi fått ner momsen. Det är ett konkret\r\nexempel på vad vi i den borgerliga regeringen vill.\r\nTack!</pre><pre>Anf. 149  ÅKE GUSTAVSSON (s) replik:</pre><pre>Herr talman! Jag vill helt kort säga följande. Det\r\nsom har betytt mest för utländsk turism i Sverige på\r\nkort sikt är det som statsministern själv har sagt har\r\nvarit regeringens stora misslyckande, nämligen att\r\nman tvingades depreciera kronan. Jag har för mig\r\natt det i D-mark betyder ungefär 20 %, dvs. det är\r\n20 % billigare för en tysk turist att åka till Sverige.\r\nRegeringens stora misslyckande har alltså i mycket\r\nhög grad bidragit till att öka den utländska turismen\r\ni Sverige, och det är ju positivt.</pre><pre>Sedan säger Birgitta Wistrand: Ett av mina mål är\r\natt fördubbla turismen i Sverige på fem år, och det\r\när någonting som Åke Gustavsson borde kunna\r\nställa sig bakom. Birgitta Wistrand företräder\r\nfaktiskt utskottet i denna fråga. Var någonstans i\r\nmajoritetsskrivningen i betänkandet står detta mål\r\nuppsatt?</pre><pre>I stället står i utskottets betänkande att man inte\r\nskall göra någonting, inte ett dugg. Man skall vänta\r\npå att regeringen skall ta initiativ. Regeringen har\r\nredan visat att den saknar förmåga att ta initiativ,\r\neftersom den inte ens en gång förmår att lämna en\r\naviserad proposition på riksdagens bord.</pre><pre>Anf. 150  BENGT DALSTRÖM (nyd):</pre><pre>Herr talman! Åke Gustavsson ställde en rak fråga\r\ntill mig om den ekonomiska satsningen. Jag\r\nframförde att man i Danmark satsar dubbelt så\r\nmycket, dvs. näringslivet satsar 50 %, och staten\r\nkliver på med lika mycket. Den principen verkar\r\nsund och riktig.</pre><pre>Varför har vi nydemokrater då inte motionerat om\r\nett ökat anslag när vi nu menar att det satsas\r\nalldeles för litet på turismen? Jo, det skall jag säga.\r\nVi är inte beredda att föreslå sådana ekonomiska\r\nsatsningar utan att det finns en, som vi ser det,\r\nförnuftig och vettigt fungerande organisation som\r\nansvarar för turismen. Det gäller främst den\r\nutlandsinriktade delen. Det är där vi vill se ett\r\nengagemang, och så har det också varit förut.</pre><pre>Staten vill inte gå in och satsa på inhemsk turism,\r\nnär det gäller ren marknadsföring. De medel som\r\nhär anslås skall gå till den utlandsinriktade delen.\r\nVi nydemokrater vill satsa mer på turismen. Ge oss\r\nbara möjlighet att få en bra organisationsform. Vi\r\nhar upprepade gånger, två år i följd, motionerat om\r\nen översyn.</pre><pre>Åke Gustavsson vet lika väl som jag att denna fråga\r\nhar utretts till tusen. Man kommer alltid fram till\r\nnågot utslätat. Det händer ingenting, mycket\r\nberoende på att Näringsdepartementet har hand\r\nom en bit, och Utrikesdepartementet har hand om\r\nen annan. Dessutom har näringsutskottet att\r\nansvara för vissa typer av kommersiell\r\nmarknadsföring, och kulturutskottet har hand om\r\nnågonting annat. Här finns också en splittrad bild.</pre><pre>Det är denna konstruktion som gör att vi först vill\r\nha en fungerande organisation. Vi anser inte att\r\nStyrelsen för Sverigebilden och Next stop Sweden\r\nhar levt upp till de förhoppningar som vi och andra\r\nhade på dem.</pre><pre>Anf. 151  ÅKE GUSTAVSSON (s) replik:</pre><pre>Herr talman! Jag kan dela den uppfattningen på\r\nnågra punkter. Det finns i dag inte någon vettig och\r\nväl fungerande organisation. Skillnaden mellan oss\r\när möjligen att ni hade förhoppningar om den. Det\r\nhade inte vi socialdemokrater i särskilt stor\r\nutsträckning. Men jag tror att vi är överens om\r\nslutsatsen i facit. Jag konstaterar att Ny demokrati\r\ninte vill satsa mer pengar av det skälet att det inte\r\nfinns någon vettig och fungerande organisation.</pre><pre>Vi är också överens på den andra punkten,\r\nnämligen att frågan har utretts oerhört mycket.\r\nIngenting har hänt från regeringens sida.\r\nRegeringen kännetecknas av passivitet i dessa\r\nsammanhang. Branschen har förlorat tempo i\r\nväxlingen mellan den tidigare och den nuvarande\r\norganisationen, och det är bara att beklaga.</pre><pre>Jag förutsätter att det socialdemokratiska förslaget\r\ntill organisation kan få stöd från Ny demokrati. Vi\r\nhar i våra reservationer lagt fram konkreta förslag\r\nom den organisation vi vill ha. Den organisationen\r\nkan man sätta i sjön tämligen omgående. Jag ser\r\nalltså fram emot ett stöd, så att vi förhoppningsvis\r\nskall få en majoritet i riksdagen på den här\r\npunkten.</pre><pre>Anf. 152  BENGT DALSTRÖM (nyd)\r\nreplik:</pre><pre>Herr talman! Som Åke Gustavsson väl förstår\r\ninnerst inne är vi inte överens om den form av\r\norganisation ni föreslår. Det framgick av mitt\r\nanförande och kommentar om Tursam och dess\r\norganisationsform. Där har vi inte alls någon\r\nsamsyn.</pre><pre>Vi anser inte att man i den utsträckning ni tänkt er\r\nskall dra in frågan infrastrukturen,\r\nsysselsättningsproblematiken och annat i detta,\r\nt.ex. utbildning och forskning. Vi anser inte att det\r\nskall ingå i den typ av marknadsföringsorganisation\r\nsom vi vill se för att sälja svensk turism utomlands.</pre><pre>Anf. 153  ÅKE GUSTAVSSON (s) replik:</pre><pre>Herr talman! Jag skall inte förlänga debatten\r\nytterligare. Jag rekommenderar er att lyssna på\r\nbranschens egen uppfattning om behovet av att ha\r\nen organisation som står för basverksamheten i\r\ndessa sammanhang.</pre><pre>Om ni lyssnar noga tror jag faktiskt att ni kan\r\nkomma till en likartad uppfattning, under\r\nförutsättning att ni anser att samhället i någon slags\r\nmening, och framför allt staten, har ett visst ansvar\r\nför viss basverksamhet. Det är också branschens\r\nuppfattning.</pre><pre>Anf. 154  BENGT DALSTRÖM (nyd)\r\nreplik:</pre><pre>Herr talman! Jag kanske kan avsluta det här\r\nreplikskiftet genom att tala något ytterligare om\r\njust den fråga som har med organisationsformer\r\noch annat att göra.</pre><pre>Vid utskottets utfrågning sade Peter Ander,\r\nrepresentant för turistnäringen:</pre><pre>''Vi från näringens sida efterlyser en samordning i\r\nregeringskansliet mellan de olika delar som berör\r\nverksamheten. Det är snarare samordningen på\r\nden statliga sidan och inom regeringskansliet som\r\när problemet.''</pre><pre>Detta är en uppfattning som vi delar.</pre><pre>Anf. 155  SIMON LILIEDAHL (nyd):</pre><pre>Herr talman! Eftersom jag blev degraderad från att\r\nvara ordinarie ledamot i kulturutskottet till att vara\r\nsuppleant har jag otursamt nog inte läst Åke\r\nGustavssons motion. Jag kan därför inte diskutera\r\nden, men jag skall läsa den i kväll.</pre><pre>Jag känner sympati för Åke Gustavssons synpunkt\r\natt det skall finnas en turistminister. Jag tror att det\r\när någonting som vi kan hålla med om. Jag hoppas\r\natt det blir en allvarlig diskussion om den här\r\nfrågan.</pre><pre>Sedan vill jag vända mig till Stina Gustavsson.</pre><pre>Till min första dag på riksdagen kom jag direkt från\r\nManila via Arlanda. Jag visste inte vad en\r\nreservation var. Jag visste över huvud taget\r\ningenting.</pre><pre>Jag hade den avgörande rösten i en mycket viktig\r\nfråga. Den som då tog hand om mig och sade till\r\nmig hur jag skulle uppföra mig var just Stina\r\nGustavsson. Jag vill tacka henne för detta. Jag\r\nkommer aldrig att glömma det. Jag önskar Stina\r\nGustavsson lycka till med hennes nya liv.</pre><pre>Överläggningen var härmed avslutad.</pre><pre>(Beslut skulle fattas den 26 maj.)</pre><pre>15 §  Ungdomspolitik</pre><pre>Föredrogs</pre><pre>kulturutskottets betänkande</pre><pre>1993/94:KrU31 Ungdomspolitik (prop.\r\n1993/94:135).</pre><pre>Anf. 156  Civilminister INGER DAVIDSON\r\n(kds):</pre><pre>Herr talman! Jag beklagar att jag börjar med att ta\r\nordet i denna debatt. Jag hade hoppats att jag\r\nskulle få sitta ner och lyssna på ledamöterna.\r\nOrsaken är att jag har lovat att delta i en TV-\r\ndebatt. Jag borde egentligen redan ha åkt, men jag\r\nvill gärna vara med i den här debatten. Detta är\r\nnämligen ett unikt tillfälle; det är första gången som\r\nkammaren behandlar en ungdomspolitisk\r\nproposition. Jag hoppas att ni har överseende med\r\natt jag börjar.</pre><pre>Jag är glad för det positiva mottagande som\r\nregeringens proposition har fått i kulturutskottet.\r\nUngdomspolitik är ett relativt nytt politikområde,\r\noch jag har under mina snart tre år som\r\nungdomsminister slagits av bristen på helhetssyn\r\noch samordning när det gäller ungdomsfrågor både\r\npå statlig och på kommunal nivå. Ett viktigt mål för\r\nungdomspolitiken måste därför vara att skapa\r\növerblick och helhetssyn. Här kommer den nya\r\nungdomsstyrelsen förhoppningsvis att få en viktig\r\nsamordnande funktion.</pre><pre>Regeringens ungdomspolitik kan sammanfattas i\r\ntre centrala begrepp: helhetssyn, framtidstro och\r\npersonligt ansvarstagande.</pre><pre>Ungdomar går lika litet som vuxna, medelålders\r\neller pensionärer att behandla som en homogen\r\ngrupp. Det är vi väl medvetna om. Ungdomar är\r\npersoner som växer upp under skilda förhållanden\r\noch som har olika intressen och förutsättningar.</pre><pre>Om jag med denna reservation ändå får tala om\r\ngruppen ungdomar kan jag säga att undersökningar\r\nvisar att de allra flesta av ungdomarna i dag säger\r\nsig vara fysiskt friska och leva under hyggliga\r\nmateriella förhållanden -- framför allt i jämförelse\r\nmed sina jämnåriga i många andra länder.</pre><pre>Däremot finns det oroande tecken när det gäller\r\nungdomarnas psykiska hälsa. Jag läste nyligen att\r\nbristen på självtillit är en av vår tids nya\r\nfolksjukdomar. Självtilliten grundläggs hos oss\r\nredan som barn och bygger på att vi blir sedda och\r\nbekräftade av de vuxna i vår närmaste omgivning.</pre><pre>I en studie från 1992, som genomfördes på uppdrag\r\nav Statens ungdomsråd m.fl., uppger de flesta\r\nungdomar att de har god kontakt med sina\r\nföräldrar. Ändå säger fyra av fem att de vill ha mer\r\nkontakt med vuxna. Det är ett dåligt betyg till\r\nvuxenvärlden.</pre><pre>Barn och ungdomar har rätt till intensiva och nära\r\nvuxenkontakter, till någon som tar sig tid att lyssna,\r\ntill någon som orkar tala om existentiella ting och\r\nom de stora livsfrågorna och till vuxna som vågar\r\nvara vuxna med allt vad det innebär av ansvar och\r\nskyldigheter gentemot barnen och ungdomarna.\r\nDärför är det viktigt att stödja och uppmuntra\r\nnaturliga möten mellan generationer. Alla vuxna\r\nsom kommer i kontakt med ungdomar i\r\nföreningssammanhang eller i sin yrkesroll har ett\r\nmedansvar när det gäller att vara normbildare och\r\natt bidra till att den existentiella tryggheten och\r\ndärmed det psykiska välmåendet ökar bland\r\nungdomarna.</pre><pre>De offentliga insatserna för ungdomar skall i första\r\nhand vara stödjande och bygga på ungdomars,\r\nföräldrars och andra närståendes engagemang. Det\r\ntror jag är en viktig utgångspunkt. Men att vara\r\nförälder är inte alltid lätt. Man skall räcka till\r\nekonomiskt, tidsmässigt och känslomässigt. Ibland\r\när man ensam om hela ansvaret. Därför måste\r\nungdomspolitiken också vara en politik för familjer\r\ni alla former. Föräldrar behöver få känna att de har\r\nden största betydelsen för sina barns utveckling, att\r\nde duger. Det finns inga idealföräldrar, bara ganska\r\nvanliga medelmåttor. Men varje förälder är bäst för\r\nsitt eget barn -- utom i extrema undantagsfall.\r\nDärför måste ungdomspolitiken utformas så att den\r\nstöder och uppmuntrar föräldrarna i deras viktiga\r\nroll. Det är viktigt att ge föräldrar det civilkurage\r\nsom behövs för att vara ett stöd i sina barns\r\nutveckling.</pre><pre>Jag tror att den längtan som ungdomar uttrycker\r\nefter vuxenkontakter också pekar på en mer\r\nspecifik önskan att räknas till vuxenvärlden. Att ge\r\nungdomarna en framtidstro som bygger på tilltro\r\ntill den egna förmågan att påverka både sin egen\r\noch samhällets utveckling är en viktig uppgift för\r\nden vuxna generationen. Ungdomarna måste få\r\nmöjlighet att engagera sig i samhällsarbetet.\r\nPropositionen betonar också mycket eftertryckligt\r\natt ungdomar är en viktig resurs i samhället, att de\r\nmed engagemang, kreativitet, nytänkande och\r\nifrågasättande bidrar till utveckling och dynamik i\r\nsamhället.</pre><pre>Att ha inflytande innebär också att dela ansvar.\r\nUngdomar behöver tidigt uppmuntras till\r\nsamhällsansvar genom att de i takt med ökad\r\nmognad får inflytande och aktivt får delta i\r\nplanering och beslut i skolan, på fritidsgården, på\r\narbetsplatsen, i ideellt arbete osv. Statens\r\nungdomsråd har fått regeringens uppdrag att\r\nfördela medel ur Allmänna arvsfonden, som stöder\r\nprojekt med den inriktningen.</pre><pre>Ungdomars engagemang i en rad samhällsfrågor\r\nser jag som en stor resurs som ger mig hopp om\r\nframtiden. Det gäller inte minst ungdomars\r\nengagemang för miljön och människovärdet, t.ex. i\r\nkampen mot främlingsfientligheten. Ett viktigt\r\ninstrument i ungdomspolitiken är\r\nungdomsorganisationerna, där ungdomar själva\r\norganiserar sig för att få något uträttat. Att ge\r\nbidrag till ungdomsorganisationerna är ett konkret\r\nsätt att mobilisera och stödja det ideella\r\nengagemanget bland ungdomar. Regeringen\r\nföreslår nu att den statliga bidragsgivningen till\r\nbarn- och ungdomsorganisationernas verksamhet i\r\nökad utsträckning skall relateras till målen för\r\nbidragen och att uppföljningen och utvärderingen\r\nskall förbättras.</pre><pre>I förslaget till riktlinjer för ungdomspolitiken anger\r\nregeringen att åtgärder inom olika områden skall\r\npräglas av en helhetssyn på ungdomars situation\r\noch utgå från ett ungdomsperspektiv. Myndigheter\r\noch organisationer bör i ökad utsträckning\r\nsamverka i ungdomspolitiska frågor, och\r\nengagemanget inom den ideella sektorn skall tas till\r\nvara.</pre><pre>I dag är mycket av det arbete som utförs inom\r\nungdomsområdet indelat i olika sektorer som\r\narbetar alltför isolerat från varandra. Det behövs\r\nbättre samordning över sektorsgränserna på alla\r\nnivåer. Det gäller inte minst när det måste göras\r\nbesparingar inom olika områden. Annars går det\r\ninte att få en bild av de totala konsekvenserna för\r\nen viss grupp. När exempelvis en väg skall byggas\r\neller få en ny sträckning görs ett antal utredningar\r\noch konsekvensbeskrivningar av hur miljön\r\npåverkas, vilka kulturvärden som står på spel osv.\r\nJag skulle önska att motsvarande hänsyn också togs\r\nnär vi behandlar de s.k. mjuka frågorna, t.ex.\r\nungdomars uppväxtvillkor.</pre><pre>Det vore önskvärt med mer av\r\nkonsekvensbeskrivningar och analyser när det skall\r\ngenomföras förändringar av den sociala\r\ninfrastrukturen och att alla alternativ prövades lika\r\nnoggrant. Då kan förslag till nya lösningar få en\r\nchans att prövas. Jag har sett många bra exempel\r\npå det runt om i landet. Det kan handla om allt från\r\nsamlokalisering av olika verksamheter -- i stället för\r\nnedläggning av en eller flera av dem -- till att\r\nungdomar tar över en fritidsgård och driver den\r\nsom ett kooperativ när kommunen inte har råd att\r\ndriva den på samma sätt som tidigare.</pre><pre>Vi måste vara inställda på förändringar om vi skall\r\nklara de utmaningar som den ekonomiska\r\nverkligheten ställer oss inför, men förändringarna\r\nmåste göras med ungdomarnas bästa för ögonen\r\noch i samverkan med ungdomarna själva.</pre><pre>I den ungdomspolitiska propositionen finns också\r\nen sammanställning av de åtgärder och insatser som\r\ngörs av regeringen inom olika departements\r\nansvarsområden. Man skulle kunna säga att det är\r\nnågot av en budgetproposition med ett\r\nungdomsperspektiv.</pre><pre>Det är också ett sätt att få en bättre överblick och\r\ndärmed förhoppningsvis en bättre samordning och\r\nuppföljning. Civildepartementet och regeringens\r\nbarn- och ungdomsdelegation har i flera frågor\r\nredan tagit på sig ett sådant här samordningsansvar.\r\nDet gäller t.ex. frågor om mobbning,\r\nfrämlingsfientlighet och dopning.</pre><pre>Som jag sade i början ser jag\r\nungdomspropositionen som ett första steg till att på\r\nett mera samlat sätt få upp ungdomsfrågorna på\r\ndagordningen. Det är ett sätt att visa att\r\nungdomarnas möjligheter att etablera sig som\r\nvuxna är frågor som vuxenvärlden tar på allvar.</pre><pre>Arbetet med utformningen av en långsiktig\r\nnationell ungdomspolitik tar tid. Frågor om\r\nungdomsarbetslöshet, de ungas bostadssituation,\r\nutbildning och ungdomars fritid kräver självklart\r\nolika åtgärder på både kort och lång sikt. De\r\nåtgärder som regeringen föreslår inom de här olika\r\nsakområdena skall riksdagen debattera om några\r\nveckor.</pre><pre>Jag har också tillsatt en särskild utredare som\r\nspeciellt skall se på ungdomars uppväxtvillkor och\r\netableringsmöjligheter på arbets- och\r\nbostadsmarknaden. Utredningen skall även ta upp\r\nden samhällsekonomiska fördelningen mellan olika\r\ngenerationer. Den här s.k. generationsutredningen\r\navlämnar sitt slutbetänkande om en månad.</pre><pre>I morgon tar riksdagen för första gången ställning\r\ntill den framtida ungdomspolitiken. Det är en viktig\r\nmilstolpe. Men det är bara början på ett långsiktigt\r\narbete för att stärka ungdomarnas inflytande i\r\nsamhället. Nu ser vi fram emot en debatt om\r\nungdomsfrågorna. Därför har vi t.ex. låtit trycka en\r\nkortversion av den ungdompolitiska propositionen\r\nsom vi kommer att skicka ut i en ganska bred\r\nupplaga och som vi hoppas skall stimulera till\r\ndebatt i samhället. Vidare planerar regeringen att\r\nåterkomma till riksdagen med en ny\r\nungdomsproposition vart tredje år. Det här är, som\r\nsagt, en början.</pre><pre>Anf. 157  MONICA WIDNEMARK (s):</pre><pre>Herr talman! Innan civilministern lämnar\r\nkammaren vill jag säga att vi tycker att det är\r\ntrevligt att ministern har tagit sig tid att tala i den\r\nhär viktiga frågan. Tyvärr väntar TV på\r\ncivilministern. Vi får väl finna oss i det.</pre><pre>Socialdemokraterna har under en följd av år\r\narbetat på att ungdomsfrågorna behandlas utifrån\r\nett helhetsbegrepp. När civilministern här sade att\r\nman nu har fört upp ungdomsfrågorna på\r\ndagordningen blev jag litet konfunderad. Jag skulle\r\nvilja säga att vi socialdemokrater under många år\r\nhar haft ungdomsfrågorna på flera dagordningar.\r\nVi tillsatte ju en ungdomsminister, Margot\r\nWallström. Vi har också tagit initiativ till de\r\nuppmärksammade utredningarna ''Ej till salu'' och\r\n''Ungdom och makt''.</pre><pre>Vi tycker att det är positivt att den borgerliga\r\nregeringen nu också tycks ha synsättet att man på\r\nungdomsområdet måste arbeta utifrån ett\r\nhelhetsbegrepp. Att detta är nödvändigt framgår\r\nbl.a. av Socialstyrelsens rapport ''Barns villkor i\r\nförändringstider'', som visar på behovet av\r\nsamordning mellan departement och olika\r\nmyndigheter. Samma behov av samordning finns\r\nnär det gäller politiska insatser för ungdomar.</pre><pre>Socialstyrelsens rapport visar också på de stora\r\nbristerna vad gäller barns villkor. En liknande\r\nrapport om ungdomars villkor skulle med stor\r\nsannolikhet visa på liknande stora brister.</pre><pre>I propositionen redovisar civilministern en bild av\r\nhur man ser på ungdomars situation i dagens\r\nsamhälle och redogör för de insatser som\r\nregeringen har genomfört. Beskrivningen av\r\neffekterna av insatserna är alltför positiv.</pre><pre>Den borgerliga regeringens mandatperiod har\r\nmedfört dramatiska försämringar för ungdomars\r\nmöjligheter att komma ut i arbetslivet och skaffa sig\r\nen egen försörjning. Ungdomsarbetslösheten har\r\nmer än fördubblats under regeringen Bildts\r\nmandatperiod.</pre><pre>Civilministern anför i propositionen: ''Den stora\r\nungdomsarbetslösheten är det kanske allra\r\nallvarligaste samhällsproblemet i dag.'' Samtidigt\r\nsäger statsminister Carl Bildt så sent som denna\r\nmånad att ''ungdomsarbetslösheten inte är något av\r\nde stora problemen de närmaste åren''. Det hade\r\nvarit trevligt om civilministern hade kunnat stanna\r\ni kammaren och förklara vad regeringen egentligen\r\nmenar.</pre><pre>Vi socialdemokrater säger att vi redan första dagen\r\ni regeringsställning kommer att börja genomföra\r\nett program med syftet att bekämpa\r\nungdomsarbetslösheten. Vårt mål är att ingen\r\nunder 25 år skall gå arbetslös mer än 100 dagar.</pre><pre>Regeringen har fört en politik som leder till vidgade\r\nklyftor i skolan -- en ökad segregation som, om den\r\nfick fortsätta, skulle riva ned det demokratiska\r\nfundamentet i vårt land. Vår demokrati bygger på\r\natt alla medborgare är aktiva och kunniga.\r\nRegeringens utbildningspolitik tar bort den viktiga\r\nförutsättningen att alla barn och ungdomar ges lika\r\nmöjligheter till en god utbildning -- att skolan skall\r\nvara en värld fri från klassgränser.</pre><pre>I det borgerliga ''valfria'' samhället är det tydligen\r\nhelt rätt att välbeställda och högutbildade föräldrar\r\nskall kunna köpa eller välja bättre barnomsorg och\r\nbättre skola för sina barn.</pre><pre>Barn och ungdomar kommer redan från början att\r\nfå lära sig att bakgrunden och kontakterna avgör\r\nhur livet blir i framtiden. Denna utveckling är\r\nmycket oroande. Vi kan se resultaten i länder som\r\ngenomfört de nyliberala experimenten -- de\r\nungdomar som stängs ute av samhället vänder\r\nockså samhället ryggen.</pre><pre>Nedskärningarna i de kommunala anslagen till\r\nfritids- och kulturverksamheter är ett annat\r\nexempel på att föräldrarnas ekonomi alltmer blir\r\navgörande för vilka möjligheter till en aktiv fritid\r\nsom barn och ungdomar har.</pre><pre>Jag undrar när det börjar kännas nödvändigt att\r\nställa frågan: Var går gränsen när lagstiftning blir\r\nnödvändig även på fritids- och kulturområdet för\r\natt värna barns och ungdomars rättigheter och för\r\natt Sverige skall kunna leva upp till det FN-\r\ndokument som vi har ratificerat?</pre><pre>Herr talman! I motionen har vi ett alternativ till de\r\nriktlinjer för ungdomspolitiken som redovisas i\r\nkapitel 5 i propositionen. I vårt alternativ har vi\r\nperspektivet att man beträffande insatser för\r\nungdomar skall utgå från att ungdomar har\r\nrättigheter.</pre><pre>Vi betonar också det politiska ansvaret för att alla\r\nbarn och ungdomar får en god start i livet. Ideella\r\norganisationer och frivilligt arbete utgör ett\r\nkomplement till samhällets insatser, och det kan\r\nabsolut inte ersätta det gemensamma ansvaret.</pre><pre>Herr talman! Vi godkänner förslaget till uppgifter\r\noch verksamhetsinriktning för Ungdomsstyrelsen.\r\nVi godkänner också riktlinjerna för statsbidragen\r\ntill barn- och ungdomsorganisationerna. Dessa\r\nriktlinjer innebär att bidragen i ökad utsträckning\r\nblir målrelaterade. Med dagens bidragssystem görs\r\nbidragsutvärderingar endast i begränsad\r\nomfattning. Men med det nya systemet följer att\r\nomfattande utvärderingar regelbundet måste\r\ngenomföras.</pre><pre>Detta ser vi som mycket positivt. Vi motsätter oss\r\ndock att en del av de medel som är avsatta för\r\nbidragen till barn- och ungdomsorganisationerna\r\nskall användas till utvärderingen. Bidragen skall\r\nanvändas till verksamhet, inte till utvärdering.</pre><pre>Med tillfredsställelse noterar vi att man i\r\npropositionen har tagit med det förslag som vi\r\nsocialdemokrater förde fram i januari, nämligen att\r\nbarn- och ungdomsorganisationerna bör engagera\r\nfler invandrare i sin verksamhet.</pre><pre>Skillnaden är att vi är beredda att öka bidragen med\r\n2 miljoner kronor utöver regeringens förslag för att\r\nbarn- och ungdomsorganisationerna, som ett led i\r\nkampen mot rasism och främlingsfientlighet, skall\r\nkunna intensifiera sina ansträngningar att få med\r\nfler invandrarungdomar i sin verksamhet.</pre><pre>Jag vill i sammanhanget markera att barn- och\r\nungdomsorganisationerna har stor betydelse för\r\nungdomar i vårt land. Vi socialdemokrater anser att\r\nföreningarna bör ha en ekonomisk grundtrygghet\r\noch att staten har det grundläggande ansvaret för\r\nett rikt föreningsliv.</pre><pre>Herr talman! Som ledamot av riksdagens\r\nkulturutskott kan jag inte låta bli att avslutningsvis\r\nkommentera det faktum att kulturfrågorna\r\nknappast berörs i propositionen. Kulturen har fått\r\nfyra rader.</pre><pre>I vår januarimotion föreslog vi bl.a. en nystart för\r\nKultur i skolan-projektet. Detta förslag har\r\nriksdagen sagt nej till. Samtidigt rapporterar\r\nKulturrådet om t.ex. en skola i Norrland där ett\r\nmusikprojekt förvandlat en problemskola till en\r\nkulturskola.</pre><pre>Vi socialdemokrater tror på kulturens möjligheter\r\natt förändra, och vi anser att möjligheterna att ta\r\ndel av, och själv delta i, olika former av kultur är av\r\navgörande betydelse. Vi anser att kulturen är en av\r\nde viktigaste krafterna för att ungdomars\r\nkreativitet inte skall få utlopp i destruktiva\r\naktiviteter.</pre><pre>Herr talman! Givetvis står jag bakom samtliga\r\nsocialdemokratiska reservationer, men för att inte\r\nbelasta denna kammare tidsmässigt yrkar jag bifall\r\nendast till vårt alternativa förslag till riktlinjer,\r\nreservation 1, samt till reservationerna 2 och 3.</pre><pre>Anf. 158  CLAUS ZAAR (nyd):</pre><pre>Herr talman! Till att börja med ber jag att få yrka\r\nbifall till våra reservationer. Jag nöjer mig med\r\nreservationerna 7, 12, 14 och 15.</pre><pre>Det är ljusa kvällar ute. Om några veckor kommer\r\nhela 130 000 ungdomar ut på dagens\r\narbetsmarknad. De möts av en kylig attityd från\r\ndenna församling. De lösningar som presenteras är\r\nbara kortsiktiga tankar. T.ex. det förslag som\r\nSocialdemokraterna nämnde, nämligen att\r\nungdomarna skall få gå arbetslösa högst 100 dagar.\r\nMen det är inte jobb de får; det är sysselsättning.\r\nDet blir ytterligare prolem för Sveriges ekonomi.</pre><pre>Ungdomarna vill finna sin identitet. De vill hitta\r\nsina egna uppgifter. De vill hitta sitt eget arbete.</pre><pre>Hur ser verkligheten ut? Ja, trots denna\r\nungdomsproposition råder i denna kammare ett\r\nnästan kompakt hjärnrumpemotstånd. Ingen\r\nverkar inse att det behövs totalt nya lösningar. Man\r\nförsöker utreda. Vi har 130 000 ungdomar som står\r\noch väntar utanför dörren! Före dem står\r\nytterligare 80 000.</pre><pre>Man kanske får titta på lösningen med flexibel\r\nlivsarbetstid. Det behövs en flexibilitet i samhället.\r\nSom det ser ut i dag går det inte att hålla på med\r\ntrollerikonster. Man måste helt enkelt tala om att vi\r\nhar en generation som måste in på\r\narbetsmarknaden. Men då måste några lämna den.\r\nVilka är det då som skall lämna arbetsmarknaden?\r\nAntalet arbeten ökar inte i den takt som det här\r\nskulle vara fråga om. Hur vi än vrider och vänder\r\noss, ökar inte omfattningen av arbetsmarknaden\r\nmed sådana siffror.</pre><pre>Det är därför rimligt att föreslå att de som är 55 år\r\neller äldre får möjlighet att lämna\r\narbetsmarknaden med en grundpension. Det måste\r\nberedas plats för ungdomen. Den kostnaden har vi\r\nändå i dag på grund av förtidspensioner och alla\r\nersättningar som lämnas till dem som är 55 år eller\r\näldre. De uppgår till ett så stort belopp att det går\r\natt finansiera detta genom att bara omfördela\r\npengarna. Vi måste få en förändring av den totala\r\narbetsmarknaden. Det sker genom att företagen får\r\nanställa folk. Då ökar omfattningen av\r\narbetsmarknaden. Den statistik som finns visar att\r\ndet kanske går att få fram hälften av det antal jobb\r\nsom behövs.</pre><pre>Ungdomarna måste beredas plats. Vi kan inte ha\r\nett välfärdssystem som t.ex. ger 410 000\r\nförtidspensionärer högre pension än vad de som har\r\narbetat och gnetat hela livet kan nå. Det har Assar\r\nLindbeck påpekat i sin rapport. Men fortfarande\r\nhåller dessa frågor på att utredas.</pre><pre>Jag är oroad över att det tar så lång tid.\r\nUngdomarna kommer inte att stå och vänta så\r\nlänge till. Jag är rädd att de kommer att vidta\r\nåtgärder. Det har varit så i andra länder. Vi\r\nkommer säkert att få se sådant här också. Då får vi\r\nökade ungdomsproblem.</pre><pre>Främlingsfientligheten har nämnts här. Jag håller\r\ndefinitivt med om vad som har sagts om\r\nfrämlingsfientligheten. Men den är förorsakad av\r\natt en felaktig flyktingpolitik har förts, framför allt\r\nunder vår kulturministers tre år i jobbet. Europa i\r\növrigt ser inte ut som Sverige gör i dag.</pre><pre>Herr talman! Sverige är ett land i kris. Författaren\r\noch debattören Anders Isaksson försöker att väcka\r\nde ansvariga. Men det hela verkar rulla vidare.\r\nProfessor Bo Södersten har också försökt att väcka\r\nde ansvariga genom debattartiklar i Dagens\r\nNyheter. Men allt rullar vidare.</pre><pre>Med hjälp av nya trolleritrick försöker denna\r\nkammare att skapa arbetstillfällen. I verkligheten\r\nser det annorlunda ut. Ungdomarna väntar på att\r\nnågot skall ske. Det räcker inte även om det sägs\r\natt verkstadsindustrin kommer att anställa 6 500\r\nungdomar de närmaste två åren. Det räcker inte\r\nmed att 8 000 praktikanter skall ges möjlighet att få\r\nindustrierfarenhet.</pre><pre>Herr talman! Vi behöver ett nytt ungdomsmål i\r\npolitiken. Arbetslösheten i ungdomsgruppen skall\r\nhelt enkelt inte vara större än bland de äldre. Vi\r\nmåste få till stånd jämställdhet mellan äldre och\r\nungdomar när det gäller arbetslösheten. Den skall\r\nnedbringas, men framför allt skall den nedbringas\r\npå det sättet att den inte skall vara fyra gånger\r\nhögre för ungdomar -- den generation som skall se\r\ntill att detta land fungerar i framtiden -- än för\r\nåldersgruppen 55--64 år. Arbetslösheten är i dag\r\nfyra gånger högre för ungdomarna än för de äldre.</pre><pre>Gör vi ingenting får vi en generationskonflikt. Vi\r\nhar en generationsutredning. Det är väl det. Vi har\r\nockså tittat närmare på attityder och värderingar\r\nhos ungdomar. De stämmer inte överens med vad\r\nsom sker i detta hus. Vi måste medverka till att\r\nungdomar får förtroende för de beslut som fattas i\r\ndenna kammare. Besluten skall överensstämma\r\nmed unga medborgares värderingar.</pre><pre>I en artikel i Dagens Nyheter i, tror jag, december\r\nberättade en elev att hon kände att hon utbildades\r\ntill värdelöshet. När ungdomarna upplever att vi\r\nhar svikit dem måste vi reagera på deras signaler.\r\nNär det gäller lärlingsplatserna måste vi se till att få\r\nett lärlingssystem som påminner om det tyska,\r\nprecis som vi föreslagit. Vi får inse att vårt\r\nlärlingssystem inte är det bästa. När det finns de\r\nsom är bättre bör vi försöka efterlikna dem.</pre><pre>Inom ungdomsgenerationen finns det en förändring\r\nnär det gäller attityden till att betala skatt. Vi har\r\nhört åtskilliga reportage om att ungdomar jobbar\r\nsvart. De bryr sig alltså inte om samhällets normer\r\nutan skaffar sig egna. Om detta mer och mer får\r\nspridning får vi ett samhälle där man inte bryr sig\r\nom vilka beslut som fattas i Sveriges riksdag.</pre><pre>Jag har nu berört några delar av ungdomspolitiken.\r\nMen jag vill också säga något om droger när det\r\ngäller ungdomarna. Enligt det tyska\r\nnyhetsmagasinet Fokus pressar maffian de\r\nflyktingar som söker sig norrut från exempelvis\r\nMarocko, Afrikas norra del, genom avtal att se till\r\natt det smugglas narkotika. Det bör\r\nuppmärksammas att drogerna kommer på vägar\r\nsom vi inte ens tänker på. Vi bör alltså bekämpa\r\nockså det som rör droger och mobbning. Det är ju\r\nungdomarnas hälsa det är fråga om.</pre><pre>Anf. 159  JAN JENNEHAG (v):</pre><pre>Herr talman! Regeringen har haft ambitionen att ta\r\nett samlat grepp om ungdomsfrågorna. De skär i\r\ndag tvärsigenom olika departement och\r\nmyndigheter.</pre><pre>I propositionen beskrivs ungdomars uppväxtvillkor\r\noch problem, men ingenstans försöker man ta detta\r\nhelhetsgrepp kring ungdomsfrågorna. Man\r\npresenterar inte någon form av lösning. Resultatet\r\nblir därför fragmentariskt ytligt och vagt.</pre><pre>Propositionen är mest en katalog över regeringens\r\nfamiljepolitik och saknar konkreta politiska\r\nsatsningar för ungdomar. Den enda riktigt röda\r\ntråden är betoningen av föräldrarnas ansvar för\r\nungdomarna och av de ideella organisationernas\r\nökade betydelse i ungdomspolitiken.</pre><pre>Det är en något märklig situation att civilministern\r\näven är kommunminister och har det övergripande\r\npolitiska ansvaret för kommunpolitiken. Inte på ett\r\nenda ställe i propositionen betonas något annat än\r\nfamiljen och de ideella organisationerna som bas\r\nför den lokalt förankrade ungdomspolitiken. Detta\r\när naturligtvis ingen bra ordning.</pre><pre>Arbetsmarknadspolitiken, utbildningspolitiken\r\noch familjepolitiken har behandlats av riksdagen i\r\nandra sammanhang. Därför har jag mycket svårt att\r\nförstå varför frågorna i den här propositionen förs\r\nupp till ny behandling utan att regeringen lägger\r\nfram några nya förslag.</pre><pre>Som helhet känns regeringens förslag meningslöst.\r\nCivilministerns anförande alldeles nyss bidrog inte\r\nheller till något nytt, möjligen gav det ett löfte om\r\natt det kommer mera i sinom tid. I allt väsentligt\r\ngodtar utskottsmajoriteten propositionens förslag.\r\nRiksdagsbeslutet blir därmed av samma karaktär,\r\ndvs. utan verkan för ungdomars villkor.</pre><pre>Vi tycker att det är bra med en ungdomsstyrelse. I\r\npropositionen talas det mycket om hur ungdomar\r\nsjälva skall utforma och aktivt ta del av\r\nungdomspolitiken, men ingenstans nämner man\r\nhur ungdomar skall kunna påverka myndighetens\r\nverksamhet.</pre><pre>Vi tycker att en referensgrupp eller liknande, som\r\nbestår av representanter för\r\nungdomsorganisationerna, skall knytas till den nya\r\nungdomsmyndigheten. Det är möjligt att\r\nmyndigheten själv kommer att tycka att detta är\r\nlämpligt och gör så, men jag tycker att riksdagen\r\nskall säga att det bör vara så.</pre><pre>Arbete och ungdomars situation i övrigt är hårt\r\nknutet till den ungdomsorienterade\r\narbetsmarknadspolitik som är en följd av\r\nregeringens ekonomiska politik. I den redovisas\r\nbl.a. en försämring av anställningstryggheten som\r\nen metod för att minska arbetslösheten. Vi avvisar\r\ngivetvis den politiken. Vi har andra förslag,\r\nexempelvis att också ungdomar under 25 år skall ha\r\nrätt till fullt utbildningsbidrag för AMS-utbildning.</pre><pre>Det finns andra delar av regeringens politik som\r\npermanentar praktiklinjen för de unga arbetslösa.\r\nVi vill i stället ha en kortare praktiktid, följd av en\r\nanställning med rekryteringsstöd. Hur lång\r\npraktiktiden skall vara kan vi diskutera, liksom hur\r\nlång anställningstiden skall vara. Men vi bör\r\nkomma i ett annat läge. Sättet att lösa\r\nungdomsarbetslösheten med praktikplatser är inte\r\nriktigt och bör lämnas.</pre><pre>Särlösningar av typen ungdomspraktik och ALU\r\nleder inte till en bättre situation. Vi vill i stället att\r\nman inför subventioner på ordinarie anställningar.\r\nDet är en bättre väg.</pre><pre>Vi tycker att kommunerna skall arbeta fram barn-\r\noch ungdomsplaner, så att vi får underlag för\r\nminimikrav på ungdomars rätt till stöd. På sikt skall\r\nsådana minimikrav föras in i socialtjänstlagen. Om\r\ndet förslaget har regeringspartierna ingenting att\r\nsäga.</pre><pre>En fråga som jag tycker i hög grad visar på\r\nungdomsproblemens klasskaraktär är invandrar-\r\noch flyktingungdomars situation. Vi tycker att en\r\ngod man bör utses för att bevaka dessa barns och\r\nungdomars intressen.</pre><pre>Socialstyrelsen och Invandrarverket har gett ut en\r\nrapport som kallas Ensam, en rapport om\r\nflyktingbarn utan vårdnadshavare i Sverige. I den\r\nfinns förslag som ligger väl i linje med\r\nVänsterpartiets och som innebär att en kontaktman\r\neller kontaktfamilj utses för dessa ungdomar.</pre><pre>Detta kan knappast innebära några större\r\nkostnader, men jag tror att det skulle betyda\r\noerhört mycket för dessa ungdomars möjligheter\r\natt komma in i det svenska samhället.</pre><pre>Herr talman! Jag står givetvis bakom Elisabeth\r\nPerssons hela meningsyttring men nöjer med att\r\nyrka bifall till den vad gäller mom. 2. I övrigt\r\ntillstyrker jag de reservationer som Monica\r\nWidnemark har yrkat bifall till.</pre><pre>Anf. 160  ELISABETH FLEETWOOD\r\n(m):</pre><pre>Herr talman! I regeringens proposition 1993/94:135\r\nlägger man fram, som civilministern sade, ett\r\nprogram för en helhetssyn på ungdomspolitiken.\r\nDet är naturligtvis riktigt att ungdomspolitik har\r\nbehandlats i många propositioner, motioner och\r\nbetänkanden under många år. Men det är\r\nhelhetssynen, framtidstron och det personliga\r\nansvarstagandet, som civilministern nämnde som\r\nhonnörsord, som jag gärna vill upprepa.</pre><pre>Civilministern sade någonting som fick mig att\r\ntänka på gårdagen, nämligen att ungdomar ofta\r\nsaknar självtillit. Detta nämnde Ann-Sofie\r\nOhlander i sin mycket fina föreläsning med\r\nanledning av att det var 75 år sedan kvinnor fick\r\nrösträtt. Det är nog så att även unga män saknar\r\nsjälvtillit, även om jag tycker mig ha märkt att unga\r\nkvinnor har svårare att nå det mått av självtillit som\r\nbehövs både för den egna utvecklingen och för ett\r\nsamhällsengagemang.</pre><pre>Vi i majoriteten tror också på kulturen. Jag minns\r\ninte vem av talarna som tidigare påstod att det\r\nskulle vara någonting för oppositionen\r\nsärskiljande. Jag kan knappast anföra något bättre\r\nbevis för motsatsen än vad utskottets ordförande\r\nframhöll i tacktalet till de ledamöter som avgår. Vi\r\nhar olika vägar, men synen på att kulturen är viktig\r\nhar vi gemensam i utskottet. Det tycker jag är\r\nmycket bra.</pre><pre>Vad är då huvudinriktningen här? Ja, det är rätten\r\ntill goda uppväxtvillkor -- så långt som en riksdag\r\nkan besluta om sådant. Det finns naturligtvis\r\nockså -- det måste vi vara medvetna om -- andra\r\nföreteelser än vår riksdag som påverkar, både\r\npositivt och negativt, uppväxten för de unga.</pre><pre>Såvitt jag förstår har förslaget om\r\nUngdomsstyrelsen mottagits positivt, och det är\r\nbra. Vi hoppas att den skall kunna arbeta på ett bra\r\nsätt.</pre><pre>Det sades att kulturen inte fanns med i\r\npropositionen, och det stämmer. Men där har nu\r\nutskottet gemensamt gått in för att kulturen är en\r\nviktig del, och med regeringens goda minne\r\nkommer vi också att besluta om att så är fallet.</pre><pre>Jag läser ett par rader direkt ur betänkandet:</pre><pre>''Utskottet tillstyrker medelsanvisningen till\r\nUngdomsstyrelsen (7 923 000 kronor), till Bidrag\r\ntill nationell och internationell\r\nungdomsverksamhet m.m. (111 697 000 kronor)\r\noch till EG:s utbytesprogram Ungdom för Europa\r\n(4 500 000 kronor).'' Sammanlagt utgör detta\r\n124 120 000 kronor för budgetåret 1994/95.</pre><pre>Samtidigt som jag tar upp det som några av de\r\nföregående talarna sade, skall jag gå in på\r\nreservationerna. Jag tycker faktiskt att en del av\r\nreservationerna är märkliga. De innehåller inte vad\r\njag tycker en reservation bör innehålla, nämligen\r\nen helt annan uppfattning. De innebär ett\r\nunderstrykande av partimotioner som har väckts\r\ntidigare -- och det är klart att man står fast vid dem.\r\nDet är inte det jag har uppfattat att en reservation\r\nskall syfta till.</pre><pre>Den första reservationen från Socialdemokraterna\r\när en sådan allmän reservation. Man talar om FN:s\r\nbarnkonvention och menar att vi borde ha utgått\r\nfrån den. Ja, vi tar för givet att vi alltid utgår från\r\nden. FN har beslutat om den, och vi har ratificerat\r\nden. Jag försökte ta reda på hur lång tid det tog\r\ninnan vi i Sverige gjorde det, och jag fann att det\r\nvar en ganska kort tidsintervall innan vi sade att vi\r\ntyckte att det var riktigt. Därför har jag litet svårt\r\natt förstå att den här reservationen var nödvändig.\r\nMen det är naturligtvis Socialdemokraternas\r\nrättighet att tycka att den är annorlunda än\r\nmajoritetens förslag.</pre><pre>När det gäller reservationen om vidgade klyftor i\r\nskolan blir jag däremot inte förvånad. Vi har\r\nnämligen under lång tid hört att den skola som har\r\nvarit bra i många avseenden och som vi vill försöka\r\ngöra ännu bättre, kommer att bli sämre och att\r\nklassgränserna kommer att förstärkas. Det är\r\ndefinitivt icke avsikten; inga klassgränser skall\r\nförstärkas. Men valfriheten skall förstärkas, liksom\r\nmöjligheterna att välja skola, skolform och\r\nprogram m.m. utifrån den egna uppfattningen, den\r\negna begåvningen och de egna önskemålen inför\r\nframtiden.</pre><pre>Jag skall också ta upp det tyska lärlingssystemet.\r\nClaus Zaar är inte här nu, men han kanske lyssnar\r\npå sitt rum. Med det program som nu finns är det\r\nmöjligt att ha ett lärlingssystem som liknar det\r\ntyska, men det innebär att man låser det, även när\r\ndet gäller praktiken, till statliga regleringar. Vi\r\ntycker inte att det är bra, och därför har vi avstyrkt\r\nett sådant förslag.</pre><pre>Arbetsmarknadssituationen är mycket olycklig.\r\nIngen av oss vill ha arbetslöshet på dagens nivå --\r\neller på någon annan nivå. Samtidigt får man inte\r\nsäga, som jag för bara någon vecka sedan här i\r\nkammaren har hört från socialdemokratiska\r\nriksdagsledamöter, att arbetslösheten fortfarande\r\nbara växer och växer. Jag tror inte att de ledamöter\r\nsom har påstått det har missat att arbetslösheten\r\nminskar. Under de senaste veckorna har vi sett att\r\nfler och fler arbetstillfällen har tillkommit, att fler\r\noch fler arbetslösa återigen har kunnat få ett arbete.\r\nSamtidigt erkänner vi naturligtvis att situationen\r\nännu inte är bra, men vi räknar med att\r\nförbättringarna skall fortsätta.</pre><pre>Kultur- och mediebudkavlen var ett projekt på tre\r\når. De projekt som där kunde få stöd har i dag\r\nmöjlighet att få stöd genom Allmänna arvsfonden.\r\nDärför har vi avstyrkt också det förslaget.</pre><pre>Det behövs större insatser för barns och ungdomars\r\nkultur, säger Socialdemokraterna, särskilt när det\r\ngörs nedskärningar på kommun- och\r\nlandstingsnivå. Ja, det är synd, sorgligt och\r\nbeklagligt att man många gånger anser sig vara\r\ntvungen att skära. Det är väl bara så, att om vi inte\r\nskär i dag, om vi inte försöker begränsa\r\nkostnaderna i dag, drabbar det ännu hårdare de\r\nungdomar som vi här talar om, de ungdomar som\r\nskall ta över efter oss. Därför är det ofta svårt att\r\nfatta dessa beslut. Tror ni som sitter här att någon\r\nkommunalman i någon kommun ute i landet med\r\nglädje säger att det skall bli roligt att skära här? Så\r\när det naturligtvis inte. Man ser verkligheten med\r\nöppna ögon och säger: Vi måste skära här, annars\r\nblir konsekvenserna sådana att vi inte kan ta ansvar\r\nför dem.</pre><pre>Ny demokrati har under de här tre åren hävdat att\r\nvi skall skära i organisationsbidragen. Man kallar\r\ndå allt för organisationsbidrag. Man nämner ett\r\nbelopp på ungefär 7,5 miljarder. I detta belopp\r\ningår sådana verksamheter som jag undrar om man\r\nsjälv skulle vilja avskaffa, om man var medveten\r\nom att de ingick där. Det gäller t.ex. nästan 2\r\nmiljoner till humanitärt stöd via\r\nhjälporganisationer. Vill vi inte hjälpa dem som har\r\ndet väldigt svårt, t.ex. i det forna Jugoslavien, i\r\nRwanda och på andra ställen, genom exempelvis\r\nRöda korset eller Rädda barnen? Likaså är det 2\r\nmiljoner som går till lönebidrag. Det ger möjlighet\r\ntill anställningar. -- Jag tror inte att den\r\nreservationen från Ny demokrati var riktigt\r\ngenomtänkt.</pre><pre>Trots att jag antagligen har överskridit min tid, herr\r\ntalman, har jag naturligtvis inte hunnit bemöta allt\r\nvad som sades av de talare som kom före mig, men\r\njag kanske kan få återkomma i repliker.</pre><pre>Låt mig slutligen säga att jag yrkar bifall till\r\nkulturutskottets hemställan.</pre><pre>Anf. 161  MONICA WIDNEMARK (s)\r\nreplik:</pre><pre>Herr talman! Elisabeth Fleetwood tog först upp\r\nmitt uttalande, att kulturen har fått fyra rader. Det\r\nvar inte i utskottet, Elisabeth Fleetwood, utan det\r\nvar i propositionen -- där har kulturen fått knappt\r\nfyra rader. Jag är väl medveten om att vi i utskottet\r\ntyckte att det var viktigt att föra in kulturen i\r\nbetänkandet, så på den punkten är vi helt överens.</pre><pre>Jag går sedan över till Elisabeth Fleetwoods syn på\r\nvåra reservationer. Vi socialdemokrater bedömer\r\nju själva vilka reservationer vi vill skriva och hur vi\r\nvill skriva dem. Reservation 1 visar faktiskt vilken\r\nsom är inriktningen på vår politik och vad vi vill.\r\nDet står vi för.</pre><pre>Sedan sade Elisabeth Fleetwood att jag hade sagt\r\natt klasskillnaderna har ökat i dagens samhälle.\r\nBarn väljer faktiskt inte föräldrar, Elisabeth\r\nFleetwood, och det har de aldrig gjort. Men med\r\ndet synsätt som Elisabeth Fleetwood här företräder\r\nblir skillnaderna mellan barn och ungdomar\r\nstörre -- det vet vi.</pre><pre>Visst skall vi som föräldrar har ett föräldraansvar.\r\nDet är mycket viktigt att jag som mamma tar aktiv\r\ndel i mina barns uppväxt. Men det finns faktiskt\r\nbarn och ungdomar som inte har föräldrar som\r\nklarar det. Man orkar inte, och man klarar inte av\r\natt bry sig om sina barn och ungdomar. För mig är\r\nalla barn och ungdomar lika, och samhället måste\r\nfinnas till för alla. Därför tycker jag att det är viktigt\r\natt man ger ett klart politiskt budskap att vi som\r\npolitiker har ett ansvar för barn och ungdomar.</pre><pre>Sedan skulle jag vilja ställa en fråga till Elisabeth\r\nFleetwood. Vi socialdemokrater har redovisat var\r\nvi står när det gäller ungdomsarbetslösheten. Det\r\nskulle vara roligt att få höra vad regeringspartierna\r\nhar för mål när det gäller ungdomsarbetslösheten.</pre><pre>Anf. 162  ELISABETH FLEETWOOD (m)\r\nreplik:</pre><pre>Herr talman! Låt mig först säga till Monica\r\nWidnemark att vi är överens när det gäller kulturen\r\ni propositionen. Som Monica Widnemark hörde\r\nalldeles nyss håller regeringen med oss på den\r\npunkten. Här råder alltså en total enighet, och det\r\ntror jag att vi skall vara mycket tacksamma för.</pre><pre>Inriktningen av den socialdemokratiska politiken\r\nbestämmer socialdemokraterna själva, sade\r\nMonica Widnemark. Det var just det jag sade! Men\r\nvi måste förbehålla oss rätten att kritisera er\r\ninriktning om vi har en annan. Så ser det politiska\r\nspelet ut. Om vi inte hade olika inriktning, om vi\r\ninte hade olika partier, om vi inte hade olika\r\npolitiska program -- varför sutte vi då här? Det är\r\njust genom den här processen som vi alla -- tror\r\njag -- hoppas att vi så småningom skall kunna\r\nutveckla vårt samhälle.</pre><pre>Klasskillnaderna ökar, sade Monica Widnemark.\r\nBarn väljer inte sina föräldrar, sade hon också. Nej,\r\ndet gör de inte, och det är nog tur det! Men vi som\r\narbetar med ungdomar -- skola, lärare,\r\nungdomsverksamhet, fritidsverksamhet, daghem,\r\nosv -- kan ta aktiv del i de ungdomarnas uppväxt.\r\nDe skall vara lika, sade Monica Widnemark. Det\r\nhåller jag inte med om. Barn är inte lika, människor\r\när inte lika. De skall ha lika möjligheter och lika\r\nrättigheter, men det vore förfärligt om vi sade att\r\nalla barn var lika. Det är de inte. Däremot skall vi\r\nhjälpa de barn och ungdomar som vi möter att finna\r\nsin rätta plats, både i samhället och när det gäller\r\nden egna utvecklingen.</pre><pre>Det är riktigt, som Monica Widnemark säger, att\r\nmånga föräldrar inte klarar av att bry sig om sina\r\nbarn och ungdomar. Här kan jag inte låta bli att\r\nsnudda vid det som Claus Zaar nämnde -- droger,\r\nnarkotika, mobbning, osv. är stora problem. Jag\r\ntror inte att vi här i kammaren har skilda\r\nuppfattningar om det. Vi har också tidigare\r\ndebatterat sådant. Det är sådant som vi definitivt\r\nvill se borta från våra undomar.</pre><pre>Beträffande ungdomsarbetslösheten kan jag säga\r\natt vi vill gå vidare på den väg som vi har slagit in\r\npå. Detta kommer att tas upp i ett betänkande från\r\narbetsmarknadsutskottet som vi skall behandla\r\nsenare. Men så mycket kan jag säga att vår\r\nmålsättning är att skapa riktiga jobb, som ger lön\r\noch som gör det möjligt att sköta sig själv, så att\r\nungdomspraktik icke skall vara nödvändigt för att\r\nge den sysselsättning som man behöver.</pre><pre>Anf. 163  MONICA WIDNEMARK (s)\r\nreplik:</pre><pre>Herr talman! Alla barn är inte lika, men alla barn\r\nskall behandlas lika och alla barn har samma värde.\r\nDet tycker jag är viktigt. Men med det samhälle\r\nsom vi har fått -- jag tänker på de ökade klyftor som\r\ni dag finns i samhället -- har inte alla barn samma\r\nvärde. För mig har alla barn samma värde men de\r\när olika.</pre><pre>Anf. 164  ELISABETH FLEETWOOD (m)\r\nreplik:</pre><pre>Herr talman! Jag skall fatta mig mycket kort; jag\r\nvill bara komplettera vad jag sade alldeles nyss.</pre><pre>Ja, barn skall behandlas lika, fastän de är olika till\r\nsin karaktär -- det är bra att vi är överens om det.\r\nDe har också samma värde. Men jag tror inte att\r\nman kan påstå att barnens värde skulle ha\r\nförändrats under dessa tre år! Det är påståenden\r\nsom förekommer i politiska debatter och som jag\r\ntycker är litet onödiga.</pre><pre>Anf. 165  ULRICA MESSING (s):</pre><pre>Herr talman! Ungdomsminister Inger Davidson har\r\ngjort det som ingen annan minister har gjort\r\ntidigare -- hon har presenterat en\r\nungdomsproposition med förslag om att fastställa\r\nnationella mål och riktlinjer. Jag uppskattar det\r\ninitiativet och välkomnar varmt ett försök att lyfta\r\nfram ungdomsfrågorna som ett nytt och\r\nheltäckande politikområde. Jag är också litet\r\növerraskad, för regeringen -- eller åtminstone delar\r\nav den -- är ju mer känd för att avskaffa\r\npolitikområden än för att tillföra nya.</pre><pre>Ungdomspolitik är något som berör många\r\nområden. Det handlar om skolan, om\r\nmöjligheterna till god utbildning. Det handlar om\r\nfritiden, om att få utveckla sina intressen och att få\r\nmöjlighet att lära sig nya saker. Det handlar om\r\nframtidens arbetsmarknad, om vilka jobb som\r\nkommer att finnas och om dagens unga kommer att\r\nkunna luta sig tillbaka mot en fast anställning som\r\nvåra föräldrar har gjort.</pre><pre>Ungdomspolitik handlar också om bostäder och om\r\nmöjligheten att bli självständig och stå på egna ben.</pre><pre></pre><pre>Ungdomen är inte bara en tid i väntan på att bli\r\nvuxen. Ungdomen har också ett eget värde, ett eget\r\nansvar och egna krav. Ungdomstiden skall vara\r\nbåde en tillåtande tid, en tid av prövning och av\r\nlärdom. Den skall också vara en tid av\r\nförberedelser och upptäcktsfärder. Ungdomen är\r\ninte bara en tid då man skall lära sig hur det vuxna\r\nlivet är, hur samhället fungerar och hur världen\r\nstyrs. Ungdomstiden är också en tid då man skall\r\nlära känna sig själv och hitta sitt eget sätt att leva.</pre><pre>Att ha en ambition att samla alla de områden som\r\nberör ungdomstiden är därför bra. De hör ihop, och\r\nde måste kopplas samman. Men propositionen i sin\r\nhelhet är för svag för att lyckas ordentligt med det.\r\nDen tar inte det riktiga greppet om alla de frågor\r\nsom berör oss unga. Den lyfter inte på allvar fram\r\nde frågor som är viktiga för framtiden. Framför allt\r\när förslagen till lösningar på de problem som vi vet\r\nberör många unga i dag alldeles för svaga. Den\r\ndiskuterar inte de nya jobben eller den höga\r\narbetslösheten, inte heller problemet med att flytta\r\ntill egen bostad, det växande budgetunderskottet\r\nsom skall betalas eller de orättvisor generationer\r\nemellan som i dag blir allt större.</pre><pre>I stället handlar propositionen väldigt mycket om\r\nhur viktigt det är att vuxna bibringar barn och unga\r\ngoda normer och rätt moral. Det är viktigt, men det\r\när inte det enda som är viktigt när man är ung.</pre><pre>Allför ofta ignoreras unga människor. De tas inte\r\nriktigt på allvar av vuxenvärlden. Det kan vara\r\ninom politiska församlingar, inom skolan eller av\r\nmyndigheter. Unga människor diskuteras oftast\r\nsom enskilda delar, som elever i skolan, som\r\nmottagare av studiestöd eller särskilda\r\nungdomsbidrag, som objekt för\r\narbetsmarknadspolitiska åtgärder eller i värsta fall\r\nsom problemframkallande inslag inom social- och\r\nkriminalvården. Alltför ofta talar vuxna om\r\nungdomar i stället för med ungdomar.</pre><pre>Det finns goda ungdomar, men de skall inte höras\r\nför mycket. Och ändå är det så att ifrågasättandet,\r\nrevolten gentemot det etablerade och gentemot\r\nmånga vuxna, alltid har tillhört ungdomen. Att\r\nvåga ifrågasätta och kritisera är något som ligger\r\nnärmare unga människor än äldre. Det är inte de\r\nvuxna som lyckas ta sig förbi de frågorna och den\r\nkonfrontationen som har fått det bästa gehöret eller\r\nden största respekten från nya generationer av unga\r\nmänniskor, utan det är de vuxna och de\r\norganisationer som förmår ta till sig de synpunkter\r\nsom kommer från alla unga och som lyckas ta till sig\r\ndem som har framtidens idéer.</pre><pre>Bland unga människor finns det en bärkraft och en\r\nlust att vara med att påverka. Det finns en längtan\r\nefter att bli tagen på allvar och en iver att få vara\r\nmed och ändra på det som de tycker är fel. Det\r\nfinns en vilja att vara med och ta ansvar och att\r\nsköta sig själv.</pre><pre>Många vuxna frågar sig om det verkligen gör det.\r\nVar finns då alla unga inom våra politiska\r\nförsamlingar, inom andra folkrörelser eller inom\r\nkyrkan? Alla dessa brottas i dag med en alldeles för\r\nhög medelålder. Många unga har valt andra sätt att\r\npåverka och säga sitt. Många har valt nya\r\norganisationer, enfrågerörelser eller medierna för\r\natt synas och höras och för att föra debatten. Det är\r\nbra. Alla sätt att vara med och påverka och ta\r\nansvar är bra. Men det är ett nytt sätt att lyfta fram\r\noch driva politiska frågor. Det är ett sätt som inte\r\nställer upp på att gå den långa vägen för att få\r\nigenom det man tror på. Man vill få en reaktion och\r\nett resultat snabbt.</pre><pre>Vi vet att politiken i dag alltför ofta uppfattas som\r\nnågonting som man skall hålla på med bakom\r\nstängda dörrar och runt fyrkantiga bord. Nu är det\r\ntid att ändra på det. Nu lämnar generation efter\r\ngeneration av unga människor grundskolan. Det är\r\nmänniskor som är utbildade enligt Lgr 80 och som\r\nhar fått lära sig att ifrågasätta, att tycka till och att\r\nvåga gå mot strömmen -- om skolan och\r\nundervisningen har fungerat som bäst vill säga. Nu\r\nmåste de få en möjlighet att prova alla sina teorier\r\ni praktiken och se om de håller.</pre><pre>Det är våra beslut som har format den skola vi har,\r\nmen nu räcker inte den politiska viljan till för att ta\r\nemot de synpunkterna och det engagemanget.\r\nDagens unga har utbildningsmässigt en bas att stå\r\npå som ingen annan generation före dem har haft.\r\nDet är en jätteinvestering inför framtiden. Men i\r\ndag står samma unga, debattglada, välutbildade,\r\nhungriga och otåliga, utan både eget arbete och\r\negen bostad. Verkligheten begränsar dem från att\r\nta steget ut i vuxenvärlden på egna ben. Hur skall\r\nvi ändra på det? Vanmakt, passivitet, oro, misstro\r\ntill vuxenvärlden och pessimism inför framtiden blir\r\nallt vanligare.</pre><pre>Jag vet -- Inger Davidson vet det säkert också, även\r\nom hon inte är här nu -- varför det är så och varför\r\ndet är ett stort problem för oss. Hur skall vi ändra\r\npå det? Det finns en slogan som säger att dagens\r\nunga är morgondagens makthavare. Det är inte\r\nbara en slogan, så är det. Ungdomspolitiken måste\r\ndärför handla om vilka förutsättningar vi vill att vi\r\nunga skall ha, vilka möjligheter som skall finnas och\r\nvilket värde ungdomstiden och vi unga vuxna har.</pre><pre>Herr talman! Ungdomstiden är övergående för oss\r\nalla. Men det som ungdomstiden har gett oss och\r\nlärt oss har vi alltid med oss oavsett om det är bra\r\neller dåliga erfarenheter. En regering får inte\r\nblunda för det. Människors tillvaro hänger ihop\r\noavsett ålder. Vi lever inte ett liv på jobbet, ett\r\nannat i skolan och ett tredje när vi är bland vänner\r\neller arbetslösa. Till det yttre kanske det ser så ut,\r\nmen vi är ju de vi är. Vår vardag är beroende av så\r\nmånga olika delar för att den skall hänga ihop och\r\nbli behaglig att leva i.</pre><pre>Ungdomspolitiken måste också göra det. Som ung\r\nhjälper det inte att luta sig mot goda vuxnas moral\r\nnär man varken har arbete eller bostad, hur vackert\r\nde vuxna än talar.</pre><pre>Anf. 166  ELISABETH FLEETWOOD (m)\r\nreplik:</pre><pre>Herr talman! Låt mig börja min replik med att säga\r\natt jag tror att vi allihop kan skriva under det mesta\r\nav vad Ulrica Messing har sagt här. Men det är en\r\nsak som jag vill påpeka. Ulrica Messing sade att\r\npropositionen är bra, men att den inte tar ett\r\nhelhetsgrepp. Den diskuterar inte den egna\r\nbostaden, det egna jobbet och budgetunderskottet.\r\nDet gör den naturligtvis inte eftersom bostaden\r\nkommer att diskuteras i bostadsutskottet, jobben i\r\narbetsmarknadsutskottet och budgetunderskottet i\r\nskatteutskottet och finansutskottet. Vi har ju en\r\nsådan fördelning, och den skall och vill vi också\r\nfölja.</pre><pre>Herr talman! För många som deltagit i den här\r\ndebatten är det den sista debatten eftersom de\r\nlämnar kammaren. Som moderat företrädare vill\r\njag, med herr talmans tillåtelse, framföra ett tack\r\ntill Maja Bäckström för dessa år. Det har varit\r\nmycket intressanta år och många intressanta frågor.</pre><pre>Till Stina Gustavsson, som tyvärr inte är här, till\r\nHugo Hegeland, Göran Åstrand, Elisabeth\r\nPersson och Stina Eliasson vill jag också framföra\r\nett tack. Jag tror inte att det är många utskott som\r\nåderlåts så på skickliga ledamöter som vårt utskott\r\nden här gången. Jag tänker naturligtvis inte\r\nharangera var och en här. Det gör vi vid andra\r\ntillfällen. Jag vill säga ett varmt tack för det fina\r\nsamarbete som vi har haft under gångna år.</pre><pre>Anf. 167  ULRICA MESSING (s) replik:</pre><pre>Herr talman! Jag vill bara bemöta Elisabeth\r\nFleetwood litet grand. Jag vet hur ärendena\r\nhanteras och behandlas i utskotten. Eftersom\r\nutgångspunkten i den här propositionen är att för\r\nförsta gången ta helhetsgreppet och att en gång för\r\nalla lyfta upp ungdomspolitiken på dagordningen\r\nsom ett eget politiskt område tycker jag att man\r\nockså måste koppla samman de olika delarna. Vi\r\nvet ju att de hänger ihop och är så avgörande för\r\nvarandra. Då räcker det inte att, som i\r\npropositionen, luta sig mot förslag till pigarbeten,\r\nsom vi har debatterat tidigare, eller unga\r\nmänniskors fria entreprenörsskapsanda, som man\r\nockså skriver om. Det räcker inte.</pre><pre>Anf. 168  STEFAN ATTEFALL (kds):</pre><pre>Herr talman! Först vill jag instämma i Ulrica\r\nMessings glädje över att vi nu för första gången i\r\nSveriges riksdag får diskutera en proposition om\r\nungdomspolitiken och likaså för första gången i\r\nSveriges historia får anta riktlinjer för\r\nungdomspolitiken. Vi har haft en ungdomsminister\r\nsedan 1987, men det är först nu, med Inger\r\nDavidson som ungdomsminister, som vi har fått\r\nchansen att ta ställning i riksdagen till riktlinjer för\r\nungdomspolitiken.</pre><pre>Regeringen har betonat vikten av en helhetssyn i\r\nungdomspolitiken, och propositionen är en del i\r\narbetet på att skapa denna helhetssyn. Jag har själv\r\nförmånen att få leda den generationsutredning som\r\nomtalas i propositionen. Denna utredning har till\r\nsyfte att ta ett samlat grepp på ungdomspolitikens\r\nhårdvara, dvs. förhållandena på arbetsmarknad\r\noch bostadsmarknad och ungdomars ekonomiska\r\nfrågor. Vi försöker att anlägga det\r\nhelhetsperspektiv som Ulrica Messing efterlyser.\r\nUlrica Messing kommer om några veckor att\r\ngenom oss kunna få det diskussionsunderlag som\r\nhon efterlyser. De perspektiv som anläggs i\r\nutredningsarbetet skall enligt vad Inger Davidson\r\naviserat också kunna vara underlag för kommande\r\npropositioner, om den nuvarande regeringen får\r\nfortsätta att arbeta.</pre><pre>Jag vill också påminna om ett uppdrag till SCB,\r\nmed rubriken Barn- och ungdomsrelationer. Det är\r\nfråga om en omfattande enkät bland ungdomar om\r\nderas värderingar och attityder. Även i detta fall är\r\nambitionen att så småningom göra uppföljningar i\r\nform av kontinuerliga enkäter, för att få ett bra\r\nunderlag för hur värderingar och attityder\r\nförändras i ungdomsvärlden.</pre><pre>Generationsutredningen och denna enkät blir ett\r\nviktigt underlag för att skapa en helhetsbild och en\r\nhelhetssyn för att kunna lägga fram förslag av\r\nkonkret karaktär med ett ungdomsperspektiv inom\r\nolika sektorsområden men också för att få in\r\ngenerations- och ungdomsperspektiv i den politiska\r\nbeslutsprocessen.</pre><pre>Jag kan också försäkra en del av meddebattörerna\r\nhär att ungdomars rätt till arbete, problemen på\r\narbetsmarknaden och ett klart och stort\r\nengagemang för att skapa jobb för ungdomar\r\ngenomsyrar arbetet i Generationsutredningen.</pre><pre>Jag är vidare ordförande i Statens ungdomsråd och\r\nhar fått förmånen att arbeta tillsammans med ett\r\nmycket duktigt och engagerat gäng av ganska unga\r\nmänniskor på dess kansli. Jag vill påstå att det skett\r\nen uppstramning av Statens ungdomsråds arbete\r\nunder de senaste åren. Det är långt ifrån den litet\r\nflummiga image som Statens ungdomsråd hade för\r\n10--20 år sedan och som fortfarande verkar finnas\r\nkvar i de föreställningar som en del medelålders\r\nmakthavare i dag har om Statens ungdomsråd\r\nsedan den tid när de var aktiva i politiska\r\nungdomsförbund.</pre><pre>Statens ungdomsråd är nu en myndighet som\r\narbetar mycket med inriktning på kommuner, för\r\natt sprida goda idéer, för att stödja och på olika sätt\r\nskapa bättre villkor för den unga generationen.\r\nUngdomsrådets inriktning bekräftas också i\r\npropositionen. Jag skulle vilja påstå att\r\npropositionen, kulturutskottets betänkande och\r\nriksdagens beslut i morgon innebär en bekräftelse\r\npå att Ungdomsrådet arbetar på rätt sätt och har en\r\nbra färdriktning.</pre><pre>Vi arbetar inom Statens ungdomsråd för\r\nnärvarande framför allt inom fem områden. Det\r\nhandlar mycket om information och om\r\nutredningsarbete. Vi tar kontakt med\r\nforskarvärlden för att sprida kunskap om\r\nungdomars relationer och levnadsvillkor. Det\r\nhandlar också om arbete på den lokala nivån,\r\nexempelvis om att stimulera kommuner att\r\nengagera sig i olika delaktighetsprojekt för\r\nungdomar för att tillvarata ungdomars kompetens\r\noch engagemang.</pre><pre>Vi stimulerar också inrättandet av träffpunkter,\r\nantingen i form av Ungdomens hus, som har\r\ntillkommit på flera ställen i landet, eller i form av\r\nmindre träffpunkter. Något som ofta debatteras är\r\nbidragsgivning till ungdomsorganisationer, men vi\r\nsvarar också för utvecklingsinsatser för att förnya\r\nföreningslivet.</pre><pre>Vi arbetar också sektorsövergripande.\r\nUngdomsrådet skall vara den myndighet som\r\nförsöker sammanföra andra statliga myndigheter,\r\nverk och organ. Jag vill påstå att det bedrivs ett allt\r\nbättre samarbete, mycket tack vare vår engagerade\r\npersonal. Vi tar självfallet också ett visst\r\nsektorsansvar för de fritidsfrågor vars handläggning\r\nankommer på staten.</pre><pre>Vi upplever att vi får ett bra stöd för detta arbete\r\noch ett tydligt uppdrag genom det beslut som vi\r\nväntar oss i morgon.</pre><pre>Jag skulle vilja kommentera socialdemokraternas\r\nreservation om att en del av bidragen skall\r\nanvändas till utvärdering. Det kan här föreligga ett\r\nvisst missförstånd. Jag vill betona att medel för\r\nstatens utvärdering av hur målen för\r\nbidragsgivningen skall tillgodoses finns inom\r\nmyndighetsanslaget D 1. Ungdomsstyrelsen. Det är\r\nendast organisationernas egen\r\nutvärderingsverksamhet som inte skall betalas via\r\nbidragen. Det är rimligt att organisationerna själva\r\navgör hur de skall lägga upp denna\r\nutvärderingsverksamhet och hur de skall disponera\r\nsina resurser. Det är svårt för en myndighet att\r\ndiktera detta. Alternativt får man skapa ett\r\nklumpbidrag vid sidan om, och det blir då helt\r\nenkelt fråga om en utbyggnad av det nuvarande\r\nbidraget.</pre><pre>Det är också en konsekvens av de remissvar som\r\nhar kommit in till Civildepartementet efter ett\r\nutredningsarbete som inletts bl.a. av Statens\r\nungdomsråd. Organisationerna har där tydligt\r\nmarkerat att detta är den ordning som man önskar,\r\noch detta önskemål har regeringen följt i\r\npropositionen. Det är märkligt att\r\nsocialdemokraterna inte delar\r\nungdomsorganisationernas egen bedömning.</pre><pre>Det är ett spännande arbete som bedrivs inom\r\nStatens ungdomsråds område. Jag har gjort en\r\nmycket intressant reflexion i anslutning till detta\r\narbete, som jag själv deltar i. Det finns två olika\r\nperspektiv i den syn som man har på ungdomar,\r\nperspektiv som man ofta möter inte minst när man\r\nträffar regionala företrädare.</pre><pre>Vi har storstadsförorternas perspektiv, där man\r\nofta frågar sig vad man kan göra för att undvika att\r\nungdomarna skall börja slåss, supa, knarka och\r\nrent allmänt bete sig på ett destruktivt sätt. Det är\r\ndet socialt preventiva perspektivet, där man vill\r\nförhindra att ungdomar gör dumma saker.</pre><pre>Det finns också ett annat perspektiv, som man\r\nframför allt möter i glesbygdskommuner. Där ser\r\nman ungdomar som en resurs. Man inser att man\r\nbehöver ha kvar ungdomarna i sin kommun. Man\r\nbehöver ungdomarnas engagemang. Det handlar\r\nfaktiskt om den egna kommunens överlevnad.</pre><pre>Det senare perspektivet börjar anläggas mer och\r\nmer på olika håll. Det tar sig mycket få uttryck i de\r\npolitiska ungdomsförbunden. I stället ser vi det i\r\nengagemanget för Ungdomens hus runt om i\r\nlandet, i nya ungdomsföreningar och i ungdomsråd\r\nsom bildas. Vi ser det också i olika kulturaktiviteter\r\noch i träffpunktsprojekten.</pre><pre>Ungdomar står, som här tidigare har sagts, för\r\nförnyelse, ifrågasättande, energi och nya\r\nperspektiv på tillvaron. Men ungdomar behöver\r\nockså känna sig älskade och behövda och känna att\r\nde har en viktig roll i olika sammanhang liksom att\r\nde har stöd från offentliga organ och att de kan ha\r\nvuxna som förebilder. Balansgången mellan det\r\nungdomliga engagemanget, ifrågasättandet,\r\nenergin och den vuxnes roll återfinns också på ett\r\nbra sätt i propositionen.</pre><pre>Slutligen vill jag bara litet grand kommentera de\r\nriktlinjer som ges i propositionen. Jag tycker att de\r\nriktlinjer som återfinns i det socialdemokratiska\r\nalternativet innehåller för mycket av slagord och\r\npamfletter och för litet av beskrivningar av vilka\r\nprinciper som skall vägleda arbetet. Man saknar\r\ndär också det som jag tycker är det viktiga i\r\nriktlinjerna, nämligen subsidiaritetsprincipen.</pre><pre>Det är egentligen en kristdemokratisk tanke att\r\nansvaret skall ligga på den lokala nivån. Vi vill\r\nbygga samhället nedifrån, medan de offentliga\r\norganen har som uppgift att stödja, hjälpa och på\r\nolika sätt uppmuntra, inte att ta över och sköta om\r\nutan i stället försöka stärka den lokala nivån, de\r\nsmå naturliga gemenskaperna. Det är där som vi\r\nblir personer och upplever vårt sammanhang. Där\r\nkänner vi närheten och upplever vår roll. Familjen\r\när en viktig del i detta men också de sociala\r\nnätverken runt familjerna. Det handlar om familjer\r\nav olika karaktär och storlekar under olika\r\nförhållanden. Vi skall i dessa sammanhang inte\r\nsyfta till att ge alla barn och ungdomar samma stöd,\r\neftersom barn behöver olika mycket stöd. En del\r\nbehöver mera stöd än andra, och det är en uppgift\r\nför staten att på olika sätt ge sådant stöd.</pre><pre>Vi kan här se en skiljelinje mellan dem som tycker\r\natt stat och kommun skall ta sin hand ifrån\r\nmänniskor och inte lägga sig i -- det mera nyliberala\r\nperspektivet -- och dem som menar att stat och\r\nkommun skall ta över ansvaret för alltihop. Jag\r\ntycker att man märker detta i Vänsterpartiets och\r\nSocialdemokraternas resonemang och riktlinjer.</pre><pre>Mot detta vill jag ställa vad jag kallar det\r\nkristdemokratiska perspektivet, där den offentliga\r\nsektorn och de offentliga organen har en viktig roll\r\nsom stödjare, uppmuntrare och garanter för att alla\r\nfår likvärdiga förutsättningar.</pre><pre>Herr talman! Med dessa ord vill jag yrka bifall till\r\nkulturutskottets hemställan.</pre><pre>Anf. 169  ULRICA MESSING (s) replik:</pre><pre>Herr talman! Efter att ha lyssnat på Stefan Attefall\r\nförstår jag att den ungdomsproposition som vi\r\ndebatterar i dag kan ses som litet grand av en\r\nuppvärmning inför den debatt om ungdomspolitik\r\nsom vi får ha efter det att Generationsberedningen\r\nhar presenterat sitt förslag till insatser. Mina\r\nförväntningar på vad det skall innehålla är stora,\r\noch jag skall med glädje och iver läsa vad ni har\r\nkommit fram till.</pre><pre>Sedan kan jag inte låta bli att kommentera litet\r\ngrand vad Stefan Attefall sade nu på slutet, att en\r\ndel barn behöver mera stöd än andra barn. Det är\r\nhelt riktigt -- och nu debatterar vi\r\nungdomspolitiken som helhet. Då kan jag säga att\r\ndet är just det argumentet vi har haft i mitt parti,\r\nnär vi har debatterat exempelvis mot skolpeng, som\r\nvi upplever som något djupt orättvist. Alla barn\r\nkostar inte lika mycket pengar i skolan och skall\r\ninte behöva göra det heller, därför att behoven är\r\nså olika.</pre><pre>Vi vill inte heller att staten eller kommunerna skall\r\nta över allt ansvar. Vi tycker att det är jättebra om\r\nfolkrörelser eller ideella organisationer kan gå in\r\noch göra ett arbete, att man hjälper varandra och\r\ntar det ansvar man orkar bära. Men samhällsansvar\r\noch människors trygghet kan inte överlåtas till\r\nideella organisationer eller till något slags\r\nvälgörenhet. Staten och kommunerna måste ha det\r\nyttersta ansvaret. Vi som samhälle måste se till att\r\ndet är allas våras ungar det handlar om och att det\r\nskall gå bra för alla.</pre><pre>Anf. 170  STEFAN ATTEFALL (kds)\r\nreplik:</pre><pre>Herr talman! Ulrica Messing upplever den här\r\ndebatten som en uppvärmning inför vad som\r\nkomma skall, och jag hoppas att det blir så. Jag\r\nhoppas att enkäten vi pratar om, som beställdes av\r\nBarn- och ungdomsdelegationen, och den\r\nutredning som jag själv jobbar med skall göra att vi\r\nfår en bra debatt om ungdomsfrågorna i\r\nvalrörelsen. Det vore faktiskt första gången vi fick\r\nupp ungdomsfrågorna i en valrörelse. Kan Ulrica\r\nMessing hjälpa till med det, tar jag tacksamt emot\r\nden hjälpen.</pre><pre>Men jag skulle vilja säga att den här propositionen\r\när, vilket civilministern sade i sitt\r\ninledningsanförande, ett första steg i en serie\r\naktiviteter och ambitioner man har för att få upp\r\nungdomsfrågorna på ytan, ta helhetsgrepp på de\r\nhär frågorna och också på alla politikområden göra\r\nkonkreta insatser.</pre><pre>Så Ulrica Messings förhoppning får hon gärna leva\r\nupp till genom att se till att det fortsatt blir en\r\nregering med Inger Davidson som\r\nungdomsminister.</pre><pre>När det gäller riktlinjerna diskuterar vi vem som\r\nhar huvudansvaret. Här ställs egentligen två\r\nriktlinjer mot varandra, tycker jag. Jag citerade ur\r\nden socialdemokratiska motionen, där det först och\r\nfrämst talas om samhället. Ulrica Messing blandar\r\nockså ordet samhälle med den roll hon har som\r\npolitiker. Det är ett typiskt problem att\r\nsocialdemokrater ofta blandar ihop samhället med\r\noffentliga sektorn. Samhället är faktiskt större än\r\nden offentliga sektorn. Offentliga sektorn är en del\r\nav samhället.</pre><pre>Det står i det socialdemokratiska förslaget till\r\nriktlinjer att det i första hand är kommunerna som\r\nhar skyldighet att se till att alla barn och ungdomar\r\nfår en god start i livet. Mot det skall man ställa de\r\nriktlinjer som säger att de offentliga insatserna för\r\nungdomar i första hand bör vara stödjande och\r\nbygga på ungdomars, föräldrars och andra\r\nnärståendes engagemang.</pre><pre>Vi bygger faktiskt samhället nerifrån. Föräldrarna\r\nhar ett ansvar för sina barn och ungdomar.\r\nOffentliga sektorns roll blir inte att på något sätt\r\ngarantera hur villkoren skall se ut, utan den är att\r\nstödja föräldrarna, stödja de små naturliga\r\ngemenskaperna att ta sitt ansvar och se till att det\r\nblir den lösning och den utformning av\r\ntillväxtvillkoren som passar just det enskilda\r\nbarnet, därför att barn är olika.</pre><pre>Det är också det som ligger bakom vårt\r\nengagemang för ett friare val av skola. Vi tror\r\nfaktiskt att barn och ungdomar har olika behov och\r\nolika förutsättningar och att vi måste tilltro\r\nföräldrar att kunna välja.</pre><pre>Därför blir statens och kommunernas uppgift att\r\nskapa likvärdiga förutsättningar på området, inte\r\natt bestämma över barns och ungdomars\r\nuppväxtvillkor. Det kan ta sig olika uttryck därför\r\natt man har olika behov. Det tycker jag är en viktig\r\nprincipiell skillnad.</pre><pre>Anf. 171  ULRICA MESSING (s) replik:</pre><pre>Herr talman! Jag önskar att den\r\nverklighetsbeskrivning som propositionen andas\r\nockså stämmer, att alla barn här i landet hade\r\nlyckan och förmånen att få växa upp i en familj där\r\nman kan ta hand om varandra, där de kan luta sig\r\nmot sina föräldrar och nära anhöriga och där de kan\r\nspringa över gatan till moster och faster, om inte\r\nmamma är hemma och det har hänt någonting.</pre><pre>Men så är det ju inte. Varje rapport om hur barn\r\nväxer upp här i landet visar att allt fler växer upp\r\nmed ensamstående föräldrar och långt ifrån nära\r\nanhöriga. Det är utifrån den verkligheten vi måste\r\nskapa de politiska förutsättningarna att se till att\r\nalla barn i alla fall får en bra chans.</pre><pre>Sedan är det inte alls min eller\r\nSocialdemokraternas ambition att bestämma över\r\nhur en familj skall leva sitt liv. Men vi är övertygade\r\nom att den största valfriheten får både Stefan\r\nAttefall och jag och alla andra familjer när vi vet att\r\ndet finns ett samhälle bakom oss som vi kan luta oss\r\ntillbaka mot. Att det i alla frågor och på alla\r\nområden är avhängigt vår egen ekonomi eller vår\r\negen förmåga att sköta oss själva, är inte valfrihet i\r\nnågon verklig mening.</pre><pre>Anf. 172  STEFAN ATTEFALL (kds)\r\nreplik:</pre><pre>Herr talman! Nej, jag håller med om att alla inte\r\nhar samma förutsättningar. Därför är det så viktigt\r\natt det finns offentlig sektor också, som går in och\r\nstöttar när det behövs.</pre><pre>Vi skall komma ihåg, vilket jag tycker är viktigt, att\r\nungefär 80 % av barnen växer upp hos båda sina\r\nföräldrar. Men det finns, som Ulrica Messing säger,\r\nmånga som är ensamstående och många barn som,\r\näven om de lever ihop med båda sina föräldrar, har\r\ntrassliga förhållanden på olika sätt. Självklart\r\nbehöver de barnen och ungdomarna mera stöd än\r\nandra. Då skall vi se till att vi har en offentlig sektor\r\nsom kan ge det stödet och också en ekonomi i\r\nnågorlunda balans.</pre><pre>Men det är inte detta det handlar om. Det handlar\r\nom vilket perspektiv vi har på det hela. Jag tycker\r\natt det finns ett mycket intressant exempel på att\r\nSocialdemokraterna just försöker styra familjerna,\r\noch det är familjepolitiken, där man utformar\r\nstödet så att det dikteras uppifrån. Man skapar ett\r\nsystem som i praktiken gör det svårt att välja\r\nalternativa lösningar.</pre><pre>Debatten om vårdnadsbidraget var ett typexempel\r\npå hur man ser från ett annat perspektiv. Om man\r\nutgår från att föräldrarna har förmåga att välja,\r\nutformar man exempelvis barnomsorgssystemet\r\nefter detta. På samma sätt måste den principen\r\ngälla inom ungdomspolitiken, att man i första hand\r\nskall stärka de små lokala naturliga\r\ngemenskaperna, de sociala nätverken, och stötta\r\ndär dessa inte räcker till. Vi får inte låta kommuner\r\noch stat ta på sig en felaktig roll i sammanhanget\r\nutan göra det de är bra på, dvs. att vara den extra\r\nresursen som gör att ungdomar inte hamnar\r\nbredvid och helt enkelt har svårt att klara av att\r\nskapa sin egen tillvaro på ett rimligt och bra sätt.</pre><pre>Anf. 173  ALWA WENNERLUND (kds):</pre><pre>Herr talman! Vi har nu för första gången fått en\r\nungdomsproposition, och det är som det står i\r\nutskottets betänkande glädjande att riksdagen nu\r\nbereds tillfälle att fastställa nationella riktlinjer för\r\nungdomspolitiken. Propositionen belyser många av\r\nde områden som ungdomar kommer i kontakt med\r\noch ungdomars situation i dag när det gäller\r\nutbildning, arbete, fritid, hälsa, m.m. m.m.</pre><pre>Regeringen anger sex riktlinjer för\r\nungdomspolitiken för att ge vägledning. Dessa sex\r\nriktlinjer är: stödjande insatser, helhetssyn, goda\r\nuppväxtvillkor, etablering i vuxensamhället, främja\r\nansvarstagande, ökad samverkan.</pre><pre>När det gäller de stödjande insatserna är det först\r\noch främst familjen och den närmaste omgivningen\r\nsom är avgörande för ungdomars utveckling.\r\nDärför står det också i propositionen hur viktigt det\r\när att samhället stöder familjerna på ett sådant sätt\r\natt de kan vara den trygga punkten i tillvaron för\r\nungdomarna.</pre><pre>I detta sammanhang kan också nämnas att i\r\nsamband med FN:s internationella familjeår har 3\r\nmiljoner kronor satsats på ett projekt just för att\r\nstärka banden mellan generationerna.</pre><pre>Samhället skall också stötta ungdomar som på olika\r\nsätt tar initiativ till egna aktiviteter och vara\r\nintresserat av olika frågor som engagerar\r\nungdomen i dag. Ungdomarna måste få känna att\r\nde tas på allvar.</pre><pre>Ungdomspolitik kan inte bara röra sig om\r\navskärmade områden som idrott eller utbildning,\r\nutan det är viktigt att få en helhetssyn på de insatser\r\nsom rör ungdomar. Man måste gå in och se över den\r\nsituation som de unga befinner sig i, ta del av deras\r\nbehov och problem som de möter. Vi måste se\r\nungdomarna som en resurs i samhället som bidrar\r\ntill nytänkande och till nya värderingar.</pre><pre>I propositionen står det att ''alla ungdomar måste\r\nha rätt till trygghet och personlig utveckling under\r\nuppväxten''. Här kommer familjen in igen. Man\r\ntalar om hur viktigt det är att ha en trygg uppväxt.\r\nVi vet att det är i familjen som goda normer\r\ngrundläggs, som sedan överförs från generation till\r\ngeneration. Därför är det oerhört viktigt att stötta\r\nföräldrarna, så att de kan ge barnen en god och\r\ntrygg uppväxt. Men även skolan har ett stort ansvar\r\nför att ungdomarna skall känna att arbetet i skolan\r\när meningsfullt och att var och en elev kan hitta sin\r\nnisch och känna att det bär för framtiden. Här kan\r\nman också nämna mobbning, som det är\r\nfruktansvärt för en ung människa att bli utsatt för.\r\nSkollagen är nu ändrad så att skolan har skyldighet\r\natt motverka mobbning. Skolverket arbetar på\r\ndessa frågor för att få till stånd ett bra\r\nåtgärdsprogram. Det är mycket glädjande.</pre><pre>Herr talman! Det är viktigt att hjälpa ungdomarna\r\nin i vuxensamhället. Därför är det oerhört viktigt\r\natt de ges möjlighet att på olika sätt komma in i\r\narbetslivet, att samhället satsar på olika områden\r\nför att ge ungdomar chans till arbete. Vi vet att lång\r\ntid av arbetslöshet är förödande för ungdomarna.</pre><pre>Det är viktigt att ungdomarna själva känner att de\r\nmåste ta ansvar för sin situation, men också att de\r\nhar delaktighet i och inflytande över sin situation.\r\nDärför är det viktigt att låta de unga ta större ansvar\r\ni skolan, hemma och var de befinner sig. Känner\r\nman ansvar och delaktighet, ökar också ansvaret\r\nför medmänniskor.</pre><pre>Här kan man också nämna insatser som gjorts\r\nangående en ungdomskampanj mot rasism, där\r\nBarn- och ungdomsdelegationen fördelade stöd till\r\n200 lokala projekt.</pre><pre>För att underlätta det ungdomspolitiska arbetet bör\r\nett ökat samarbete uppstå mellan olika\r\nmyndigheter. Det har vi hört flera gånger här i\r\nkväll. Det är inte bra att man på olika håll arbetar\r\nmed ungdomsfrågor utan att samordna. Även\r\nsamarbete mellan den offentliga och den ideella\r\nsektorn är av stor vikt.</pre><pre>Regeringen föreslår nu, som vi vet, en ny\r\nmyndighet -- Ungdomsstyrelsen -- vars styrelse\r\nskall bestå av representanter från de olika\r\nmyndigheter som berörs av ungdomspolitiken.\r\nUngdomsstyrelsen skall också ta fram underlag\r\nangående ungdomars uppväxtvillkor och förslag till\r\nolika åtgärder, så att regeringen vart tredje år kan\r\nåterkomma till riksdagen med en\r\nungdomsproposition. Man skall också fördela\r\nbidrag till barn- och ungdomsorganisationer.</pre><pre>Herr talman! Det är viktigt att denna\r\nungdomsproposition har kommit till stånd. Med\r\nden visar vi ungdomarna att vi vill ställa upp på\r\ndem, att vi vill vara lyhörda för deras behov och\r\nönskningar och ta del av de problem som de möter\r\nunder sin uppväxttid och inträde i vuxenvärlden.</pre><pre>Herr talman! Med detta vill jag yrka bifall till\r\nhemställan i kulturutskottets betänkande nr 31.</pre><pre>Anf. 174  HUGO HEGELAND (m):</pre><pre>Herr talman! Först diskuterade vi kulturutskottets\r\nbetänkande om turism. Sedan gick vi över till\r\nbetänkandet om ungdomspolitik. Då dök det\r\nplötsligt upp en turist här i kammaren, nämligen\r\ncivilminister Inger Davidson. I blixtfart läste hon\r\nupp ett anförande och sprang sedan sin väg.\r\nVarför? Jo, därför att hon skulle uppträda i TV. Det\r\när viktigare än att stå i Sveriges förnämsta\r\ndebattcentrum och försvara sitt anförande. Jag\r\nanser att det är det mest skandalösa uppträdande\r\nsom jag har upplevt här i riksdagen under mina tolv\r\når. Jag får säga till Alwa Wennerlund att det\r\nsmärtar mig att behöva säga detta, eftersom jag i\r\nmånga stycken delar kds synpunkter. Alwa\r\nWennerlund, som själv är marknadsförare, förstår\r\nväl att på ett sämre sätt kan man inte marknadsföra\r\nsitt parti, genom att uppträda som detta statsråd har\r\ngjort.</pre><pre>Herr talman! Det var inte därför jag begärde ordet.\r\nDet var för att jag hängde upp mig på två\r\nreservationer från Socialdemokratiska partiet. Jag\r\nerinrar mig att Voltaire, som föddes för jämnt 300\r\når sedan, har sagt att konsten att tråka ut är att säga\r\nallt. Därför skall jag inte säga allt som finns att säga\r\nom dessa reservationer.</pre><pre>Åke Gustavsson står som första namn under\r\nreservation 1. Jag läser där: ''Utskottet konstaterar\r\natt de riktlinjer för ungdomspolitiken som\r\nregeringen föreslagit är av övergripande karaktär.\r\nSamma förhållande gäller förslaget i motion Kr1\r\n(v). Utskottet anser därför att de i motion Kr2 (s)\r\nangivna riktlinjerna i stället bör antas av\r\nriksdagen.'' Detta är mycket konstigt. Varför skulle\r\nde antas i stället, om de är likadana? Det begriper\r\njag inte.</pre><pre>I reservation 6 talas det om vidgade klyftor i skolan.\r\nDär säger man: ''Utskottet anser -- i likhet med\r\nmotionärerna bakom motion Kr2 (s) -- att den\r\nekonomiska överkompensationen av privata skolor\r\nbidrar till vidgade klyftor och segregation på\r\nskolans område.'' Det anser jag är rent nonsens.\r\nHur kan man påstå att friskolorna\r\növerkompenseras när de till att börja med får 85 %\r\nav genomsnittskostnaden per elev i kommunala\r\nskolor? Då kan de väl inte vara\r\növerkompenserade? I så fall skulle de ha fått\r\n115 %. Nu får de bara 85 % av\r\ngenomsnittskostnaden.</pre><pre>Jag råkar vara inspektor för en fristående skola. En\r\nanledning till att man har fristående skolor är att de\r\nhar en speciell profil. Denna speciella profil medför\r\nvissa extra kostnader. Någon måste betala det. För\r\natt motivera fristående skolor måste de profilera sig\r\npå ett visst sätt. Därmed ådrar de sig ytterligare\r\nkostnader utöver vad en kommunal skola behöver\r\nbelastas med. Vår skola har t.ex. företagit körresor\r\ntill främmande länder, bl.a. Finland. Det kostar\r\npengar, men det bidrar till att skapa goodwill för\r\nSverige. Vi har språkundervisning redan från första\r\nårskursen, i franska, spanska och tyska. Det kostar\r\nockså mer pengar än vad undervisningen i de\r\nkommunala skolorna gör. Talet om att fristående\r\nskolor är överkompenserade är helt\r\nverklighetsfrämmande.</pre><pre>Herr talman! Jag började med att citera Voltaire.\r\nSom alla kommer ihåg ville han att det på hans\r\ngravvård skulle stå: Här vilar mannen som\r\ningenting blev, inte ens medlem av Franska\r\nAkademien. Det blev han faktiskt inte.</pre><pre>Jag skall avsluta med att citera en ledamot av\r\nFranska Akademien, nämligen Paul Valéry. Han\r\ndog för övrigt 1945. Han har sagt att politik är\r\nkonsten att hindra människor från att lägga sig i\r\nsina egna angelägenheter. Det är möjligt att ett\r\nliknande öde nu kommer att drabba mig, när jag\r\nlämnar riksdagen.</pre><pre>Överläggningen var härmed avslutad.</pre><pre>(Beslut skulle fattas den 26 maj.)</pre><pre>16 §  Anmälan om frågor</pre><pre>Anmäldes att följande frågor framställts</pre><pre>den 24 maj</pre><pre>1993/94:545 av Birger Andersson (c) till\r\nsocialministern om bilkörning vid\r\nnarkotikapåverkan:</pre><pre>I ett uppmärksammat fall har en bilförare med\r\nmycket hög koncentration av amfetamin i blodet\r\nsluppit åtal. Orsaken anges vara bristande\r\nlagstiftning.</pre><pre>Vad avser regeringen att vidtaga för åtgärder för att\r\nrätta till brister i gällande lagstiftning?</pre><pre>1993/94:546 av Sören Lekberg (s) till statsrådet Bo\r\nLundgren om konkurserna inom bostadssektorn:</pre><pre>Konkurserna inom bostadssektorn ökar\r\noroväckande. De två senaste åren beräknas enligt\r\nFastighetsägarförbundet omkring 3 000 privata\r\nfastighetsägare ha försatts i konkurs.</pre><pre>Många bostadsrättshavare och villaägare drabbas\r\nockså hårt av systemskiftet inom bostadspolitiken.\r\nDet är nästan bara bostäder som byggts eller byggts\r\nom de senaste åren som hamnat i svårigheter. För\r\ndessa har nedskärningarna av räntebidragen fått en\r\nretroaktiv karaktär.</pre><pre>Nu har också Fastighetsägarförbundet reagerat\r\növer utvecklingen. I ett brev nyligen till regeringen\r\nbegär man att den extra nedskärningen av\r\nräntebidragen med 2,5 miljarder kronor 1995 och\r\n1996 måste omprövas. Situationen kommer annars\r\natt förvärras ytterligare de närmaste åren.</pre><pre>Mot denna bakgrund vill jag fråga statsrådet Bo\r\nLundgren följande:</pre><pre>Vilka åtgärder planerar regeringen vidta med\r\nanledning av det snabbt växande antalet konkurser\r\ninom bostadssektorn?</pre><pre>17 §  Kammaren åtskildes kl. 21.38.</pre><pre>Förhandlingarna leddes</pre><pre>av talmannen från sammanträdets början t.o.m. 4\r\n§ anf. 20 (delvis),</pre><pre>av förste vice talmannen därefter t.o.m. anf. 52,</pre><pre>av tredje vice talmannen därefter t.o.m. anf. 83\r\n(delvis),</pre><pre>av förste vice talmannen därefter t.o.m. anf. 94,</pre><pre>av andre vice talmannen därefter t.o.m. 6 § anf. 122\r\n(delvis),</pre><pre>av talmannen därefter t.o.m. ajourneringen kl.\r\n17.57,</pre><pre>av förste vice talmannen därefter t.o.m. 15 § anf.\r\n165 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}