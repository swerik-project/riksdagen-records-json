{"dokumentstatus":{"dokument":{"hangar_id":"2349154","dok_id":"GI0910","rm":"1994/95","beteckning":"10","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"10","slutnummer":"0","datum":"1994-10-18 00:00:00","systemdatum":"2005-10-27 13:36:02","publicerad":"1994-10-18 00:00:00","titel":"Riksdagens snabbprotokoll 1994/95:10 Tisdagen den 18 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{E0F82450-CAB3-4C28-9781-DF4360AB303F}","dokument_url_text":"http://data.riksdagen.se/dokument/GI0910/text","dokument_url_html":"http://data.riksdagen.se/dokument/GI0910","dokumentstatus_url_xml":"http://data.riksdagen.se/dokumentstatus/GI0910","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:10</div>\r\n<div class=\"sidhuvud_datum\">Tisdagen den 18 oktober</div>\r\n<div class=\"sidhuvud_klockslag\">Kl. 14.00 16.42</div>\r\n<hr class=\"sidhuvud_linje\">\r\n<pre>18.00 - 22.44</pre><pre>Det justerade protokollet beräknas utkomma om 3 veckor\r\n________________________________________________________________________________\r\n_________</pre><pre>\r\n1 §  Val av ledamöter i utrikesnämnden\r\nFöretogs val av nio ledamöter i utrikesnämnden.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nledamöter i utrikesnämnden för riksdagens\r\ninnevarande valperiod:</pre><pre>Sven Hulterström (s)\r\nJan Bergqvist (s)\r\nCarl Bildt (m)\r\nMaj-Lis Lööw (s)\r\nIngegerd Sahlström (s)\r\nLars Tobisson (m)\r\nLars Leijonborg (fp)\r\nOlof Johansson (c)\r\nGudrun Schyman (v)</pre><pre> 2 §  Val av suppleanter i utrikesnämnden\r\nFöretogs val av nio suppleanter i utrikesnämnden.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nsuppleanter i utrikesnämnden för riksdagens\r\ninnevarande valperiod:</pre><pre>Iréne Vestlund (s)\r\nLars Hedfors (s)\r\nMargaretha af Ugglas (m)\r\nKristina Svensson (s)\r\nLars-Erik Lövdén (s)\r\nArne Andersson (m)\r\nMarianne Samuelsson (mp)\r\nPer-Ola Eriksson (c)\r\nAlf Svensson (kds)</pre><pre> 3 §  Val av ledamöter i riksdagens\r\nkrigsdelegation\r\nFöretogs val av femtio ledamöter i riksdagens\r\nkrigsdelegation.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nRiksdagens krigsdelegation för riksdagens\r\ninnevarande valperiod:</pre><pre>Ingvar Carlsson (s)\r\nJan Bergqvist (s)\r\nCarl Bildt (m)\r\nLena Hjelm-Wallén (s)\r\nÅke Gustavsson (s)\r\nLars Tobisson (m)\r\nThage G Peterson (s)\r\nOlof Johansson (c)\r\nBirgitta Johansson (s)\r\nWiggo Komstedt (m)\r\nBengt Westerberg (fp)\r\nLennart Nilsson (s)\r\nJan Jennehag (v)\r\nKurt Ove Johansson (s)\r\nArne Andersson (m)\r\nBirger Schlaug (mp)\r\nLars Hedfors (s)\r\nMaj-Lis Lööw (s)\r\nMargaretha af Ugglas (m)\r\nAlf Svensson (kds)\r\nAnita Persson (s)\r\nPer-Ola Eriksson (c)\r\nLars-Erik Lövdén (s)\r\nAnders Björck (m)\r\nLars Leijonborg (fp)\r\nInga-Britt Johansson (s)\r\nBerit Löfstedt (s)\r\nRolf Dahlberg (m)\r\nBjörn Samuelson (v)\r\nBo Holmberg (s)\r\nMonica Öhman (s)\r\nBirger Hagård (m)\r\nJohnny Ahlqvist (s)\r\nAgne Hansson (c)\r\nRagnhild Pohanka (mp)\r\nGöran Persson (s)\r\nGullan Lindblad (m)\r\nIsa Halvarsson (fp)\r\nBritt Bohlin (s)\r\nIngela Thalén (s)\r\nSonja Rembo (m)\r\nIngegerd Sahlström (s)\r\nRose-Marie Frebran (kds)\r\nGudrun Schyman (v)\r\nMaj-Inger Klingvall (s)\r\nKarl-Gösta Svenson (m)\r\nSven Hulterström (s)\r\nKarin Starrin (c)\r\nJan Nygren (s)\r\nGun Hellsvik (m)</pre><pre> 4 §  Val av fullmäktige i Riksbanken</pre><pre>Anf.  1  SVEN HULTERSTRÖM (s):\r\nFru talman! Valberedningen har berett de på\r\ndagens föredragningslista upptagna valen. I fall då val\r\navser två eller flera personer har valberedningen\r\nenhälligt ställt sig bakom de förslag som framgår av\r\nen till kammarens ledamöter utdelad promemoria.\r\nI egenskap av ordförande i valberedningen ber jag\r\natt till talmannen få överlämna de gemensamma\r\nlistorna.</pre><pre>Härefter företogs val av sju fullmäktige i\r\nRiksbanken.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nfullmäktige i Riksbanken för riksdagens innevarande\r\nvalperiod:</pre><pre>Kjell-Olof Feldt, f.d. statsråd\r\nBirgitta Johansson (s)\r\nJohan Gernandt, advokat\r\nBengt K Å Johansson, landshövding\r\nKristina Persson (s)\r\nIngegerd Troedsson, f.d. talman\r\nBengt Westerberg (fp)</pre><pre> 5 §  Val av suppleanter för fullmäktige i\r\nRiksbanken\r\nFöretogs val av sju suppleanter för fullmäktige i\r\nRiksbanken.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nsuppleanter för fullmäktige i Riksbanken för\r\nriksdagens innevarande valperiod:</pre><pre>Inge Carlsson (s)\r\nLisbeth Staaf-Igelström (s)\r\nStephan Tolstoy, auktoriserad revisor\r\nLars Hedfors (s)\r\nCarin Lundberg (s)\r\nPeter Egardt, f.d. statssekreterare\r\nAgne Hansson (c)</pre><pre> 6 §  Val av Riksdagens revisorer\r\nFöretogs val av tolv Riksdagens revisorer.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nRiksdagens revisorer för riksdagens innevarande\r\nvalperiod:</pre><pre>Georg Andersson (s)\r\nBengt Silfverstrand (s)\r\nAnders G Högmark (m)\r\nAnita Jönsson (s)\r\nBengt Kronblad (s)\r\nMargit Gennser (m)\r\nMarianne Carlström (s)\r\nBirgitta Hambraeus (c)\r\nMaud Björnemalm (s)\r\nKarl-Gösta Svenson (m)\r\nBengt Harding Olson (fp)\r\nLars Bäckström (v)</pre><pre> 7 §  Val av ordförande och två vice ordförande\r\nför Riksdagens revisorer\r\nFöretogs val av ordförande och två vice\r\nordförande för Riksdagens revisorer.\r\nEnligt ett enhälligt förslag av valberedningen\r\nutsågs för riksdagens innevarande valperiod till</pre><pre>ordförande för Riksdagens revisorer\r\nGeorg Andersson (s)</pre><pre>förste vice ordförande för Riksdagens revisorer\r\nAnders G Högmark (m)</pre><pre>andre vice ordförande för Riksdagens revisorer\r\nLars Bäckström (v)</pre><pre> 8 §  Val av suppleanter för Riksdagens\r\nrevisorer\r\nFöretogs val av tolv suppleanter för Riksdagens\r\nrevisorer.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nsuppleanter för Riksdagens revisorer för riksdagens\r\ninnevarande valperiod:</pre><pre>Sverre Palm (s)\r\nGöran Magnusson (s)\r\nIngvar Eriksson (m)\r\nLeif Marklund (s)\r\nSonia Karlsson (s)\r\nStig Grauers (m)\r\nJan Björkman (s)\r\nLennart Brunander (c)\r\nMonica Widnemark (s)\r\nUlf Kristersson (m)\r\nSiw Persson (fp)\r\nRonny Korsberg (mp)</pre><pre> 9 §  Val av ordförande och ersättare för\r\nordföranden i riksdagens besvärsnämnd\r\nFöretogs val av ordförande och ersättare för\r\nordföranden i riksdagens besvärsnämnd.\r\nEnligt ett enhälligt förslag av valberedningen\r\nutsågs för riksdagens innevarande valperiod till</pre><pre>ordförande\r\nLeif Ekberg</pre><pre>ersättare för ordföranden\r\nStig Brink</pre><pre> 10 §  Val av ledamöter i riksdagens\r\nbesvärsnämnd\r\nFöretogs val av fyra ledamöter i riksdagens\r\nbesvärsnämnd.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nledamöter i riksdagens besvärsnämnd för riksdagens\r\ninnevarande valperiod:</pre><pre>Sten Östlund (s)\r\nSigrid Bolkéus (s)\r\nSonja Rembo (m)\r\nSylvia Lindgren (s)</pre><pre> 11 §  Val av suppleanter i riksdagens\r\nbesvärsnämnd\r\nFöretogs val av fyra suppleanter i riksdagens\r\nbesvärsnämnd.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nsuppleanter i riksdagens besvärsnämnd för riksdagens\r\ninnevarande valperiod:</pre><pre>Martin Nilsson (s)\r\nMarie Wilén (c)\r\nGöte Jonsson (m)\r\nBengt Harding Olson (fp)</pre><pre> 12 §  Val av ledamöter i Nordiska rådets\r\nsvenska delegation\r\nFöretogs val av tjugo ledamöter i Nordiska rådets\r\nsvenska delegation.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nledamöter i Nordiska rådets svenska delegation för\r\ntiden intill dess val nästa gång äger rum:</pre><pre>Per Olof Håkansson (s)\r\nJan Bergqvist (s)\r\nCarl Bildt (m)\r\nAnita Johansson (s)\r\nBerit Oscarsson (s)\r\nSten Svensson (m)\r\nNils T Svensson (s)\r\nOlof Johansson (c)\r\nBirthe Sörestedt (s)\r\nArne Andersson (m)\r\nElver Jonsson (fp)\r\nYvonne Sandberg-Fries (s)\r\nMaggi Mikaelsson (v)\r\nSinikka Bohlin (s)\r\nInger Koch (m)\r\nMarianne Samuelsson (mp)\r\nSven Hulterström (s)\r\nKjell Nordström (s)\r\nChris Heister (m)\r\nAlf Svensson (kds)</pre><pre> 13 §  Val av suppleanter i Nordiska rådets\r\nsvenska delegation\r\nFöretogs val av tjugo suppleanter i Nordiska rådets\r\nsvenska delegation.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nsuppleanter i Nordiska rådets svenska delegation för\r\ntiden intill dess val nästa gång äger rum:</pre><pre>Håkan Strömberg (s)\r\nMargareta Israelsson (s)\r\nHenrik Landerholm (m)\r\nKaj Larsson (s)\r\nReynoldh Furustrand (s)\r\nGöthe Knutson (m)\r\nBo Holmberg (s)\r\nMarianne Andersson (c)\r\nMarianne Carlström (s)\r\nGöte Jonsson (m)\r\nAnne Wibble (fp)\r\nEva Johansson (s)\r\nGudrun Schyman (v)\r\nBjörn Kaaling (s)\r\nChristel Anderberg (m)\r\nBarbro Johansson (mp)\r\nCarin Lundberg (s)\r\nPer Erik Granström (s)\r\nGöran Lennmarker (m)\r\nInger Davidson (kds)</pre><pre> 14 §  Val av ledamöter i Europarådets svenska\r\ndelegation\r\nFöretogs val av sex ledamöter i Europarådets\r\nsvenska delegation.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nledamöter i Europarådets svenska delegation för\r\nriksdagens innevarande valperiod.</pre><pre>Jan Bergqvist (s)\r\nBerit Andnor (s)\r\nAnders Björck (m)\r\nGöran Magnusson (s)\r\nMaj Britt Theorin (s)\r\nBirger Hagård (m)</pre><pre> 15 §  Val av suppleanter i Europarådets\r\nsvenska delegation\r\nFöretogs val av sex suppleanter i Europarådets\r\nsvenska delegation.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nsuppleanter i Europarådets svenska delegation för\r\nriksdagens innevarande valperiod.</pre><pre>Sören Lekberg (s)\r\nIngegerd Wärnersson (s)\r\nKnut Billing (m)\r\nLisbet Calner (s)\r\nOlof Johansson (c)\r\nElisabeth Fleetwood (m)</pre><pre> 16 §  Val av ledamöter i den svenska\r\ndelegationen till Parlamentariska församlingen i\r\nkonferensen om säkerhet och samarbete i\r\nEuropa\r\nFöretogs val av åtta ledamöter i den svenska\r\ndelegationen till Parlamentariska församlingen i\r\nkonferensen om säkerhet och samarbete i Europa.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nledamöter i den svenska delegationen till\r\nParlamentariska församlingen i konferensen om\r\nsäkerhet och samarbete i Europa för riksdagens\r\ninnevarande valperiod.</pre><pre>Kristina Svensson (s)\r\nKarin Wegestål (s)\r\nMargaretha af Ugglas (m)\r\nMartin Nilsson (s)\r\nMaud Björnemalm (s)\r\nGöran Lennmarker (m)\r\nUrban Ahlin (s)\r\nHelena Nilsson (c)</pre><pre> 17 §  Val av suppleanter i den svenska\r\ndelegationen till Parlamentariska församlingen i\r\nkonferensen om säkerhet och samarbete i\r\nEuropa\r\nFöretogs val av åtta suppleanter i den svenska\r\ndelegationen till Parlamentariska församlingen i\r\nkonferensen om säkerhet och samarbete i Europa.\r\nSedan de av Sven Hulterström för dessa val\r\navlämnade gemensamma listorna godkänts av\r\nkammaren befanns följande personer, vilkas namn i\r\nhär angiven ordning upptagits på resp. listor, valda till\r\nsuppleanter i den svenska delegationen till\r\nParlamentariska församlingen i konferensen om\r\nsäkerhet och samarbete i Europa för riksdagens\r\ninnevarande valperiod.</pre><pre>Susanne Eberstein (s)\r\nGeorg Andersson (s)\r\nLars Tobisson (m)\r\nBritt Bohlin (s)\r\nAxel Andersson (s)\r\nKnut Billing (m)\r\nOla Rask (s)\r\nAndreas Carlgren (c)</pre><pre> 18 §  Utökning av antalet suppleanter i vissa\r\nutskott\r\nEnligt ett på begäran av Socialdemokraterna,\r\nFolkpartiet liberalerna och Vänsterpartiet av\r\nvalberedningen tillstyrkt förslag beslöt riksdagen att\r\nutöka antalet suppleanter från 17 enligt följande:</pre><pre>till 18 i konstitutionsutskottet\r\ntill 18 i finansutskottet\r\ntill 18 i skatteutskottet\r\ntill 20 i utrikesutskottet\r\ntill 18 i försvarsutskottet\r\ntill 19 i socialförsäkringsutskottet\r\ntill 18 i socialutskottet\r\ntill 19 i kulturutskottet\r\ntill 19 i utbildningsutskottet\r\ntill 19 i trafikutskottet\r\ntill 18 i jordbruksutskottet\r\ntill 18 i näringsutskottet\r\ntill 19 i arbetsmarknadsutskottet</pre><pre> 19 §  Val av extra suppleanter i vissa utskott\r\nFöretogs val av extra suppleanter i vissa utskott.</pre><pre>Kammaren medgav att valen fick ske i ett\r\nsammanhang.</pre><pre>Kammaren valde i enlighet med valberedningens\r\nförslag till</pre><pre>suppleant i konstitutionsutskottet\r\nLennart Brunander (c)</pre><pre>suppleant i finansutskottet\r\nUlla Hoffmann (v)</pre><pre>suppleant i skatteutskottet\r\nJohan Lönnroth (v)</pre><pre>suppleanter i utrikesutskottet\r\nKarl Erik Olsson (c)\r\nLennart Rohdin (fp)\r\nGudrun Schyman (v)</pre><pre>suppleant i försvarsutskottet\r\nHåkan Holmberg (fp)</pre><pre>suppleanter i socialförsäkringsutskottet\r\nKarl-Göran Björsmark (fp)\r\nOwe Hellberg (v)</pre><pre>suppleant i socialutskottet\r\nEva Zetterberg (v)</pre><pre>suppleanter i kulturutskottet\r\nAndreas Carlgren (c)\r\nKenneth Kvist (v)</pre><pre>suppleanter i utbildningsutskottet\r\nOla Ström (fp)\r\nBjörn Samuelson (v)</pre><pre>suppleanter i trafikutskottet\r\nElving Andersson (c)\r\nLennart Fremling (fp)</pre><pre>suppleant i jordbruksutskottet\r\nJan Jennehag (v)</pre><pre>suppleant i näringsutskottet\r\nChrister Eirefelt (fp)</pre><pre>suppleanter i arbetsmarknadsutskottet\r\nHelena Nilsson (c)\r\nKarl-Erik Persson (v)</pre><pre> 20 §  Justering av protokoll\r\nJusterades protokollen för den 11 och 12 oktober.</pre><pre> 21 §  Avsägelse\r\nAndre vice talmannen meddelade att Claes\r\nRoxbergh (mp) anhållit om att fr.o.m. den 18 oktober\r\nbli entledigad från uppdraget som ledamot av\r\nriksdagen.</pre><pre>Kammaren biföll denna avsägelse.</pre><pre> 22 §  Anmälan om fråga</pre><pre>Följande frågor hade anmälts:</pre><pre>den 13 oktober\r\n1994/95:23 av Bo Lundgren (m) till finansministern\r\nom marginalskatten på arbetsinkomst\r\n1994/95:24 av Bo Lundgren (m) till finansministern\r\nom skatteuttaget på enskilt riskkapital\r\n1994/95:25 av Bo Lundgren (m) till finansministern\r\nom åtgärder mot ökade egenavgifter\r\n1994/95:26 av Bo Lundgren (m) till finansministern\r\nom beskattningen av arbete\r\n1994/95:27 av Kerstin Warnerbring (c) till\r\nfinansministern om finansieringen av Öresundsbron\r\n1994/95:28 av Bo Lundgren (m) till finansministern\r\nom åtgärder mot kommunala skattehöjningar\r\n1994/95:29 av Kenth Skårvik (fp) till\r\nkommunikationsministern om Europaväg 6\r\n1994/95:30 av Elver Jonsson (fp) till justitieministern\r\nom sjöfylleri\r\n1994/95:31 av Charlotta L Bjälkebring (v) till\r\nkommunikationsministern om Arlandabanan\r\n1994/95:32 av Ulla Hoffmann (v) till\r\nkommunikationsministern om räddningsflottars\r\nkonstruktion\r\n1994/95:33 av Per Rosengren (v) till\r\nkommunikationsministern om Europaväg 20 genom\r\nSkaraborg\r\n1994/95:34 av Lennart Beijer (v) till statsrådet Jörgen\r\nAndersson om avregleringen av elmarknaden\r\n1994/95:35 av Björn Samuelson (v) till statsrådet\r\nMats Hellström om EU-information\r\n1994/95:36 av Rolf Kenneryd (c) till finansministern\r\nom kommunsektorns ekonomiska resurser\r\n1994/95:37 av Lennart Beijer (v) till näringsministern\r\nom varvsindustrins konkurrenssituation\r\n1994/95:38 av Bengt Hurtig (v) till\r\narbetsmarknadsministern om uppsägning av statligt\r\nanställda\r\n1994/95:39 av Charlotta L Bjälkebring (v) till\r\narbetsmarknadsministern om\r\narbetslöshetsersättningen till deltidsarbetande\r\n1994/95:40 av Lennart Rohdin (fp) till statsrådet Leif\r\nBlomberg om asylsökande kvinnor, som misshandlats\r\nav sina män\r\n1994/95:41 av Margareta E Nordenvall (m) till\r\nsocialministern om privata specialistläkare\r\n1994/95:42 av Urban Ahlin (s) till miljöministern om\r\nregler om miljöhänsyn i fastighetsbildningslagen\r\n1994/95:43 av Rose-Marie Frebran (kds) till\r\nfinansministern om EU-omröstningens påverkan på\r\nstatsfinanserna\r\n1994/95:44 av Rose-Marie Frebran (kds) till\r\nsocialministern om karensdagen i sjukförsäkringen\r\n1994/95:45 av Mats Odell (kds) till finansministern\r\nom de i regeringsförklaringen angivna\r\nbudgetförstärkningarna\r\n1994/95:46 av Chatrine Pålsson (kds) till statsrådet\r\nAnna Hedborg om den i regeringsförklaringen\r\nangivna sjukvårdsutredningen\r\n1994/95:47 av Inger Davidson (kds) till statsrådet\r\nYlva Johansson om rätten att välja skola</pre><pre>den 14 oktober</pre><pre>1994/95:48 av Ragnhild Pohanka (mp) till statsrådet\r\nLeif Blomberg om de kurdiska flyktingarna i Estland\r\n1994/95:49 av Ragnhild Pohanka (mp) till\r\nstatsministern om EU-omröstningen\r\n1994/95:50 av Ragnhild Pohanka (mp) till\r\nkommunikationsministern om Dalarna och\r\nnattågstrafiken\r\n1994/95:51 av Ewa Larsson (mp) till statsrådet Ylva\r\nJohansson om de ekonomiska villkoren för de\r\nfristående skolorna\r\n1994/95:52 av Margitta Edgren (fp) till\r\nutbildningsministern om den högre utbildningen\r\n1994/95:53 av Eva Eriksson (fp) till\r\njordbruksministern om älgsjukan\r\n1994/95:54 av Torsten Gavelin (fp) till\r\njordbruksministern om Östersjölaxen\r\n1994/95:55 av Peter Eriksson (mp) till statsrådet Mats\r\nHellström om EU-informationen\r\n1994/95:56 av Göthe Knutson (m) till socialministern\r\nom sjukhusens ansvar för skada vållad av avvikna\r\npatienter\r\n1994/95:57 av Helena Nilsson (c) till\r\narbetsmarknadsministern om stödet till kvinnligt\r\nnyföretagande på landsbygden\r\n1994/95:58 av Göthe Knutson (m) till socialministern\r\nom bostadsbidragen\r\n1994/95:59 av Ulf Björklund (kds) till statsrådet\r\nJörgen Andersson om yngre bostadsrättsföreningar\r\n1994/95:60 av Eva Zetterberg (v) till utrikesministern\r\nom Colombia och de mänskliga rättigheterna\r\n1994/95:61 av Bengt Hurtig (v) till statsrådet Mats\r\nHellström om vapenexporten till staten i Mellanöstern\r\n1994/95:62  av Eva Zetterberg (v) till socialministern\r\nom föräldraföreningen Plötslig spädbarnsdöd\r\n1994/95:63  av Ulla Hoffmann (v) till statsrådet Leif\r\nBlomberg om de irakiska flyktingarna i Estland\r\n1994/95:64 av Lennart Rohdin (fp) till\r\nutrikesministern om sanktionerna mot Serbien -\r\nMontenegro\r\n1994/95:65 av Marie Wilén (c) till statsrådet Ylva\r\nJohansson om föräldrainflytandet i skolan\r\n1994/95:66 av Bengt Hurtig (v) till justitieministern\r\nom EU-avtalet och offentlighetsprincipen\r\n1994/95:67 av Krister Skånberg (mp) till statsrådet\r\nMats Hellström om reglerna om miljön i avtalet med\r\nEU\r\n1994/95:68 av Krister Skånberg (mp) till statsrådet\r\nMats Hellström om myndigheternas EU-anpassning\r\n1994/95:69 av Birgitta Hambraeus (c) till\r\nförsvarsministern om försvarspolitiken och EU\r\n1994/95:70 av Johan Lönnroth (v) till\r\nutrikesministern om informationen om ett EU-\r\nmedlemskaps ekonomiska konsekvenser\r\n1994/95:71 av Lennart Daléus (c) till statsministern\r\nom näringslivsrådet\r\n1994/95:72 av Birgitta Hambraeus (c) till statsrådet\r\nMats Hellström om EU-informationen\r\n1994/95:73 av Nalin Baksi (s) till statsrådet Mats\r\nHellström om den fulla sysselsättningen vid en\r\nmonetär union\r\n1994/95:74 av Leo Persson (s) till civilministern  om\r\nregionala stöd i ett EU-perspektiv\r\n1994/95:75 av Leo Persson (s) till civilministern om\r\nkonsumentpolitiken i EU-perspektiv\r\n1994/95:76 av Lena Klevenås (s) till\r\njordbruksministern om ett EU-medlemskaps betydelse\r\nför jordbruket</pre><pre>Frågorna redovisas i bilaga som fogas till\r\nriksdagens snabbprotokoll tisdagen den 26 oktober.</pre><pre>23 §  Svar på fråga 1994/95:13 om Sveriges\r\nmedlemskap i EU</pre><pre>Anf.  2  Statsminister  INGVAR CARLSSON\r\n(s):\r\nFru talman! Carl Bildt har frågat mig om\r\nregeringen avser att verka för att Sverige blir medlem\r\nav Europeiska unionen.\r\nDen 13 november avgör medborgarna i en\r\nfolkomröstning om Sverige skall bli medlem i\r\nEuropeiska unionen.\r\nEftersom frågan således skall avgöras av svenska\r\nfolket, har jag inte funnit några hinder eller nackdelar\r\nföreligga att bilda regering där såväl anhängare som\r\nmotståndare till ett medlemskap finns med.</pre><pre>Anf.  3  CARL BILDT (m):\r\nFru talman! Jag ber att få tacka statsministern för\r\nsvaret på min fråga, även om hans sätt att formulera\r\nsitt svar ju innebär att han inte är beredd att ge något\r\ndirekt besked.\r\nAnledningen till att jag ställde min fråga är den\r\nparlamentariskt litet unika situation som vi har\r\nhamnat i genom att regeringen som sådan inte har\r\nnågon uppfattning i en ganska så viktig fråga. Därmed\r\nskiljer sig nu Sveriges regerings inställning från t.ex.\r\nden i Norges regering, som statsministern känner\r\nganska väl till sedan gårdagen, från inställningen i\r\nFinlands regering inför den finska folkomröstningen\r\noch från inställningen i Österrikes regering inför det\r\nlandets folkomröstning.\r\nDetta ger mig anledning till vissa bekymmer både\r\ninför den situation som nu råder och inför den som\r\nkan uppkomma i det läge som vi bägge arbetar för,\r\nnämligen när Sverige som medlem i Europeiska\r\nunionen skall verka för att vi skall få inflytande, tyngd\r\noch kraft i alla de frågor där vi vill ha det. Vi vet att\r\ndet krävs övertygelse och engagemang för att få gehör\r\nför Sveriges ståndpunkter. För att det skall lyckas\r\nkrävs det att de är baserade på en mycket tydlig\r\nuppfattning i den grundläggande frågan.\r\nJag noterar statsministerns svar, även om jag\r\nbeklagar det.</pre><pre>Anf.  4  Statsminister  INGVAR\r\nCARLSSON (s):\r\nFru talman! Det är alldeles korrekt, Carl Bildt, att\r\njag var i Norge i går. Så långt är vi alldeles överens.\r\nDäremot är vi inte överens om att det är så unikt att\r\ndet i en regering finns ledamöter i en regering som\r\ninte delar regeringens uppfattning när det gäller EU.\r\nJust i Norge var det fram till helt nyligen så att\r\nfiskeriministern var motståndare. Därför är det inte\r\nhelt unikt.\r\nDet är vidare fråga om en strategi. Jag vet att\r\nmoderaterna behandlade t.ex. Björn von der Esch litet\r\nhårdare. Jag är inte säker på att det gagnade ja-sidan,\r\nmen jag anser att det är Carl Bildts och moderaternas\r\nsak att bedöma det.\r\nVi har gjort en litet annan bedömning, och jag tror\r\natt vi på bägge håll ändå har ambitionen att, om än\r\nmed olika uppläggningar, faktiskt gagna ja-sidan. Jag\r\ntror att den uppläggning som jag har valt och där jag\r\nsjälv och nästan samtliga av regeringen aktivt\r\nargumenterar för ett ja är riktig.</pre><pre>Anf.  5  CARL BILDT (m):\r\nFru talman! Det är bra att vi är överens både om\r\natt statsministern var i Norge i går och att vi bägge är\r\ni Sverige i dag. Statsministern sade att det i Norge\r\nfanns ett statsråd som inte delade regeringens\r\nuppfattning och att det därmed skulle vara samma\r\nförhållande som i Sverige. Skillnaden mellan Norge\r\noch Sverige är att det i Norge fanns en\r\nregeringsuppfattning som man kunde avvika från\r\nmedan det i Sverige inte finns någon\r\nregeringsuppfattning att ansluta sig till eller inte\r\nansluta sig till. Detta är parlamentariskt unikt.\r\nJag hyser respekt för att Ingvar Carlsson i sin\r\negenskap av socialdemokratisk partiordförande har att\r\nvälja den framkomstväg inom sitt parti som är bäst\r\nägnad att gynna det som vi gemensamt i denna sak\r\nkämpar för. Vad jag uttrycker bekymmer för är att\r\nhan i egenskap av Sveriges statsminister har givit oss\r\nen regering som i en grundläggande fråga icke har\r\nnågon uppfattning. Det finns ingen\r\nregeringsuppfattning som Margareta Winberg inte kan\r\ndela. Det är skillnaden mellan Sverige och Norge.</pre><pre>Anf.  6  Statsminister  INGVAR\r\nCARLSSON (s):\r\nFru talman! Jag tror inte att diskussionen leder\r\nmycket längre. Jag konstaterar att det i den norska\r\nregeringen fram till helt nyligen fanns en\r\nfiskeriminister som var motståndare till Europeiska\r\nunionen. Det finns för närvarande två sådana\r\nledamöter i den svenska regeringen. Jag kommer med\r\nall kraft att förespråka ett ja i folkomröstningen, och\r\ndet anser jag vara det väsentliga.</pre><pre>Anf.  7  CARL BILDT (m):\r\nFru talman! Om vi, herr statsminister, följer den\r\nnorska analogin hoppas jag att det skall vara möjligt\r\natt ta statsministern på orden och att han skall kunna\r\nåstadkomma samma sak. I Norge blev det så genom\r\natt regeringen hade en klar uppfattning och drev den.\r\nDå kom den fiskeriminister som var skeptisk både\r\n1972 och i inledningen av förhandlingarna att ansluta\r\nsig till ståndpunkten att det var bäst för Norges\r\nintressen att bli medlem av Europeiska unionen och\r\ndärmed att ansluta sig till regeringens uppfattning.\r\nOm detta är den framkomstväg som vi kommer att\r\nfå se för Margareta Winberg och Marita Ulvskog,\r\nkommer jag att hylla Ingvar Carlsson för den\r\nprestationen.</pre><pre>Överläggningen var härmed avslutad.</pre><pre> 24 §  Svar på fråga 1994/95:71 om\r\nNäringslivsrådet</pre><pre>Anf.  8  Statsminister  INGVAR\r\nCARLSSON (s):\r\nFru talman!  Lennart Daléus har frågat mig vilket\r\ninflytande som Näringslivsrådet kommer att ges när\r\ndet gäller miljö- och energipolitiken.\r\nFör att lösa Sveriges allvarliga ekonomiska\r\nproblem behövs det ett närmare samarbete mellan\r\nregeringen och näringslivet. Jag kommer personligen\r\natt engagera mig starkt för att utveckla detta\r\nsamarbete. Jag har därför tagit initiativet till att inrätta\r\nett näringslivsråd. Detta är, som framgår av namnet,\r\nett rådgivande organ. Rådet skall arbeta på mitt\r\nuppdrag och bistå mig och regeringen med råd och\r\nerfarenheter.\r\nRådets arbetsformer är ännu inte slutligen\r\nutformade. De diskuteras för närvarande med\r\nledamöterna i rådet. Jag vill dock med anledning av\r\nLennart Daléus fråga klargöra att ledamöterna i rådet\r\när fria att framföra synpunkter i alla för näringslivet\r\naktuella ämnen, inklusive miljö- och energipolitiken.\r\nJag vill samtidigt understryka att det är regeringen\r\nsom lägger fram förslag om politikens inriktning för\r\nriksdagen och att det är riksdagen som fattar de\r\nslutliga besluten.\r\nNär det gäller det område som Lennart Daléus\r\nsärskilt nämner i sin fråga, nämligen\r\nenergiförsörjningen, har en energikommission nyligen\r\ntillkallats. Det är, som jag framhöll i min\r\nregeringsförklaring, vår avsikt att fullfölja den\r\növerenskommelse som träffades 1991 mellan den\r\nsocialdemokratiska regeringen, Folkpartiet och\r\nCenterpartiet. Enighet och långsiktighet i\r\nenergipolitiken är av stort värde för vårt land.</pre><pre>Anf.  9  LENNART DALÉUS (c):\r\nFru talman!  Jag tackar statsministern för svaret,\r\nsom ju klargör några saker men också lämnar några\r\nfrågor obesvarade. Den första oklarheten gäller hur\r\nstatsministern avser att genom detta råd med kraft ta\r\ntill sig den dynamik som ju nu mer ligger hos de små\r\noch medelstora företagen, när det gäller att utveckla\r\nsåväl kretsloppsarbeten som gröna arbeten, som i\r\nsjälva verket är stommen i en ny ekonomisk\r\nutveckling för Sverige. Det är så uppenbart att\r\nNäringslivsrådet domineras av storföretagare, som i\r\ndessa frågor inte alltid visat den initiativkraft som jag\r\ntror att inte bara ekonomin utan också miljön behöver.\r\nDen andra oklarheten, fru talman, gäller hur detta råd\r\nskall arbete. Statsministern konstaterar som närmast\r\nsjälvklart att det är regering och riksdag som fattar\r\nbeslut, men när Näringslivsrådets ledamöter uttalar\r\nsig räknar de, som de säger i massmedierna, med att\r\nfå inflytande över politiken, med att de inte skall vara\r\nnågon gisslan och med att de inte skall behöva bevista\r\nsammankomster som även om de är trevliga ändå är\r\nmeningslösa. Det verkar som om de har en annan\r\nambition med arbetet. Vi kan då befara att just det\r\ngamla sättet som storföretagen ser på den ekonomiska\r\nutvecklingen kan komma att få utrymme, inte så\r\nmycket i den offentliga debatten men i samtal i slutna\r\nrum. Där blir det svårare för medborgarna att se hur\r\nde viktiga frågorna påverkar regeringen och\r\nregeringens ledamöter. Detta gäller inte minst frågor\r\nsom rör miljö- och energifrågor.</pre><pre>Anf.  10  Statsminister  INGVAR CARLSSON\r\n(s):\r\nFru talman! Jag kan instämma i den första delen\r\nav Lennart Daléus inlägg. Det är viktigt att\r\nsmåföretagarnas och de medelstora företagarnas\r\nåsikter, uppfattningar och idéer också tas till vara. Vi\r\nkommer av den anledningen att inrätta ett särskilt\r\nsmåföretagarråd, som skall få tillfälle att ge sina\r\nsynpunkter till Näringsdepartementet och\r\nnäringsministern. Jag tror att det är en fördel att göra\r\nen uppdelning. Precis som Lennart Daléus säger kan\r\nde bistå med relativt olika problem, erfarenheter och\r\nråd.\r\nSedan var det den andra delen av inlägget. Jag tror\r\natt Lennart Daléus tar helt fel om han tror att vi ser en\r\nmöjlighet till att ta gisslan eller att vi skulle vara\r\nintresserade av meningslösa sammankomster. Vi är\r\nnaturligtvis angelägna om att när vi tar så pass\r\nupptagna människors tid i anspråk att diskussionerna\r\nblir meningsfulla. Jag tror inte att de på något sätt\r\nlåter sig tas som gisslan.\r\nDäremot är Lennart Daléus och jag överens om att\r\ndet är utomordentligt allvarligt att det har varit en så\r\ndålig industriell utveckling i Sverige de senaste åren.\r\nDet har vissa år varit kraftigt fallande\r\nindustriinvesteringar och minskad industriproduktion.\r\nJag tror att det kan vara av stort värde att lyssna på\r\nbåde de större och de små företagens representanter.\r\nRegeringens ärliga avsikt är att på det sättet få fram\r\nen bättre politik. Vi skall diskutera denna fråga i\r\nregeringen och lägga fram förslag för riksdagen. Det\r\när riksdagen som slutligen kommer att bestämma\r\npolitikens inriktning.</pre><pre>Anf.  11  LENNART DALÉUS (c):\r\nFru talman! Jag är glad att statsministern nämner\r\nsmåföretagen. Det har mycket riktigt aviserats\r\nsärskilda sammankomster för dem. Skillnaden är att i\r\nregeringsförklaringen lades tyngden på att deklarera\r\nstorföretagens roll. Först därefter kommer\r\nsmåföretagen. Det blir en liten hanteringsskillnad.\r\nFru talman! Jag är inte orolig över att samtalen\r\nskall bli meningslösa. Det som oroar mig mer är\r\nhuruvida de kommer att bli verkligt kraftfulla.\r\nKommer storföretagen via Näringslivsrådet att få ett\r\ntydligt inflytande över regeringens politik?\r\nFru talman! Detta leder mig till en annan fråga.\r\nStatsministern tog upp detta litet extra i detalj, trots att\r\njag inte så tydligt hade ställt en fråga. Det hela gäller\r\nenergiöverenskommelsen 1991. Det är så uppenbart\r\natt storföretagen har missuppfattat tidpunkten för i\r\nförsta hand när kärnkraften skall vara avvecklad. Det\r\nskulle vara nyttigt med ett klargörande på den punkten\r\ni dag från statsministern.</pre><pre>Anf.  12  Statsminister  INGVAR CARLSSON\r\n(s):\r\nFru talman! Det särskilda energirådet skall arbeta\r\nmed frågor som rör energipolitiken. Rådet utgör ett\r\nsärskilt instrument där vi skall lyssna, samtala och\r\nförhandla med de partier som är representerade. Det\r\när det på den punkten viktiga organet.\r\nVidare tog Lennart Daléus upp en annan punkt.\r\nInga beslut kommer att fattas bakom stängda dörrar.\r\nVi kommer att ha överläggningar och resonera med\r\nföretagen. Men besluten kommer att fattas i denna\r\nkammare. Ingenting kan ske i det dolda.\r\nVidare var det frågan om varför småföretagen inte\r\nnämndes tidigare i regeringsförklaringen. Det är av\r\ndet enkla skälet att där är det fråga om en pågående\r\nprocess. Det socialdemokratiska partiet har under sin\r\ntid i opposition haft mängder med överläggningar\r\nmed småföretagen. Vi vet ganska väl vad de tycker\r\noch vad de vill. Men jag tycker att det är rimligt att\r\nnär vi nu är i regeringsställning bekräftar det hela\r\ngenom att formalisera överläggningarna.</pre><pre>Anf.  13  LENNART DALÉUS (c):\r\nFru talman! Jag skall stanna vid den del som rör\r\nenergifrågan. Statsministern hänvisar i sitt svar till\r\n1991 års överenskommelse mellan tre partier. Den\r\növerenskommelsen citerar egentligen bara en enda\r\ntydlig del i fråga om kärnkraften, nämligen det beslut\r\ni riksdagen från 1980 som följde på folkomröstningen.\r\nDet beslutet uttolkades av Ingvar Carlsson i\r\nriksdagsdebatten på den tiden som klart och entydigt.\r\nDet innebar att reaktorerna skulle drivas i längst 25 år\r\noch vara högst 12 stycken till antalet. Det var detta\r\nsom refererades i 1991 års överenskommelse mellan\r\nde tre partierna. Däri ligger att den åsikten gäller. Det\r\ninnebär att en reaktor skall nu efter 25 år avvecklas\r\n1997.\r\nDenna uppfattning delar uppenbarligen inte\r\nstorföretagen. Vill statsministern vara tydlig på den\r\npunkten om vad överenskommelsen i det avseendet\r\ninnebar?</pre><pre>Anf.  14  Statsminister  INGVAR CARLSSON\r\n(s):\r\nFru talman! Under den borgerliga\r\nregeringsperioden har direktiv skrivits till\r\nEnergikommissionen. Det har skett en\r\növerenskommelse om formuleringen - för övrigt\r\nframdriven av Socialdemokraterna. Den nuvarande\r\nregeringen är bunden av detta. Jag förmodar att\r\nLennart Daléus inte vill ta avstånd från det hans egen\r\nregering skrev i direktiven.\r\nJag känner en stark moralisk förpliktelse att vi\r\nskall leva upp till folkomröstningsresultatet. Det har\r\nockså bekräftats av riksdagen. Jag står fortfarande\r\nbakom det beslutet.</pre><pre>Anf.  15  LENNART DALÉUS (c):\r\nFru talman! Naturligtvis står jag bakom\r\nregeringens beslut när det gäller tillsättandet av en\r\nenergikommission. Men det är uppenbart att det\r\nbehövs två ramar. Först och främst en ram som rör\r\nhur politiken skall utformas framöver. Men den\r\nhandlingsramen begränsas av beslutet i\r\nfolkomröstningen och riksdagen från 1980.\r\nJag är glad att statsministern refererar till 1991 års\r\növerenskommelse, som i allt väsentligt i fråga om\r\nsynen på kärnkraften och antalet reaktorer ansluter sig\r\ntill 1980 års beslut i riksdagen -- skickligt uttolkat av\r\nIngvar Carlsson i den debatten.\r\nMen eftersom det råder en sådan oklarhet i frågan\r\nom högst 12 reaktorer och längst 25 år, tycker jag att\r\ndet skulle vara nyttigt med ett tydligt klargörande för\r\natt ge en ram åt Näringslivsrådet. Jag tror inte att\r\nrådet delar min uppfattning.</pre><pre>Överläggningen var härmed avslutad.</pre><pre>25 §  Svar på fråga 1994/95:35 om EU-\r\ninformationen</pre><pre>Anf.  16  Statsrådet MATS HELLSTRÖM\r\n(s):\r\nFru talman! Björn Samuelson har frågat mig om\r\nvilka åtgärder jag ämnar vidta för att hushållen skall\r\nfå en objektiv information om den ekonomiska och\r\nmonetära unionen.\r\nJag anser att den information om EMU som har\r\nlämnats i den broschyr som har distribuerats till\r\nhushållen av UD:s handelsavdelning ger en\r\nrättvisande bild av förhandlingsresultatet. Av\r\nutrymmesskäl måste naturligtvis informationen i en\r\nbroschyr av det slaget bli både översiktlig och\r\nkortfattad. I broschyren finns emellertid en hänvisning\r\ntill var ytterligare mera fullständig information kan\r\nsökas. Landets ca 1 400 folkbibliotek förfogar över\r\ndet omfattande informationsmaterial som\r\nSekretariatet för Europainformation har utarbetat.\r\nDetta material omfattar ca 90 faktablad, som står till\r\nförfogande kostnadsfritt. De innehåller såväl allmän\r\ninformation om EU som mera preciserad information\r\nom en rad enskilda sakfrågor. Dessutom finns\r\nsekretariatets broschyr inför folkomröstningen att\r\ntillgå på landets alla postkontor. Denna är för övrigt\r\növersatt till åtta olika språk. Vidare står den särskilda\r\ntelefonpanelen till förfogande för svar på frågor\r\nmellan kl. 9 och kl. 21 varje vardag och mellan kl. 12\r\noch kl. 18 lördagar och söndagar.\r\nDet finns alltså en rikhaltig information att tillgå\r\nför dem som så önskar. Mot denna bakgrund finner\r\njag inte att det finns behov av att ta ytterligare\r\ninformationsinitiativ rörande den fråga som Björn\r\nSamuelson har tagit upp.</pre><pre>Anf.  17  BJÖRN SAMUELSON (v):\r\nFru talman! Jag får tacka statsrådet för svaret på\r\nmin fråga.\r\nDenna broschyr är inte vilket flygblad som helst\r\nsom går ut till alla hushåll. Broschyren skall alltså\r\nligga till grund för diskussioner i hem och på\r\narbetsplatser. Just en sådan broschyr som går ut till\r\nalla hushåll kräver tydlighet och balans.\r\nStatsrådet säger att broschyren är översiktlig och\r\nkortfattad. Men när man går ut med en sådan\r\ninformation kräver det i sig en exakthet. Och det är\r\ntråkigt att man behandlar frågan om EMU så slafsigt\r\nsom man gör i denna hushållsbroschyr.\r\nStatsrådet säger att det ges en rättvisande bild om\r\nEMU. Men såvitt jag vet finns det bara en till intet\r\nförpliktigande protokollsanteckning i de svenska\r\nförhandlingsdokumenten vad gäller EMU.\r\nJag tror att den fråga som vi står inför i\r\nfolkomröstningen skulle gagnas av om man vore\r\nexakt och om statsrådet vore litet mer ödmjuk och\r\nexempelvis sa: Den text som står i broschyren kan\r\nkanske misstolkas, och jag är villig att se till att det\r\ngår ut korrektiv i denna fråga. Det skulle också gagna\r\nEU- och folkomröstningsfrågan om vi kan\r\nåterupprätta det politiska samtalet i stället för att bara\r\nhafsa fram information till hushållen.</pre><pre>Anf.  18  Statsrådet MATS\r\nHELLSTRÖM (s):\r\nFru talman!  Självfallet får den tidigare regeringen\r\nta ansvar för de formuleringar som den har i de\r\nbroschyrer som gått ut till hushållen. Men jag har följt\r\nden här debatten som Björn Samuelson och andra har\r\ntagit upp i denna kammare, och hittills har jag inte\r\nhört något övertygande argument om vad som skulle\r\nvara så tokigt när det gäller de punkter som Björn\r\nSamuelson tagit upp.\r\nBjörn Samuelson säger dessutom felaktigt att\r\nförhandlingsresultatet vad gäller frågan om EMU\r\nutgörs av en protokollsanteckning. Tvärtom är det en\r\ndeklaration gjord av den svenska regeringen att\r\nSverige ytterst tar ställning om den tredje fasen till\r\nEMU. Den deklarationen gjordes inför samtliga\r\nnärvarande regeringar, och den är icke motsagd av\r\nnågon regering.\r\nSnarast är det väl så, att Björn Samuelson och\r\nandra som deltar i denna debatt tycker illa om\r\nförhandlingsresultatet. Det må man väl få göra. Det är\r\nju därför vi har en så intensiv diskussion inför\r\nfolkomröstningen. Till det ändamålet har 68 miljoner\r\nkronor fördelats mellan nej- och ja-sidan, utöver de\r\npengar som delats ut tidigare. Men säg som det är,\r\nnämligen att det är förhandlingsresultatet som ni inte\r\ntycker om; att det resultatet beskrivs i broschyren\r\nogillar ni. Men det är faktiskt förhandlingsresultatet\r\nsom beskrivs i broschyren, och då måste det också\r\nvara en del av informationen.</pre><pre>Anf.  19  BJÖRN SAMUELSON (v):\r\nFru talman!  Att jag inte gillar\r\nförhandlingsresultatet är väl ingen nyhet för denna\r\nkammare. Men det som jag tog upp är den\r\nbeskrivning av förhandlingsresultatet som görs i\r\nhushållsbroschyren.\r\nJag har fått reda på att i den finska beskrivningen\r\nav anslutningen till EMU, görs det en helt annan\r\nbeskrivning över skeendet. Och det finns anledning att\r\nrikta kritik när det finns öppning för fria tolkningar i\r\nen broschyr som skall gå ut till alla hushåll - och som\r\ndessutom redan gått ut.\r\nEU-debatten tjänar i respektabilitet om man hade\r\nvinnlagt sig om ett mer exakt språk i denna\r\nhushållsbroschyr. Nu får i stället vi, som står på nej-\r\nsidan, ta som vår uppgift att framlägga våra\r\nsynpunkter på vad som är rätt och riktigt i denna\r\nredovisning.\r\nFru talman!  Det är också intressant att höra att\r\nstatsrådet backar och till en del skyller på den gamla\r\nregeringen när det gäller texten i hushållsbroschyren.</pre><pre>Anf.  20  Statsrådet MATS\r\nHELLSTRÖM (s):\r\nFru talman!  Det är väl ett konstaterande när man\r\nsäger att det var under den gamla regeringens tid som\r\nbroschyren utgivits, ingenting annat.\r\nDessutom, Björn Samuelson, har Finland och\r\nSverige haft olika förhandlingar i denna fråga. Det är\r\ndärför inte särskilt konstigt att Finland och Sverige\r\nkan ha olika beskrivningar; det är ju olika\r\nförhandlingar.\r\nJag tycker inte heller att Björn Samuelson riktigt\r\nlever upp till det som han säger sig vilja eftersträva,\r\nnämligen korrekthet i debatten. Även från talarstolen\r\nuttrycker han sig nämligen direkt felaktigt när det\r\ngäller vad förhandlingsresultatet för svensk del\r\nhandlar om.</pre><pre>Anf.  21  BJÖRN SAMUELSON (v):\r\nFru talman!  I den här hushållsbroschyren leds\r\nfolk till att tro att Sverige återigen skulle kunna ha\r\nnågon politisk rörelse, en politisk debatt om\r\nanslutningen till EMU. Så förhåller det sig ju inte.\r\nDärför eftersträvar jag en exakthet.\r\nNär informationen också kortas ned är det ännu\r\nviktigare att det exakta ordet skall gälla. Det är tråkigt\r\natt statsrådet inte tar allvarligare på den här frågan.</pre><pre>Anf.  22  Statsrådet MATS\r\nHELLSTRÖM (s):\r\nFru talman!  Jag är förvånad över att Björn\r\nSamuelson fortsätter argumenteringen.\r\nDet är faktiskt så, att det är klarlagt av den\r\nsvenska regeringen i en särskild deklaration att\r\nSverige fattar beslut om det tredje steget. Man kan\r\ntycka illa om det. Man kan tycka att det skulle gå till\r\npå ett annat sätt. Men så här är det. Var och en som\r\nutöver detta vill gå vidare för att få information har\r\nmöjlighet att ta del av allt det övriga, rikligt\r\nförekommande informationsmaterial som jag talade\r\nom tidigare.</pre><pre>Anf.  23  BJÖRN SAMUELSON (v):\r\nFru talman!  Statsrådet menar alltså att Sverige när\r\ndet gäller anslutningen till EMU har åstadkommit ett\r\nundantag till Maastrichtavtalet?</pre><pre>Anf.  24  Statsrådet MATS\r\nHELLSTRÖM (s):\r\nFru talman!  Sverige behåller den handlingsfrihet\r\nsom Tyskland, Nederländerna och också Norge på\r\nungefär motsvarande sätt har när det gäller att ta\r\nställning i den frågan. Sverige har alltså inte gjort som\r\nDanmark - som har velat - nämligen i dag säga att\r\nSverige inte skall deltaga. Tvärtom har Sverige, i\r\nmycket stor enighet partierna emellan - förutom det\r\nparti som Björn Samuelson representerar här i\r\nriksdagen - haft uppfattningen att när väl den tredje\r\nfasen kan komma att bli aktuell den svenska riksdagen\r\nskall ha handlingsfrihet och den skall bestämma. Man\r\nskall inte nu göra ett undantag från något som senare\r\nskall bestämmas i svensk riksdag. Det är det som det\r\nhela handlar om.</pre><pre>Överläggningen var härmed avslutad.</pre><pre>26 §  Svar på fråga 1994/95:55 om EU-\r\ninformationen</pre><pre>Anf.  25  Statsrådet MATS\r\nHELLSTRÖM (s):\r\nFru talman!  Peter Eriksson har med hänvisning\r\ntill Riksskatteverkets broschyr inför folkomröstningen\r\nfrågat mig om jag är beredd att, som frågan är\r\nformulerad, \"agera för att svenska folket skall få en\r\nmer rättvisande bild av EU-avtalet och den svenska\r\nregionalpolitiken.\"\r\nI Riksskatteverkets broschyr pekas under rubriken\r\nregionalstöd på att det var ett svenskt krav i\r\nförhandlingarna att vi vill fortsätta med en egen\r\nregionalpolitik med i stort sett samma inriktning som i\r\ndag och att det kravet är tillgodosett. Detta ger enligt\r\nmin uppfattning en rättvisande bild av vad som\r\nuppnåtts i förhandlingarna på detta område.\r\nNaturligtvis måste den information som lämnas i\r\nen broschyr av detta slag bli kortfattad - av naturliga\r\nskäl blir det svar som jag här ger mycket lika det svar\r\nsom jag just avgivit.\r\nSom jag hoppas att Peter Eriksson har noterat\r\nfinns på sidan 5 i den aktuella broschyren en\r\nhänvisning till var ytterligare, mer utförlig\r\ninformation om Sveriges medlemskapsavtal med EU\r\nkan erhållas. Jag vill särskilt peka på att landets alla\r\nfolkbibliotek förfogar över det omfattande\r\ninformationsmaterial som sekretariatet för\r\nEuropainformation har ställt samman. Detta material\r\nomfattar ca 90 olika faktablad som innehåller både\r\nallmän EU-information och mera preciserad\r\ninformation på olika sakområden. Detta material står\r\nkostnadsfritt till förfogande. Dessutom finns\r\nsekretariatets broschyr inför folkomröstningen att\r\ntillgå på landets alla postkontor. Den är också översatt\r\ntill åtta olika språk. Vidare hänvisas i broschyren till\r\nden telefonpanel som lämnar svar på frågor om EU\r\nvarje vardag mellan kl. 9 och kl. 21 samt mellan kl.\r\n12 och kl. 18 under lördagar och söndagar.\r\nDet finns alltså goda möjligheter att för dem som\r\nså önskar få  ytterligare informationer i enskilda\r\nsakfrågor kring vårt medlemskapsavtal med EU. Mot\r\ndenna bakgrund anser jag inte att några ytterligare,\r\nsärskilda informationsinsatser kring den frågeställning\r\nsom Peter Eriksson har tagit upp är nödvändiga.</pre><pre>Anf.  26  PETER ERIKSSON (mp):\r\nFru talman!  Jag anser att den före detta\r\nregeringen genom de tidigare hushållsutskicken och\r\ngenom utskicket från RSV, vars text regeringen\r\nindirekt också ansvarar för, allvarligt har missbrukat\r\nsin maktställning. Det har gjorts inte bara genom att\r\nman ställer sig på ja-sidan, vilket man naturligtvis har\r\nfull rätt att göra, utan också genom att använda\r\nskattemedel till påkostat propagandamaterial i stället\r\nför till saklig och allsidig information. Det senaste\r\nutskicket som gjorts av RSV är särskilt allvarligt,\r\neftersom svenska folket med stor sannolikhet antar att\r\nden information som kommer därifrån är allsidig och\r\ndärför bedömer den som sådan.\r\nPersonligen har jag särskilt reagerat på texterna\r\nom regionalpolitik. Det står i utskicket att det svenska\r\nkravet i förhandlingarna om att Sverige ville fortsätta\r\nmed sin egen regionalpolitik, med i stort sett samma\r\ninriktning som i dag, är tillgodosett. Men om man\r\nläser avtalet finner man över huvud taget ingen text\r\nom någon överenskommelse om den svenska\r\nregionalpolitiken. Därför är det mycket\r\nanmärkningsvärt att man i hushållsutskick till svenska\r\nfolket vill påskina att man nått en överenskommelse i\r\ndenna fråga. Det är ju inte sant!\r\nSanningen är den att vi i stora delar vad gäller den\r\nsvenska regionalpolitiken ännu inte vet vad som\r\nkommer att gälla i samband med ett EU-medlemskap.\r\nSvenska företag, exempelvis företag i stålindustrin i\r\nLuleå, vet inte om man kommer att fortsätta få\r\ntransportstöd. Svenska företag vet inte om de sänkta\r\nsociala avgifterna även i framtiden kommer att gälla\r\ninlandet. Kommissionens bud är inte klart; man vet\r\ninte vad som skall komma gälla.\r\nMats Hellström hade möjlighet att nu ta avstånd\r\nifrån dessa dumheter, men det gjorde han inte - det\r\nvar synd.</pre><pre>Anf.  27  Statsrådet MATS\r\nHELLSTRÖM (s):\r\nFru talman!  För var och en som följt EU-\r\nförhandlingarna är det alldeles uppenbart att den\r\nformulering som finns i denna i och för sig kortfattade\r\nbroschyr väl täcker in verkligheten, nämligen att vi i\r\nSverige i stort sett får behålla den regionalpolitik som\r\ndrivs i dag.\r\nI frågan står det: \"I verkligheten lyckades inte\r\nförhandlarna över huvud taget få in frågan om den\r\nsvenska regionalpolitiken i avtalet.\" Men därutöver\r\nhar alltså Sverige och de andra ansökarländerna\r\nlyckats utverka i stort sett lika mycket pengar från EU\r\ntill regionalt stöd som vi i Sverige i dag ger den\r\nsvenska regionalpolitiken.\r\nVi har därutöver lyckats utverka ett särskilt\r\nkriterium för de nordliga områdena. Påståendet att\r\nman inte skulle ha varit aktiv i denna fråga är minst\r\nsagt litet märkligt.\r\nDet som uttrycks i den broschyr om\r\nförhandlingsresultatet som Peter Eriksson hänvisar till\r\nfinns det täckning för i verkligheten. Det har också\r\nupprepats ett antal gånger av den tidigare regeringen.\r\nPå den punkten finns det inte skäl att kritisera den\r\nförra regeringen. Där har den alldeles rätt.</pre><pre>Anf.  28  PETER ERIKSSON (mp):\r\nFru talman! Mats Hellström pratar om pengar som\r\nkommer från EU. Men de pengarna har mycket litet\r\natt göra med vad vi brukar kalla regionalpolitik. Det\r\nvi i den svenska statsbudgeten hänför till\r\nregionalpolitiska medel är i första hand det stöd som\r\nutgår till företagen för att upprätthålla en någorlunda\r\nlikvärdig konkurrenssituation i norra Sverige och i\r\nMellan- respektive Sydsverige. Det är för dessa\r\nföretagsstöd som vi inte vet vad som kommer att gälla\r\ni framtiden.\r\nNär Mats Hellström uttalar sig som han gör nu,\r\nundrar jag om han på allvar menar att det finns någon\r\nparagraf, någon förhandlingsklausul i avtalet där den\r\nsvenska nationella regionalpolitiken avhandlas. Menar\r\nMats Hellström att jag inte har hittat den? I så fall\r\ntycker jag att Mats Hellström skall hänvisa till den i\r\ndag, så att jag kan gå hem och läsa på.</pre><pre>Anf.  29  Statsrådet MATS\r\nHELLSTRÖM (s):\r\nFru talman! Enligt det förhandlingsresultat som\r\nnåddes i februari är det helt klart att vi får behålla vår\r\nregionalpolitik i stort sett som den är nu. Den\r\nytterligare skriftväxling med kommissionen som alla\r\nländer har i sådana frågor kommer icke att rubba de\r\nuttalanden som har gjorts från svensk sida på denna\r\npunkt.</pre><pre>Anf.  30  PETER ERIKSSON (mp):\r\nFru talman! Jag kan inte tolka Mats Hellström på\r\nannat sätt än att han erkänner att det inte finns\r\nnågonting i avtalet som behandlar den svenska\r\nnationella regionalpolitiken. Därför måste företagens\r\noro bestå till efter folkomröstningen, eftersom vi inte\r\nvet vad som kommer att gälla i framtiden. Därmed\r\nerkänner Mats Hellström också indirekt att det\r\negentligen är riktigt att det finns en vilseledande\r\nskrivning i utskicket till hushållen.</pre><pre>Anf.  31  Statsrådet MATS\r\nHELLSTRÖM (s):\r\nFru talman! Nej, jag vill inte väcka någon oro.\r\nTvärtom vill jag stilla den oro som Peter Eriksson nu\r\nförsöker väcka genom att återigen konstatera att den\r\nsvenska regionalpolitiken, som det står i broschyren,\r\nkommer att kunna fortsätta på i stort sett samma\r\nvillkor som i dag.</pre><pre>Överläggningen var härmed avslutad.</pre><pre>27 §  Svar på fråga 1994/95:61 om\r\nvapenexporten till stater i Mellanöstern</pre><pre>Anf.  32  Statsrådet MATS\r\nHELLSTRÖM (s):\r\nFru talman! Bengt Hurtig har frågat mig om\r\nregeringen avser att stoppa nya krigsmaterielaffärer\r\nmed de s.k. Gulfstaterna vid Persiska viken.\r\nMed hänsyn till rådande säkerhetspolitiska läge i\r\nMellanösternområdet avser jag att föreslå regeringen\r\natt inte ge tillstånd för ny vapenexport till området.</pre><pre>Anf.  33  BENGT HURTIG (v):\r\nFru talman! Jag får tacka för svaret. Det är en\r\nbedömning som jag också instämmer i och hälsar med\r\ntillfredsställelse. Vi behöver kanske inte ha någon\r\nsärskilt lång debatt om detta. Jag skulle ändå, mot\r\nbakgrund av de många rapporter vi får om förtryck av\r\nmänskliga rättigheter och om grova och omfattande\r\növergrepp mot människor som sker i detta område,\r\nvilja fråga om dessa rapporter har spelat någon roll\r\nför bedömningen att vapenexporten till detta område\r\nskall stoppas.</pre><pre>Anf.  34  Statsrådet MATS\r\nHELLSTRÖM (s):\r\nFru talman! Det är naturligtvis den samlade\r\nbedömningen av läget i Mellanöstern som gör att jag\r\nanser att vi inte skall medverka till vapenexport,\r\nsåsom läget är för närvarande. Det är min uppfattning.</pre><pre>Överläggningen var härmed avslutad.</pre><pre> 28 §  Svar på fråga 1994/95:67 om regler om\r\nmiljön i avtalet med EU</pre><pre>Anf.  35  Statsrådet MATS\r\nHELLSTRÖM (s):\r\nFru talman!  Krister Skånberg har frågat mig om\r\njag är beredd att ta initiativ till att\r\nUtrikesdepartementet går ut med ett förtydligande av\r\nden information om reglerna om miljön i EU-avtalet\r\nsom har lämnats i broschyren till de svenska hushållen\r\neller om Folkrörelsen mot EU kan ges extra resurser\r\nför detta.\r\nJag anser att den information som lämnas i\r\nbroschyren om resultatet av Sveriges\r\nmedlemskapsförhandlingar med EU på miljöområdet\r\nger en rättvisande bild av vad vi har uppnått. Av\r\nutrymmesskäl måste naturligtvis information i en\r\nbroschyr av detta slag bli översiktlig och kortfattad. I\r\nbroschyren finns emellertid en hänvisning till var\r\nytterligare, mera fullständig information kan sökas.\r\nLandets ca 1 400 folkbibliotek förfogar över det\r\nomfattande informationsmaterial som Sekretariatet\r\nför Europainformation har utarbetat. Detta material är\r\nkostnadsfritt. Det omfattar ca 90 faktablad vilka\r\ninnehåller både allmän information om EU och mera\r\nfördjupad information i enskilda sakfrågor. Dessutom\r\nfinns sekretariatets broschyr inför folkomröstningen\r\natt tillgå på landets alla postkontor. Denna är översatt\r\ntill åtta olika språk. Vidare står den särskilda\r\ntelefonpanelen till förfogande för svar på frågor varje\r\nvardag mellan kl. 9 och kl. 21 samt mellan kl. 12 och\r\nkl. 18 under lördagar och söndagar.\r\nDet finns alltså rikhaltig information att tillgå för\r\ndem som så önskar. Mot denna bakgrund finner jag\r\ninte att behov föreligger av ytterligare\r\ninformationsinitiativ rörande den fråga som Krister\r\nSkånberg har tagit upp. Det finns mycket god\r\ninformation att tillgå för dem som önskar gå vidare\r\nfrån den i och för sig kortfattade broschyren för att\r\nlära sig mera om vad förhandlingsresultatet innebär.\r\nDet är lättillgänglig information för den som vill lära\r\nsig mera. Den finns tillgänglig över hela landet, och\r\nden är gratis.</pre><pre>Anf.  36  KRISTER SKÅNBERG (mp):\r\nFru talman! Jag vill läsa upp vad som står i den\r\naktuella informationen om detta område, regler för\r\nmiljön.\r\n\"Medlemskapsförhandlingarna har reglerat vad\r\nsom gäller när Sverige och EU har nått olika långt på\r\nen del miljöområden: På de områden där EU har\r\nsträngare regler än Sverige anpassar vi oss från den\r\nförsta medlemsdagen. På de områden Sverige har\r\nsträngare regler har EU utfäst sig att se över sina\r\nregler. Syftet är att skärpa dem. Om inte detta sker\r\ninom fyra år har Sverige möjlighet att behålla sina\r\nsträngare regler med hänvisning till den så kallade\r\nmiljögarantin, en bestämmelse som ger\r\nmedlemsländerna rätt att hålla en högre egen\r\nskyddsnivå.\"\r\nAv det skulle man kunna dra den slutsatsen att\r\nmiljögarantin skulle vara att lita på. Men så är det\r\ninte. Det är inte vad som står i\r\növergångsbestämmelserna. Där står följande: Under\r\nde fyra år som följer närmast efter anslutningen skall\r\nde bestämmelser som anges i bil. 12 inte tillämpas i\r\nSverige i vidare mått än vad som föreskrivs i bilagan.\r\nInom den angivna tiden skall bestämmelserna ses över\r\ni enlighet med EG-förfarandet. Utan att det påverkar\r\nresultatet av översynen skall gemenskapsrätten vid\r\nutgången av tiden gälla för de nya medlemsstaterna på\r\nsamma villkor som för de nuvarande\r\nmedlemsstaterna.\r\nVi kan alltså inte veta om miljögarantin går att\r\nåberopa eller inte.</pre><pre>Anf.  37  Statsrådet MATS\r\nHELLSTRÖM (s):\r\nFru talman! Den punkt som Krister Skånberg nu\r\nläser upp har varit en av de viktiga för att se till att\r\nmiljögarantin verkligen kan användas, nämligen att\r\ndet skall vara på samma villkor för Sverige som för de\r\nandra länderna. Med andra ord skall också de nya\r\nkandidatländerna kunna tillämpa miljögarantin. Det\r\nKrister Skånberg har läst upp är i själva verket en av\r\nde punkter som visar att miljögarantin skall kunna\r\ntillämpas.\r\nJag måste återigen säga att vad debatten handlar\r\nom är att Krister Skånberg inte tycker om\r\nförhandlingsresultatet. Den handlar inte om vad som\r\nstår i broschyren om förhandlingsresultatet.\r\nSom talesman för den socialdemokratiska\r\noppositionen var jag mycket angelägen om att vi\r\nskulle få alldeles klarlagt att miljögarantin skulle\r\nkunna användas. I december, någon vecka innan\r\ndenna förhandling skedde, gick vi ut och kritiserade\r\ndet bud som fanns från EG. Vi framförde vår kritik\r\noffentligt i debatten, som Krister Skånberg kanske\r\nkommer ihåg. Vi uppmanade den svenska regeringen\r\natt vara hårdare i förhandlingen. Jag kan försäkra\r\nKrister Skånberg att jag satt i telefon hela natten intill\r\ndetta ministerråds morgon och hela morgonen för att\r\nförsäkra mig om att vi verkligen skulle veta exakt att\r\nmiljögarantin var med, att det var den beslutsprocess\r\nsom ledde fram till ett beslut där också vi, som\r\nkandidatland, kan åberopa miljögarantin. Annars\r\nskulle den ju vara reserverad för de gamla\r\nmedlemsländerna. Det var först när jag fick helt\r\nklarlagt av de svenska förhandlarna och den svenska\r\nregeringen att man hade accepterat detta i\r\nministerrådet som jag för den socialdemokratiska\r\noppositionens del var beredd att tillstyrka ett avslut på\r\nden förhandlingen. Det blev ett bra\r\nförhandlingsresultat, mycket beroende på att vi\r\nsocialdemokrater agerade starkt. På den punkten kan\r\nKrister Skånberg känna sig fullständigt lugn:\r\nMiljögarantin är med i avtalet.</pre><pre>Anf.  38  KRISTER SKÅNBERG (mp):\r\nFru talman! Mats Hellström säger att\r\nmiljögarantin är med i avtalet. Jag läste upp den text\r\nsom finns intagen i övergångsbestämmelserna för\r\nSverige. Att man alltid kan hänvisa till miljögarantin\r\nhar jag förstått. Men när man läser UD:s broschyr får\r\nman intrycket av att denna möjlighet skulle vara\r\ngenerell. Men faktum är att vi inte kan bestämma\r\ndetta. Vi kan bara hänvisa till miljögarantin. Sedan tar\r\nkommissionen, ministerrådet och i sista hand EG-\r\ndomstolen ställning till om detta skall lyckas eller\r\ninte. Jag tycker att det är en kraftig övertolkning. Man\r\ninvaggar svenska folket i en säkerhet att detta kan lösa\r\nsig, om det nu är så att EU inte anpassar sina regler\r\nefter oss, vilket ju skulle vara en härlig verklighet.\r\nOm EU inte gör det, är det vad som gäller i EU som\r\ngäller även för oss.</pre><pre>Anf.  39  Statsrådet MATS\r\nHELLSTRÖM (s):\r\nFru talman!  Krister Skånberg sade förut att man\r\ninte kunde veta om miljögarantin fungerar. Det har\r\nnyligen visat sig i ett fall att den fungerar då\r\nTyskland, med hänvisning till miljögarantin, har\r\nkunnat behålla sina strängare nationella regler för\r\npentaklorfenol. Det är som bekant en svensk\r\nvetenskaplig utvärdering som ligger bakom detta.\r\nMan har t.o.m. gått längre. Man har gjort som man\r\nofta gör i EU, dvs. att man tagit till sig vad olika\r\nmedlemsländer kan ha som ny kunskap. Nu diskuterar\r\nman ett mer generellt förbud. Genom att ett land kan\r\ntillämpa miljögarantin kommer intresset kring den\r\naktuella miljöfrågan också gälla andra. I bästa fall kan\r\nman få en strängare miljöregel för alla, inte bara för\r\ndet land som tillämpar garantin.\r\nDetta är, Krister Skånberg, i själva verket ett bra\r\ninstrument för att förbättra miljön i flera länder. Det\r\när vad det handlar om i sak. Att Krister Skånberg inte\r\ntycker om förhandlingsresultatet är en sak.\r\nMiljögarantin är klart avhängig av\r\nförhandlingsresultatet, och det står också i broschyren,\r\näven om broschyren självfallet är kortfattad. Var och\r\nen som vill veta mera kan gå till den allmänna\r\ninformationen.</pre><pre>Anf.  40  KRISTER SKÅNBERG (mp):\r\nFru talman!  Med pentaklorfenol förhåller det sig\r\nså att det ämnet finns upptaget som ett undantag. Det\r\nförhåller sig också så att Tyskland har begärt\r\nundantag, och EG-kommissionen har nu två gånger\r\nbeviljat det. Första gången godkände EG-domstolen\r\ninte det. EG-domstolen har inte fått tillfälle att pröva\r\ndet andra gången. Vi vet ännu inte om Frankrike\r\nkommer att överklaga en gång till. Det är här alltså\r\nEG-kommissionens tolkning, men det är domstolen\r\nsom dömer, Mats Hellström. Det är en av de oroande\r\nsakerna. Det här var det första testet, så vi vet alltså\r\nfortfarande inte vad som kommer att hända i andra\r\nfall.\r\nVi är eniga, Mats Hellström och jag, om att det\r\nvore mycket glädjande om man kunde lita på\r\nmiljögarantin, men jag tror att hela ordet miljögaranti\r\när en överdrift.\r\nMats Hellström säger att man kan vända sig någon\r\nannanstans för att få mer information. Svenska folket\r\ni allmänhet kommer inte att läsa mer än det som är\r\nutskickat, och knappt det. Därför är det viktigt att det\r\när så saklig information som det någonsin är möjligt.\r\nJag tycker att det här är vilseledande.</pre><pre>Anf.  41  Statsrådet MATS\r\nHELLSTRÖM (s):\r\nFru talman!  Jag tycker att Krister Skånberg grovt\r\nunderskattar det svenska folket, om han tror - som\r\nhan uttrycker det - att nästan ingen bryr sig om mer\r\nän en broschyr. Det är inget fel på en broschyr, men\r\ndet är faktiskt en väldigt stor efterfrågan på allt det\r\nandra material som är lättillgängligt över hela landet, i\r\nfolkbiblioteken, telefonpaneler och annat. Det är\r\nglädjande. Jag hoppas att så många som möjligt läser\r\nså mycket som möjligt. Ju mer man läser om den\r\neuropeiska unionen och förhandlingsresultatet, desto\r\nbättre tror jag att människor förstår hur viktigt ett\r\nmedlemskap faktiskt är.\r\nI sakfrågan, som ju Krister Skånberg\r\nursprungligen inte berörde utan informationsfrågan, är\r\ndet faktiskt så att EG-domstolen tidigare inte dömt\r\nmot pentaklorfenol. Det handlade då om en ren\r\nprocedurfråga. Nu är det utklarat: Tyskland får\r\nbehålla sitt undantag. Därutöver har frågan väckts om\r\natt ha en hårdare miljöbestämmelse om detta i hela\r\nEG. Det finns alltså en dynamik i det hela, som\r\nKrister Skånberg ser som någonting negativt.\r\nDet är förhandlingsresultatet Krister Skånberg inte\r\ngillar. Det finns dock korrekt beskrivet i materialet.</pre><pre>Anf.  42  KRISTER SKÅNBERG (mp):\r\nFru talman!  Jag är naturligtvis glad över att man\r\nåtminstone har fått ett undantag under de här åren.\r\nOm det nu finns en hänvisning till miljögarantin - det\r\nfinns det inte i de övergångsbestämmelser som jag\r\ntagit del av - är jag glad för det.\r\nOm svenska folket faktiskt röstar ja till\r\nmedlemskap den 13 november gäller det att se till att\r\nsituationen blir så bra som möjligt för oss i Sverige.\r\nDär har vi inte olika uppfattning.\r\nMats Hellström säger att väldigt många vill ha\r\nmer information. Det är självklart, och det är skojigt\r\natt det är en bred debatt. Men väldigt många som läser\r\nbroschyren tror att det är dagens sanning. Det betyder\r\natt allvarliga glidningar och övertolkningar kan ge\r\nfolk felaktiga föreställningar.</pre><pre>Överläggningen var härmed avslutad.</pre><pre>29 §  Svar på fråga 1994/95:68 om\r\nmyndigheternas EU-anpassning</pre><pre>Anf.  43  Statsrådet MATS\r\nHELLSTRÖM (s):\r\nFru talman!  Krister Skånberg har frågat mig om\r\njag avser, vid ett nej i folkomröstningen om EU,\r\nsnarast ta initiativ till att riksdagsbeslutet om\r\nmyndigheters EU-anpassning från 1988 rivs upp.\r\nMed anledning av propositionen om Sverige och\r\nden västeuropeiska integrationen konstaterade\r\nriksdagen på våren 1988 att Sverige borde eftersträva\r\nett så nära och varaktigt samarbete som möjligt på\r\nalla de områden som omfattas av den inre marknaden.\r\nUtrikesutskottet förutsatte då att regeringen vid\r\nutarbetande av lagförslag beaktar gällande regler bl.a.\r\ninom EG och i det fortsatta harmoniseringsarbetet\r\nredovisar hur förslag till lagar och regler\r\növerensstämmer med sådana inom EG.\r\nUtrikesutskottet framhöll också att det är viktigt att\r\nsvenska myndigheter går igenom EG:s regler på olika\r\nområden och tillvaratar de möjligheter till\r\nharmonisering med EG som finns.\r\nMed anledning av detta beslöt regeringen våren\r\n1988 att utfärda direktiv till alla kommittéer och\r\nutredare att vid författningar som berör den fria\r\nrörligheten för människor eller kapital eller på annat\r\nsätt berör det västeuropeiska integrationsarbetet ta till\r\nvara de möjligheter till harmonisering som finns samt\r\nredovisa hur förslagen förhåller sig till EG:s\r\nmotsvarande regler.\r\nDen 1 januari 1994 trädde EES-avtalet i kraft.\r\nAvtalet innebär att de EG-regler som intas i avtalet\r\nskall gälla i Sverige sedan de införlivats med svensk\r\nrätt genom beslut av riksdag, regering eller\r\nmyndigheter. På de områden som inte omfattas av\r\nEES-avtalet har riksdagens yttrande alltjämt\r\naktualitet.\r\nOm svenska folket röstar nej till ett medlemskap i\r\nEU kommer EES-avatalet att fortsätta att gälla för\r\nSverige som EFTA-land. I det sammanhanget kan det\r\nfinnas anledning att ta ställning till hur Sverige skall\r\nförhålla sig till EG:s regelverk i övrigt, t.ex. tullregler\r\noch regler på jordbruksområdet.</pre><pre>Anf.  44  KRISTER SKÅNBERG (mp):\r\nFru talman!  Det är viktigt att Sverige fortsätter att\r\nutveckla sitt redan mycket goda samarbete med andra\r\nländer. Speciellt viktigt är det naturligtvis när det\r\ngäller våra stora handelspartner.\r\nDet innebär att vi på alla de områden där vi kan ha\r\nlikartade eller likalydande regler, utan att de kommer\r\ni strid med djupa svenska kulturtraditioner eller med\r\nvåra krav på miljö-och hälsoområdet, skall göra en\r\nharmonisering - kalla det gärna för en harmonisering\r\nför det låter trevligare än en anpassning. Men inte mer\r\nän detta.\r\nJag har fäst mig vid en mening i Mats Hellströms\r\nsvar: \"På de områden som inte omfattas av EES-\r\navtalet har riksdagens yttrande alltjämt aktualitet.\"\r\nDet ger ju en tragikomisk bild av riksdagens ställning.\r\nPå de områden som omfattas av EES-avtalet skulle\r\ndet alltså över huvud taget inte spela någon roll vad\r\nriksdagen tycker. Riktigt så är det inte. Såvitt jag\r\nförstår har riksdagen fortfarande sin fulla rätt att säga\r\nnej till en anpassning eller införlivning. Det är\r\nfortfarande så att nej-knappen går att använda i\r\nSveriges riksdag - hoppas jag.</pre><pre>Anf.  45  Statsrådet MATS\r\nHELLSTRÖM (s):\r\nFru talman!  Vad som står i svaret är att riksdagen\r\nredan fattat beslut om EES-avtalet. Men när det gäller\r\nde ytterligare harmoniseringar som regeringen\r\nuppmanades till från riksdagens sida - det var ju\r\nriksdagen och dess utrikesutskott som uppmanade\r\nregeringen till harmoniseringsarbete - har yttrandet\r\nalltjämt aktualitet precis i den mening som Krister\r\nSkånberg åsyftade, att man skall ta hänsyn till\r\nframtida harmonisering. Det är vad det handlar om. I\r\növrigt har riksdagen fattat sitt beslut.\r\nSannolikt har Krister Skånberg i vissa avseenden\r\nalldeles rätt, att man bör lägga ner ett sådant arbete\r\nom vi står utanför EU, t.ex. när det gäller tullreglerna.\r\nDet är fullt tänkbart att det som nu gäller som en\r\nuppmaning till harmonisering kanske - jag säger\r\nkanske - är sådant där man bör arbeta i sådan anda\r\nsom Krister Skånberg antyder i sin fråga. Kanske\r\nskall man få bort den typen av uppmaningar till\r\nharmonisering, medan de eventuellt kan gälla på\r\nandra områden, t.ex. jordbruksområdet. Det kan\r\nfinnas skäl att där mera se om man skall utveckla\r\nEES-avtalet, som är väldigt begränsat i det området,\r\nmed ytterligare harmonisering. Det är sådant som\r\nriksdagen får bedöma. Jag kan tänka mig att man i\r\nvissa fall minskar harmoniseringsambitionerna, i\r\nandra kanske de skall finnas kvar.\r\nNär det står att riksdagens yttrande alltjämt har\r\naktualitet är det i meningen som uppmaning till\r\nmyndigheterna. När det gäller EES-avtalet är detta\r\nredan uppfyllt genom riksdagens eget beslut.</pre><pre>Anf.  46  KRISTER SKÅNBERG (mp):\r\nFru talman! Jag vill återkomma till två saker. Den\r\nena gäller reglerna på jordbruksområdet som är en\r\nlitet tragikomisk illustration av att Sveriges riksdag\r\noch regering har varit överanpassliga, om jag får\r\nuttrycka det så. Man trodde sig kunna förutse vad EU\r\nskulle kräva av oss på jordbruksområdet. Man gick\r\nlitet väl långt, och nu får man anpassa tillbaka. Frågan\r\när vad regeringen egentligen tycker, bortsett från vad\r\nman tror att EU fordrar av oss. Det skulle vara\r\nspännande att få veta vad regeringen egentligen anser,\r\ninte minst vad Mats Hellström anser. Han har ju\r\ntidigare varit ansvarig för dessa frågor. Vilka regler\r\nvore rimliga på jordbruksområdet?</pre><pre>Anf.  47  Statsrådet MATS\r\nHELLSTRÖM (s):\r\nFru talman! Vi socialdemokrater har ju i\r\noppositionsställning kritiserat den anpassning som den\r\ntidigare regeringen har gjort. I somras lade vi fram ett\r\nprogram om hur vi ser på den frågan. Vi vill ha en\r\nfortsatt avreglering för det svenska jordbruket. Där\r\nhar vi inte alls samma uppfattning som den gamla\r\nregeringen hade när det gällde behovet av ytterligare\r\nsubventioner. På den punkten har vi alltså en annan\r\nuppfattning.</pre><pre>Anf.  48  KRISTER SKÅNBERG (mp):\r\nFru talman!  Jag konstaterar med tillfredsställelse\r\natt det av Mats Hellströms svar framgår att om det -\r\nsom jag hoppas - blir ett nej vid folkomröstningen\r\nden 13 november, kommer man inte att på samma sätt\r\nsom tidigare viljelöst anpassa sig utan man kommer\r\natt göra det på det sätt som gagnar Sverige bäst.\r\nDet finns många områden där vi fortfarande kan\r\nförsöka att eftersträva samma regler för att underlätta\r\nhandel, kultursamarbete och allt vad det nu kan vara.\r\nMen det kommer då att ske på svenskt initiativ. Jag\r\nundrar dock: Är det så att Sveriges riksdagsledamöter\r\nnär det gäller nya bestämmelser i EES-avtalet, som vi\r\nhittills inte har tagit ställning till, fortfarande har rätt\r\natt använda nej-knappen?</pre><pre>Anf.  49  Statsrådet MATS\r\nHELLSTRÖM (s):\r\nFru talman!  Självfallet. Ingenting i EES-avtalet\r\nkan bli gällande i Sverige utan att  den svenska\r\nregeringen och sedan riksdagen fattar beslut. Tillägg\r\ntill EES-avtalet måste bekräftas eller avslås i den\r\nsvenska riksdagen. Blir det ett avslag, faller ju dessa\r\ndelar bort ur hela EES-avtalet för alla dess parter.</pre><pre>Anf.  50  KRISTER SKÅNBERG (mp):\r\nFru talman!  Avslutningsvis hoppas jag att\r\nledamöterna i Sveriges riksdag även i fortsättningen\r\nutnyttjar sin rätt att använda alla tre knapparna.</pre><pre>Överläggningen var härmed avslutad.</pre><pre>30 §  Svar på fråga 1994/95:72 om EU-\r\ninformationen</pre><pre>Anf.  51  Statsrådet MATS\r\nHELLSTRÖM (s):\r\nFru talman!  Birgitta Hambraeus har frågat mig\r\nom jag avser att komplettera informationen i\r\nRiksskatteverkets broschyr till hushållen inför\r\nfolkomröstningen den 13 november. Hon anser att\r\ninformationen är missvisande och att den borde\r\nkompletteras med information om EU:s lagars\r\növerhöghet över svensk lag.\r\nJag har tidigare svarat på  motsvarande frågor som\r\nhar gällt andra områden, framför allt frågor som har\r\ngällt UD:s broschyr. Riksskatteverkets broschyr är\r\nmer kortfattad än den broschyr som de flesta av dessa\r\nfrågor har handlat om.\r\nJag anser att den information som lämnats i\r\nbroschyren ger en rättvisande bild av konsekvenserna\r\nför Sverige av ett medlemskap. Av utrymmesskäl\r\nmåste naturligtvis information i en broschyr av detta\r\nslag bli översiktlig och kortfattad. I broschyren finns\r\nemellertid på s. 5 en hänvisning till var ytterligare,\r\nmera fullständig information kan sökas. Landets ca\r\n1 400 folkbibliotek förfogar över det omfattande\r\ninformationsmaterial som Sekretariatet för\r\nEuropainformation har utarbetat. Detta material\r\nomfattar ca 90 olika faktablad som innehåller både\r\nallmän EU-information och mera preciserad\r\ninformation på olika sakområden. Detta material står\r\nkostnadsfritt till förfogande. Dessutom finns\r\nsekretariatets broschyr inför folkomröstningen att\r\ntillgå  på landets alla postkontor. Den är också\r\növersatt till åtta olika språk. Vidare står den särskilda\r\ntelefonpanelen till förfogande för svar på alla frågor\r\nmellan kl. 9.00 och 21.00 under veckans alla dagar.\r\nDet finns alltså en rikhaltig information att tillgå\r\nför dem som så önskar. Bl.a. har sekretariatet givit ut\r\nbroschyren EU-rätten går före svenska lagar (nr 15) i\r\nserien Kort om EU. Broschyren behandlar frågor om\r\nhur de rättsliga reglerna i EU påverkar våra egna lagar\r\noch vårt rättssystem. I den broschyr om EU och\r\nSverige som har getts ut av Sekretariatet för\r\nEuropainformation och som finns tillgänglig på\r\npostkontoren finns ett avsnitt om överstatligt\r\nsamarbete. Där framhålls också att om de\r\ngemensamma lagarna kolliderar med lagarna i ett\r\nmedlemsland, gäller EU:s regler framför landets. Mot\r\ndenna bakgrund finner jag inte att behov föreligger av\r\nytterligare informationsinitiativ rörande den fråga som\r\nBirgitta Hambraeus tar upp.</pre><pre>Anf.  52  BIRGITTA HAMBRAEUS (c):\r\nFru talman!  Jag är tacksam och glad över Mats\r\nHellströms komplettering. Jag förstår att regeringen\r\ninte tänker skicka runt detta på eget initiativ. Därför\r\nskall vi inom Folkrörelsen mot EU bekräfta att Mats\r\nHellström här pekar på det som är det centrala, det\r\nsom vi skall folkomrösta om, nämligen att vi skall\r\nändra vår grundlag och överlåta beslutanderätten över\r\ndet som skall gälla i Sverige till EU. Det är ju vad\r\ndetta med att EU:s lagar tar över svensk lag innebär.\r\nDen broschyr som Riksskatteverket på riksdagens\r\nuppmaning har skickat ut innehåller fyra sidor som\r\nden förra regeringens utrikesdepartements\r\nhandelsavdelning har författat. Departementet har\r\nalltså gjort två utskick till hushållen. I denna broschyr\r\nstår det: \"Det du främst ska ta ställning till i\r\nfolkomröstningen är om du anser att medlemskapet\r\noch samarbetet inom EU är bra för Sverige - eller om\r\ndu anser att vi klarar oss bättre utanför.\"\r\nJag håller självfallet med Mats Hellström om att\r\nen broschyr av den här typen måste vara kortfattad.\r\nMen Mats Hellström måste ändå erkänna att detta är\r\nväldigt missledande. Man beskriver ju inte ens vad\r\nmedlemskapet innebär, nämligen att EU:s lagar blir\r\ngiltiga hos oss. Jag vill gärna att Mats Hellström skall\r\nbekräfta följande som är oerhört väsentligt, vilket står\r\ni den proposition som skall behandlas om det blir ett\r\nja vid folkomröstningen: \"Alla EU:s regler är juridiskt\r\nbindande om vi inte fått undantag inskrivet i själva\r\nanslutningsakten.\" Alltså: Inga ensidiga deklarationer\r\nhur litet man än har sagt emot EU. Undantagen skall\r\nvara inskrivna i anslutningsakten. Det görs inga\r\nundantag i fråga om EMU. Det är alltså EMU som\r\ngäller. Detsamma gäller utrikes-, säkerhets- och\r\nförsvarssamarbetet.</pre><pre>Anf.  53  Statsrådet MATS\r\nHELLSTRÖM (s):\r\nFru talman!  Förhandlingsresultaten i sig är ju en\r\ndel av det som kallas Community law. Hela vårt\r\nförhandlingsresultat finns som en del av denna EU-\r\nrätt. Det måste man ta hänsyn till. Annars blir Birgitta\r\nHambraeus påstående något märkligt.\r\nDärutöver vill jag säga två saker om hennes fråga\r\nsom gällde informationen. Jag tycker att det är\r\njättebra om olika organisationer på såväl nej-sidan\r\nsom ja-sidan använder det utomordentliga material\r\nsom finns utgivet av Sekretariatet för\r\nEuropainformation och kan hämtas av var och en på\r\npostkontor och bibliotek.\r\nBirgitta Hambraeus tolkning är på en punkt\r\nfelaktig eller åtminstone ofullständig. När det gäller\r\ngrundlagar måste Birgitta Hambraeus tillägga att om\r\nSverige som nation efter folkomröstningen blir\r\nmedlem i den europeiska unionen, då blir också den\r\nsvenska grundlagen en del av EU-rätten.</pre><pre>Anf.  54  BIRGITTA HAMBRAEUS (c):\r\nFru talman!  Det finns uppenbarligen väldigt\r\nmånga olika sätt att tolka detta. Men vad som har\r\nslagits fast i riksdagstexter och i propositioner är att\r\ndet som inte finns inskrivet i anslutningsakten som ett\r\nundantag   eller en övergångsregel existerar inte som\r\nundantag. Ensidiga deklarationer har alltså ingen\r\njuridisk giltighet. Det här är väldigt viktigt, därför att\r\nannars blir vi onödigt förvirrade.\r\nMan kan göra olika tolkning. UDH har en\r\ntolkning. I Riksskatteverkets Europainformation gör\r\nman en helt annan tolkning. Ibland är tolkningarna\r\nmotstridiga. Nu har den nya regeringen bekräftat att\r\ndet är Europainformation som gör den rätta\r\ntolkningen. Det är värdefullt. Tidigare var det två helt\r\nolika tolkningar.</pre><pre>Anf.  55  Statsrådet MATS\r\nHELLSTRÖM (s):\r\nFru talman!  Birgitta Hambraeus förvirrar den här\r\ndiskussionen alldeles i onödan. Det finns material\r\nutgivet av många olika intressenter som det går\r\nutmärkt att ta del av. Jag tycker också att det är bra att\r\nman sprider det material som finns. Det gäller såväl\r\npropositioner som Europasekretariatets information\r\noch givetvis UD-broschyren.\r\nDet är ju inte så att det skulle vara värdelöst om en\r\nregering gör en deklaration som tas med i\r\nförhandlingsresultatet. Det är ju självklart att detta är\r\nen viktig del av förhandlingsresultatet. På den punkten\r\nhar jag en helt annan uppfattning än Birgitta\r\nHambraeus, och där går det icke att åberopa mig.\r\nSom talesman för oppositionen har jag noga följt\r\nförhandlingen. Jag tror mig veta att det är med ett\r\nvisst allvar som EU:s regeringeringskonferens och\r\nden svenska regeringen och riksdagen genom vår UD-\r\ndelegation har arbetat för ett förhandlingsresultat. Det\r\nhandlar också om viktiga deklarationer som läggs\r\nfram inför ministrarna och som dessa kan antingen\r\nmotsäga eller acceptera genom att föra in dem i\r\nförhandlingsprotokollet. Detta är självfallet av vikt för\r\nSverige. Någonting annat vore orimligt.</pre><pre>Anf.  56  BIRGITTA HAMBRAEUS (c):\r\nFru talman! Det finns jurister som kan uttolka EU-\r\nrätt, och det skall bli mycket intressant att höra dem\r\nanalysera vår debatt och att få reda på EU:s\r\nuppfattning om vad som gäller. Det är ändå den som\r\nvi måste rätta oss efter.\r\nDet är oerhört intressant att Mats Hellström nu\r\nplötsligt inkluderar svensk grundlag i EU-rätten. Det\r\nbetyder alltså att Storbritannien nu måste ta över\r\nsvensk offentlighetslagstiftning. Det skall bli oerhört\r\nspännande att se hur det fungerar. Olika jurister, bl.a.\r\nHans Ruin, har tolkat det så att EU:s lagar och\r\nförordningar gäller över vår lag, dvs. också\r\ngrundlagen, om vi blir medlemmar i EU.</pre><pre>Anf.  57  Statsrådet MATS\r\nHELLSTRÖM (s):\r\nFru talman! Det finns en väsentlig skillnad mellan\r\nBirgitta Hambraeus och mitt sätt att se på vårt eget\r\nland och på EU. Det kommer att vara EU:s tolkning\r\nsom gäller, säger Birgitta Hambraeus. Men inget EU-\r\nland lägger sig så platt. Om EU fungerade så som\r\nBirgitta Hambraeus föreställer sig, skulle den\r\norganisationen inte existera. Där finns självständiga\r\nländer, med ett självmedvetande. Danmark,\r\nStorbritannien, Tyskland och de andra länderna håller\r\npå sina tolkningar i förhållande till\r\ngemenskapsinstitutionerna, och de lägger sig inte\r\nplatt. Det skall Sverige inte heller göra om vi blir\r\nmedlemmar.</pre><pre>Anf.  58  BIRGITTA HAMBRAEUS (c):\r\nFru talman! Det är utomordentligt bra med litet\r\nmorskhet här, men faktum är att unionen inte har\r\nfungerat särskilt länge. Maastrichtavtalet, som nu har\r\nratificerats, har bara gällt ett antal månader och har\r\nännu inte kommit helt i gång. Jag hoppas att vi slipper\r\nse det - jag vet att det blir ett nej den 13 november.\r\nDet är mycket viktigt att man får ut informationen\r\ntill folk. En SIFO-undersökning visade att 45 % av\r\ndem som tänkte rösta ja trodde att riksdagen kan stifta\r\nlagar som gäller över en EU-förordning. Mats\r\nHellström måste kunna bekräfta att det inte stämmer.\r\n47 % trodde att vi skulle behöva betala tull om vi sade\r\nnej till EU. Vi har haft ett frihandelsavtal med EU när\r\ndet gäller industrivaror sedan 1973. Det vore bra om\r\nMats Hellström ville bekräfta också detta.</pre><pre>Anf.  59  Statsrådet MATS\r\nHELLSTRÖM (s):\r\nFru talman! Birgitta Hambraeus gör debatten än\r\nmer förvirrad genom att nu hänvisa till\r\nMaastrichtavtalet när det gäller EG-rätten. I de nya\r\ninslagen, pelare 2 och 3, dvs. utrikes- och\r\nsäkerhetspolitiken respektive tullsamarbete,\r\npolissamarbete m.m., finns det ingen EU-rätt över\r\nhuvud taget. Det är ett rent mellanstatligt samarbete i\r\nde avseendena.</pre><pre>Överläggningen var härmed avslutad.</pre><pre>31 §  Svar på fråga 1994/95:41 om privata\r\nspecialistläkare</pre><pre>Anf.  60  Socialminister  INGELA\r\nTHALÉN (s):\r\nFru talman! Margareta E Nordenvall har frågat\r\nmig vilka åtgärder jag avser att vidta för att säkra\r\npatienternas valmöjligheter när det gäller privata\r\nspecialistläkare.\r\nAv regeringsförklaringen framgår följande:\r\n\"Patienternas rättigheter kommer att stärkas. I detta\r\ningår den självklara rätten att den enskilde skall kunna\r\nvälja läkare.\"\r\nEtt beredningsarbete har just inletts där vi bl.a. ser\r\növer hur patienterna även fortsättningsvis skall\r\ngaranteras valmöjlighet och på vilket sätt landstingets\r\nfinansiella ansvar för privata vårdgivare skall\r\nkombineras med landstingets ansvar enligt hälso- och\r\nsjukvårdslagen (1982:763) att ge en god vård på lika\r\nvillkor för hela befolkningen.</pre><pre>Anf.  61  MARGARETA E\r\nNORDENVALL (m):\r\nFru talman! Jag får tacka statsrådet för svaret på\r\nmin fråga.\r\nFrågan är ställd utifrån det som står i\r\nregeringsförklaringen om att \"etableringen av\r\nspecialistläkare, som dränerar sjukvårdens ekonomi,\r\nkommer att upphöra\".\r\nJag anser att det är ett felaktigt påstående,\r\neftersom den privata vården totalt utgör endast några\r\nfå procent av hela sjukvårdskostnaden.\r\nJag tycker också att det är ett hårt angrepp mot en\r\nseriös yrkeskår. Många privata specialistläkare har en\r\nlång sjukhuserfarenhet och står för god kvalitet och\r\nkontinuitet i vården. Många specialistläkare står\r\ndessutom för en effektiv och betydligt billigare vård\r\nän motsvarande i offentlig regi.\r\nJag undrar om statsrådet verkligen tycker att det är\r\nförsvarbart att motverka en billig och bra vård, som\r\npatienterna vill ha, och i stället använda\r\nskattebetalarnas pengar till en dyrare vård. Det\r\ninnebär i det långa loppet att patienten får mindre vård\r\nför pengarna - en återställarpolitik som påminner om\r\n80-talet.\r\nEtableringen av specialistläkare dränerar inte\r\nsjukvårdens ekonomi, men den dränerar på sikt det\r\noffentliga monopolet i vården.\r\nHur skall man, som det står i\r\nregeringsförklaringen, ge patienten den självklara\r\nrätten att kunna välja läkare, när man samtidigt\r\nminskar utbudet av de läkare som många patienter vill\r\nha?</pre><pre>Anf.  62  Socialminister  INGELA\r\nTHALÉN (s):\r\nFru talman! Som framgick av statsministerns\r\nanförande handlar det om den fria etableringen av\r\nspecialistläkare. Jag tror att det också i fortsättningen\r\nkommer att vara möjligt att kombinera etableringen\r\nav specialistläkare, som vi normalt kallar privatläkare\r\ninom specialområden, med landstingets viktiga\r\ndemokratiska ansvar för att just ge hälso- och\r\nsjukvård åt hela befolkningen.\r\nDet är inget tvivel om att det vi ser i dag är att en\r\ndel av andra sjukvårdsområden inom landstingets\r\nverksamhet drabbas av att det blir ett överutbud av\r\nvissa fria etableringar.\r\nVad vi nu gör är att vi söker efter lösningar som\r\nkombinerar landstingets ansvar för hela befolkningen\r\noch möjligheten att också i fortsättningen få tillgång\r\ntill bra specialistläkare i landstingets\r\nsjukvårdsområden.</pre><pre>Anf.  63  MARGARETA E\r\nNORDENVALL (m):\r\nFru talman! Jag hoppas att man ändå tänker på det\r\nsom jag tog upp när man nu gör det här\r\nberedningsarbetet. Det är ju faktiskt så att de privata\r\nspecialistläkarna, de etablerade specialisterna, utgör\r\nen procentuellt sett mycket liten andel av sjukvårdens\r\ntotala ekonomi. Att säga att specialistläkarna dränerar\r\nsjukvårdens ekonomi är helt felaktigt.\r\nDet jag vill värna om är att man har kvar\r\netableringen av läkare i privat verksamhet just för att\r\nfå en återväxt av dessa doktorer. Det är viktigt att vi\r\nockså tar hänsyn till patienternas önskemål. Jag tror\r\ninte att ni kan infria ert löfte om att ge patienten den\r\nsjälvklara rätten att kunna välja läkare om ni samtidigt\r\nstryper utbudet av de läkare som patienten vill ha.</pre><pre>Anf.  64  Socialminister  INGELA\r\nTHALÉN (s):\r\nFru talman! Jag är helt övertygad om att det också\r\ni fortsättningen kommer att finnas ett gott utbud av\r\nprivata specialistläkare och en god tillgång till sådana\r\nläkare. Det som det handlar om är möjligheten att få\r\nden fria etableringen utan någon som helst kontakt\r\nmed huvudmannen, dvs. landstinget. I det\r\nberedningsarbete som nu pågår kommer vi att ta\r\nhänsyn till bådas möjligheter.</pre><pre>Överläggningen var härmed avslutad.</pre><pre> 32 §  Svar på fråga 1994/95:46 om den i\r\nregeringsförklaringen angivna\r\nsjukvårdsutredningen</pre><pre>Anf.  65  Socialminister  INGELA\r\nTHALÉN (s):\r\nFru talman! Chatrine Pålsson har frågat mig vilken\r\nsjukvårdsutredning som åsyftas när det i\r\nregeringsförklaringen anges att den pågående\r\nsjukvårdsutredningen snabbt skall kartlägga tillståndet\r\ni sjukvården och föreslå åtgärder för förbättringar och\r\neffektiviseringar.\r\nDen utredning som regeringen syftar på är\r\nKommittén om hälso- och sjukvårdens finansiering\r\noch organisation, HSU 2000. Arbetet med att utforma\r\ndirektiv för detta utredningsarbete har också\r\npåbörjats.</pre><pre>Anf.  66  CHATRINE PÅLSSON (kds):\r\nFru talman! Låt mig börja med att önska Ingela\r\nThalén lycka och välgång i det nya viktiga uppdraget,\r\nsom härmed har börjat.\r\nJag tror att vi var många som förra året blev\r\nbesvikna och bestörta när socialdemokraterna\r\nlämnade HSU 2000. Det var inte för vår skull, utan\r\ndet var för sjukvården i Sverige. Vi tyckte att vi\r\näntligen hade fått till stånd en parlamentarisk grupp\r\nsom skulle ta ett helhetsgrepp över sjukvården. Det\r\nvar för mig oförklarligt att det största partiet i Sverige\r\ndå lämnade utredningen.\r\nJag tycker också att det är väl frimodigt att i\r\nregeringsförklaringen hänvisa till denna utredning\r\nsom fick sig en ordentlig knäck, eftersom\r\nsocialdemokraterna lämnade den.\r\nNär man nu vill ha en snabb kartläggning vill jag\r\nfråga socialministern om det inte hade varit det\r\nsnabbast möjliga sättet att fortsätta den utredning som\r\npåbörjades vid förra mandatperiodens inledning.</pre><pre>Anf.  67  Socialminister  INGELA\r\nTHALÉN (s):\r\nFru talman! De direktiv som HSU 2000 har täcker\r\ninte riktigt in det jag och regeringen avser när det\r\ngäller kartläggningen av hälso- och sjukvården. Vi har\r\nnu påbörjat arbetet med direktiven som kommer att få\r\nen något annorlunda inriktning. Framför allt kommer\r\nvi att vara tydligare när det gäller uppdraget till HSU\r\n2000.\r\nDet är ett mycket värdefullt arbete som har gjorts\r\nhittills. Det har gjorts en del kartläggningsarbeten.\r\nSkälet till att socialdemokraterna lämnade\r\nutredningen behöver inte Chatrine Pålsson och jag\r\ndiskutera just nu. Jag har en helt annan uppfattning än\r\nChatrine Pålsson och förstår mycket väl varför\r\nsocialdemokraterna lämnade utredningen. Men det\r\nkanske vi inte behöver uppta tid för att diskutera i just\r\nden här debatten.\r\nDet jag ser framför mig är att man t.ex. ser över de\r\nrelativt stora skillnaderna mellan landstingen när det\r\ngäller sambanden mellan val av organisation och\r\neffektivitet osv. Det finns också tecken på vissa\r\nkapacitetsproblem inom landstingen. Det finns alltså\r\nskäl att göra en kartläggning. Enligt min uppfattning\r\nfinns det dessutom skäl att göra en viss avgränsning\r\nav det som så småningom kommer att bli\r\nslutresultatet av en sådan här utredning.</pre><pre>Anf.  68  CHATRINE PÅLSSON (kds):\r\nFru talman! Direktiven för HSU 2000 var mycket\r\nvida av det skälet att utredningen skulle få komma\r\nmed förslag. Jag vill återge några av direktiven: HSU\r\n2000 ska analysera och bedöma hälso- och\r\nsjukvårdens resursbehov fram till år 2000, överväga\r\nhur hälso- och sjukvården bör finansieras och\r\norganiseras på den övergripande samhällsnivån. HSU\r\nska beakta lösningar för skillnad mellan sjuklighet\r\noch dödlighet mellan olika åldrar, mellan könen,\r\nmellan olika sociala grupper, bland svenska och\r\nutländska medborgare och mellan olika delar av\r\nlandet. Man ska också särskilt bedöma möjligheter till\r\nkostnadsminskningar.\r\nVi kristdemokrater har alltid trott att vi behöver\r\nresurser till hälso- och sjukvården. Min fråga till\r\nsocialministern är: Om det efter utredningen visar sig\r\natt vi behöver mer resurser, är då socialministern och\r\nsocialdemokraterna beredda att verka för detta?</pre><pre>Anf.  69  Socialminister  INGELA\r\nTHALÉN (s):\r\nFru talman! När det gäller just\r\nfinansieringsfrågorna råder det inget tvivel om att det\r\nvar på detta område som man inom utredningen hade\r\nde starkaste meningsmotsättningarna. Vad det gäller\r\nfinansieringsmodellerna har jag personligen, och\r\nockså regeringen, en mycket bestämd uppfattning,\r\nvilket kommer att märkas i de direktiv som\r\nutredningen så småningom kommer att få.\r\nOckså synen på resurserna till hälso- och\r\nsjukvården kommer att avspeglas i kommande\r\nbudgetproposition som regeringen kommer att\r\navlämna.</pre><pre>Anf.  70  CHATRINE PÅLSSON (kds):\r\nFru talman!  Jag vill till socialministern ställa en\r\navslutande fråga. När tror socialministern att\r\ntilläggsdirektiven - eller vad man nu skall kalla dem -\r\nskall vara klara? När kan arbetet börja? Som\r\nkristdemokrat ser jag för min del fram emot ett\r\nskyndsamt men genomgripande arbete. Det behöver\r\nsvensk sjukvård och våra medborgare.</pre><pre>Anf.  71  Socialminister  INGELA\r\nTHALÉN (s):\r\nFru talman!  Det är min uppfattning att skyndsamt\r\ninnebär, om inte denna månad, så alldeles strax\r\ndärefter.</pre><pre>Överläggningen var härmed avslutad.</pre><pre>33 §  Svar på fråga 1994/95:58 om\r\nbostadsbidragen</pre><pre>Anf.  72  Socialminister  INGELA\r\nTHALÉN (s):\r\nFru talman! Göthe Knutson har frågat mig vilka\r\nåtgärder jag är beredd att vidta för att förhindra ett\r\norimligt utnyttjande av bostadsbidragssystemet.\r\nFrågan är ställd med anledning av att Länsrätten i\r\nHallands län bedömt att en enskild person av psykiska\r\nskäl har rätt att med stöd av 6 § socialtjänstlagen få\r\nsocialbidrag för en större lägenhet. Jag utgår därför\r\nfrån att det Göthe Knutsons fråga egentligen rör är\r\nreglerna för bistånd enligt socialtjänstlagen.\r\nLåt mig dock först kort redogöra för vilka regler\r\nsom gäller för bostadsbidrag. Bostadsbidrag är\r\nrelaterat till den sökandes inkomst och nivån på\r\nhyran. Det finns en högsta hyresnivå för vilken man\r\nkan få bostadsbidrag. Socialtjänstlagen däremot\r\nkräver alltid en individuell behovsprövning.\r\nI det som socialtjänstlagen anger som skälig\r\nlevnadsnivå ingår också kostnader för en skälig\r\nbostad. Naturligtvis kan man inte acceptera en alltför\r\nhög boendestandard vid beräkningen av\r\nsocialbidragsbehovet. Socialstyrelsen har till ledning\r\nför bedömningen av vad som utgör skäliga\r\nbostadskostnader utfärdat vissa rekommendationer i\r\nsina Allmänna råd. Vid den individuella\r\nbehovsprövningen kan det i vissa fall föreligga sådana\r\nmedicinska eller andra behov som kan bedömas som\r\nskäliga att ta hänsyn till.\r\nDet är varken lämpligt eller tillåtet för mig som\r\nsocialminister att uttala mig om huruvida den\r\nenskildes psykiska problem i det aktuella fallet är skäl\r\nnog för att erhålla det något högre belopp som\r\nlänsrätten ansåg i detta fall. Jag ser heller inga skäl att\r\nutifrån detta enskilda ärende föreslå ändringar av\r\nreglerna för rätt till socialbidrag.\r\nEftersom socialnämnden i Halmstad har\r\növerklagat länsrättens beslut kommer ärendet också\r\natt prövas av kammarrätten.</pre><pre>Anf.  73  GÖTHE KNUTSON (m):\r\nFru talman! Jag tackar socialministern för svaret.\r\nJag är väl medveten om att man inte skall ta upp\r\nenskilda fall till behandling i ett frågesvar. Men jag\r\nhar efter många år här i riksdagen lärt mig att det är\r\ntillåtet att med utgångspunkt från ett enskilt fall ta upp\r\nprincipfrågan.\r\nDen fråga jag ställer är om statsrådet är beredd att\r\nse över den aktuella lagen för att förhindra ett orimligt\r\nutnyttjande av bostadsbidragssystemet.\r\nDetta är ett fall som väcker starka reaktioner hos\r\nallmänheten. Det är orimligt att var och en som\r\narbetar och strävar så gott hon eller han förmår och\r\nsom får nöja sig med en liten och kanske dålig bostad\r\nskall vara med och betala medan andra vet att ta för\r\nsig, t.ex. genom att gå till en läkare och säga att man\r\nlider av cellskräck därför att lägenheten inte passar\r\ndet behov man anser sig ha. Klaustrofobi åberopades\r\nav den sökande i det aktuella fallet, åtminstone är det\r\nvad som står i det första läkarintyget. Socialnämnden i\r\nHalmstad säger nej. Lägenheten som vederbörande\r\nhar är fullt tillräcklig. Det är en allmänläkare utan\r\nspecialisering i psykiatri eller liknande som har\r\nutfärdat läkarintyget. Länsrättens kommentar, efter att\r\ndetta fall blev känt, var: Vi är tvungna att följa lagen.\r\nOm kammarrätten i sin överprövning säger att\r\ndetta är fel och man återgår till socialnämndens nej,\r\nvad kommer socialministern då att tänkas vidta för\r\nåtgärder?</pre><pre>Anf.  74  Socialminister  INGELA\r\nTHALÉN (s):\r\nFru talman! Socialtjänstlagen ger vissa utrymmen\r\nför tolkningar. Det råder ingen tvekan om detta.\r\nJag vill börja med att göra ett litet tillrättaläggande\r\nbeträffande Göthe Knutsons fråga. I frågan utgår\r\nGöthe Knutson från att den lägenhet som personen i\r\nfråga hade fått skulle kosta 3 500 kr mer per månad.\r\nMen enligt länsrättens domstolsutslag handlar det om\r\nen nettokostnad på litet drygt 500 kr. Det är alltså en\r\nviss skillnad när det gäller vad som var merkostnaden.\r\nMed utgångspunkt från detta fall kan jag inte se att\r\ndet finns något skäl att nu gå in och göra några\r\nändringar i socialtjänstlagen. Vad jag däremot kan\r\ntänka mig är att man framöver gör andra tolkningar\r\nlängre ned i prövningen, dvs. i länsrätten. Jag har\r\ningen möjlighet att vidare kommentera just detta\r\nenskilda fall.</pre><pre>Anf.  75  GÖTHE KNUTSON (m):\r\nFru talman! Först vill jag ta upp frågan om den\r\nkorrekta hyran. Jag följde tidningsuppgifterna och\r\nåtergav dem. Det är klart att det finns anledning att\r\nvara litet kritisk ibland. Jag har i dag fått domen från\r\nLänsrätten i Halmstad, och i den anges andra hyrestal.\r\nMen det är själva principen det gäller. Om man\r\ninte anser sig nöjd med sin bostad kan man gå till det\r\nsom kallas det allmänna och säga: \"Den här\r\nlägenheten är för liten för mig. Den här bostaden trivs\r\njag inte i. Här får jag cellskräck, men får jag bara 10\r\nkvadratmeter mer blir jag minsann omedelbart frisk.\"\r\nDet är innebörden.\r\nOm några hundra eller kanske många tusen\r\nmänniskor gör detsamma blir det ganska plågsamt för\r\nden redan belastade budgeten i en kommun, som i\r\ndetta fall. Det stöter det allmänna rättsmedvetandet,\r\nom inte annat.</pre><pre>Anf.  76  Socialminister  INGELA\r\nTHALÉN (s):\r\nFru talman! Om man drar de slutsatser som Göthe\r\nKnutson gör nu kan jag delvis hålla med. Men jag\r\ndrar inte sådana slutsatser av detta enskilda fall. Jag\r\ntycker inte att man bör göra det heller. Dessutom\r\nframgår det mycket tydligt att det finns alldeles\r\nspeciella medicinska och andra skäl bakom den\r\nbedömning som är gjord.\r\nFrågan skall som sagt prövas i kammarrätten, och\r\nföre det finns det enligt min uppfattning inte\r\nförutsättningar att fortsätta just den här diskussionen\r\nkring detta enskilda fall.</pre><pre>Anf.  77  GÖTHE KNUTSON (m):\r\nFru talman! Jag tackar för de inlägg som\r\nsocialministern har gjort här, och jag konstaterar att\r\ndet skall bli spännande att avvakta kammarrättens\r\ndom.</pre><pre>Överläggningen var härmed avslutad.</pre><pre>34 §  Svar på fråga 1994/95:62 om\r\nFöräldraföreningen Plötslig spädbarnsdöd</pre><pre>Anf.  78  Socialminister  INGELA\r\nTHALÉN (s):\r\nFru talman! Eva Zetterberg har frågat mig vad\r\nregeringen kommer att göra för att bidra till att\r\nFöräldraföreningen Plötslig spädbarnsdöd skall kunna\r\nfortsätta sin verksamhet.\r\nFöreningen har under ett antal år erhållit medel\r\nfrån Allmänna arvsfonden för utvecklings- och\r\ninformationsinsatser. Under åren 1989-1993 har\r\nföreningen således fått sammanlagt 1,3 miljoner för\r\ndetta syfte.\r\nI september i år anslog dåvarande regeringen\r\n50 000 kr till föreningens verksamhet. Jag har förstått\r\natt detta var en tillfällig lösning.\r\nSocialutskottet har i sitt betänkande om\r\nsocialpolitik (1993/94:SoU20) behandlat en motion\r\ndär en översyn begärs av nuvarande regler för\r\nstatsbidrag som skulle göra det möjligt för\r\nFöräldraföreningen Plötslig spädbarnsdöd att erhålla\r\nstatsbidrag för verksamheten. Utskottet konstaterar\r\ndär att föreningen inte kan erhålla stöd från anslaget\r\nför bidrag till handikapporganisationer. Enligt\r\nutskottet bör regeringen överväga om organisationen\r\nkan erhålla statligt stöd från annat anslag.\r\nJag har för avsikt att driva denna fråga i höstens\r\nbudgetberedning och då försöka hitta en mer\r\nlångsiktig lösning på frågan.</pre><pre>Anf.  79  EVA ZETTERBERG (v):\r\nFru talman! Jag vill först inleda med att gratulera\r\nIngela Thalén offentligt till hennes nya uppdrag som\r\nsocialminister. Det gläder mig mycket.\r\nJag vill också tacka för svaret på den fråga jag har\r\nställt. Jag vet inte hur känd bakgrunden är för Ingela\r\nThalén. Bakgrunden är att den föräldraförening som\r\nbedriver ett mycket angeläget arbete kring dessa\r\nfrågor - Föräldraföreningen Plötslig spädbarnsdöd -\r\nhar drygt 2 000 medlemmar. Det är både föräldrar\r\noch andra anhöriga som har mist ett spädbarn. Plötslig\r\nspädbarnsdöd är den vanligaste dödsorsaken bland\r\nsmå barn i vårt land. Det handlar alltså om en väldigt\r\nallvarlig situation, där många människor är drabbade.\r\nDen verksamhet man hittills har bedrivit har skett\r\nmed knappa medel, men den har varit av stor\r\nbetydelse, eftersom man därigenom har kunnat både\r\nhjälpa och stödja anhöriga som har drabbats och som\r\nhar behov av detta stöd under lång tid men också\r\nbedriva ett förebyggande arbete och få ut information\r\nför att minska antalet barn som drabbas.\r\nJag är glad åt att Ingela Thalén anger att man från\r\nregeringens sida vill hitta en långsiktig lösning på\r\nfrågan. Problemet är bara, Ingela Thalén, att det är ett\r\nakut problem. Den förening vi nu talar om och den\r\nverksamhet som bedrivs tvingas upphöra redan under\r\nhösten om man inte får fortsatta bidrag. Det ser jag\r\nsom mycket allvarligt.\r\nJag undrar därför om Ingela Thalén kommer att\r\nförsöka hitta någon akut räddning så att verksamheten\r\ninte avbryts i väntan på det långsiktiga stödet.</pre><pre>Anf.  80  Socialminister  INGELA\r\nTHALÉN (s):\r\nFru talman! Som Eva Zetterberg är väl medveten\r\nom är ett av problemen naturligtvis just svårigheten\r\natt hitta en långsiktig lösning. Utredningen\r\nOrganisationernas bidrag anser att den här sortens\r\nkrisföreningar, hur väsentliga de än är för enskilda\r\nmänniskor, inte kan rangeras in under bidragen till\r\nhandikapporganisationer.\r\nDet här förslaget har inte föranlett någon\r\nproposition ännu. Förre ministern Bo Könberg hade\r\nvissa tankegångar i ett antal diskussioner med\r\nföreträdare om att man skulle kunna finna en annan\r\nutväg via något annat organisationsanslag eller\r\nmöjligen via Socialstyrelsen eller Folkhälsoinstitutet.\r\nVi skall försöka att pröva de möjligheterna.\r\nFrågan huruvida det finns utrymme för att ge\r\nakuthjälp direkt under hösten får jag återkomma till\r\nnär jag tittat ännu mer på ämnet. Den nu aktuella\r\nfrågan gällde ju om man kan finna en långsiktig\r\nlösning för föreningen.</pre><pre>Anf.  81  EVA ZETTERBERG (v):\r\nFru talman! Jag är medveten om att Ingela Thalén\r\nfått ärva ett antal svårlösta frågor från den tidigare\r\nregeringen. Jag vill också understryka att det funnits\r\nett agerande över partigränserna här i riksdagen där\r\nsocialutskottets beslut i frågan ligger till grund. Jag\r\ntror att samtliga partier som engagerade sig var\r\növertygade om och tog på allvar den gamla\r\nregeringens vilja att finna en lösning. Ändå står vi i\r\nden situationen att man inte har funnit någon lösning.\r\nVi är väldigt medvetna om att det inte går att\r\ninordna Föräldraföreningen Plötslig spädbarnsdöd\r\nbland handikapporganistationer. Men det är självklart\r\natt man måste hitta andra lösningar om man finner att\r\nverksamheten i sig är väsentlig och på allvar faktiskt\r\nbåde hjälper föräldrar som har drabbats och\r\nförebygger dödsfall bland småbarn.</pre><pre>Anf.  82  Socialminister  INGELA\r\nTHALÉN (s):\r\nFru talman! Jag vill understryka att också jag som\r\nriksdagsledamot följde denna fråga. Från det hållet\r\nkänner jag till både föreningen och sakfrågorna\r\nganska hyggligt, även om jag inte känner till dem i\r\ndetalj.\r\nDet är min avsikt att ha nära kontakt med\r\nföreningen och lyssna på vad den har behov av just\r\nnär det gäller det akuta. Jag vill återkomma till det jag\r\nsade i mitt inledande svar, nämligen att man får titta\r\npå den långsiktiga lösningen på frågan i anslutning till\r\nbudgetberedningen.</pre><pre>Anf.  83  EVA ZETTERBERG (v):\r\nFru talman! Jag är väldigt nöjd med svaret vad\r\ngäller den långsiktiga lösningen, därför att den också\r\när nödvändig. Men jag tror att den akuta lösningen är\r\nnödvändig för att organisationen inte skall upphöra\r\njust nu och återuppstå när man hittar det långsiktiga\r\nstödet. Då förloras väldigt mycket tempo.\r\nMed utgångspunkt från Ingela Thaléns eget\r\nintresse i frågan tror jag att både jag och\r\nföräldraföreningen kan se fram emot en snar lösning.\r\nDet är bråttom, Ingela Thalén!</pre><pre>Överläggningen var härmed avslutad.</pre><pre>35 §  Svar på fråga 1994/95:3 om\r\nlöntagarfondsmedlen till forskning</pre><pre>Anf.  84  Utbildningsminister  CARL\r\nTHAM (s):\r\nFru talman! Andreas Carlgren har frågat mig om\r\njag kommer att fullfölja de uttalanden som\r\nSocialdemokraterna tidigare har gjort om att återta de\r\nmedel till forskning som utskiftats från de tidigare\r\nlöntagarfonderna och, om detta inte är möjligt, i\r\nstället minska de ordinarie forskningsanslagen i\r\nmotsvarande mån.\r\nRegeringen har som framgått redan inlett en\r\növersyn av möjligheterna att återföra de utskiftade\r\nlöntagarfondsmedlen. I avvaktan på resultatet av den\r\növersynen genomförs samtidigt en analys av\r\nkonsekvenserna för forskningen av stiftelsernas\r\nverksamhet. Underlaget för analyserna är stiftelsernas\r\nskiftande ändamål och de olika forskningsområden\r\nsom stiftelserna främst är avsedda att stödja.\r\nSkulle det visa sig att det inte är möjligt att\r\nåterföra de till stiftelserna utskiftade\r\nlöntagarfondsmedlen måste det få konsekvenser för\r\nomfattningen och inriktningen av statens\r\nforskningsanslag.</pre><pre>Anf.  85  ANDREAS CARLGREN (c):\r\nFru talman! Jag ber att få tacka Carl Tham för\r\nsvaret på min fråga. Bakgrunden till frågan var att den\r\nförra regeringens avvecklande av löntagarfonderna\r\noch överförande av pengarna till stiftelserna i ett slag\r\nväldigt kraftigt förbättrade möjligheterna för\r\nforskningen.\r\nDet har bildats stiftelser som sysslar med\r\nforskarutbildning och profilforskning vid mindre och\r\nmedelstora högskolor. Det är meningen att en stiftelse\r\nskall kunna främja humanistisk-samhällsvetenskaplig\r\nforskning vid en ny universitetsbildning i södra\r\nStockholm. Det gäller strategisk forskning som skall\r\nfrämja projekt av långsiktig betydelse för Sveriges\r\nkonkurrenskraft. Det gäller miljöstrategisk forskning\r\nsom skall skapa förutsättningar för en miljöanpassad\r\nsamhällsutveckling. Det rör sig om mycket viktiga\r\nforskningsområden.\r\nAlla som tycker att det här viktigt måste trots allt\r\nbli mycket oroade av Carl Thams svar. Svaret innebär\r\natt om den nya regeringen inte kan köra över de beslut\r\nsom den förra riksdagen fattade skall man i stället\r\nstraffa dessa forskningsområden och skära ned på de\r\nområden som Carl Tham själv i flera intervjuer,\r\nsåsom nytillträdd minister, har sagt är mycket viktiga.\r\nDet oroar mig. Jag är också orolig för den princip som\r\nligger bakom detta och som innebär att det är viktigt\r\natt minska mångfalden av de olika forskningscentrum\r\nsom vi nu har skapat förutsättningar för. Det kan väl\r\ninte vara principiellt fel med flera oberoende centrum\r\npå forskningsområdet.</pre><pre>Anf.  86  Utbildningsminister  CARL\r\nTHAM (s):\r\nFru talman! Den här frågan är dels principiell, dels\r\nekonomisk. När det gäller det principiella är min\r\nuppfattning mycket klar. Jag anser att det är olämpligt\r\natt man i riksdagen fattar beslut som i praktiken\r\nbinder framtida riksdagsmajoriteter till ett visst\r\nsystem som inte går att förändra. Meningen med\r\ndemokratiska val är att man skall få en riksdag som\r\nåterspeglar folkmeningen och som också skall kunna\r\nfatta beslut i enlighet med folkmajoritetens vilja. Om\r\nman binder allmänna medel på ett sådant sätt att de\r\ninte kan påverkas, är det enligt min uppfattning\r\nprincipellt mycket olämpligt.\r\nDen ekonomiska aspekten är inte mindre\r\nbetydelsefull. Som Andreas Carlgren givetvis vet är\r\nlandets ekonomi skakig. Vi har att ta ställning till vad\r\nsom kan kallas ett statsfinansiellt elände. Att i den\r\nsituationen överföra så här stora medel utan att\r\nnärmare reflektera över konsekvenserna för\r\nstatsfinanserna är, enligt min uppfattning, mycket\r\nbetänkligt.\r\nDet finns även en annan ekonomisk aspekt på\r\ndetta. Självfallet är vi alla överens om att det är\r\nviktigt med forskning även på dessa områden. Men i\r\nett trängt statsfinansiellt läge måste man göra\r\nprioriteringar. Med det här systemet kan inte ens en\r\nbred majoritet i riksdagen göra önskade prioriteringar,\r\ni rådande ekonomiska läge. Även detta anser jag talar\r\nför en upplösning av dessa fonder. Samtidigt vill jag\r\nsäga att jag bedömer möjligheterna att göra det som\r\nganska begränsade. Vi avvaktar nu resultatet av\r\növersynen.</pre><pre>Anf.  87  ANDREAS CARLGREN (c):\r\nFru talman! Jag vill först säga några ord om den\r\nprincipiella synen. Jag har sett att Carl Tham i en\r\nintervju har sagt att det är ett anmärkningsvärt\r\nbeteende att försöka låsa in allmänna medel så att de\r\ninte blir åtkomliga för politisk styrning. Med det tanke\r\npå det som Carl Tham sade i slutet av sitt svar om att\r\ndet nu förmodligen inte är möjligt att ändra det beslut\r\nsom den förra riksdagen fattade, framstår det som\r\nännu konstigare att han väljer att dra ned på just de\r\nforskningsanslag som är föremål för politisk styrning.\r\nJag tycker att det verkar vara inkonsekvent.\r\nBesparingsbetingen haglar nu även över\r\nforskningsområdet. Är det de mindre och medelstora\r\nhögskolorna som har skäl att vara oroliga eller är det\r\nden miljöstrategiska forskningen? Eller gäller det\r\nkanske de insatser som skall göras för att främja\r\nSveriges konkurrenskraft och som måste vara oerhört\r\nviktiga för vår ekonomi? Jag har förstått att det redan\r\ngår ut signaler till motsvarande forskningsområden\r\nom att man där skall vara orolig. Det oroar mig. Det\r\nvore bra om utbildningsministern kunde ge ett besked\r\nom att man inte behöver vara orolig.</pre><pre>Anf.  88  Utbildningsminister  CARL\r\nTHAM (s):\r\nFru talman! Den statsfinansiella bankrutt som vi\r\nhar övertagit av den borgerliga regeringen leder\r\nofrånkomligen fram till ett ökat behov av besparingar.\r\nDet är uppenbart att det måste gälla alla tänkbara\r\nområden. I det läget är det viktigt att regering och\r\nriksdag kan göra riktiga prioriteringar.\r\nMan har låst in allmänna medel, och det är  inte\r\nsmå medel det rör sig om. Det handlar om\r\nutdelningar, som när systemet är helt i funktion, kan\r\nuppgå till minst en och en halv miljard kronor årligen.\r\nDet är fråga om prioriteringar som har undandragits\r\npolitiska beslut, och det anser jag vara felaktigt.</pre><pre>Anf.  89  ANDREAS CARLGREN (c):\r\nFru talman! Jag blir litet förvånad. För någon\r\nvecka sedan fick vi höra att det i\r\nregeringsförklaringen står att forskningsfrågorna ges\r\nhög prioritet i regeringens arbete. Om jag har tolkat\r\nutbildningsministerns svar rätt, innebär prioriteringen\r\natt man avser att kraftigt skära ned\r\nforskningsanslagen, jämfört med vad den förra\r\nregeringen åstadkom. Det måste vara dåligt för\r\nSveriges ekonomi på lång sikt.\r\nJag tycker att Carl Tham har gjort mycket bra\r\nuttalanden om de mindre och medelstora högskolorna.\r\nJag undrar om det även är de som har anledning att\r\noroa sig för nedskärningarna. Jag hoppas att Carl\r\nTham kommer att göra lika bra uttalanden även om\r\nden miljöstrategiska forskningen. Jag undrar om det\r\när på det området man nu skall vara orolig. Skall man\r\nt.ex. på det nya internationella miljöuniversitetet i\r\nLund oroa sig för nedskärningar? Jag undrar vad som\r\nskall hända med den humanistiskt-\r\nsamhällsvetenskapliga forskningen. Skall det dras ned\r\npå den för att straffa för tidigare riksdagsbeslut? Det\r\nmåste också tala emot de uttalanden som Carl Tham\r\nhar gjort i olika sammanhang.</pre><pre>Anf.  90  Utbildningsminister  CARL\r\nTHAM (s):\r\nFru talman! Vad den borgerliga regeringen\r\nframför allt har efterlämnat är ett jättelikt\r\nbudgetunderskott. Det är klart att det inte är någon\r\nkonst att satsa på forskning om man inte tittar på\r\nsaldot i statsfinanserna.\r\nJag kan lugna Andreas Carlgren med att säga att\r\nsvaret på alla dessa frågor kommer att ges i de\r\npropositioner som regeringen kommer att lägga fram,\r\nbåde nu under höstriksdagen och senare i januari nästa\r\når. Då kommer svaret att ges på dessa frågor. Min\r\navsikt är självfallet att se till att vi också i framtiden\r\nskall bedriva en kvalificerad forskning här i landet.\r\nNär jag tar ställning till den frågan måste jag också\r\nväga in följderna av de eventuellt kvarvarande\r\nforskningsstiftelserna.</pre><pre>Anf.  91  ANDREAS CARLGREN (c):\r\nFru talman! Jag förutsätter att det inte finns någon\r\ni denna kammare som är omedveten om hur statens\r\nbudgetsituation ser ut. Däremot måste det vara bra för\r\nekonomin som helhet och för budgetunderskottet om\r\nvi t.ex. främjar forskning som långsiktigt skall gynna\r\nSveriges konkurrenskraft i ekonomin.\r\nDet är väl bara att konstatera att detta, åtminstone\r\nså här långt, verkar vara ännu ett av de besked i\r\nregeringsförklaringen som mycket snabbt\r\ndevalverades. Att ge hög prioritet i regeringens arbete,\r\nverkar hittills innebära att man delar ut\r\nbesparingsbeting. Det är synd, men jag hoppas att vi\r\nhär i riksdagen skall kunna nå ett samarbete som\r\nockså ändrar på den utvecklingen.</pre><pre>Anf.  92  Utbildningsminister  CARL\r\nTHAM (s):\r\nFru talman! Jag vill bara tillägga att vad som har\r\nhänt är framför allt att den svenska kronan har\r\ndevalverats under den borgerliga regeringens tid. Om\r\ninte riksdagen i framtiden tar ett ansvar för\r\nbesparingar så kommer kronan att devalveras ännu\r\nmera. Det tror jag inte att någon är betjänt av.\r\nVi kommer att arbeta för en bra forskning här i\r\nlandet, och jag är övertygad om att vi kan få en bred\r\nenighet för detta. Men vi måste ta hänsyn till vilka\r\nfaktiska resurser som ställs till forskningens\r\nförfogande, även från de nu aktuella stiftelserna.</pre><pre>Överläggningen var härmed avslutad.</pre><pre>36 §  Svar på frågorna 1994/95:5 och 12 om\r\nbehörighetsvillkor för högre studier, m.m.</pre><pre>Anf.  93  Utbildningsminister  CARL\r\nTHAM (s):\r\nFru talman! Kristina Svensson har frågat mig om\r\njag kommer att ta initiativ till att utarbeta råd och\r\nanvisningar om värderingen av studieomdömen från\r\nfolkhögskolor i samband med antagning till högre\r\nutbildning.\r\nBengt Silfverstrand har frågat mig om jag är\r\nberedd att medverka till en översyn av\r\nantagningsreglerna till grundläggande\r\nhögskoleutbildning.\r\nJag besvarar frågorna i ett sammanhang.\r\nAvsikten med 1993 års universitets- och\r\nhögskolereform har varit dels en ökad valfrihet för\r\nstudenten, dels en större självständighet för universitet\r\noch högskolor när det gäller beslut om studievägar\r\netc. Förändringen i antagningssystemet ligger i att\r\nhela ansvaret för rekryteringen lagts på det enskilda\r\nlärosätet.\r\nJag har erfarit att detta i praktiken bl.a. har\r\nkommit att innebära att samma gymnasieutbildning\r\nvärderas olika ute på universitet och högskolor.\r\nVidare har studieomdöme från folkhögskola värderats\r\nmycket olika vid antagning till högskoleutbildning.\r\nDet råder uppenbarligen osäkerhet om vilka regler\r\nsom gäller.\r\nDet är självfallet viktigt att vi har ett system för\r\nantagning som är tydligt och överblickbart och som\r\nförhindrar godtycke. En uppföljning av 1993 års\r\nreform pågår. I utredarens uppdrag ingår att följa upp\r\nhur det nya antagningssystemet fungerar, och enligt\r\nplanerna skall en rapport i denna fråga lämnas före\r\nsommaren. I dagarna har det dessutom inlämnats en\r\ndelrapport till mig på departementet.\r\nDet är enligt min mening mycket angeläget att\r\nreglerna för antagning till universitet och högskolor är\r\nrättvisa, överblickbara och garanterar studenternas\r\nrättssäkerhet. Mot bakgrund av de erfarenheter som\r\nredan har vunnits avser jag att genomföra\r\nförändringar i det nuvarande systemet med sikte på\r\ngenomförande fr.o.m. vårterminen 1996.</pre><pre>Anf.  94  KRISTINA SVENSSON (s):\r\nFru talman! Jag vill tacka Carl Tham för det\r\npositiva svaret som också är mycket klargörande.\r\nPrecis som Carl Tham säger i sitt svar har det rått\r\nmycket stor osäkerhet och mycket stor förvirring\r\nkring vilka antagningsregler som gäller. Det gäller\r\nframför allt de fristående kurserna och\r\nfolkhögskoleelever.\r\nDet har varit ett svårhanterligt system. Man har\r\ninte kunnat överblicka det. Det har naturligtvis inte\r\nvarit rättvist. Rättssäkerheten kan också ifrågasättas.\r\nDetta bottnar i att den centrala antagningen har\r\nupphört och att man vid de lokala antagningarna\r\nanvänder sig av olika bedömningar.\r\nNär det gäller antagningsreglerna för\r\nfolkhögskoleelever har jag fått uppfattningen att man\r\nanvänder fem olika modeller, beroende på vilken\r\nhögskola eller vilket universitet det handlar om.\r\nEleverna och personalen vid folkhögskolorna är\r\nmycket upprörda över detta. Det är naturligtvis ett\r\nfullständigt oacceptabelt system.\r\nJag menar inte att vi skall gå tillbaka till en central\r\nantagning. Det tycker jag inte. Men självfallet måste\r\nman använda lika bedömningar vid de olika\r\nlärosätena. Det sades också i utbildningsutskottet\r\nförra året. Det fanns en reservation från\r\nsocialdemokraterna där man befarade de här\r\nkonsekvenserna. Nu finns det mycket att rätta till för\r\nen socialdemokratisk regering. Detta  är ingenting\r\nsom kostar pengar. Jag är mycket glad över svaret.\r\nDet är uttömmande. Många kommer att känna lättnad\r\nnär de läser detta.</pre><pre>Anf.  95  BENGT SILFVERSTRAND (s):\r\nFru talman! Jag vill också tacka statsrådet för\r\nsvaret.\r\nAvregleringen och decentraliseringen av den\r\nsvenska högskolan inleddes av en socialdemokratisk\r\nregering. Syftet var att ge de enskilda studenterna,\r\nlärarna och forskarna större inflytande över sin\r\nsituation. Efter tre år av borgerligt experimenterande i\r\nfrihetens och valfrihetens namn kan det konstateras att\r\nförändringarna i praktiken har inneburit en\r\nförsvagning av studenternas inflytande, urholkad\r\nrättssäkerhet och ett godtycke vid antagning,\r\nexamination och resursfördelning som ger anledning\r\ntill oro och eftertanke.\r\nFlera högskolor har sålunda fattat beslut med\r\ninnebörden att det i praktiken förmenar stora grupper\r\nav intresserade och studiemotiverade rätten att\r\nbedriva studier på högskolenivå. Genom att fastställa\r\nåldersgränser vid antagning respektive begränsa\r\nbehörigheten till vissa studier till att enbart gälla vissa\r\nprogram, utestängs elever från chansen att\r\nkomplettera sina förkunskaper.\r\nDen kommunala vuxenutbildning som har gett\r\nSverige särskilt positiva omdömen i internationella\r\nsammanhang degraderas och blir intet värd. Redan i\r\nmopedåldern skall du veta vad du vill bli, t.ex.\r\nadvokat eller domare, för att ge exempel med aktuell\r\nanknytning till ett sydligt universitet. Annars är du\r\nutestängd från framtida studiemöjligheter.\r\nAtt detta elitistiska synsätt som nu har börjat\r\ntränga in i det svenska högskolesystemet i\r\nförlängningen leder till rent absurda konsekvenser\r\ntycks inte ha föresvävat dess tillskyndare. Likvärdiga\r\nbedömningar, oavsett var man har införskaffat sina\r\nkunskaper, måste vara grundläggande och avgörande\r\nför framtiden. Därför är utbildningsministerns besked\r\nhär i dag mycket klargörande och välkommet.</pre><pre>Anf.  96  Utbildningsminister  CARL\r\nTHAM (s):\r\nFru talman! Jag har varit utbildningsminister bara\r\nen kort tid men jag har hunnit träffa en del studenter\r\nbåde här i Stockholm och genom Sveriges förenade\r\nstudentkårer. Mitt intryck är att studenterna är mycket\r\noroliga över detta. De kan inte förstå det här systemet.\r\nI Svenska Dagbladet kunde vi nyligen läsa om att\r\nantagningssystemet uppfattades som en djungel av\r\nolika bestämmelser och villkor. I den lägesrapport\r\nsom jag just har fått från den utredning som sysslar\r\nmed detta, RUT 93, sägs på ett mer försiktigt\r\nbyråkratspråk: Systemen och deras effekter är svåra\r\natt överblicka. Inte minst är det oklart hur de fungerar\r\nur den enskilde sökandens synpunkt. Vi har flera\r\nindikationer som tyder på att den nuvarande\r\nantagningen inte fungerar tillfredsställande. Det är\r\nalltså litet försiktigt uttryckt.\r\nVad som ligger bakom detta är helt enkelt att\r\nstudenterna inte vet vad som gäller. Det är mer eller\r\nmindre en sinkadus om man kommer in på en\r\nutbildning. Det beror på vilken skola man har sökt till\r\noch vilka villkor som gäller just där.\r\nEtt sådant system kan vi inte ha. Därför har jag\r\nbeslutat att inom kort utfärda tilläggsdirektiv för den\r\nnu sittande utredningen så att den forcerar det här\r\narbetet. Men det är likväl så att\r\nantagningsbestämmelser inte kan ändras på kort tid.\r\nDärför vågar jag inte utlova några förändringar förrän\r\ntidigast till vårterminen 1996.</pre><pre>Anf.  97  KRISTINA SVENSSON (s):\r\nFru talman! Inlägget från utbildningsministern\r\nvisar att Carl Tham redan har en god insikt i vad det\r\nhandlar om när det gäller antagningssystemet. Det är\r\nalltså fråga om ett virrvarr och ett sammelsurium.\r\nStudenterna är naturligtvis de som kommer i kläm i\r\ndet här systemet.\r\nJag vill betona en gång till att jag är glad för att\r\nutbildningsministern säger att vi inte kan ha ett sådant\r\nsystem. Det måste ersättas, och vi skall ha ett rättvist\r\nantagningssystem. Då kan vi så småningom också\r\nkomma till rätta med den sociala snedrekryteringen.</pre><pre>Anf.  98  BENGT SILFVERSTRAND (s):\r\nFru talman! Den bild som utbildningsministern nu\r\nytterligare tydliggör med exempel från Stockholm\r\nstämmer väl överens med dels den lokala kunskap\r\nsom jag har från det sydligare universitetet, dels från\r\nandra delar i landet, där oroliga elever vänder sig till\r\noss politiker just med frågan: Vad är det egentligen\r\nsom gäller?\r\nÄven om vi är medvetna om att ett\r\nantagningssystem formellt inte kan ändras från den\r\nena dagen till den andra är det här beslutet värdefullt\r\nfrån två utgångspunkter: dels därför att det klart och\r\ntydligt visar att det kommer att ske förändringar för\r\natt garantera likvärdigheten och rättssäkerheten, dels\r\ndärför att det kortsiktiga perspektivet ger tydliga\r\nbesked till dem som nu håller på att experimentera att\r\nde genast skall stänga experimentverkstaden.</pre><pre>Överläggningen var härmed avslutad.</pre><pre>37 §  Svar på fråga 1994/95:52 om den högre\r\nutbildningen</pre><pre>Anf.  99  Utbildningsminister  CARL\r\nTHAM (s):\r\nFru talman! Margitta Edgren har bl.a. med\r\nhänvisning till en tidningsintervju med mig frågat mig\r\nvad jag avser att göra för att den högre utbildningen i\r\nSverige även fortsättningsvis skall hålla hög kvalitet.\r\nResurstilldelningssystemet för grundläggande\r\nhögre utbildning bygger på ersättning för studenter\r\noch deras prestationer. Det har påpekats att det finns\r\nrisk för att det systemet kan leda till sänkta\r\nkvalitetskrav. Om det verkligen förhåller sig så har\r\njag ännu inte tillräckligt underlag för att avgöra.\r\nDen särskilda utredaren av 1993 års universitets-\r\noch högskolereform, Dan Brändström, som jag nyss\r\ntalade om, har som en av sina huvuduppgifter att\r\nfortlöpande följa och rapportera om effekter av\r\nresurstilldelningssystemet. Jag vill bl.a. avvakta dessa\r\nerfarenheter innan jag tar ställning till det eventuella\r\nbehovet av förändringar av systemet.\r\nJag vill avslutningsvis framhålla att det är\r\nsjälvklart att varje universitet, högskola och\r\nläroanstalt har ansvar för kvaliteten i sin utbildning\r\noch i sin verksamhet. Kvaliteten är i hög grad\r\nberoende av kompetensen hos de lärare och forskare\r\nsom medverkar också i grundutbildningen.\r\nProfessorerna har ett särskilt ansvar att medverka för\r\natt entusiasmera och engagera studenterna i studierna.</pre><pre>Anf.  100  MARGITTA EDGREN (fp):\r\nFru talman! Jag tackar utbildningsministern för\r\nsvaret och vill helhjärtat instämma med honom i den\r\nsista delen av svaret om det egna ansvar som varje\r\nhögskola har för kvaliteten och att professorerna har\r\nett särskilt ansvar.\r\nSom jag förstår har utbildningsministern och jag\r\nsamma åsikt om att kvalitet utvecklas bl.a. i ett\r\nkritiskt, konstruktivt samtal i en miljö där studenter\r\noch lärare tillsammans försöker att gå framåt.\r\nVad jag hängde upp mig på i artikeln, om jag skall\r\nvara uppriktig, är att journalisten redogör för att\r\nutbildningsministern har talat om \"konsultsnack\" när\r\ndet gäller utvärdering och kvalitetssäkring.</pre><pre>Å ena sidan kan man naturligtvis säga så. Å andra\r\nsidan kan man stödja sig på erfarenheterna av\r\nlångvariga arbeten som pågår och har pågått i många\r\nländer. Det handlar just om hur man använder och\r\nutvecklar kvalitet. Är det möjligt att mäta kvalitet?\r\nHur skall man i så fall göra? De internationella\r\nerfarenheterna speglar respektive lands\r\nkvalitetsbegrepp. Det är inte möjligt att kopiera detta\r\ntill andra länder, men att diskutera kvalitet och\r\nkvalitetsutveckling när det gäller högre utbildning är\r\ninte någon fluga som är inne just nu.\r\nJag skulle också kunna anknyta till den diskussion\r\nsom fördes den förra gången som det gjordes en sådan\r\nhär stor utökning av antalet platser på universitet och\r\nhögskolor. Det skedde på 60-talet. Då fördes samma\r\ndebatt. Man befarade också då att kvaliteten skulle\r\nundermineras. Den reform som vi nu diskuterar har\r\nföljts av en rad krav på högskolorna och universiteten,\r\njust för att detta icke skall hända.\r\nJag har ytterligare en fråga till\r\nutbildningsministern. Anser utbildningsministern att\r\nde kvalitetskriterier som vi i dag arbetar med är till\r\nfyllest, eller bör de utvecklas och utvidgas ytterligare?</pre><pre>Anf.  101  Utbildningsminister  CARL\r\nTHAM (s):\r\nFru talman! Jag är helt överens med Margitta\r\nEdgren om att det är oerhört centralt med\r\nkvalitetsprogram och arbeten med att utveckla\r\nkvaliteten i utbildningen. Det är en självklar uppgift i\r\nalla utbildningssystem. Det är sannerligen inte något\r\nfel med det, tvärtom.\r\nVad jag tillät mig att kalla för konsultsnack - låt\r\nvara att det är en aning vanvördig formulering - var\r\nföreställningen om att det exakt går att mäta\r\nkvaliteten och på grundval av sådana mätningar\r\ntilldela den ena eller den andra högskolan någon\r\nguldpeng för att man har uppnått ett särskilt bra\r\nresultat.\r\nJag tror för det första inte att det är möjligt; jag\r\ntror att det kommer att leda till godtycke. För det\r\nandra tror jag att det kommer att leda till att vissa\r\nhögskolor genom olika finurligheter får mer pengar än\r\nandra. Därmed bidrar man till en skiktning av\r\nkvaliteten i stället för det motsatta.\r\nMan kan lika gärna vända på resonemanget och\r\nsäga att de skolor som inte har en tillräckligt hög\r\nkvalitet borde få extra resurser för att kunna höja\r\nkvaliteten.\r\nJag tror över huvud taget inte på det\r\nresonemanget. Vi måste göra vad vi kan för att\r\nförbättra förutsättningarna ute på lärosätena så att\r\nman där kan höja kvaliteten. Jag är helt för att man\r\ndär skall bedriva ett arbete med kvalitetsprogram,\r\nmen jag tror inte att vi skall använda detta system som\r\nen grund för allokering av resurser.\r\nJag vill bara tillägga att vi står inför ett stort\r\nproblem i Sverige, liksom i andra länder. Vi vill utöka\r\nantalet studerandeplatser; det är vi säkert överens om.\r\nVi vet att vi har oerhört ont om pengar, och vi vill\r\nsamtidigt höja kvaliteten. Därför har vi en svår\r\nekvation framför oss. Jag medger gärna att jag inte\r\nhar någon enkel lösning på det problemet.</pre><pre>Anf.  102  MARGITTA EDGREN (fp):\r\nFru talman! Nej, vi är helt överens om det. Det är\r\nväl ingen som har en enkel lösning på det problemet.\r\nKvalitet är ju, på detta område liksom på andra, en\r\nfråga om omdöme. Det handlar om vissa situationer,\r\npersoner och insatser. Därför kan man inte använda\r\nsamma mätinstrument på alla ställen. Man måste\r\nstudera den process som försiggår på varje universitet\r\noch högskola. På något vis måste man försöka mäta\r\nden eller göra den tydlig.\r\nDet pågår ett imponerande arbete just nu. Detta\r\nsker utifrån det faktum att man ändå har sagt att en\r\nliten del av resurserna skall kopplas till hur detta\r\narbete genomförs och vilka effekter det har.\r\nUtbildningsministern säger att det är omöjligt att\r\nge resurser utifrån ett kvalitetsarbete. Det handlar ju\r\nom en liten del. Om den lilla delen har haft denna\r\neffekt redan nu bör man inte säga blankt nej utan se\r\ntiden an.</pre><pre>Anf.  103  Utbildningsminister  CARL\r\nTHAM (s):\r\nFru talman! Det är helt riktigt. Vi skall ta del av\r\nerfarenheterna av den pågående utredningen. Vi skall\r\nockså försöka skaffa oss kunskaper på annat sätt om\r\nhur  kvalitetssituationen är.\r\nDäremot tror jag inte att vi skall ha ett system som\r\nbygger på att resurser fördelas utifrån mätningar som\r\nnödvändigtvis blir mycket osäkra.\r\nJag har uppfattningen att det under de senaste åren\r\nhar funnits en vanföreställning om dessa mätningar -\r\ndet handlar inte alls om några politiska indikationer.\r\nJag vill just kalla det för konsultsnack när man säger\r\natt man kan mäta varenda aktivitet i samhället och  på\r\ngrundval av det fördela budgetresurser. Det går inte.\r\nDet leder till godtycke. Det är detta som jag har tagit\r\nupp.</pre><pre>Anf.  104  MARGITTA EDGREN (fp):\r\nFru talman! Till en viss del är vi överens. Det vi\r\nskall försöka få grepp om är processen och inte i\r\nförsta hand resultatet. Det är processen i sig som gör\r\natt funderingar och ett aktivt arbete för att förbättra\r\nkvaliteten sprider sig inom högskole- och\r\nuniversitetsvärlden.\r\nVi är helt överens om att det är svårt att få grepp\r\nom detta. Men att processen pågår är ändå oerhört\r\nviktigt.\r\nOm jag får lov att ta utbildningsministerns tid i\r\nanspråk vill jag till sist säga att det finns en del\r\nkvalitetsfaktorer som vi under dessa år har varit\r\növerens om i t.ex. utbildningsutskottet. Vi har bl.a.\r\ngång på gång i våra skrivelser slagit fast att\r\njämställdhet är en fråga om kvalitet. Instämmer\r\nutbildningsministern med mig i det?</pre><pre>Anf.  105  Utbildningsminister  CARL\r\nTHAM (s):\r\nFru talman! Jag instämmer fullständigt.</pre><pre>Överläggningen var härmed avslutad.</pre><pre>38 §  Svar på fråga 1994/95:53 om älgsjukan</pre><pre>Anf.  106  Jordbruksminister  MARGARETA\r\nWINBERG (s):\r\nFru talman! Eva Eriksson har frågat mig på vilket\r\nsätt regeringen avser att medverka till att kartlägga\r\norsaken till den svenska älgsjukan så att den kan\r\nbekämpas.\r\nDen första upptäckten av älgsjukan gjordes 1985.\r\nSedan dess har forskning bedrivits om sjukdomens\r\norsaker. Man har olika teorier om orsaken.\r\nLuftföroreningar, virusangrepp, kopparbrist eller en\r\ngenetiskt betingad nedsättning av immunförsvaret är\r\nnågra teorier.\r\nFör att få reda på orsaken eller orsakerna krävs\r\nfortsatt forskning. Forskning kostar pengar.\r\nRegeringens medverkan blir då i första hand att se till\r\natt det finns ekonomiska resurser för att bedriva den\r\nforskning som behövs.\r\nRegeringen ställer medel ur Jaktvårds- och\r\nviltskaderegleringsfonderna till Naturvårdsverkets\r\nförfogande för viltforskning. Verkets\r\nforskningsnämnd beslutar om användningen av\r\nmedlen efter särskilda ansökningar.\r\nFör att möjliggöra studier av de särskilda\r\nälgproblemen i Älvsborgs län ökades anslagen för\r\nviltforskning för några år sedan med drygt 800 000 kr.\r\nFör innevarande budgetår står 8,7 miljoner kronor till\r\nNaturvårdsverkets förfogande för viltforskning.\r\nAvslutningsvis vill jag nämna att Statens\r\nveterinärmedicinska anstalt har en viktig roll när det\r\ngäller att kartlägga orsakerna till Älvsborgssjukan.\r\nSVA disponerar drygt 1,5 miljoner kronor ur\r\nJaktvårdsfonden för sin viltverksamhet.</pre><pre>Anf.  107  EVA ERIKSSON (fp):\r\nFru talman! Jag ber att få tacka jordbruksministern\r\nför svaret. Samtidigt vill jag önska henne lycka till i\r\nuppdraget som jordbruksminister.\r\nÄlgsjukan är fortfarande en gåta. Forskarna har ju\r\n- som jordbruksministern säger - en klar bild av\r\nsymtomen hos de sjuka älgarna, men orsakerna är\r\nfortfarande dolda i mörkret, och teorierna är många.\r\nVi vet också att älgsjukan är koncentrerad till\r\nViskadalen i Älvsborgs län. Hos de sjuka älgarna har\r\nforskarna hittat ett tetrovirus som kallas Alvo. Det\r\ntillhör samma familj som hiv.\r\nOm sjukdomen orsakas av tetroviruset är risken\r\nför spridning stor. Tonvikten i forskningen läggs nu\r\npå att klargöra virusets roll. Det är bra, men forskarna\r\nhar också slagit fast att det är viktigt att man tittar på\r\noch tar reda på vilken roll försurningen eller andra\r\nmiljöfaktorer spelar för älgsjukans uppkomst.\r\nDet är allvarligt om det är människans påverkan\r\npå naturen som har gett grogrund för sjukdomen. Då\r\nfinns det risk för liknande epidemier även hos andra\r\ndjurarter. Att studera miljöfaktorerna,\r\nmiljöföroreningarnas betydelse, är därför nödvändigt.\r\nDet skulle därför vara intressant att höra vilken vikt\r\njordbruksministern fäster vid att öka anslagen till\r\nforskningen om miljöföroreningarnas betydelse. Vi\r\nvet ju sedan tidigare att Viskadalen är det mest\r\nförsurade området i Sverige.</pre><pre>Anf.  108  Jordbruksminister  MARGARETA\r\nWINBERG (s):\r\nFru talman!  Det är alldeles riktigt att den\r\nkunskapen finns. Det finns även en mängd annan\r\nkunskap som forskarna har tagit fram, men det finns\r\nockså många frågetecken. Det finns svar som vi skulle\r\nvilja ha men som vi ännu inte har.\r\nDet är också riktigt att det område i Västergötland\r\nsom vi talar om hör till de mest försurade i landet.\r\nMen det konstiga är att det finns andra områden som\r\när lika utsatta utan att vara särskilt drabbade av\r\nälgsjukan. Man har diskuterat barkgnagning. Den är\r\nfortfarande huvudsakligen lokaliserad till Viskadalen.\r\nDet man funderat på, men inte har något svar på, är\r\nsambandet mellan älgsjukan och barkgnagning.\r\nSedan till frågan om mer pengar. Jag kan nämna\r\natt det finns ytterligare 1,5 miljoner som är beviljade\r\nfrån miljöforskningspengarna. Det är inte regeringen\r\nsom explicit talar om hur de olika forskningspengarna\r\nskall användas. Det regeringen och riksdagen gör är\r\natt uttala att man anser att vissa områden är viktiga.\r\nDärmed ger man en signal till dem som handhar\r\npengarna.\r\nMed tanke på den budgetsituation i övrigt som vi\r\nbefinner oss i just nu kan jag inte stå här och nu och\r\nutlova nya pengar att disponera inom en ram för just\r\nden här typen av forskning.</pre><pre>Anf.  109  EVA ERIKSSON (fp):\r\nFru talman!  Jag kan ändå tolka\r\njordbruksministern på det sättet, att det läggs stor vikt\r\nvid att man bör forska om miljöförstöringen och\r\nmiljöföroreningarnas  betydelse för älgsjukan. Man\r\nborde därmed också kunna ge signaler om hur medlen\r\ninom fonden skall disponeras för att forska ytterligare\r\nom detta.\r\nDet är klarlagt att pengar till forskning om\r\nälgsjukan inte har ökat trots att man från\r\nforskningshåll kan peka på att man hittar nya vägar\r\noch att man känner det nödvändigt öka dessa rön\r\ngenom ytterligare forskning.\r\nDet är också viktigt att komma ihåg att det\r\ngivetvis finns lokal anknytning. Det skulle vara\r\nintressant att höra vad jordbruksministern kan tänka\r\nsig att ta för inititativ för att starta en diskussion och\r\nen process när det gäller de lokala föroreningarna och\r\ndessas betydelse för älgsjukan.</pre><pre>Anf.  110  Jordbruksminister  MARGARETA\r\nWINBERG (s):\r\nFru talman! Jag vill påminna om att\r\nföroreningsproblematiken och miljöfrågorna inte\r\nsorterar under Jordbruksdepartementet utan under\r\nMiljödepartementet och miljöministern. Samtidigt har\r\nregeringen givetvis ett kollektivt ansvar för\r\nmiljöfrågorna oavsett vilken fackminister som har det\r\nmer direkta ansvaret.\r\nEva Eriksson gjorde en liten felsägning i sitt\r\nsenaste anförande. Anslaget har faktiskt ökat och är\r\nnu 3 miljoner. Det är en fördubbling jämfört med\r\nförra året.\r\nSom jag tidigare sade ser jag i dag inte några\r\nmöjligheter att utöka Naturvårdsverkets ram. Jag\r\ndelar verkligen Eva Erikssons uppfattning om vikten\r\nav att man prioriterar detta område. Det går fram\r\nsignaler från riksdagen till Naturvårdsverket. De\r\nsignalerna får utgöra en grund för en fördelning inom\r\nden ram på 8,7 miljoner som finns.</pre><pre>Anf.  111  EVA ERIKSSON (fp):\r\nFru talman!  Ett sådant här samtal, en debatt och\r\nen offentlig diskussion, kommer givetvis att skapa ett\r\ntryck i frågan, och det är jag tacksam för.\r\nJag är dessutom tacksam för att Margareta\r\nWinberg understryker att detta är miljöministerns\r\nbord. Jag antar därför att Margareta Winberg kommer\r\natt ta kontakter för att driva detta arbete vidare.\r\nDet gläder mig att jordbruksministern tar den här\r\nfrågan på stort allvar. Jag kommer med starkt intresse\r\natt följa ministerns agerande i den här frågan, och jag\r\nser fram emot en framtid för skogens konung.</pre><pre>Överläggningen var härmed avslutad.</pre><pre>39 §  Svar på fråga 1994/95:54 om\r\nÖstersjölaxen</pre><pre>Anf.  112  Jordbruksminister  MARGARETA\r\nWINBERG (s):\r\nFru talman! Torsten Gavelin har frågat vilka\r\nåtgärder jag avser att vidta för att rädda den\r\nnaturlevande laxen i Östersjön.\r\nFiskeriverket redovisade den 16 maj 1994 på\r\nregeringens uppdrag en utvärdering av de åtgärder\r\nsom har vidtagits för att skydda den\r\nnaturreproducerande laxen i Östersjön och föreslog en\r\nhandlingsplan för det fortsatta arbetet. Dåvarande\r\nregeringen delade i beslut den 2 juni 1994\r\nFiskeriverkets bedömning av allvaret i situationen för\r\nden naturreproducerande laxen i Östersjön och\r\nunderströk behovet av att kraftfulla åtgärder vidtas för\r\natt förbättra densamma.\r\nFiskeriverket beslutade den 2 juni 1994 att under\r\når 1994 avlysa laxfisket i samtliga älvar med vild lax i\r\nNorrbottens, Västerbottens och Västernorrlands län\r\noch i de befintliga fredningsområdena utanför dessa\r\nälvar.\r\nVid mötet med Fiskerikommissionen för Östersjön\r\ni september i år agerade Sverige kraftfullt för en\r\nbegränsning av havsfisket efter lax men lyckades inte\r\nfullt ut få gehör för ståndpunkterna bland övriga\r\nÖstersjönationer. Kommissionen beslutade dock att\r\nrekommendera att 1995 års totaluttag begränsas från\r\n600 000 till 500 000 laxar. Kommissionen beslutade\r\nockså att tillsätta en särskild arbetsgrupp under\r\nsvenskt ordförandeskap med uppgift att se över\r\nförvaltningen av lax i Östersjön.\r\nFör egen del delar jag bedömningen av allvaret i\r\nsituationen för den naturreproducerande laxen i\r\nÖstersjön. Jag vill dock understryka att det ankommer\r\npå Fiskeriverket att med stöd av fiskeförordningen\r\nbesluta om de föreskrifter som behövs till skydd för\r\nden naturreproducerande laxen. Regeringen avser att\r\ninom ramen för Fiskerikommissionen för Östersjön\r\nfortsätta att kraftfullt verka för en begränsning av\r\nhavsfisket efter lax.</pre><pre>Anf.  113  TORSTEN GAVELIN (fp):\r\nFru talman!  Först vill jag tacka\r\njordbruksministern för det uttömmande svaret.\r\nBakgrunden till min fråga är att Fiskeriverkets\r\nstyrelse inte har levt upp till intentionerna från i våras.\r\nDå fattades beslutet om ett stopp för laxfisket i\r\nNorrlandsälvarna. Tanken var att det skulle följas upp\r\nmed ett beslut om totalt laxfiskestopp i Sverige om\r\ninte överenskommelsen om begränsning om kvoterna\r\nkunde genomföras fullt ut.\r\nNu har dessa förhandlingar inte gett avsett resultat.\r\nKvoterna har begränsats, men inte alls så mycket som\r\nFiskeriverket ansåg vara nödvändigt. Trots detta har\r\nFiskeriverket inte beslutat om något ensidigt svenskt\r\nlaxfiskestopp.\r\nJag uppfattar detta som en klar orättvisa. Det är\r\ndessutom en riskabel situation för laxen, som nu\r\nutsätts för ett obegränsat fiske inom den kvot som nu\r\nfinns.\r\nDen förra regeringen hade en klar policy i den här\r\nfrågan. Man samarbetade bl.a. med Finland om att\r\nrädda den naturlevande laxen i Östersjön. Jag vill\r\nfråga jordbruksministern om den nuvarande\r\nregeringen avser att fullfölja denna policy.</pre><pre>Anf.  114  Jordbruksminister  MARGARETA\r\nWINBERG (s):\r\nFru talman!  Jag vill återigen understryka vad som\r\nhar gjorts i frågan. Man har arbetat i\r\nFiskerikommissionen. Tyvärr fick vi inte stöd fullt ut.\r\nDet blev bara en sänkning från 600 000 till 500 000\r\nlaxar, men det är ändå ett steg i rätt riktning. Det är\r\nockså en framgång att vi dessutom har fått en\r\narbetsgrupp under svenskt ordförandeskap som skall\r\nse över förvaltningen av lax i Östersjön.\r\nJag har inte kunskap om vilka kontakter mellan\r\nSverige och Finland som har tagits. Det är säkert\r\nriktigt det som sägs. Jag vill ändå understryka att\r\nFinland har överfiskat sin tilldelade laxkvot i\r\nÖstersjön. Finland har alltså inte följt det förslag som\r\nhar lagts fram. Man har inte godtagit den\r\nrekommenderade laxkvoten, och det är ett bekymmer\r\ni sig.\r\nVi har inte ministerstyre i Sverige. Det är\r\nFiskeriverket som beslutar i frågan. Den förra\r\nregeringen gav inte direktiv till hur det skulle besluta,\r\noch det avser inte heller jag att göra.</pre><pre>Anf.  115  TORSTEN GAVELIN (fp):\r\nFru talman!  Jag är väl medveten om att\r\njordbruksministern inte kan utfärda några direktiv.\r\nMen signaler är viktiga i detta samhälle.\r\nOrsaken till att jag har aktualiserat den här frågan\r\när att det just nu är ett mycket kritiskt läge för\r\nÖstersjölaxen. Enligt uppgift går det i år ut ca 450 000\r\nlaxsmolt som inte är påverkade av M74, som är det\r\nstora bekymret. Nästa år räknar man med att den\r\nmängden har begränsats till 75 000, för att år 1996\r\nvara nere i 25 000 laxsmolt som går ut från våra älvar\r\ntill Östersjön.\r\nDet innebär att läget är väldigt kritiskt och att vi\r\nmåste ha ett snabbt stopp för laxfisket.\r\nJag har uppfattat jordbruksministern så, att den\r\nförra regeringens intentioner skall fullföljas. Jag\r\nkommer personligen med stort intresse att följa den\r\nhär frågans vidare behandling.</pre><pre>Anf.  116  Jordbruksminister  MARGARETA\r\nWINBERG (s):\r\nFru talman! Jag vill bara tillägga att jag delar den\r\nförra regeringens oro i den här frågan.</pre><pre>Anf.  117  TORSTEN GAVELIN (fp):\r\nFru talman! Jag tackar för det svaret.</pre><pre>Överläggningen var härmed avslutad.</pre><pre>40 §  Svar på fråga 1994/95:76 om ett EU-\r\nmedlemskaps betydelse för jordbruket</pre><pre>Anf.  118  Jordbruksminister  MARGARETA\r\nWINBERG (s):\r\nFru talman! Lena Klevenås har frågat mig om vi\r\nvid ett eventuellt medlemskap i EU kommer att kunna\r\nbehålla ett jordbruk i norra och mellersta Sverige utan\r\natt kostnaderna för de svenska skattebetalarna ökar.\r\nEn utgångspunkt för Sverige vid förhandlingarna\r\nom villkoren för ett medlemskap i EU var att en\r\növerenskommelse måste nås rörande tillvägagångssätt\r\noch metoder för att inom ramen för EU:s politik slå\r\nvakt om och utveckla jordbruket i norra Sverige, i\r\nskogsområden i södra Sverige samt på Öland och\r\nGotland.\r\nFörhandlingsresultatet innebär möjligheter att\r\nuppnå detta. Detta förutsätter dock en svensk\r\nmedfinansiering. Kostnaderna för skattebetalarna blir\r\ndärmed beroende av vilken ambitionsnivå Sverige\r\nväljer att lägga sig på.\r\nDessa frågor kommer att behandlas i kommande\r\npropositioner eller redovisas i det sammanhanget.</pre><pre>Anf.  119  LENA KLEVENÅS (s):\r\nFru talman! Jag vill börja med att gratulera\r\njordbruksministern till utnämningen. Jag vill också\r\npassa på att till jordbruksministern överlämna en\r\nbroschyr, den broschyr som är orsak till min fråga.\r\nJag vill också lämna den till fru talmannen, eftersom\r\njag precis har fått den i min hand.\r\nDen här broschyren har varit föremål för många\r\nfrågor under eftermiddagen, och det kommer\r\nytterligare frågor.\r\nMin fråga gäller sidan 3 i broschyren, där det om\r\njordbruk och fiske står: Svenskt jordbruk kommer att\r\nstödas på minst samma nivå som i dag också i norra\r\nSverige. Produktionen kan därmed också fortsätta på\r\noförändrad nivå.\r\nJag delar den kritik som andra EU-motståndare\r\nhär i riksdagen tidigare har framfört mot den här\r\nbroschyren, nämligen att den är alltför glättad.\r\nMin fråga är: Vad händer med skattepengarna om\r\njordbruket kommer att stödas på samma sätt som i\r\ndag också i norra Sverige och man där kan fortsätta\r\natt hålla produktionen på oförändrad nivå?\r\nJag tycker naturligtvis att jordbruksministerns svar\r\ninte är tillfredsställande. Om det går så illa den 13\r\nnovember att vi blir medlemmar i EU, om svenska\r\nfolket röstar ja, kommer det att bli fråga om kostnader\r\npå ca 20 miljarder - enligt vissa beräkningar kommer\r\ndet att handla om ytterligare kostnader av samma\r\nomfattning. Det är alltså mycket pengar.\r\nBönderna har under fem år fått 14 miljarder i\r\nomställningsbidrag för att ställa om jordbruket och\r\nminska överskottet. OECD har beräknat att detta, med\r\ndjurbidrag och annat som kanske inte ingick i\r\nomställningen, har kostat ytterligare. De svenska\r\nbönderna kommer alltså att få väldigt mycket pengar.\r\nEn del av det som vi kommer att få tillbaka vid ett\r\nmedlemskap är ju att bönderna skall få del av EU:s\r\njordbruksstöd. Jag vill veta om de miljarder som\r\nbönderna får tillbaka från EU ingår i det stöd som\r\nkommer att bli aktuellt för böndernas del. Hur stor del\r\nkommer de svenska skattebetalarna därutöver att\r\nbehöva stå för?</pre><pre>Anf.  120  Jordbruksminister  MARGARETA\r\nWINBERG (s):\r\nFru talman! Jordbruket och EU är ju något\r\nkomplicerat, och hur det skall bli är ju inte färdigt än.\r\nVi avser att före folkomröstningen lägga fram sådana\r\npreciseringar att det står klart för riksdagens\r\nledamöter, och därmed förhoppningsvis också för\r\nallmänheten, vad som gäller.\r\nAv medlemsavgiften, på sikt 20 miljarder,\r\nkommer drygt en fjärdedel att gå tillbaka till\r\nbönderna. Det gäller inte alla bönder, utan bara dem\r\nsom får del av arealstöd och djurbidrag. Därutöver\r\nkan man få programbidrag. Jag antar att det är dessa\r\nbidrag som Lena Klevenås menar, eftersom det är de\r\nsom i varierande grad skall medfinansieras av svenska\r\nskattepengar.\r\nI vilken mån vi kommer att ha råd att ta emot de\r\nhär pengarna är just den fråga som vi sitter och\r\ndiskuterar nu. De skattepengar som i så fall skulle\r\nmedfinansiera de pengar som svenska bönder får av\r\nEU, måste ju vägas mot andra angelägna behov i\r\nSverige, såsom kommunbidrag och därmed\r\nbarnomsorg och sjukvård, infrastrukturutbyggnad,\r\npolisverksamhet och andra verksamheter som vi\r\nanvänder våra skattepengar till.\r\nVi har tidigt uttalat ett löfte om att svenskt\r\njordbruk kommer att stödas på minst samma nivå som\r\ni dag också i norra Sverige, dvs. ungefär samma sak\r\nsom nu uttrycks i den här broschyren. Norra Sverige\r\när prioriterat i det avseendet. Så oavsett vad vi gör i\r\növrigt med de pengar som vi har möjlighet att ta emot\r\nextra och som innebär svensk medfinansiering,\r\nkommer norra Sverige att bli tillgodosett.</pre><pre>Anf.  121  LENA KLEVENÅS (s):\r\nFru talman!  Det är bra att Margareta Winberg\r\nklargör en del saker, men jag tycker ändå inte att det\r\när tydligt. Jordbrukspolitik är ju oerhört komplicerat,\r\ndet har jag lärt mig efter tre år som suppleant i\r\njordbruksutskottet.\r\nJag har en känsla av att det stöd som vi inte är så\r\nangelägna om att få, det får vi automatiskt från EU,\r\nmedan vi måste vara med och medfinansiera den del\r\nav stödet som vi skulle behöva, som vi verkligen vill\r\nha och som vi behöver för att gynna det jordbruk som\r\när miljövänligt och ekologiskt och som bedrivs i norra\r\nSverige, i skogs- och mellanbygder där den biologiska\r\nmångfalden skall värnas. Min kritik mot den här\r\nbroschyren är att den ger en väldigt glättad bild, att\r\nden ger intryck av att EU stöder det som vi i själva\r\nverket via skattepengar måste fortsätta att stöda.\r\nMycket av den här kritiken finns med i den motion\r\nsom vi väcker i dag. Vi säger där att den borgerliga\r\nregeringens proposition tillmötesgår snäva\r\nsektorsintressen på bekostnad av skattebetalare. Jag\r\ntycker därför att det verkligen är berättigat att fråga i\r\nhur hög grad vi kommer att fördela om kostnaderna\r\nmellan skattebetalarna, konsumenterna och bönderna.</pre><pre>Anf.  122  Jordbruksminister  MARGARETA\r\nWINBERG (s):\r\nFru talman! Jag delar Lena Klevenås uppfattning\r\natt det system som vi går in i om det blir ja i\r\nfolkomröstningen kommer att bli byråkratiskt,\r\nmiljömässigt dåligt och väldigt kostsamt. Det kommer\r\ndessutom att innebära ett stöd till den del av\r\njordbruksnäringen som vi kanske inte skulle vilja\r\nstöda så mycket, medan de program som kräver\r\nsvensk medfinansiering däremot sätts in när det gäller\r\nde delar av landet där vi önskar se ett fortsatt levande\r\njordbruk, en levande landsbygd, öppna landskap, osv.\r\nEtt sätt att litet grand förändra den här bilden, den\r\nbild som målas upp i den förra regeringens\r\nproposition, är det förslag som jag vet finns i den\r\nsocialdemokratiska motion som har väckts i dag. Det\r\nförslaget innebär att man i stället för att ha elva\r\nområdesklasser för arealstöd minskar antalet. Det\r\ninnebär nämligen att man skjuter pengarna från södra\r\nSverige och uppåt i landet, och det i sin tur medför\r\ndels en minskning av kapitaliseringseffekterna på\r\ngårdsnivå, dels en minskning av behovet av\r\nmedfinansiering i Mellansverige.</pre><pre>Anf.  123  LENA KLEVENÅS (s):\r\nFru talman! Jag vill ta upp ytterligare en sak när\r\ndet gäller just kapitaliseringseffekterna, dvs. att gårdar\r\nblir mer värda genom ett EU-medlemskap, nämligen\r\nföljderna av att vi skall införa personnummer på kor\r\noch ett system med mjölkkvoter.\r\nI en artikel i en av morgontidningarna står det att\r\nkorna snart kommer att vara guld värda, eftersom\r\nkorna i EU är en handelsvara som gör bönderna\r\nhundratusentals kronor rikare. Det här är ju\r\nbekymmersamt om det leder till att det inte sker\r\nnågon effektivisering i jordbruket därför att de yngre\r\nbönderna inte kommer att ha råd att köpa dessa\r\nmjölkkvoterna - det blir alltså dyrare att köpa rätten\r\natt mjölka kon än att köpa själva kon, och det blir inte\r\nbara dubbelt så dyrt, utan kanske fyra fem gånger så\r\ndyrt. Efter vad jag förstår kommer det här kanske att\r\ngynna de äldre jordbrukare som tänker sluta.\r\nJag skulle vilja höra jordbruksministerns\r\nsynpunkter på hur man skall komma till rätta med det\r\nhär problemet med mjölkkvoterna och den stigande\r\nkapitaliseringen som blir följden.</pre><pre>Anf.  124  Jordbruksminister  MARGARETA\r\nWINBERG (s):\r\nFru talman! Det här systemet kommer att medföra\r\nen handel med kvoter, och oavsett åsikt i själva\r\nsakfrågan - ja eller nej till EU - tycks alla anse att\r\nsystemet är ganska förfärligt. Den här handeln kan ske\r\npå olika sätt. Den förra regeringen föreslog att det\r\nskulle vara en fri handel, dvs. att man skulle handla\r\nmed de överblivna kvoterna på den öppna marknaden.\r\nJag delar inte den uppfattningen. Jag tycker att\r\nman skall undersöka ett annat system, att man skall\r\ntitta på det system som har funnits i Danmark,\r\nnämligen att priserna på kvoterna fastställs\r\nadministrativt.\r\nDet har i sin tur nackdelar. Det blir ju mycket\r\nbyråkrati omkring detta. Men det kan möjligen hålla\r\npriserna nere och något lindra de effekter som Lena\r\nKlevenås talar om. Dessa effekter är naturligtvis inte\r\nbra.\r\nOm det blir ja i folkomröstningen får jag, med de\r\nfyra röster som jag kommer att besitta i ministerrådet,\r\nförsöka att förändra det här systemet.</pre><pre>Anf.  125  LENA KLEVENÅS (s):\r\nFru talman! Jag hade önskat att vi i\r\nförhandlingarna hade kunnat begära att få använda\r\nEU:s jordbruksstöd mer fritt på det sätt som vi skulle\r\nvilja, nämligen att stödja bönder i norra Sverige på\r\nbekostnad av dem i södra Sverige,\r\nanimalieproducenter på bekostnad av\r\nspannmålsproducenter samt gynna skogs- och\r\nmellanbygder. Men om vi blir medlemmar är vi ju\r\nbundna av EU:s subventionssystem. Det är mycket\r\nbyråkratiserat och krångligt och gynnar den\r\nkonventionella odlingen i alldeles för hög grad.\r\nOm vi blir medlemmar hoppas jag verkligen att\r\njordbruksministern kan se till att det jordbruk som vi\r\nbehöver ha, nämligen det i hela Sverige, det i norra\r\nSverige och det ekologiska, verkligen får en möjlighet\r\natt överleva.</pre><pre>Överläggningen var härmed avslutad.</pre><pre>41 §  Svar på fråga 1994/95:37 om\r\nvarvsindustrins konkurrenssituation</pre><pre>Anf.  126  Näringsminister  STEN\r\nHECKSCHER (s):\r\nFru talman! Lennart Beijer har frågat mig vilka\r\nåtgärder som kommer att vidtas för att ge de svenska\r\nvarven samma villkor som varven i övriga delar av\r\nvärlden.\r\nFör att uppnå internationell konkurrensneutralitet\r\ninom varvsnäringen har Sverige aktivt medverkat i\r\nförhandlingar inom OECD. Dessa förhandlingar\r\nresulterade den 17 juli 1994 i en överenskommelse\r\nmellan Japan, Sydkorea, USA, EU, Finland, Norge\r\noch Sverige. Överenskommelsen innebär i princip att\r\nallt statligt stöd till varvsnäringen slopas fr.o.m. den 1\r\njanuari 1996. Detta betyder att konkurrensneutrala\r\nvillkor uppnås på det internationella planet. Jag räknar\r\nmed att överenskommelsen kommer att undertecknas\r\ni början av december 1994.\r\nVidare har ett underlag avseende de svenska\r\nvarvens och deras underleverantörers\r\nkonkurrenssituation tagits fram av Närings- och\r\nteknikutvecklingsverket, dvs. NUTEK. Verket\r\növerlämnade en slutrapport till regeringen den 30\r\nseptember 1994.\r\nBeredningen av varvsfrågan i dess helhet pågår för\r\nnärvarande inom regeringskansliet. Regeringen\r\nkommer senare att redovisa vilka övriga åtgärder som\r\neventuellt kommer att vidtas med anledning av\r\nriksdagsbeslutet.</pre><pre>Anf.  127  LENNART BEIJER (v):\r\nFru talman! Jag tackar näringsministern för svaret.\r\nBakgrunden till frågan är att de svenska varven för\r\nnärvarande arbetar i en omöjlig konkurrenssituation.\r\nAtt i dag lägga en order hos de svenska varven\r\ninnebär en ökad kostnad på ca 10 % i förhållande till\r\natt lägga den hos varv i andra delar av världen.\r\nEnligt näringsministern kommer övriga världen att\r\nha kvar stödet till varvsnäringen under åtminstone\r\n1995. Detta kommer naturligtvis att sätta de svenska\r\nvarven under mycket hård press. Det blir kanske\r\nt.o.m. en omöjligt press.\r\nBl.a. kommer vissa fartygsbeställningar att\r\ntidigareläggas. Det kommer naturligtvis att drabba de\r\nsvenska varven efter den 1 januari 1996.\r\nHar näringsministern beaktat dessa problem?</pre><pre>Anf.  128  Näringsminister  STEN\r\nHECKSCHER (s):\r\nFru talman! Jag är medveten om det som Lennart\r\nBeijer berättar om. Som jag nämnde i mitt svar\r\nbereder regeringskansliet den här frågan med\r\nutgångspunkt från en riksdagsbeställning. Vi hyser all\r\nrespekt för riksdagen och tar den beställningen på\r\nallvar.\r\nJag är medveten om att svenska varv har vissa\r\nsvårigheter mot bakgrund av den situation som råder.\r\nDessa svårigheter har ju funnits under ganska lång tid\r\noch är av relativt olika slag. Men jag vet att det finns\r\nsärskilda problem. Den tid som hinner gå fram till den\r\n1 januari 1996 kan vara bekymmersam.\r\nMen det är ju dessutom så att den omständigheten\r\natt kronan har sjunkit så pass mycket - man kan\r\nnaturligtvis ha delade meningar om betydelsen av det\r\n- innebär att de svenska varven får en viss\r\nkonkurrensfördel. Men som jag sade tidigare bereder\r\nvi nu den här frågan med stort allvar och räknar med\r\natt återkomma till den.</pre><pre>Anf.  129  LENNART BEIJER (v):\r\nFru talman! Det finns också en annan sak som är\r\nintressant i frågan och som jag måste påpeka. Under\r\nvalrörelsen i somras lovade statsminister Ingvar\r\nCarlsson de fackliga organisationerna att snabba\r\nåtgärder skulle vidtas under hösten åtminstone när det\r\ngäller varvet i Oskarshamn. Därför vore det intressant\r\natt veta när vi kan förvänta oss dessa ytterligare\r\nåtgärder. Kan vi förvänta oss ett regeringsbeslut före\r\nnyår?</pre><pre>Anf.  130  Näringsminister  STEN\r\nHECKSCHER (s):\r\nFru talman! Jag känner till den korrespondens som\r\nhar ägt rum under valrörelsen angående varvet i\r\nOskarshamn. Jag har också, om än förhållandevis\r\növersiktligt, tagit del av de speciella problem som\r\ngäller just Oskarshamn.\r\nVår ambition är att ta fatt i denna fråga, liksom i\r\nväldigt många andra mycket angelägna frågor, så\r\nsnart vi någonsin kan. Men jag tror inte att jag här och\r\nnu vill ge någon exakt tidsangivelse.</pre><pre>Anf.  131  LENNART BEIJER (v):\r\nFru talman! Jag utgår ifrån att det som\r\nnäringsministern säger i slutet av svaret innebär att\r\nnågonting kommer att hända inför 1995, även om\r\ndatum inte kan bestämmas.</pre><pre>Överläggningen var härmed avslutad.</pre><pre> 42 §  Svar på fråga 1994/95:75 om\r\nkonsumentpolitiken i EU-perspektiv</pre><pre>Anf.  132  Civilminister  MARITA\r\nULVSKOG (s):\r\nFru talman! Leo Persson har frågat mig om ett\r\nEU-medlemskap kommer att förbättra\r\nkonsumentsäkerheten för t.ex. allergiker i fråga om\r\nsammansatta livsmedels innehållsförteckning.\r\nSvaret är nej. Sverige har redan anpassat reglerna\r\nom märkning av livsmedel till EU:s regler som följd\r\nav EES-avtalet. Ett svenskt medlemskap kommer inte\r\natt innebära någon ytterligare förändring på just detta\r\nområde.</pre><pre>Anf.  133  LEO PERSSON  (s):\r\nFru talman! Jag vill tacka civilministern för svaret.\r\nSkall jag förstå civilministern så att det blir helt\r\nomöjligt att göra något för att allergikerna skall kunna\r\nvälja det livsmedel som är bäst för dem? Går det inte\r\nens att återinföra varudeklaration på svenska s.k.\r\nsammansatta livsmedel? Det måste väl ändå finnas en\r\nmetod att hjälpa den här gruppen?</pre><pre>Anf.  134  Civilminister  MARITA\r\nULVSKOG (s):\r\nFru talman! Det finns i stort sett ingen skillnad\r\nmellan EU:s regler och Sveriges regler när det gäller\r\ninnehållsdeklarationer av livsmedelsingredienser. Det\r\nsom finns i störst mängd står först. Sedan redovisas\r\nandra ingredienser i fallande skala.\r\nProblemet är just det som Leo Persson tar upp,\r\nnämligen de sammansatta ingredienserna, t.ex. korven\r\ni pizzan och sylten i fruktyoghurten. Om den\r\nsammansatta ingrediensen utgör mindre än 25 % av\r\nvarans totala innehåll behöver den inte\r\ninnehållsdeklareras. Detta är en klar försämring för\r\nbl.a. allergiker. Allergiframkallande ämnen som\r\nmjölk, ägg och nötter behöver alltså inte längre alltid\r\ndeklareras när de ingår i sammansatta ingredienser.\r\nDet här problemet fick vi tyvärr redan med EES-\r\navtalet. Detta betyder att svenska myndigheter redan\r\nhar börjat agera i saken. Livsmedelsverket har\r\nföljaktligen rekommenderat svenska tillverkare att\r\näven i fortsättningen deklarera innehållet i\r\nsammansatta ingredienser.\r\nJag utgår ifrån att företagen kommer att följa den\r\nhär rekommendationen. Jag kommer själv att mycket\r\nnoga följa hur företagen agerar.</pre><pre>Anf.  135  LEO PERSSON (s):\r\nFru talman! Det låter lovvärt, men kan man inte på\r\nnågot sätt påverka EU att inse vikten av vår svenska\r\ngrundsyn på varudeklaration på livsmedel? Hur skall\r\nman kunna påverka EU rent praktiskt?</pre><pre>Anf.  136  Civilminister  MARITA\r\nULVSKOG (s):\r\nFru talman! Jag är inte alltför optimistisk när det\r\ngäller min och regeringens förmåga att påverka EU på\r\nden här punkten. Men jag skall självfallet försöka att\r\ndriva allergikernas självklara rätt till\r\ninnehållsdeklaration även av sammansatta\r\ningredienser så långt som möjligt.\r\nJag kan också nämna att den regel om 25 % som\r\nEU har, och som vi har övertagit, bygger på en\r\nrekommendation från FN:s standardiseringsprogram\r\nför livsmedel. Jag vet att Livsmedelsverket försöker\r\nverka för en ändring av denna rekommendation. Men\r\nsådant kan ju ta väldigt lång tid.</pre><pre>Anf.  137  LEO PERSSON (s):\r\nFru talman! Jag förstår att det här är\r\nbekymmersamt. Men vi har ju en strategi i vårt land,\r\nnämligen att verka för en ökning av ekologiskt odlade\r\nprodukter. Hur skall då konsumenterna kunna se vad\r\nsom gäller i framtiden? Det blir ju svårare att se om\r\nde framställda produkterna är ekologiskt odlade,\r\nframför allt om de är sammansatta. Det brukar finnas\r\nolika slags miljömärkning - det finns ju ett virrvarr av\r\nmiljömärkningssystem.\r\nJag har inte riktigt förstått om man inom EU är\r\nenig om på vilket sätt miljömärkning och\r\nkonsumentupplysning skall hanteras i framtiden när\r\ndet gäller de här olika produkterna.</pre><pre>Anf.  138  Civilminister  MARITA\r\nULVSKOG (s):\r\nFru talman! Till miljömärkningsfrågan måste jag\r\nnog be att få återkomma. Men jag tror att Leo\r\nPerssons bild är riktig - att det råder stora oklarheter\r\npå den här punkten.\r\nDen stora skillnaden, om vi talar om EES och\r\nlever vidare med ett EES-avtal eller om det blev ett\r\nsvenskt ja till EU-medlemskap, handlar ändå om att\r\ngränskontrollerna försvinner. Det betyder att\r\nkontrollen av livsmedel som förs in i landet i större\r\nutsträckning än som i dag är fallet måste bygga på den\r\nlivsmedelskontroll som görs i det land som vi\r\nimporterar livsmedlen från. Många av de andra\r\nproblemen har vi redan med EES-avtalet. Därför är\r\ndet naturligtvis en kolossalt viktig uppgift för den här\r\nregeringen att - hur det än går i folkomröstningen -\r\nagera i den här sakfrågan.</pre><pre>Anf.  139  LEO PERSSON (s):\r\nFru talman! Är det inte på det sättet,\r\ncivilministern, att EES-avtalet i alla fall är ett avtal\r\nsom man kan förhandla om på vissa punkter? Hur blir\r\ndet om vi går in i EU? Kan man då förhandla om de\r\nhär regelverken på samma sätt?</pre><pre>Anf.  140  Civilminister  MARITA\r\nULVSKOG (s):\r\nFru talman! Våra påverkansmöjligheter är, enligt\r\nmin mening, begränsade vare sig vi har ett EES-avtal\r\neller vi är medlemmar i EU. Självfallet skall jag som\r\nkonsumentminister försöka utnyttja varje möjlighet\r\nsom gives för att allergiker inte skall behöva oroa sig\r\növer vad de äter.</pre><pre>Överläggningen var härmed avslutad.</pre><pre>Ajournering</pre><pre>På förslag av andre vice talmannen beslöt\r\nkammaren kl. 16.42 att ajournera förhandlingarna till\r\nkl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>43 §  Svar på fråga 1994/95:15 om den\r\nkooperativa hyresrätten</pre><pre>Anf.  141  Justitieminister  LAILA\r\nFREIVALDS (s):\r\nHerr talman! Agne Hansson har frågat statsrådet\r\nJörgen Andersson om han är beredd att medverka till\r\natt den kooperativa hyresrätten ges en fortsättning på\r\nden svenska bostadsmarknaden.\r\nArbetet inom regeringen är så fördelat att det är\r\njag som skall svara på frågan.\r\nÅr 1990 tillkallade regeringen en kommitté för att\r\nutvärdera den pågående försöksverksamheten med\r\nkooperativ hyresrätt (dir. 1990:54). Kommittén skulle\r\nmed ledning av utvärderingen lämna förslag till den\r\nlagstiftning som behövs för en permanentning av\r\nförsöksverksamheten. Efter regeringsskiftet 1991\r\nbeslöt den nya regeringen att kommitténs arbete\r\nskulle upphöra och föreslog att riksdagen skulle\r\nupphäva försökslagen (prop. 1991/92:141).\r\nRegeringen återkallade sedermera propositionen (skr.\r\n1992/93:39, rskr. 1992/93:1). Försökslagen har\r\ndärefter förlängts ytterligare två gånger med\r\nhänvisning till att frågan om införandet av en\r\npermanent lagstiftning bereddes inom\r\nJustitiedepartementet (prop. 1993/94:28, bet.\r\n1993/94:BoU5, rskr. 1993/94:42 samt prop.\r\n1993/94:239, bet. 1993/94:BoU21, rskr. 1993/94:373).\r\nJag avser att ta initiativ till att en utvärdering av\r\nförsöksverksamheten inleds på nytt. Först när jag har\r\nsett resultatet av utvärderingen är jag beredd att ta\r\nställning till frågan om upplåtelseformen bör\r\npermanentas. I avvaktan på detta kommer jag att\r\nföreslå regeringen att begära att riksdagen förlänger\r\nförsökslagens giltighetstid.</pre><pre>Anf.  142  AGNE HANSSON (c):\r\nHerr talman! Jag ber att få tacka justitieministern\r\nför svaret.\r\nFrågan har ställts inte minst mot bakgrund av att\r\ntiden för försöksverksamheten går ut den 1 januari\r\nnästa år. Man avbryter inte försöksverksamheten med\r\nden kooperativa hyresrätten, och så långt är det\r\npositivt. Jag anser nämligen att det här är en väldigt\r\nviktig boendeform som är omtyckt av många.\r\nSom sägs i svaret har det varit många turer fram\r\noch tillbaka. Många har tvekat. Jag vill fråga\r\njustitieministern varför hon nu är tveksam till att fatta\r\nett beslut om att gå till riksdagen med förslag om en\r\npermanentning. Vi har ju den här\r\nförsöksverksamheten sedan 1986. Det visar väl ändå\r\natt det här är en hållbar boendeform som många vill\r\nha.\r\nInom vilken tidsrymd kan vi räkna med att det\r\nkommer ett förslag till riksdagen om en\r\npermanentning?</pre><pre>Anf.  143  Justitieminister  LAILA\r\nFREIVALDS (s):\r\nHerr talman! Jag har inte ändrat uppfattning sedan\r\n1990, då jag ansåg att det behövdes en utvärdering för\r\natt få veta hur en permanentning skulle gå till. Det är\r\ndärför som jag nu skall se till att detta blir utvärderat.\r\nJag räknar med att en utvärdering kan skötas av\r\nBoverket och att det kan göras ganska snabbt. Sedan\r\nfinns det möjligheter att inom Justitiedepartementet\r\nbereda ärendet vidare.</pre><pre>Anf.  144  AGNE HANSSON (c):</pre><pre>Herr talman! I och för sig är detta bra. Men jag\r\nhar fortfarande svårt att förstå vad mera en\r\nförsöksverksamhet kan ge efter den här tiden. Kan\r\nman räkna med att få ett förslag om en\r\npermanentning? Eller är det här, som det har varit\r\nunder alla år, ett försök att komma runt så att säga -\r\natt verkligen etablera nämnda boendeform på den\r\nsvenska bostadsmarknaden? Jag hoppas att det inte är\r\nså.</pre><pre>Anf.  145  Justitieminister  LAILA\r\nFREIVALDS (s):\r\nHerr talman! Vad är det för mening med att ha en\r\nförsöksverksamhet om man inte är beredd att sedan\r\nutvärdera hur den varit, för att därefter ta ställning till\r\nen permanentning? Hade man inte velat ha det\r\nupplägget från början, hade man kunnat åstadkomma\r\nen permanent lagstiftning. Det ansåg vi alltså inte vara\r\nriktigt. Jag tror att alla som stödde den här\r\nboendeformen delade den uppfattningen.</pre><pre>Anf.  146  AGNE HANSSON (c):\r\nHerr talman! Jag har ingen annan uppfattning i\r\nden delen. Vi i Centerpartiet medverkade ju hela tiden\r\nför att den här boendeformen skulle komma till som\r\nförsöksverksamhet. Jag och mitt parti är inte helt\r\noskyldiga till att turerna här har varit som de varit och\r\nsom de beskrivs i frågan. Därför är vi från vårt håll\r\notåliga och även intresserade av att få en\r\npermanentning så fort som möjligt. Jag hoppas att\r\njustitieministern inte helt så att säga spolar den\r\ntanken.\r\nÖverläggningen var härmed avslutad.</pre><pre> 44 §  Svar på fråga 1994/95:44 om en\r\nobligatorisk ansvarsförsäkring för sjöfart</pre><pre>Anf.  147  Justitieminister  LAILA\r\nFREIVALDS (s):\r\nHerr talman! Håkan Strömberg har frågat\r\nkommunikationsministern om hon är beredd att\r\nsnabbt införa en lag om obligatorisk ansvarsförsäkring\r\nför sjöfart. Arbetet inom regeringen är så fördelat att\r\ndet ankommer på mig att besvara frågan.\r\nLåt mig först säga följande. Jag ser det som\r\nmycket angeläget att den som har skadats vid en\r\nsjöolycka verkligen får ut den ersättning som han eller\r\nhon har rätt till. När en person skadas svårt eller t.o.m.\r\nomkommer kan en ekonomisk ersättning visserligen\r\ninte uppväga den skada som har drabbat den\r\nskadelidande och de anhöriga. Detta gör dock inte\r\nersättningen mindre viktig, och ersättningen kan i vart\r\nfall lindra de ekonomiska skadeverkningarna av\r\nolyckan.\r\nSvensk rätt innehåller inte något generellt krav på\r\nansvarsförsäkring vid sjöfart. Läget är detsamma i\r\nflertalet sjöfartsnationer.\r\nAtt svensk rätt saknar generella krav på en\r\nansvarsförsäkring vid sjöfart beror naturligtvis inte på\r\natt frågan i något avseende skulle vara mindre\r\nbetydelsefull. Skälet synes i stället vara att det inte har\r\npåvisats något praktiskt behov av enlagreglering på\r\nden yrkesmässiga sjöfartens område, t.ex. när det\r\ngäller stora passagerarfärjor. Det förhåller sig\r\nnämligen så, att de svenska rederierna praktiskt taget\r\nalltid tecknar ansvarsförsäkringar frivilligt.\r\nDen som har skadats vid en färjeolycka får därför\r\nregelmässigt ut den ersättning som han eller hon har\r\nrätt till enligt sjölagen. Jag vill dock nämna att\r\nfartygsägarens ansvar är begränsat till vissa belopp.\r\nDetta följer av internationella konventioner. Sverige\r\narbetar nu aktivt på det internationella planet för att få\r\ntill stånd en kraftig höjning av dessa\r\nbegränsningsbelopp. Och i det sammanhanget har\r\nockså frågan om en obligatorisk ansvarsförsäkring\r\nkommit upp. Eftersom sjöfarten till den klart\r\növervägande delen består av internationell trafik är\r\ndet i högsta grad angeläget att man försöker uppnå\r\nbreda internationella lösningar. Enligt min mening\r\nfinns det anledning att något avvakta den\r\ninternationella utvecklingen innan man överväger en\r\nnationell särlösning för svensk del.\r\nJag vill därför inte ställa någon omedelbar\r\nlagstiftning i utsikt, men jag kan försäkra Håkan\r\nStrömberg om att frågan inte kommer att glömmas\r\nbort.</pre><pre>Anf.  148  HÅKAN STRÖMBERG (s):\r\nHerr talman! I hägnet av den fruktansvärda olycka\r\nsom hände med färjan Estonia har en rad brister i\r\nsjösäkerheten uppdagats. Det gäller kontrollrutiner\r\noch säkerhetsåtgärder som måste vidtas för att\r\nminimera risken för olycksfall eller tillbud. Det har\r\nockså framkommit att ansvarsförsäkring som reglerar\r\nskador om olyckor skulle inträffa inte är obligatorisk\r\nvid färd med båt.\r\nDet är häpnadsväckande att moped enligt\r\ntrafikförordningen inte får framföras i trafik utan att\r\nfordonet har ansvarsförsäkring. Men för stora\r\nlastfartyg och passagerarfärjor som tar tusentals\r\npassagerare finns det inte någon tvingande lag om en\r\nansvarsförsäkring. Enligt min mening är det lika illa\r\nmed hela fritidsbåtssektorn, som står utanför en\r\nobligatorisk ansvarsförsäkring.\r\nFrån socialdemokratiskt håll har vi krävt att\r\nobligatoriska båtregister skall återinföras. Här har vi\r\nytterligare ett skäl till ett återinförande av register,\r\noch då med bestämmelser om att båtar som omfattas\r\nav register enligt lag också blir ansvarsförsäkrade. Av\r\nsvaret framgår att justitieministern inte är beredd att\r\nomedelbart stifta en lag. Det beklagar jag. Olyckor\r\nkan ju inträffa under tiden. Framför allt är det, tycker\r\njag, inom fritidsbåtssektorn som den stora\r\nolycksrisken finns. Ägaren har kanske inte\r\nekonomiska möjligheter till gottgörelse om båten inte\r\när försäkrad.</pre><pre>Anf.  149  Justitieminister  LAILA\r\nFREIVALDS (s):\r\nHerr talman! Det svar som jag lämnat tar sikte på\r\nden internationella sjötrafiken. Frågan om fritidsbåtar\r\noch deras försäkring tycker jag att vi får återkomma\r\ntill i något annat sammanhang.</pre><pre>Anf.  150  HÅKAN STRÖMBERG (s):\r\nHerr talman! Jag ber att få tacka justitieministern\r\nför svaret. Jag kommer självfallet att följa dessa\r\nfrågor med stort intresse.\r\nÖverläggningen var härmed avslutad.</pre><pre>45 §  Svar på fråga 1994/95:30 om sjöfylleri</pre><pre>Anf.  151  Justitieminister   LAILA\r\nFREIVALDS (s):\r\nHerr talman! Elver Jonsson har frågat mig om\r\nregeringen avser att vidta några åtgärder för att införa\r\npromillegränser för att bekämpa sjöfylleri.\r\nFrågan om promilleregler skall införas för\r\nsjötrafikens och sjöfartens del har aktualiserats vid\r\nflera tillfällen under årens lopp. Det skäl som främst\r\nanförts mot att införa sådana regler har varit de\r\nsärpräglade och mycket varierande förhållanden som\r\nråder inom sjötrafiken. Betydande svårigheter finns\r\nnär det gäller att i lagstiftningen särskilja de\r\nsituationer där promilleregler kan vara påkallade från\r\nsituationer där något sådant behov inte finns.\r\nSjölagens bestämmelser omfattar ju, som bekant, inte\r\nenbart den som framför ett fartyg utan även den som i\r\növrigt fullgör en uppgift av väsentlig betydelse för\r\nsäkerheten till sjöss. Vidare omfattas all trafik på sjön,\r\nfrån segelbrädor och kanoter till oceangående fartyg\r\nav olika slag.\r\nDet är enligt min mening viktigt att inskärpa\r\nkraven på såväl nykterhet som ett hänsynsfullt\r\nbeteende i övrigt till sjöss. På mitt förslag ändrades\r\nockså straffbestämmelserna om sjönykterhetsbrott den\r\n1 juli 1991. Ändringarna innebar en skärpt syn på\r\nonykterhet till sjöss. Bl.a. delades sjöfylleribrottet in i\r\ntvå grader, sjöfylleri och grovt sjöfylleri. Ett av\r\nsyftena med lagändringen var att det skulle komma\r\ntydligare till uttryck att vissa gärningar borde\r\nbedömas strängare. Samtidigt innebar ändringarna att\r\ndet gavs utrymme för att göra en mera nyanserad\r\nbedömning i påföljdsfrågan med hänsyn till\r\nomständigheterna i varje enskilt fall.\r\nFörra året uttalade den dåvarande regeringen i\r\npropositionen Grovt rattfylleri m.m. bl.a. att\r\neffekterna av 1991 års ändringar ännu inte klarlagts\r\noch att man därför borde avvakta med att införa nya\r\nregler på området. I stället gav regeringen\r\nBrottsförebyggande rådet (BRÅ) i uppdrag att\r\nutvärdera 1991 års ändringar på\r\nsjöfyllerilagstiftningens område. Man uttalade\r\nsamtidigt att när underlaget föreligger får frågan om\r\nytterligare skärpningar - t.ex. i form av promilleregler\r\n- tas upp på nytt. Vid riksdagsbehandlingen av\r\npropositionen hade utskottet inte någon erinran mot\r\ndetta.\r\nBRÅ skall slutredovisa sitt uppdrag senast den 1\r\nfebruari 1995. Innan detta underlag föreligger är jag\r\ninte beredd att ta ställning i frågan om promilleregler\r\nskall införas i bestämmelserna i sjölagen.</pre><pre>Anf.  152  ELVER JONSSON (fp):\r\nHerr talman!  Jag vill först tacka justitieministern\r\nför svaret. Denna fråga har blivit något av en\r\nföljetong, och justitieministern har också bearbetat\r\nfrågeställningen förut. Icke desto mindre är det\r\nmycket angeläget att bedriva opinionsbildning på\r\ndetta område. Vi har kunnat inregistrera en ny syn på\r\nsjöfylleriet jämfört med med vad som var fallet för 10\r\n- 15 år sedan. Man tar nu betydligt allvarligare på\r\ndessa frågor, och det skall både justitieministern och\r\ntidigare regeringar hållas räkning för.\r\nJag tycker ändå att justitieministerns invändningar\r\när litet för gammaldags och särpräglade. Hon hänvisar\r\ntill att det råder så varierande förhållanden. Detta\r\ndiskuterades mycket ingående av Väg- och\r\nsjöfyllerikommittén, och den hittade faktiskt både\r\njuridiska och praktiska utvägar för att tillåta ett\r\ninstrument som skulle innebära att sjöpolis och andra\r\növervakande myndigheter lättare skulle kunna beivra\r\nonykterhetsbrott på sjön.\r\nJag upplever att justitieministern och jag i själva\r\ngrundfrågan inte är överens. Min kritiska fråga gäller\r\nanledningen till att regeringen inte ser till att vi får ett\r\nförslag som underlättar beivrandet av de här brotten.\r\nNu hänvisar statsrådet till att det skall komma en\r\nrapport den 1 februari. Jag vill fråga om\r\njustitieministern har en hög beredskap för den\r\nhändelse att det kommer ett önskemål från BRÅ om\r\ninförande av promilleregler, så att man kunde räkna\r\nmed att ett sådant verktyg då skulle kunna tas i bruk\r\nunder kommande båtsäsong.</pre><pre>Anf.  153  Justitieminister  LAILA\r\nFREIVALDS (s):\r\nHerr talman!  Låt oss avvakta vad BRÅ kommer\r\nmed för slutsatser och eventuella förslag i februari.\r\nDet är trots allt inte så långt till dess, och det är bättre\r\natt ha ett underlag när man gör uttalanden om vad\r\nman avser att göra än att inte ha ett sådant.</pre><pre>Anf.  154  ELVER JONSSON (fp):\r\nHerr talman!  Jag uppfattar det som ett löfte att det\r\nändå skall finnas en beredskap från justitieministern\r\natt när BRÅ kommer med sitt förslag vidta åtgärder.\r\nJag tror att det behövs en sådan beredskap. Man kan -\r\nför att vara litet vitsig - inte sjösätta detta samma dag\r\nsom BRÅ:s rapport kommer, utan det behövs en\r\njuridisk och praktisk beredskap för detta.\r\nVi vet att olyckorna på grund av onykterhet ute på\r\nsjön, också dödsolyckor, har tenderat att öka. De\r\ninsatser som vi är överens om behöver göras, men\r\nmin poäng är att vi borde ge övervakande myndighet\r\nbättre verktyg. Jag hoppas att justitieministern kan\r\nuppfylla ett sådant önskemål.\r\nÖverläggningen var härmed avslutad.</pre><pre>46 §  Svar på fråga 1994/95:56 om sjukhusens\r\nansvar för skada vållad av avvikna patienter</pre><pre>Anf.  155  Justitieminister  LAILA\r\nFREIVALDS (s):\r\nHerr talman!  Göthe Knutson har frågat\r\nsocialministern vilka åtgärder hon är beredd att vidta\r\nför att brottsoffer skall få en rimlig ersättning. Göthe\r\nKnutson hänvisar till ett fall där ett landsting skulle ha\r\nvägrat betala ersättning för förstörda kläder till två\r\nkvinnor som misshandlats av en person som rymt från\r\nSidsjöns sjukhus.\r\nArbetet inom regeringen är så fördelat att det är\r\njag som skall svara på frågan.\r\nJag kan naturligtvis inte gå in på\r\nersättningsskyldigheten i ett enskilt fall. Men det är\r\nviktigt att ha klart för sig att staten genom\r\nbrottsskadelagen (1978:413) tar på sig ett ansvar för\r\nersättning till brottsoffer för bl.a. personskador. Som\r\npersonskador räknas även skador på kläder.\r\nDet finns inte några särskilda lagregler om\r\nsjukhusens ansvar för skador som vållas av patienter\r\nsom avvikit. Landstingen har dock antagit en\r\nrekommendation om ersättning vid skador orsakade\r\nav vårdtagare inom bl.a. psykiatrisk vård.\r\nHuvudprincipen i rekommendationen är att\r\nlandstingen skall betala den ersättning för skador\r\ngenom brott som vårdtagaren är skyldig att betala\r\nenligt skadeståndslagen. Rekommendationen omfattar\r\ninte ersättning för personskador. Skälet är just att\r\nstaten ersätter sådana skador enligt brottsskadelagen.\r\nDet kan tilläggas att den som är ansvarig för\r\nvården ibland kan bli ansvarig för skador på grund av\r\negen vårdslöshet.\r\nEnligt min mening behöver lagreglerna i dessa\r\ndelar inte ändras. Särskilt genom brottsskadelagen har\r\nbrottsoffer ett gott ersättningsskydd i Sverige. Men\r\ndet är naturligtvis viktigt att skadelidande får kunskap\r\nom sin rätt enligt den lagen. Såvitt jag vet brukar\r\nockså landstingen informera om det skydd som\r\nbrottsskadelagen ger.</pre><pre>Anf.  156  GÖTHE KNUTSON (m):\r\nHerr talman!  Jag tackar för svaret. Jag har tagit\r\ndel av det fall som jag åberopar genom en\r\nhelsidesartikel i Aftonbladet. Jag förutsätter att denna\r\nrörelseägda tidning har i varje fall någorlunda goda\r\nfakta i detta sammanhang. Det är en artikel från\r\ntisdagen den 11 oktober 1994.\r\nJag har vidare från den förträffliga\r\nutredningstjänsten i riksdagen fått en tvåsidig\r\npromemoria, som dock på sitt sätt jävar det som\r\nstatsrådet nu säger. Jag skall inte rikta någon kritik\r\nemot någondera parten, men utredningstjänsten har\r\nförhört sig med en biträdande chefsjurist i\r\nLandstingsförbundet, som faktiskt hävdar att\r\nlandstingen inte har skyldighet att ge ersättning och\r\nrent av skulle kunna tänkas överträda sin kommunala\r\nkompetens om de gav en sådan. Jag skall gärna\r\növerlämna promemorian till justitieministern efter\r\ndebatten.\r\nI promemorian åberopas ett fall i Högsta\r\ndomstolen där en person som blivit bestulen på sitt\r\npersonnummer fick ersättning. Som jag skriver i min\r\nfråga inträffar det emellanåt att människor blir\r\nattackerade av förrymda patienter, och den som det\r\nhär gäller var ute på frigång.\r\nJag skulle vilja fråga justitieministern om det inte i\r\nalla fall vore skäl att kontakta just\r\nLandstingsförbundet, även om man inom dess område\r\nenligt sin policy inte går in för något gemensamt\r\nuppträdande. Jag hoppas på ett kompletterande svar\r\nfrån justitieministern, så att jag sedan kan nämna\r\nnågot ytterligare om detta fall.</pre><pre>Anf.  157  Justitieminister  LAILA\r\nFREIVALDS (s):\r\nHerr talman!  Jag är litet konfunderad över Göthe\r\nKnutsons uppläggning i denna fråga. Som jag\r\nredogjorde för har den som blir skadad genom ett\r\nbrott - och det är ju det som det är fråga om, om man\r\nt.ex. blir misshandlad, oberoende av om det gäller en\r\nperson på rymmen eller en annan sorts person - enligt\r\nbrottsskadelagen rätt att få ersättning från staten. Jag\r\nförstår därför inte riktigt varför Göthe Knutson i så\r\nstor utsträckning trycker på landstingen i detta\r\nsammanhang, även om vi dessutom har den\r\nkompletteringen att skador som inte ersätts enligt\r\nbrottsskadelagen kan ersättas av landstingen. I alla de\r\nfall som jag känner till har detta fungerat väl.</pre><pre>Anf.  158  GÖTHE KNUTSON (m):\r\nHerr talman! Jag vill gärna bidra till att\r\nallmänheten blir informerad om hur det hela förhåller\r\nsig. Journalister - som inte alltid är så kunniga - har\r\ndock ansett att detta är något anmärkningsvärt.\r\nDet ges inte tillfälle att här läsa högt ur artikeln.\r\nMen jag skall läsa ur den PM jag nämnde från\r\nutredningstjänsten. Där framgår det att en man hade\r\ndömts till psykiatrisk tvångsvård på Sidsjöns sjukhus.\r\nHan avvek under frigång. Under rymningen knivhögg\r\nhan två kvinnor. Mannen dömdes av tingsrätten i\r\nSundsvall för överfallet. Domstolen tillerkände\r\nkvinnorna skadestånd på 190 000 för psykiskt och\r\nfysiskt lidande samt ränta på beloppet.\r\nJag kan inte läsa allt innantill. Men detta fick\r\nsedan betalas via hemförsäkringen eftersom\r\nvederbörande - som så ofta är fallet - inte kunde\r\nbetala själv. Då måste någon träda in, vilket\r\nkvinnorna fick göra till en kostnad av 6 000 kr.</pre><pre>Anf.  159  Justitieminister  LAILA\r\nFREIVALDS (s):\r\nHerr talman! Jag märker att det inte har hänt så\r\nmycket i kammaren när det gäller Göthe Knutsons\r\nsätt att ställa frågor och att använda källor. Det är\r\nfortfarande tidningsläsning som gäller.\r\nMen låt mig hålla mig till det principiella i\r\nsammanhanget. Som jag redogjorde för tidigare är det\r\ni första hand brottsskadelagen som skall tillämpas.\r\nLandstinget kan träda in i vissa fall. Finns det en\r\nförsäkring kan den naturligtvis användas. I sista hand\r\när det den som har blivit åtdömd skadeståndet som\r\nskall betala. I de allra flesta fall klaras betalningen\r\nmed hjälp av någon av dessa led. Men det beror på\r\nomständigheterna i det enskilda fallet. Jag är\r\növertygad om att även i det enskilda fall som Göthe\r\nKnutson lägger till grund för sin fråga här har full\r\nersättning utgått.</pre><pre>Anf.  160  GÖTHE KNUTSON (m):\r\nHerr talman! Jag ber om ursäkt för tidsöverdraget\r\nnyligen.\r\nJag vill inte uppfatta justitieministern så att hon\r\nriktade något slags anmärkning mot mig. Jag hoppas\r\natt så inte är fallet.\r\nJag frågar ännu en gång: Vilken rekommendation\r\nfår då dessa två kvinnor som inte har fått denna\r\nsumma? Tidningsläsning är faktiskt inte det sämsta.\r\nJag hänvisar till ett fall där utredningstjänsten har\r\nskrivit en promemoria. Jag skall be att få överlämna\r\nden senare.\r\nÖverläggningen var härmed avslutad.</pre><pre>47 §  Svar på fråga 1994/95:66 om EU-avtalet\r\noch offentlighetsprincipen</pre><pre>Anf.  161  Justitieminister  LAILA\r\nFREIVALDS (s):\r\nHerr talman! Bengt Hurtig har frågat mig vilka\r\nåtgärder jag avser att vidta för att förbättra\r\ninformationen om EU-avtalets konsekvenser för\r\noffentlighetsprincipen.\r\nFörst vill jag med kraft tillbakavisa alla\r\npåståenden om att ett svenskt medlemskap i EU\r\nkommer att leda till att handlingar som i dag är\r\noffentliga kommer att bli hemliga. Frågan om vad\r\nsom är offentligt eller sekretessbelagt i Sverige\r\nkommer även vid ett medlemskap att avgöras av\r\nsvenska regler. Regeringen kommer också före\r\nfolkomröstningen att presentera ett förslag till\r\nlättnader i utrikessekretessen i anledning av ett\r\nsvenskt medlemskap. Förslaget bygger på Daniel\r\nTarschys utredning i ämnet som just\r\nremissbehandlats.\r\nFrågan om vilken påverkan ett svenskt\r\nmedlemskap i EU kan ha på offentlighetsprincipen\r\nhar sedan flera år varit föremål för en omfattande\r\ndebatt i såväl tidningar som radio och TV och också\r\nhär i riksdagen. Denna fråga torde vara en av de\r\nfrågor som fått störst uppmärksamhet i vår EU-debatt.\r\nFrågan har också belysts och analyserats i ett flertal\r\nutredningar.\r\nDe broschyrer som Bengt Hurtig hänvisar till i sin\r\nfråga innehåller kortfattad information om vad EU-\r\navtalet innebär och ger därför av förklarliga skäl inte\r\nen heltäckande bild av alla frågor.\r\nMedlemsländernas svar på den svenska\r\ndeklarationen om offentlighetsprincipen var att de\r\nnoterade den svenska deklarationen och att de\r\nförutsatte att Sverige skulle följa gemenskapsrätten i\r\ndetta avseende. Medlemsländernas svar innebär att de\r\ninte ser vår offentlighetsprincip som något hinder mot\r\nett svenskt medlemskap.\r\nJag vill alltså passa på tillfället att här i kammaren\r\nredovisa min bestämda uppfattning att\r\noffentlighetsprincipen kommer att bestå vid ett\r\nsvenskt medlemskap i EU.</pre><pre>Anf.  162  BENGT HURTIG (v):\r\nHerr talman! Jag får tacka för svaret. Jag tycker\r\natt det är bra att justitieministern konstaterar att\r\nbroschyrerna inte är heltäckande. Därmed kan det\r\nfinnas anledning att förbättra informationen till\r\nhushållen.\r\nI Riksskatteverkets broschyr sägs det att den\r\nsvenska offentlighetsprincipen är en del av svensk\r\ngrundlag. Den fortsätter att gälla, vilket har klargjorts\r\nför EU.\r\nMen i princip står EU:s lagstiftning högre än både\r\nvår lag och vår grundlag. Det är bara kapitel två i\r\ngrundlagen, som berör de mänskliga fri- och\r\nrättigheterna, som blir en del av EU-rätten. Det kan i\r\nprincip uppstå en konflikt i fråga om\r\ntryckfrihetsförordningen och\r\nyttrandefrihetsgrundlagen. Jag tror att\r\noffentlighetsprincipen kan bestå, men några garantier\r\nhar inte kunnat åstadkommas i avtalet. Det är det svar\r\nman får på denna fråga från Sekretariatet för\r\nEuropainformation. Om man frågar om det finns\r\nnågra garantier blir svaret att Sverige har deklarerat\r\nvad vi anser och att EU har svarat att de förutsätter att\r\nSverige som medlem i den europeiska unionen fullt\r\nkommer att följa gemenskapsrätten i det avseendet.\r\nDet fordras en fortsatt debatt i frågorna, och det\r\nfordras att väljarna får ordentlig information inför\r\nfolkomröstningen om problemen på området. Jag\r\nhoppas att justitieministern är beredd att medverka till\r\natt sådan information ges.</pre><pre>Anf.  163  Justitieminister  LAILA\r\nFREIVALDS (s):\r\nHerr talman! Jag hoppas, Bengt Hurtig, att vår\r\nlilla frågestund i riksdagen har bidragit till att belysa\r\ndenna fråga och att ta bort den oro som många\r\nmänniskor tydligen känner. Jag är beredd att återigen\r\nupprepa att jag är övertygad om att vår\r\noffentlighetsprincip kommer att bestå även om\r\nSverige blir medlem i EU.</pre><pre>Anf.  164  BENGT HURTIG (v):\r\nHerr talman! Problemet är att en stor mängd\r\nhandlingar som hittills har behandlats som inrikes\r\närenden kommer att behandlas under\r\nutrikessekretessen.\r\nDet är ju skälet till att den förra regeringen tillsatte\r\nen särskild utredning om denna fråga för att undvika\r\natt vi skulle få en större mängd sekretessbelagda\r\nhandlingar i politiska sammanhang. Av propositionen\r\nframgår det att skillnader kan komma att inträda när\r\nden gäller den politiska berednings- och\r\nbeslutsprocessen. Underlaget för det offentliga\r\nsamtalet kan bli mindre omfattande. Det står faktiskt i\r\nregeringens egen proposition.  Mängden offentliga\r\nhandlingar i framtiden kan komma att minska just\r\ndärför att de har hamnat under utrikessekretessen.\r\nDen är naturligtvis förenlig med den\r\noffentlighetsprincip vi har nu. Det är\r\nutrikessekretessen som är det stora problemet, Laila\r\nFreivalds.</pre><pre>Anf.  165  Justitieminister  LAILA\r\nFREIVALDS (s):\r\nHerr talman! Ja, det var onekligen ett problem.\r\nDet är det som är bakgrunden till att vi kommer med\r\nförslag som innebär att utrikessekretessen ändras. Det\r\ns.k. skaderekvisitet för utrikessekretessen ändras så att\r\ngrundregeln skall vara offentlighet och inte som\r\ntidigare sekretess. Det innebär att en handling skall\r\nkunna hemlighållas endast om det kan antas att den\r\nstör Sveriges mellanfolkliga förbindelser eller på\r\nannat sätt skadar landet om uppgiften röjes. Med hjälp\r\nav detta har offentligheten stärkts i Sverige vid ett\r\nmedlemskap i EU.</pre><pre>Anf.  166  BENGT HURTIG (v):\r\nHerr talman! Jag är rädd för att med denna\r\nparagrafändring blir skillnaden inte så stor. Den skulle\r\nha blivit större om det t.ex. hade sagts att sekretessen i\r\nSverige skulle delas upp i dels inrikessekretess, dels\r\nutrikessekretess och dels en särskild sekretess för EU-\r\nsamarbete. En hel del tidigare inrikes frågor kommer\r\natt handläggas i EU. Det kommer förmodligen att\r\nvara ett växande antal ärenden som kommer att\r\nhandhas på det sättet. Därför finns det skäl att\r\nbehandla just EU-sekretessen särskilt. Jag hoppas att\r\nni ser på de problemen när ni skriver propositionen.</pre><pre>Anf.  167  Justitieminister  LAILA\r\nFREIVALDS (s):\r\nHerr talman! Antingen är det fråga om\r\ninrikessekretess, och då följer vi de regler som gäller\r\ndär, eller också är det fråga om utrikessekretess, och\r\ndå har vi vidgat möjligheterna till större öppenhet.\r\nDärigenom har vi åstadkommit en form för att\r\nsäkerställa största möjliga offentlighet även med\r\nhandhavandet med ärenden som har att göra med EU.</pre><pre>Anf.  168  BENGT HURTIG  (v):\r\nHerr talman!  Vi har ju redan haft erfarenheter,\r\nbåde här i kammaren och på departementen. Den\r\nförra regeringen sekretessbelade t.ex. de frågor som\r\nEG ställde inför medlemsförhandlingarna om svenskt\r\nsamhällsliv. Och vi fick agera för att komma åt dessa\r\nfrågor.\r\nEES-avtalet var ju också hemligstämplat; det fick\r\nvi beställa via fax från Bryssel genom de kanaler som\r\nvi hade där. Man kan också se på Jordbruksverkets\r\nagerande i vissa frågor.\r\nDet är tydligt för svenska folket att detta är ett\r\nproblem. Informationen måste kraftfullt förbättras.\r\nÖverläggningen var härmed avslutad.</pre><pre>48 §  Svar på fråga 1994/95:9 om ROT-\r\navdraget</pre><pre>Anf.  169  Arbetsmarknadsminister  ANDERS\r\nSUNDSTRÖM (s):\r\nHerr talman! För mig är det i dag premiär här i\r\nkammaren i egenskap av arbetsmarknadsminister. Jag\r\nskall besvara en fråga ställd av Dan Ericsson.\r\nDan Ericsson har frågat mig om regeringen avser\r\natt förlänga och utvidga ROT-avdraget som medger\r\navdrag i deklarationen för arbetskostnader vid\r\nreparations-, om- och tillbyggnadsåtgärder i\r\nprivatbostäder.\r\nArbetslösheten är i dag, som Dan Ericsson\r\npåpekar i sin fråga, fruktansvärt hög och\r\nbyggbranschen har i synnerhet drabbats av\r\nkonjunkturnedgången. Inom regeringskansliet arbetar\r\nvi för närvarande med att ta fram åtgärder för att få\r\nekonomin på rätt väg och bekämpa arbetslösheten. I\r\ndet sammanhanget överväger vi också lämpligheten\r\nav att genomföra stimulanser inom byggsektorn.\r\nDessa frågor är inte färdigberedda. Därför kan jag\r\ni dag inte lämna besked om vilka åtgärder som kan bli\r\naktuella.</pre><pre>Anf.  170  DAN ERICSSON (kds):\r\nHerr talman!  Jag vill börja med att tacka för\r\nsvaret. Inledningsvis vill jag också önska den nye\r\narbetsmarknadsministern lycka och välgång i arbetet\r\natt få ned arbetslösheten. Det är nu den viktigaste\r\nfrågan.\r\nDess värre är starten inte särskilt lovande när det\r\ngäller att vara offensiv. Det har nu gått en månad\r\nsedan valet och det som här sägs i svaret är att man\r\növerväger lämpligheten av att genomföra stimulanser\r\ninom byggsektorn. Men vad talade egentligen\r\nsocialdemokraterna om i valrörelsen? Skulle det inte\r\ngöras mycket kraftfulla satsningar på byggsidan? Var\r\ndet inte ROT-åtgärder och en rad andra satsningar?\r\nMen nu säger man att man överväger lämpligheten av\r\nstimulanser inom byggsektorn. Jag undrar vad\r\nbyggbranschen säger om detta svar. Jag undrar inte\r\nminst vad alla de arbetslösa byggjobbarna kommer att\r\nsäga om detta svar.\r\nROT-avdraget har vi från kristdemokraternas sida\r\nslagits hårt för, och i samband med\r\nkompletteringspropositionen 1992/93 fick vi igenom\r\ndet här i riksdagen. ROT-avdraget är ekonomiskt\r\nlönsamt för staten. Det har inneburit att fler fått\r\narbete. Och det har gått relativt snabbt.Vid ROT-\r\navdragets införande gav beräkningarna i propositionen\r\nvid handen att detta skulle vara neutralt så till vida att\r\ndet inte skulle kosta staten något. Men Svenska\r\nMålareförbundet har låtit göra en beräkning för tiden\r\nfr.o.m. den 15 februari 1993 t.o.m. den 28 februari\r\n1994. Den visar att denna insats skapat 8 000 nya\r\njobb, och att staten gjort en vinst på 1,5 miljarder\r\nkronor. Man kan i och för sig undra om dessa siffror\r\när riktiga; Svenska Målareförbundet är ju en part i\r\nmålet. Men det här visar att inriktningen var den\r\nriktiga. Varför tar man inga offensiva tag? Ni\r\nsocialdemokrater talade ju ständigt i\r\noppositionsställning om behovet av att sanera\r\narbetslösheten. Varför läggar ni inte på en gång fram\r\nklara förslag om det?</pre><pre>Anf.  171  Arbetsmarknadsminister  ANDERS\r\nSUNDSTRÖM (s):\r\nHerr talman!  Jag har bara jobbat i drygt 1,5\r\nveckor. Jag kan försäkra Dan Ericsson om att\r\nregeringen kommer att redovisa åtgärder för att\r\nbekämpa arbetslösheten - det gäller även inom\r\nbyggsektorn.\r\nROT-avdraget som en gång i tiden kom till som\r\nett resultat av en överenskommelse i riksdagen - efter\r\ndet att den dåvarande regeringen avstått från att agera\r\n- var ett exempel på initiativ. Som jag säger i svaret\r\njobbar regeringen med ett förslag om\r\narbetsmarknadspolitiska åtgärder. Man behöver väl\r\ninte bli så upphetsad över att det tar någon vecka; ni\r\nhade ju tre år på er.</pre><pre>Anf.  172  DAN ERICSSON (kds):\r\nHerr talman!  Vi hade tre år på oss, och vi jobbade\r\nfaktiskt mycket aktivt med arbetsmarknadspolitiska\r\nåtgärder. Jag själv är från Norrköping, och jag har\r\nmött dessa byggjobbare. De har uppvaktat mig och\r\nandra riksdagsmän. Vi har jobbat hårt gentemot\r\nregeringen och genom uppgörelser här i riksdagen för\r\natt få åtgärder till stånd.\r\nDenna skattereduktion har då visat sig vara ett\r\nlyckokast. Men risken är nu med de beslut som är\r\nfattade här i riksdagen att denna skattereduktion\r\nförsvinner vid årsskiftet - jag har tidigare motionerat\r\nom en annan inriktning. Det är därför angeläget att\r\nkunna ge byggjobbarna ett besked om huruvida det\r\nkommer att finnas någon möjlighet att ha ROT-avdrag\r\näven i fortsättningen. Skulle vi eventuellt kunna höja\r\nskattereduktionen, precis som i Danmark, för att ge\r\nännu bättre effekter? Eller kan man, som jag har\r\nföreslagit, tänka sig en breddning? Skulle man t.ex.\r\nkunna inbegripa miljöförbättrande insatser, som att\r\nbyta oljepannor som är för gamla, för att få en bättre\r\nteknik? Det skulle vara intressant att få höra något om\r\ndet. Finns det några tankar kring detta?</pre><pre>Anf.  173  Arbetsmarknadsminister  ANDERS\r\nSUNDSTRÖM (s):\r\nHerr talman!  Som jag sade jobbar regeringen med\r\nett förslag om åtgärder vad gäller arbetslösheten. I det\r\ningår också stimulanser för investeringar. Regeringen\r\nåterkommer rätt snart till riksdagen med det. Jag\r\ntycker inte att det är orimligt att det tar någon vecka\r\nefter det att man tillträtt tills man fått igång detta. Jag\r\nkänner mycket väl de bekymmer som finns och som\r\när ett resultat av tre års borgerlig politik. Jag kommer\r\nockså från en bygd där arbetslösheten är hög.</pre><pre>Anf.  174  DAN ERICSSON (kds):\r\nHerr talman!  Nu tror jag väl ändå att\r\narbetsmarknadsministern tar i litet när han talar så\r\nretoriskt om tre års borgerligt styre som skapat detta.\r\nArbetsmarknadsminister Anders Sundström vet bättre\r\nän så. Den retoriken kan vi lägga åt sidan. Annars kan\r\nvi verkligen diskutera socialdemokraternas stora tal\r\nom satsningar för att pressa ned arbetslösheten.\r\nSocialdemokraterna var ju också ivriga\r\nförespråkare för just ROT-åtgärder. Och det som jag\r\nkanske häpnar litet över är andan i svaret, nämligen\r\natt man överväger lämpligheten av att genomföra\r\nstimulanser inom byggsektorn. Det verkar ju som att\r\ndet inte ens blir några stimulanser. Man överväger ju\r\nlämpligheten. Är ni socialdemokrater på väg att\r\nspringa ifrån detta. Finns det någon tidsplan över när\r\ndessa förslag kan tänkas komma?</pre><pre>Anf.  175  Arbetsmarknadsminister  ANDERS\r\nSUNDSTRÖM (s):\r\nHerr talman!  Riksdagen kommer under denna\r\nhöst att få ta ställning till ett åtgärdsförslag vad gäller\r\narbetslöshetsbekämpning. Det omfattar också\r\ninvesteringssidan.</pre><pre>Anf.  176  DAN ERICSSON (kds):\r\nHerr talman!  Det vore intressant att få ett slags\r\ntidsplan för detta. ROT-avdraget, den skattereduktion\r\nsom det handlar om, kommer att försvinna mycket\r\nsnart, om inte beskedet om att giltighetstiden skulle\r\nkunna förlängas.\r\nSåvitt jag förstår får vi inget besked i dag och det\r\när dystert. Men jag hoppas att\r\narbetsmarknadsministern återkommer relativt snart\r\nmed, som jag hoppas, mer positiva besked.\r\nÖverläggningen var härmed avslutad.</pre><pre> 49 §  Svar på fråga 1994/95:39 om\r\narbetslöshetsersättningen till deltidsarbetande</pre><pre>Anf.  177  CHARLOTTA L\r\nBJÄLKEBRING (v):\r\nHerr talman!  Charlotta Bjälkebring har frågat mig\r\nom regeringen har tänkt att vidta några åtgärder för att\r\nförbättra arbetslöshetsersättningen till\r\ndeltidsarbetande.\r\nDeltidsarbetslösheten är sedan många år ett stort\r\nproblem. Det är angeläget att parterna på\r\narbetsmarknaden tar ett större ansvar för att lösa\r\ndenna utomordentligt viktiga fråga. Inom\r\nregeringskansliet arbetar vi för närvarande med att ta\r\nfram åtgärder för att få ekonomin på rätt väg och\r\nbekämpa arbetslösheten. I det sammanhanget kommer\r\nvi att föreslå förändringar i arbetslöshetsförsäkringen.\r\nDessa frågor är emellertid ännu inte till fullo\r\nfärdigberedda utan kommer att redovisas för\r\nriksdagen inom en snar framtid.</pre><pre>Anf.  178  CHARLOTTA L\r\nBJÄLKEBRING (v):\r\nHerr talman!  Jag vill börja med att tacka för\r\nsvaret, vilket faktiskt gjorde mig litet besviken. Jag\r\ntrodde nämligen att ni från socialdemokraternas sida\r\nverkligen skulle ta tag i det här problemet och göra\r\nnågot åt det.\r\nNi säger att parterna på arbetsmarknaden skall ta\r\nett större ansvar. Jag undrar på vilket sätt det skall\r\nske. Det är väl ändå vi här i denna sal som skall\r\nbesluta om hur reglerna skall vara utformade.\r\nKommer ni att återkomma till hur förändringarna i\r\narbetslöshetsförsäkringen skall se ut? Jag skulle också\r\nvilja veta vilken typ av förändringar regeringen har\r\ntänkt sig.\r\n300 dagar går ju väldigt fort, och det finns få\r\nheltidsjobb att söka. När man väl stämplat ut finns det\r\nbara en enda väg, nämligen socialbidrag; det är\r\nväldigt olyckligt.\r\nDetta slår också mycket hårt mot landets\r\nkommuner. Kommer regeringen att tänka dels på\r\nlandets kommuner, dels på kvinnorna, som ju ofta är\r\nde som har deltidsjobb?</pre><pre>Anf.  179  Arbetsmarknadsminister  ANDERS\r\nSUNDSTRÖM (s):\r\nHerr talman! Jag tycker också att detta är ett stort\r\nproblem. Anledningen till att jag i mitt svar har\r\nbetonat arbetsmarknadens parters roll är att\r\ndeltidsarbetslösheten är ett resultat av de många\r\ndeltidstjänster som finns. Det beror mycket på hur\r\nman lägger ut tjänsterna, speciellt i offentlig sektor.\r\nDär har parterna, fackföreningarna och arbetsgivarna,\r\nett stort ansvar att arbeta för att ta bort de\r\ndeltidstjänster som väldigt få vill ha i dag och i stället\r\nplanera för mera av heltidsjobb. Ett viktigt sätt att\r\nbekämpa deltidsarbetslösheten är faktiskt att förändra\r\ntjänstgöringsgraderna i alla de tjänster som finns. Det\r\när det jag vill belysa.\r\nNär det gäller arbetslöshetsförsäkringen har vi sagt\r\natt vi skall komma tillbaka till riksdagen med förslag\r\ntill en ny arbetslöshetsförsäkring. Där kommer\r\nersättningsreglerna för de deltidsarbetslösa att tas upp.\r\nDen beredningen pågår i regeringen.</pre><pre>Anf.  180  CHARLOTTA L\r\nBJÄLKEBRING (v):\r\nHerr talman! Jag tolkar detta som att ni möjligtvis\r\nkommer att se över detta med sextimmarsdagen. Det\r\ntycker jag verkar positivt, om vi kan förändra\r\narbetstiden så att sextimmarsdag blir någonting man\r\nkan försörja sig på.\r\nJag undrar om arbetsmarknadsministern kan svara\r\npå om den föregående regeringen har gjort några\r\nkonsekvensanalyser som gäller socialbidragen ute i\r\nkommunerna och detta nya förslag. Har man gjort\r\nnågra konsekvensanalyser av hur detta förslag\r\nkommer att slå mot olika grupper?</pre><pre>Anf.  181  Arbetsmarknadsminister  ANDERS\r\nSUNDSTRÖM (s):\r\nHerr talman! Nu tar Charlotta Bjälkebring upp en\r\nny fråga, om hur deltidsarbetslösheten så småningom\r\nleder in i ett socialbidragsberoende. Jag har inte sett\r\nnågra sådana siffror som redovisats av den avgående\r\nregeringen\r\nCharlotta Bjälkebring var inne på arbetstidsfrågan.\r\nDet är en fråga som vi också skall titta på. Den berörs\r\ndock inte i detta svar. Att få ner deltidsarbetslösheten\r\nhandlar i första hand om att se till att förändra\r\ntjänstgöringsgraderna på alla de tjänster som finns.\r\nDet drabbar framför allt kvinnorna när\r\ntjänstgöringsgraderna är för låga för att man skall\r\nkunna försörja sig. Där har parterna ett mycket stort\r\nansvar.</pre><pre>Anf.  182  CHARLOTTA L\r\nBJÄLKEBRING (v):\r\nHerr talman! Det sista gläder mig mycket. Jag\r\nhoppas att ni kommer med ett bra förslag vad gäller\r\narbetstidsfrågan. I övrigt får jag tacka för svaret.\r\nÖverläggningen var härmed avslutad.</pre><pre>50 §  Svar på fråga 1994/95:57 om stödet till\r\nkvinnligt nyföretagande på landsbygden</pre><pre>Anf.  183  Arbetsmarknadsminister  ANDERS\r\nSUNDSTRÖM (s):\r\nHerr talman! Helena Nilsson har frågat mig om\r\njag kommer att vidta åtgärder som innebär att\r\nriksdagens beslut om det s.k. mikrostödet rivs upp.\r\nSåsom Helena Nilsson känner till är det s.k.\r\nmikrostödet en del av landsbygdsstödet; mindre\r\nlandsbygdsstöd på maximalt 20 000 kronor kallas för\r\nmikrostöd och har som sådana något förenklade\r\nhandläggningsrutiner.\r\nDet är viktigt att stimulera kvinnors företagande. I\r\nvad mån det s.k. mikrostödet bidragit till detta är för\r\ntidigt att uttala sig om. Jag vill således för dagen inte\r\nuttala mig om förändringar av enskilda delar inom\r\nnuvarande stödsystem.</pre><pre>Anf.  184  HELENA NILSSON (c):\r\nHerr talman! Jag vill tacka\r\narbetsmarknadsminister Anders Sundström för svaret.\r\nFör mig är det också premiär i kammaren.\r\nAnledningen till att jag har ställt denna fråga om\r\ndet s.k. mikrostödet är den oro som finns ute på\r\nlandsbygden efter uttalanden i valrörelsen från\r\nsocialdemokrater om att detta beslut skulle rivas upp.\r\nMikrostödet har tillkommit för att särskilt passa\r\nkvinnors företagande på landsbygden, som av tidigare\r\nregionalpolitiska stöd och företagarstöd inte har fått\r\nmer än ungefär 10 %. Det beror på att kvinnors\r\nföretagande skiljer sig från männens, oftast genom att\r\nde startar i liten skala och har behov av lägre lån för\r\natt starta eller vidareutveckla sina företag. Detta\r\nkände Börje Hörnlund till. Därför konstruerade han\r\ndet s.k. mikrostödet, för att stödja kvinnors\r\nföretagande på landsbygden och också för att utveckla\r\nlandsbygden.\r\nDet är därför bra att jag i dag får besked om att\r\narbetsmarknadsministern för dagen inte tänker\r\nförändra detta stöd. Det innebär att den kritik som har\r\nförts fram mot att man skulle ta bort stödet har gett\r\neffekt och att de högröstade uttalanden som gjorts ute\r\ni valrörelsen har kommit på skam.</pre><pre>Anf.  185  Arbetsmarknadsminister  ANDERS\r\nSUNDSTRÖM (s):\r\nHerr talman! Först vill jag säga till Helena Nilsson\r\natt i den regionalpolitik som gällde tidigare fanns\r\ngoda möjligheter att bevilja denna typ av stöd. Det är\r\ninte någon ny reform som gjordes under den förra\r\nborgerliga regeringens tid. Vad som hände var att man\r\nutvidgade det område där detta stöd kunde erhållas,\r\nfrån det regionalpolitiska stödområdet till att också\r\nomfatta landsbygden i framför allt södra Sverige. Det\r\nfanns naturligtvis en kritik från Norrlandslänen mot\r\ndetta, att man så att säga urvattnade regionalpolitiken.\r\nDet är den diskussionen som Helena Nilsson hänvisar\r\ntill när hon talar om valrörelsen.\r\nJag har inga planer på att i dag göra några\r\nförändringar. Jag vill dock säga att stödet inom det\r\nregionalpolitiska stödområdet till kvinnligt\r\nföretagande fanns redan tidigare.</pre><pre>Anf.  186  HELENA NILSSON (c):\r\nHerr talman! Visst fanns det. Det vara bara det att\r\ndet inte fullföljdes. Som jag redovisade tidigare var\r\ndet mindre än 10 % av detta stöd som tillkom\r\nkvinnors företagande. Det var just därför som\r\nförslaget om mikrostödet kom upp, för att främja\r\nkvinnors företagande.\r\nJag vill försäkra arbetsmarknadsministern om att\r\njag kommer att följa utvecklingen mycket noga. Jag\r\ntycker att det är viktigt att vi slår vakt om kvinnors\r\nföretagande, oavsett om det är i de södra regionerna\r\neller i de norra, när det gäller landsbygden.\r\nÖverläggningen var härmed avslutad.</pre><pre>51 §  Svar på fråga 1994/95:74 om regionala\r\nstöd i ett EU-perspektiv</pre><pre>Anf.  187  Arbetsmarknadsminister  ANDERS\r\nSUNDSTRÖM (s):\r\nHerr talman! Leo Persson har frågat civilministern\r\nom länsstyrelsen även i fortsättningen blir det\r\nregionala beslutande organet i fråga om regionala\r\nstöd. Frågan har överlämnats till mig för besvarande.\r\nSvaret på frågan är ja.</pre><pre>Anf.  188  LEO PERSSON (s):\r\nHerr talman! Jag vill tacka\r\narbetsmarknadsministern för det klara svaret, som\r\nman inte kan missförstå. Jag vill ändå ha ett litet\r\nklarläggande. Det finns funderingar som gäller vilken\r\ninstans som fysiskt bestämmer finmaskigheten vad\r\navser indelning, kartor och planer etc. som reglerar\r\ndessa stöds nivå och tillgänglighet. Jag avser i min\r\nföljdfråga de i EU-avtalet redovisade regionala\r\nstöden. Jag menar att det finns redovisat en\r\nuppräkning av kommuner vid namn. Men något\r\nkartmaterial som är riktigt bra, som visar var de olika\r\nstöden kan träda i funktion, har jag inte sett.</pre><pre>Anf.  189  Arbetsmarknadsminister  ANDERS\r\nSUNDSTRÖM (s):\r\nHerr talman! Leo Persson tar upp en annan fråga\r\nän den han har ställt till mig. Om jag förstår det rätt\r\nhandlar det om indelningen av Sverige i olika\r\nstödområden. Vi jobbar i regeringskansliet\r\ntillsammans med olika myndigheter för att få fram en\r\nsådan karta. Vi har just tagit över det jobbet. Det har\r\npågått sedan mars månad och blev inte färdigt under\r\nden förra regeringen. Därför har vi just fått påbörja\r\narbetet med att göra kartan färdig.</pre><pre>Anf.  190  LEO PERSSON (s):\r\nHerr talman! Om jag återgår till stöden, står det att\r\ndet har tillkommit en ny stödform för Norden för\r\nområden som befolkas av högst åtta invånare per\r\nkvadratkilometer. Enligt den informationsskrift som\r\nfinns att läsa om detta kvarstår dessutom de\r\nnuvarande regionala stöd som länsstyrelserna\r\nhanterar. Min fråga utifrån detta blir om vi har råd att\r\nta emot dessa EU-stöd. Om jag har förstått\r\ninformationsskriften  är förutsättningen att staten\r\nockså skall vara med och finansiera en andel.\r\nDessutom skulle det finnas tillgång till de vanliga\r\nregionala stöden.\r\nHur är det med detta? Kan man blanda de olika\r\nstöden, eller utgår antingen det ena eller det andra?\r\nVilken är tanken? Det framgår inte alls i den EU-\r\nbroschyr som har delats ut av Utrikesdepartementet\r\noch Riksskatteverket hur man skall förstå\r\nproblematiken. Det låter så bra att allting är kvar.\r\nMen är det verkligen möjligt att hantera stöd på detta\r\nsätt?</pre><pre>Anf.  191  Arbetsmarknadsminister  ANDERS\r\nSUNDSTRÖM (s):\r\nHerr talman! Regeringen skall överlämna ett förslag\r\ntill EU dels om hur vi anser att det belopp som är\r\navsatt för Sverige och regionalpolitiskt stöd skall\r\nfördelas på de olika målområdena, dels hur den karta\r\nskall se ut som beskriver vilka delar av landet som\r\nskall få del av de olika målområdena.Det jobbet pågår\r\nnu i regeringskansliet.\r\nMitt svar på Leo Perssons fråga, om vi kommer att\r\nkunna nyttja pengarna fullt ut, är att min avsikt är att\r\nlägga fram ett förslag som innebär att vi fullt ut kan\r\nnyttja pengarna.</pre><pre>Anf.  192  LEO PERSSON (s):\r\nHerr talman!  Jag vill än en gång tacka\r\narbetsmarknadsministern för de klarlägganden han\r\ngör som när det gäller de regionala förutsättningarna\r\ninnebär att man ute i glesbygd, trots EU, skulle kunna\r\nvara med och utveckla de bygder vi har att ta vara på.\r\nAvslutningsvis skulle jag vilja säga att vi får\r\nhoppas att vi får gehör för detta även när EU skall\r\ntolka det förslag som arbetsmarknadsministern har\r\ntänkt att lägga fram.\r\nÖverläggningen var härmed avslutad.</pre><pre>52 §  Svar på fråga 1994/95:2 om\r\nnattågstrafiken</pre><pre>Anf.  193  Kommunikationsminister  INES\r\nUUSMANN (s):\r\nHerr talman!  Birgitta Hambraeus har frågat mig\r\nom jag avser att se till att nattågstrafiken mellan\r\nGävle, Dalarna, Göteborg och Malmö upprätthålls.\r\nI 1988 års trafikpolitiska beslut sägs att SJ:s\r\nverksamhet skall drivas affärsmässigt. För fortsatt\r\nnattågstrafik mellan Gävle, Dalarna, Göteborg och\r\nMalmö krävs en kraftig investering i nya vagnar.\r\nInvesteringen skulle innebära att SJ inte kan driva sin\r\nverksamhet affärsmässigt, vilket tidigare slagits fast.\r\nDet är ur regionalpolitisk synvinkel av största vikt\r\natt nattågstrafiken kan upprätthållas inom de regioner\r\ni Sverige där avstånden utgör ett problem för\r\nresenärerna och där dagtåg inte är ett alternativ.\r\nRegeringen har därför gjort den bedömningen att\r\nendast nattågstrafiken på övre Norrland samt på\r\nsträckan Östersund-Storlien skall prioriteras.\r\nI statens köp av trafik i Bergslagen ingår fyra\r\ntågpar i form av dagtåg på sträckan Gävle-Borlänge-\r\nHallsberg. En statlig upphandling av nattågstrafiken\r\nskulle således innebära att staten köper hela utbudet\r\npå den aktuella sträckan. Dessutom måste den\r\nsovvagnskapacitet som SJ i dag förfogar över sättas in\r\npå de sträckor där resandeunderlaget kräver det samt i\r\nde regioner där avstånden är för långa för att dagtåg\r\nskulle vara ett alternativ.\r\nAll nattågstrafik i Sverige är i dag\r\nföretagsekonomiskt olönsam. Det rådande\r\nekonomiska läget gör att det inte är ekonomiskt\r\nförsvarbart att staten köper nattågstrafiken på sträckan\r\nGävle-Göteborg-Malmö.</pre><pre>Anf.  194  BIRGITTA HAMBRAEUS (c):\r\nHerr talman!  Det var åtminstone ett klart besked.\r\nJag ber att få tacka kommunikationsministern för\r\ndetta överraskande och ganska upprörande svar. Det\r\nhär har ju varit en följetång i riksdagen. Ines\r\nUusmann har själv varit med och slagit för de här\r\nsträckorna genom att i reservationer begära pengar för\r\natt man skall kunna fortsätta med nattågstrafiken.\r\nDet är riktigt att riksdagen har slagit fast att SJ\r\nskall drivas affärsmässigt, men SJ har monopol.\r\nRisken är att man går ut med väldigt höga krav på sig\r\nsjälv. Det var en artikel i Svenska Dagbladet i lördags\r\ndär det sägs att man inom SJ räknar med en\r\nmiljardvinst om några år, att SJ är mycket mer\r\nlönsamt än vad staten någonsin har begärt, att man\r\ntänker dra ner på investeringarna osv.\r\nVad riksdagen slog fast var att man skulle kunna\r\ntidigarelägga beställningar av vagnar för att kunna\r\nupprätthålla den här trafiken. När jag försöker få plats\r\npå de här vagnarna är det nästan alltid fullt. Det kan\r\nmycket väl vara så att just den här nattågstrafiken inte\r\när lönsam, men tänk om man skulle lägga ut trafiken\r\npå den gamla banan Gävle-Bergslagen-Göteborg -\r\ndet var ursprungligen en privat bana - på privat\r\nupphandling och säga: Var så god, ta hand om både\r\ngods- och persontrafik, men under förutsättning att ni\r\nockså  driver nattrafik. Jag skulle inte alls bli förvånad\r\nom man skulle få någon att göra det utan att begära ett\r\nöre av staten. När SJ upphandlade Arlandabanan var\r\nSJ tydligen en miljard dyrare än det privata konsortiet.\r\nJag tycker att det är mycket tragiskt att regeringen\r\nhar intagit denna ståndpunkt, och det måste ha gått\r\nväldigt fort. Den 22 september var det här under\r\nberedning av den förra regeringen.</pre><pre>Anf.  195  Kommunikationsminister  INES\r\nUUSMANN (s):\r\nHerr talman!  Även smärtsamma besked behöver\r\nlämnas. Det handlar ju inte om att nattågstrafiken är\r\nnågonting som vi med skadeglädje vill lägga ner,\r\nnaturligtvis inte.\r\nDet som Birgitta Hambraeus beskriver är en helt\r\nannan fråga än en upphandling av nattågstrafiken. Det\r\nsom regeringen har varit tvungen att ta ställning till är\r\nköp av olönsam trafik i det ekonomiska läge som vi\r\nnu befinner oss i. I detta ryms inte nattågstrafiken\r\nGävle-Dalarna-Göteborg. Vi har varit tvungna att\r\nprioritera de långa sträckorna för att kunna rymma\r\ndagtåg. Alternativet hade varit att inte handla upp\r\nflera dagtåg.\r\nMan kan säga att det är att i det ekonomiska läge\r\nsom vi befinner oss i välja mellan pest och kolera.\r\nMen i det här läget har det varit nödvändigt att fatta\r\ndetta för de berörda smärtsamma beslut.</pre><pre>Anf.  196  BIRGITTA HAMBRAEUS (c):\r\nHerr talman!  SJ skall drivas affärsmässigt vettigt.\r\nJag har respekt för den nya ledningen, som jag tycker\r\nhar gjort en väldig uppryckning. Men det är svårt att\r\ntänka sig SJ som någon sorts mjölkko, som så\r\nsmåningom skall inleverera miljarder till statskassan\r\npå bekostnad av svenska folket, som alltså får det\r\nsvårare med sina transporter. Det är väldigt dålig\r\nsamhällsekonomisk planering. Jag är förvånad över\r\natt regeringen så hastigt kan fatta ett sådant beslut.\r\nFör människor som reser från Borlänge eller Falun\r\nner till Göteborg, krävs en resdag för en dags vistelse\r\ni Göteborg sedan en resdag tillbaka, inkl.två\r\nhotellnätter. Det här kommer att utarma\r\ntransportmöjligheterna för företag, högskolan,\r\nstuderande osv.\r\nJag är upprörd. Med tanke på riksdagens\r\nupprepade beslut om att främja sådan trafik tycker jag\r\natt regeringen borde tänka om.</pre><pre>Anf.  197  Kommunikationsminister  INES\r\nUUSMANN (s):\r\nHerr talman!  Att säga att man använder SJ som\r\nmjölkko får stå för fru Hambraeus själv.\r\nAvslutningsvis vill jag bara säga att riksdagen har\r\nfattat ett beslut om en transportkommission.\r\nMiljöhänsyn och helhetssyn skall vara bärande i\r\ntrafiken i framtiden. 1988 års beslut skall också\r\nutvärderas.\r\nVi håller på att förbereda direktiven till\r\nkommissionen. Utredningen kommer i gång ganska\r\nsnart. Då kommer även den här typen av frågor att\r\ningå. Men frågan i dag handlar om upphandling av\r\nolönsam tågtrafik. Där har det varit nödvändigt att\r\nprioritera dagtågen före detta nattåg.</pre><pre>Anf.  198  BIRGITTA HAMBRAEUS (c):\r\nHerr talman!  Det innebär alltså bristande\r\nkontinuitet. Man lägger ner en mycket viktig och\r\nomtyckt nattågssträcka. Man är också inne på att ta\r\nbort nattågen mellan Stockholm och Malmö. Det här\r\nbetyder i allra högsta grad att riksdagens beslut om en\r\ntrafikförsörjning med minsta möjliga\r\nsamhällsekonomiska kostnad, där också kostnader för\r\nmiljöskador räknas in, allvarligt kommer att skadas.\r\nMänniskor tvingas alldeles uppenbart att åka bil eller\r\nflyga, om man inte har tid att sätta av hela dagar till\r\natt resa. Hur många har det som är i produktiv ålder?\r\nVi får verkligen hoppas att kommissionen kommer till\r\nnågot vettigt resultat. Jag tycker att det är oerhört\r\nsmärtsamt att man lägger ner den här trafiken och på\r\ndet sättet går miste om kontinuiteten. Det gäller att se\r\ntill helheten och också se på möjligheterna att låta\r\nprivata intressen, som inte har någonting emot att låta\r\ngungorna väga upp vad karusellen kostar, köra  en\r\nsträcka, också den som är mindre lönsam, för att få\r\nlönsamhet på t.ex. godstrafiken. Jag utgår ifrån att\r\nockså vi kommer in i den kommission som är tillsatt.</pre><pre></pre><pre>Anf.  199  Kommunikationsminister INES\r\nUUSMANN (s):\r\nFru talman! Bara mycket kort: Skall man räkna\r\nföretagsekonomiskt finns det ingen nattågstrafik i hela\r\nEuropa som går ihop. Men nu handlar det inte om\r\ndetta utan det handlar om att vi skall göra en\r\nupphandling av ett antal linjer där vi måste prioritera\r\nde allra viktigaste. Det har regeringen varit tvungen\r\natt göra i dagens statsfinansiella läge. Vi skall inte ha\r\nnågon ekonomisk-politisk debatt, men verkligheten\r\nser ju ut som den gör.</pre><pre>Anf.  200  BIRGITTA HAMBRAEUS (c):\r\nFru talman!  När det gäller samhällsekonomi kan\r\ndet räknas på olika sätt. Som riksdagsrevisor har jag\r\nhaft anledning att se hur t.ex. Banverket räknar på\r\ndetta med samhällsekonomi. Man räknar väldigt\r\nsnävt. Man tar över huvud taget inte med miljön. Men\r\ndet hoppas jag att denna kommission kommer att göra\r\nnär det blir fråga om samhällsekonomi. De\r\nmiljöskador som bilarna och flyget för med sig måste\r\nvägas in som en nackdel när man ser på helheten. Allt\r\ntalar ju då för tåg.</pre><pre>Överläggningen var härmed avslutad.</pre><pre>53 §  Svar på frågorna 1994/95:8 och 27 om\r\nÖresundsbrons ekonomiska förutsättningar,\r\nm.m.</pre><pre>Anf.  201  Kommunikationsminister  INES\r\nUUSMANN (s):\r\nHerr talman! Elving Andersson har frågat mig om\r\njag är beredd att genomföra en förutsättningslös\r\ngenomgång av de ekonomiska förutsättningarna för\r\nprojektet och redovisa dessa för riksdagen. Det\r\nhandlar alltså om Öresundsbrons finansiering.\r\nKerstin Warnerbring har frågat finansministern\r\nom vilka åtgärder den svenska regeringen avser att\r\nvidta beträffande broprojektets finansiering med\r\nanledning av att den danska ekonomiministern\r\nfrånsvurit sig det ekonomiska ansvaret för projektet.\r\nEftersom arbetet är så fördelat i regeringen att jag\r\när ansvarig för frågor rörande byggandet av\r\nÖresundsbron kommer jag att besvara även Kerstin\r\nWarnerbrings fråga.\r\nJag har valt att besvara frågorna i ett sammanhang.\r\nGenomförandet av Öresundsbroprojektet kräver en\r\nkontinuerlig uppföljning och granskning av ekonomin\r\ni projektet. För detta ansvarar i första hand\r\nÖresundskonsortiet. Eftersom staten garanterar de lån\r\nsom konsortiet tar upp har även Riksgäldskontoret och\r\nregeringskansliet direkt insyn i projektets ekonomi.\r\nGenom ägarbolagen har dessutom Sverige och\r\nDanmark direkt insyn i konsortiets verksamhet.\r\nDet är min och hela regeringens uppfattning att\r\nutbyggnaden av Öresundsbron skall genomföras som\r\nplanerat. Regeringens uppgift är därvid att tillse att\r\ndenna utbyggnad sker inom sådana ekonomiska ramar\r\natt inte projektets ekonomiska stabilitet äventyras.\r\nNågon särskild förutsättningslös genomgång av\r\nprojektets ekonomi kommer jag inte att initiera, då jag\r\nför närvarande anser att projektets ekonomi är stabil.\r\nDäremot kommer jag kontinuerligt att redovisa\r\ngenomförandet av och den ekonomiska utvecklingen\r\nför projektet för riksdagen.\r\nDen danska ekonomiministerns ställningstagande\r\nföranleder inte någon särskild åtgärd från den svenska\r\nregeringen.</pre><pre>Anf.  202  ELVING ANDERSSON (c):\r\nHerr talman!  Låt mig först gratulera Ines\r\nUusmann till jobbet som kommunikationsminister och\r\nönska henne lycka till. Det är ett viktigt jobb. Det vet\r\nvi som tidigare har jobbat tillsammans med dessa\r\nfrågor. Däremot tycker jag inte att starten på det nya\r\njobbet var så väldigt bra, åtminstone om man ser till\r\ndet här svaret.\r\nFör min del anser jag att det finns många\r\ntveksamheter och felaktigheter i hela\r\nÖresundsbroprojektet, men jag har valt att i detta\r\nsammanhang ta upp de ekonomiska förutsättningarna.\r\nRedan från början betraktade jag de ekonomiska\r\nkalkylerna som något av glädjekalkyler. Jag är\r\növertygad om att principen om att överfartsavgifterna\r\nskall täcka kostnaderna inte kommer att hålla. De\r\nallvarligaste bristerna i den ursprungliga kalkylen är\r\natt det inte finns några utrymmen för fördyringar. Det\r\nhar inte tagits med t.ex. landanläggningar på den\r\nsvenska sidan med citytunnel i Malmö i\r\nfinansieringen. Man har också räknat med en realränta\r\npå först 5 %, vilket sedan har justerats ner till 4 %.\r\nEnbart detta visar att det finns många felaktigheter i\r\nkalkylen. Realräntan är i dag väsentligt högre än den\r\nvar när den ursprungliga kalkylen gjordes.\r\nDessutom har det tillkommit ett antal ytterligare\r\nkostnader. I samband med den miljöprövning som\r\ngjordes under förra året skedde det en stor förändring\r\nav projektet. Vad innebär det i kostnadsfördyringar?\r\nDet har vi inte sett några redovisningar av. Sedan har\r\nvi ju också detta med realräntan.\r\nNär det gäller Dennispaketet redovisade\r\nVägverket för några veckor sedan att de ekonomiska\r\nkalkylerna inte håller därför att realräntan har\r\nförändrats. Men Ines Uusmann anser tydligen att\r\nkalkylerna även när det gäller realräntan är hållbara.\r\nJag vill då ställa en kompletterande fråga: Vilken\r\nrealränta anser kommunikationsministern att det i\r\ndagsläget är lämpligt att räkna med när det gäller det\r\nhär projektet?</pre><pre>Anf.  203  KERSTIN WARNERBRING (c):\r\nHerr talman! Jag vill tacka\r\nkommunikationsministern för svaret. Som det\r\nframgick av svaret hade jag egentligen ställt frågan\r\ntill finansministern.\r\nI och för sig sade inte svaret speciellt mycket. Det\r\nenda jag fick ut av det var att\r\nkommunikationsministern anser att projektets\r\nekonomi är stabil.\r\nI Danmark stormar det minsann rejält kring\r\nprojektet, som där beskrivs som en tickande politisk\r\noch ekonomisk bomb. Den ekonomiska brokalkylen\r\nanses ju helt enkelt inte hållbar.\r\nBeräkningsunderlaget var - som också Elving\r\nAndersson påpekade - undermåligt redan när danska\r\nFolketinget respektive Sveriges riksdag fattade\r\nbesluten om bron. Man räknade baklänges, t.ex. när\r\ndet gällde antalet bilar som skulle finansiera\r\nbrokostnaderna. Man gick alltså baklänges tills man\r\nfick de siffror som behövdes för att matematiken\r\nskulle gå ihop. Detsamma gällde också realräntan.\r\nKritiken som framförs inte minst i Danmark har\r\nfått gehör också här i Sverige. I vintras stödde\r\nRiksrevisionsverket denna kritik. Man ansåg att\r\ntrafikprognoserna var för vaga och att bara en mindre\r\nförändring av realräntan kunde stjälpa hela\r\nbrokalkylen.\r\nMed anledning av allt detta anser jag att Sveriges\r\nregering rimligtvis borde reagera. I Danmark har\r\nCentrumdemokraterna uttalat att de är beredda att\r\nsläppa till skattemedel för att finansiera brobygget,\r\nom inte budgeten skulle hålla. Vad jag undrar är: Är\r\nverkligen Sveriges regering beredd att visa samma\r\nlättsinne när det gäller skattebetalarnas pengar som\r\nman uppenbarligen är beredd att göra på vissa håll i\r\nDanmark?</pre><pre>Anf.  204  Kommunikationsminister  INES\r\nUUSMANN (s):\r\nHerr talman! Problemet enligt Centerpartiet är att\r\nhela Öresundsbroprojektet är felaktigt. Jag har respekt\r\nför den synen, men nu har denna fråga utretts under\r\nett stort antal år. Riksdagen har fattat beslut, och\r\nregeringen har också kommit till skott. Såväl den\r\ngamla som den nya regeringen står bakom byggandet\r\nav bron.\r\nNär det gäller finansieringen och den danska\r\nekonomiministern är det uppenbarligen han och inte\r\nden danska regeringen som står för dessa uttalanden.\r\nDet har vi fått bekräftelser på. Precis som inom den\r\ngamla svenska regeringen kan det finnas olika\r\nmeningar inom den danska regeringen.\r\nBåde Kerstin Warnerbring och Elving Andersson\r\nvar inne på frågan om realräntan. Det har naturligtvis\r\nbetydelse om den ligger på 4 % eller 5 %. Men\r\nkonstruktion är ju sådan att det tar längre tid att få\r\nbron lönsam om det blir en högre realränta. Man\r\nbehöver alltså inte avstå från att bygga bron bara\r\ndärför att realräntan för närvarande är högre.\r\nKonsortiet jobbar med en realränta på 4 %, och på\r\nlång sikt är det den ränta som håller.</pre><pre>Anf.  205  ELVING ANDERSSON (c):\r\nHerr talman! Tack för de kompletterande svaren,\r\nkommunikationsministern.\r\nNär det gäller realräntan jämförde jag också med\r\nde uttalanden som har gjorts om Dennispaketet av de\r\nekonomiansvariga på Vägverket, som just har sagt att\r\nde tidigare ekonomiska kalkylerna inte håller, därför\r\natt realräntan ser ut som den gör i dag. Skall vi räkna\r\nmed en realräntesituation för Dennispaketet och en\r\nannan realräntesituation för Öresundsbron? Det verkar\r\nkonstigt.\r\nDet handlar inte om antingen 4 eller 5 %, som\r\nman har kalkylerat med tidigare, utan det rör sig\r\nsnarare om 7 eller 8 %, dvs. dubbelt så mycket. Skall\r\nvi då tolka kommunikationsministern så att\r\navskrivningstiden skall fördubblas? Är det lösningen?\r\nJag undrar verkligen vad\r\nkommunikationsministern menar när hon säger att\r\nprojektet står på en stabil grund. Jag tycker inte det.\r\nFrågan är om kommunikationsministern fortfarande\r\ntror att projektet över huvud taget kan finansieras via\r\növerfartsavgifter.</pre><pre>Anf.  206  KERSTIN WARNERBRING (c):\r\nHerr talman! Oavsett om det är fel att bygga bron\r\neller ej, måste vi nu diskutera ekonomin, därför att\r\nden är i allra högsta grad viktig i sammanhanget.\r\nJag kan inte för mitt liv förstå hur ekonomin kan\r\nvara stabil, när man har räknat med att 10 000 bilar\r\nper dygn skall finansiera bron. I den finansieringen\r\nfinns det över huvud taget inte med några\r\nlandvinningar på den svenska sidan. Vi har t.ex.\r\nenbart runt Malmö ombyggnaden av\r\nkontinentalbanan, citytunneln och en ny yttre ringväg,\r\nsom kommer att kosta mer än 5,5 miljarder. Vi har\r\ndessutom sanering av Lernacken och en mängd andra\r\nsmåposter, som kommer att kosta ganska många\r\nmiljoner. Hur skall detta kunna finansieras med\r\navgifter, när det över huvud taget inte fanns med i\r\nuträkningarna?</pre><pre>Anf.  207  Kommunikationsminister  INES\r\nUUSMANN (s):\r\nHerr talman! Jag vill göra en sista kommentar när\r\ndet gäller realräntorna. Med det ränteläge som vi för\r\nnärvarande har i Sverige är det oerhört många\r\ninvesteringar som är nästintill omöjliga att genomföra.\r\nVi måste alltså föra en gemensam ekonomisk politik,\r\nså att vi kan få ner räntorna, för att över huvud taget\r\nklara vår ekonomi.\r\nDet handlar inte bara om den här bron eller om\r\nDennispaketet, utan om alla investeringar både i\r\ninfrastruktur och i industri. Men vi måste göra en\r\nrealistisk beräkning när det gäller bron.</pre><pre>Anf.  208  ELVING ANDERSSON (c):\r\nHerr talman! Jag instämmer i att det är viktigt att\r\nvi för en ekonomisk politik som pressar ner\r\nränteläget. Men jag tror inte att det är realistiskt att\r\ninom en någorlunda överskådlig tid räkna med en\r\nrealränta på 4 %, som kalkylen för närvarande bygger\r\npå.\r\nSedan vill jag bara beklaga att det inte finns någon\r\nvilja hos den nya kommunikationsministern att\r\nverkligen göra en seriös genomlysning av den\r\nekonomiska situationen beträffande Öresundsbron.\r\nJag är alltså övertygad om att projektet inte vilar på en\r\nstabil grund, utan det är ett ekonomiskt gungfly, som i\r\nslutändan kommer att kosta Sveriges skattebetalare\r\nåtskilliga miljarder. Eftersom\r\nkommunikationsministern inte vill företa någon ny\r\ngenomlysning, kan min uppfattning vara lika god som\r\nhennes.\r\nJag blev glad när Ines Uusmann i en av de första\r\nintervjuerna efter att hon blivit utnämnd till\r\nkommunikationsminister sade att hon ville ha mindre\r\nbetong i trafikpolitiken. Det var ett bra uttalande. Jag\r\nbeklagar bara att hon med det här resonemanget sällar\r\nsig till den långa raden av betongfrälsta\r\nkommunikationsministrar.</pre><pre>Anf.  209  KERSTIN WARNERBRING (c):\r\nHerr talman! Jag kan bara konstatera att jag inte\r\nfår något svar på frågan om hur detta brobygge skall\r\nkunna avgiftsfinansieras, eftersom det redan nu visar\r\nsig dra enormt mycket högre kostnader än vad man\r\nräknade med när riksdagen fattade beslutet 1991.\r\nMan räknade alltså med 10 000 bilar per dygn, och\r\ndå är frågan varför det skall byggas en fyrfilig\r\nmotorväg som kan svälja 30 000 à 40 000 bilar. Är det\r\nså man har tänkt sig att avgiftsfinansiera bron? Det\r\nstrider i så fall helt och hållet mot uttalandena om att\r\ndet inte fick bli några miljökonsekvenser.\r\nDessutom förändras trafikflödena. Det visar sig\r\nredan att trafiken över sundet minskar i stället för\r\nökar. Den kommer att minska ännu mer om vi går\r\nmed i EU. Jag förstår fortfarande inte hur det skall\r\nvara möjligt att avgiftsfinansiera bron.</pre><pre>Överläggningen var härmed avslutad.</pre><pre>54 §  Svar på frågorna 1994/95:17 och 31 om\r\nArlandabanan</pre><pre>Anf.  210  Kommunikationsminister  INES\r\nUUSMANN (s):\r\nHerr talman! Mats Odell har frågat mig om\r\nregeringen kommer att riva upp avtalet om\r\nArlandabanan.\r\nCharlotta L Bjälkebring har frågat mig om\r\nregeringen kommer att vidta några åtgärder så att\r\nbeslutet om Arlandabanan kan omprövas.\r\nJag har valt att besvara frågorna i ett sammanhang.\r\nFrågan om Arlandabanan har hög prioritet i\r\nregeringens arbete. Jag har just tagit initiativ till en\r\ngenomgång av de avtal som den tidigare regeringen\r\ngodkände i september i år. Syftet med denna\r\ngenomgång är att klargöra vilka åtgärder som behöver\r\nvidtas för att främja en integrering och samordning av\r\ntågtrafiken i Mälardalsregionen med tågtrafiken till\r\noch från Arlanda flygplats. När genomgången av\r\navtalen har slutförts och möjliga handlingsalternativ\r\ndiskuterats i regeringen är jag beredd att återkomma\r\ntill riksdagen i ärendet.</pre><pre>Anf.  211  MATS ODELL (kds):\r\nHerr talman! Först vill jag gratulera Ines Uusmann\r\noch önska henne all framgång i sitt viktiga värv som\r\nkommunikationsminister.\r\nSedan vill jag tacka för svaret. Problemet är att\r\nman inte blir särskilt mycket klokare efter att ha\r\nlyssnat på svaret.\r\nKommer regeringen att riva upp avtalet i enlighet\r\nmed den väldigt ensidiga slagväxlingen under\r\nvalrörelsen, då man hamrade in detta budskap?\r\nKommer man att göra det, oavsett vad det kostar?\r\nEller kommer man - jag hoppas att jag kan tolka Ines\r\nUusmanns svar på det sättet - att noggrant och med\r\nett öppet sinne studera avtalet och den\r\nsamfinansieringslösning som faktiskt minimerar\r\nkostnaden för staten, som ger snabba, miljövänliga\r\nförbindelser till Arlanda flygplats, inte bara från\r\nStockholms central utan från hela landet?\r\nNär jag läser och hör svaret får jag tyvärr intrycket\r\natt man inte är medveten om att bara 6 tåg i timmen\r\nomfattas av det här trafikeringsmonopolet, att mellan\r\n12 och 14 tåg per timme har möjlighet att köra, för\r\nandra operatörer, exempelvis den som kör\r\npendeltågstrafiken i Stockholm, Mälarbanan,\r\nSvealandsbanan, SJ:s snabbtåg, SJ:s intercitytåg etc.\r\nJag hoppas att kommunikationsministern är beredd\r\natt studera detta med ett mera öppet sinne, när\r\nvalrörelsen nu är slut, och att hon inte fortsätter denna\r\nensidiga ideologiska kamp mot den här lösningen,\r\nsom faktiskt är väldigt bra och som minimerar\r\nkostnaderna för staten.</pre><pre>Anf.  212  CHARLOTTA L\r\nBJÄLKEBRING (v):\r\nHerr talman! Jag vill börja med att tacka för svaret\r\noch också önska Ines Uusmann lycka till i sin\r\nkommande yrkesutövning.\r\nDet gläder mig att regeringen kommer att se över\r\nen integrering och samordning av tågtrafiken i\r\nMälardalen, där även Arlandabanan kommer att ingå.\r\nDe lokala trafikbolagen runt Mälardalen och de\r\nkommuner som gjorde bedömningen att de ville satsa\r\npengar just på tåg i Mälardalen byggde sina\r\nställningstaganden på att även Arlandabanan skulle\r\nintegreras i det här järnvägsnätet. De gjorde det med\r\nsyftet att människor på ett smidigt och enkelt sätt\r\nskulle kunna åka från regionens alla delar utan att\r\nbehöva byta tåg eller trafikbolag.\r\nMan satsade pengarna därför att man trodde på en\r\nsamordnad tågtrafik i Mälardalen, där vinstdrivande\r\ndelar skulle bära mer olönsamma delar. På så sätt\r\nskulle man få en så billig och miljövänlig lösning som\r\nmöjligt. När regeringen sedan säljer ut Arlandadelen,\r\ntvå veckor före valet, skapas det en väldig osäkerhet\r\nbland kommunerna om den framtida kollektivtrafiken.\r\nJag hoppas verkligen att regeringen kommer att\r\nriva upp avtalet när man har sett över de här delarna\r\nav avtalet.</pre><pre>Anf.  213  Kommunikationsminister  INES\r\nUUSMANN (s):\r\nHerr talman!  Det pågår en konstruktiv diskussion\r\nmellan regeringen, Tåg i Mälardalen, Banverket, SL\r\noch SJ men också mellan regeringen och konsortiet.\r\nNär den diskussionen är avslutad, vilket inte kommer\r\natt ta många veckor, återkommer jag med mer besked\r\ntill riksdagen. Det vore fel att i dag lämna ut de\r\nintressenter som är involverade i diskussionen. Jag\r\nkan bara säga att de gör vad de kan för att i\r\nkonstruktiv anda leva upp till det som vi i den nya\r\nregeringen tycker är så angeläget, att vi skall integrera\r\nfjärrtågstrafiken, Mälardalstrafiken och Stockholms\r\nläns lokaltrafik med Arlandatrafiken.</pre><pre>Anf.  214  MATS ODELL (kds):\r\nHerr talman! Jag tackar även för detta. Jag tycker\r\natt det låter väldigt hoppingivande. Dock blir jag litet\r\norolig, för Ines Uusmanns svar ger intrycket av att\r\nman väljer mellan i stort sett likvärdiga alternativ.\r\nOm regeringen skulle välja att riva upp avtalet,\r\nmåste jag ställa frågan var kommunikationsministern i\r\nså fall har tänkt sig att ta fram de ytterligare ca 3\r\nmiljarder kr som behövs. Är det nya pengar som skall\r\nkomma genom nya beslut i denna riksdag? Kommer\r\nGöran Persson att ha med detta i sitt kommande\r\npaket? Eller skall det tas ur stomnätsplanen? Är det\r\nBotniabanan som skall få stryka på foten eller är det\r\ndelar av Mälarbanan, Västkustbanan eller\r\nSvealandsbanan? Var har ni i så fall tänkt er att ta\r\nfram dessa pengar? Detta är ju ett element som\r\nverkligen måste finnas mycket högt på dagordningen\r\nvid de diskussioner som kommunikationsministern\r\nhär berättar om.</pre><pre>Anf.  215  CHARLOTTA L\r\nBJÄLKEBRING (v):\r\nHerr talman! För mig är det självklart att\r\nkollektivtrafiken till största delen helt enkelt skall\r\nvara i offentlig regi, så att vi kan samordna delarna på\r\nett för alla parter bra sätt. Jag har svårt att tänka mig\r\natt ett privat bolag skulle stödja övriga delar i\r\nMälardalsregionen. Därför är det självklart att detta\r\navtal skall rivas upp.\r\nKan Inez Uusmann ge några signaler om hur\r\nmycket det skulle kosta att lösa avtalet, på både kort\r\noch lång sikt?</pre><pre>Anf.  216  Kommunikationsminister  INES\r\nUUSMANN (s):\r\nHerr talman! Jag vill tacka för rådet från den\r\ntidigare kommunikationsministern. Vi vet alla att det\r\nstatsfinansiella läget i Sverige är mycket prekärt. Det\r\nhandlar också om att få en lösning som på riktigt lång\r\nsikt främjar hela tågtrafiken i denna mycket intensiva\r\ndel av Sverige, där det bor väldigt mycket folk. Vi\r\nskall komma ihåg att 35 % av befolkningen bor inom\r\n15 mils radie från Stockholm. Detta gör att vi finner\r\ndet oerhört angeläget att vi här får upp folk på spåren.\r\nDetta är min och regeringens ambition. Hur vi skall\r\nlösa problemen som uppstått med Arlandabanan skall\r\njag be att få återkomma till.</pre><pre>Anf.  217  MATS ODELL (kds):\r\nHerr talman!  Ines Uusmann tycker att det har\r\nuppstått problem med Arlandabanan. Jag menar att\r\nproblemen möjligtvis skapas hemma i den ideologiska\r\nkammaren, om man inte gillar just den här typen av\r\nlösning. Jag vill påminna om att det är exakt samma\r\ntyp av lösning som har valts av en tidigare\r\nsocialdemokratisk lösning när det gäller\r\nÖresundsförbindelsen, dvs. ett statligt bolag som helt\r\noch hållet håller i avgiftsfinansieringen. Samma sak\r\ngäller för övrigt för Stockholmsleden.\r\nJag måste slutligen fråga Ines Uusmann: Har ni i\r\nde överläggningar som nu uppenbarligen pågår också\r\nfunderat över hur Sverige som internationell\r\navtalspart skulle komma att påverkas om regeringen\r\nav ideologiska skäl väljer att riva upp detta avtal. Hur\r\nkommer det att påverka alla investeringar och\r\nmöjligheten att få offerter från andra länder framöver?</pre><pre>Anf.  218  CHARLOTTA L\r\nBJÄLKEBRING (v):\r\nHerr talman! Jag vill än en gång tacka för svaret.\r\nJag hoppas att regeringen kommer fram till samma\r\nställningstagande som jag.</pre><pre>Anf.  219  Kommunikationsminister  INES\r\nUUSMANN (s):\r\nHerr talman!  Slutligen, Mats Odell, är det\r\nsjälvklart att vi diskuterar också frågan om\r\nupphandlingstrovärdighet i detta sammanhang. Det är\r\nen av de frågor som naturligtvis vägs in.</pre><pre>Överläggningen var härmed avslutad.</pre><pre>55 §  Svar på fråga 1994/95:18 om\r\ntrafikeringsmonopolet på järnvägen</pre><pre>Anf.  220  Kommunikationsminister  INES\r\nUUSMANN (s):\r\nHerr talman! Mats Odell har frågat mig om jag\r\navser att återinföra trafikeringsmonopolet på\r\njärnvägen.\r\nVi har under föregående mandatperiod i utskottet\r\ntydligt redovisat vår syn på den dåvarande\r\nregeringens förslag till avreglering av\r\njärnvägstrafiken. Ansvaret för de stora och för hela\r\nlandet viktiga trafikströmmarna på stomnätet bör,\r\nenligt vår mening, även fortsättningsvis finnas hos ett\r\nsamhällsägt företag. Vi har dock pekat på att\r\nförutsättningar finns för en begränsad öppning av\r\njärnvägsmarknaden för konkurrens.\r\nRegeringen står fast vid denna syn. Jag kommer\r\nsnarast möjligt att återkomma till riksdagen med en\r\nproposition med denna innebörd.</pre><pre>Anf.  221  MATS ODELL (kds):\r\nHerr talman! Jag vill tacka\r\nkommunikationsministern också för detta svar. Det\r\nslår knappast omvärlden med häpnad, utan det var\r\nganska förutsägbart.\r\nMen det som förbryllar är att Ines Uusmann är\r\nberedd att introducera konkurrens på de olönsamma\r\nlinjerna men inte på stomnätet. Man skulle kunna\r\nförstå en sådan politik, om steget togs fullt ut med en\r\nsatsning på korssubventionering som den\r\nvänsterpartistiska riksdagsledamoten tidigare\r\nefterlyste när det gällde Arlandabanan. Vinsterna från\r\ntrafikstarka linjer skulle alltså subventionera de\r\ntrafiksvaga. Men så är det ju inte alls tänkt i detta fall,\r\nutan här är det tänkt att staten skall få en avkastning\r\npå SJ:s kapital genom att behålla ett monopol. Man\r\ntror att man samtidigt skall få ut en maximal\r\ntrafikpolitisk effekt.\r\nDet andra problemet är att den trafik som\r\nlänstrafikhuvudmännen handlar upp -\r\nlänstrafikhuvudmännen är landstingen, dvs. de\r\nhuvudmän som har ansvaret för vård och omsorg i\r\nlandet - bara kan handlas upp om inte en länsgräns\r\npasseras. Är detta ett modernt och logiskt sätt att\r\nlägga upp trafiken för ett järnvägssystem, där vi nu\r\ngör den största investeringen sedan 1860-talet? Det är\r\nfråga om fullständigt artificiella uppdelningar av var\r\nman kan handla upp i konkurrens och var det är\r\nmonopol. Ta bara sådana operatörer som de som\r\ndriver pendeltågstrafiken här i Stockholm, trafiken på\r\nlänsjärnvägarna osv. Detta framstår som en gåta.\r\nHur blir det med Malmbanan? Skall även detta\r\nmonopol återinföras? Vi vet att LKAB:s kostnader för\r\nmalmtransporter sjönk med över 220 miljoner kronor\r\nom året när de fick trafikeringsrätten. Vi vet också att\r\ndetta gav råg i ryggen för de gigantiska investeringar\r\nsom nu sker i en ny huvudnivå och i det nya\r\npelletsverket Det hade icke skett om\r\ntrafikeringsmonopolet på Malmbanan hade bestått.</pre><pre>Anf.  222  Kommunikationsminister  INES\r\nUUSMANN (s):\r\nHerr talman! Som jag tidigare har sagt i mitt svar\r\nkommer vi att lägga fram en proposition i riksdagen\r\nsom handlar om en omprövning av\r\navregleringsbeslutet. Vi kommer då också att beakta\r\nde särskilda förutsättningar som\r\nlänstrafikhuvudmännen har, t.ex. när det gäller\r\nVästkustbanan och Tåg i Mälardalen.</pre><pre>Anf.  223  MATS ODELL (kds):\r\nHerr talman! Det innebär alltså att ni för vissa\r\nlinjer där det finns problem är beredda att gå in med\r\nen speciallagstiftning som går emot de ideologiska\r\nhuvudprinciperna. Men resten av järnvägsnätet skall\r\nalltså lida av en gammaldags regleringspolitik med ett\r\nmonopoltänkande, som gör att trafikutbudet minskar\r\noch priserna hålls uppe. Detta kan inte vara rimligt.\r\nFinns det andra avregleringar som den förra\r\nregeringen har genomfört inom\r\nKommunikationsdepartementets område som ni också\r\nhåller på att rulla tillbaka, som exempelvis\r\navregleringen av inrikesflyget? Skall staten också där\r\nenligt samma ideologiska princip ta ansvaret för de\r\ntrafikstarka linjerna och ha någon sorts monopol på\r\ndetta och se till att trafikförsörjningen fungerar? Är\r\ndetta meningen? Det skulle i så fall vara logiskt. Jag\r\när väldigt tveksam till om regeringen, när man sätter\r\nsig ner och funderar igenom detta, verkligen kommer\r\natt riva upp avregleringen av järnvägen.\r\nAvregleringen är  föredömet för hela Europas\r\njärnvägstrafik i dag.</pre><pre>Anf.  224  Kommunikationsminister  INES\r\nUUSMANN (s):\r\nHerr talman! Jag hade inte funderat på att\r\nåterinföra regleringen av luftfarten, men jag kanske\r\nskall tacka för tipset.</pre><pre>Anf.  225  MATS ODELL (kds):\r\nHerr talman! Inför detta har jag ingenting att\r\ntillägga.</pre><pre>Överläggningen var härmed avslutad.</pre><pre>56 §  Svar på frågorna 1994/95:21 och 29 om\r\ntrafikens infrastruktur i Bohuslän, m.m.</pre><pre>Anf.  226  Kommunikationsminister  INES\r\nUUSMANN (s):\r\nHerr talman! Åke Carnerö har frågat mig vad jag\r\navser att vidta för åtgärder för att förbättra trafikens\r\ninfrastruktur i Bohuslän. Kenth Skårvik har frågat mig\r\nom regeringen avser att snarast ge besked om fortsatt\r\nutbyggnad av E 6 till motorvägsstandard genom hela\r\nBohuslän. Jag besvarar de båda frågorna i ett\r\nsammanhang.\r\nRiksdagen har under 1993 tagit ställning till\r\nregeringens förslag till investeringar i trafikens\r\ninfrastruktur m.m. och under 1994 tagit ställning för\r\ninvesteringsplaner för infrastrukturen.\r\nI investeringsplanerna anges de satsningar som är\r\nplanerade under planperioden, dvs. åren 1994-2003.\r\nFör vägarna innebär investeringsplanen att 11 av de\r\n19 mil som väg E 6 i Bohuslän omfattar beräknas ha\r\nuppnått angiven målstandard, dvs. motorväg, vid\r\nplanperiodens slut.\r\nInom ramen för länstrafikanslaget pågår\r\nförbättringar av Bohusbanan. Åtgärder på länsvägar\r\ningår även i denna plan. Därtill har särskilda medel\r\nför ytterligare åtgärder anvisats för såväl Bohusbanan\r\nsom för länsvägarna.\r\nI Göteborgsområdet har en överenskommelse\r\nslutits om infrastrukturutbyggnad för såväl\r\nkollektivtrafik som vägtrafik där huvuddelen av\r\nväginvesteringarna skall finansieras med avgifter.\r\nTotalt är det planerat att ca 14,5 miljarder skall\r\ninvesteras i infrastrukturen i Bohuslän under\r\nplanperioden.\r\nRegeringen har nyligen påbörjat beredningen av\r\nden kommande budgetpropositionen samt en\r\nekonomisk-politisk proposition. Med hänsyn till det\r\nsvåra ekonomiska läge landet befinner sig i måste i\r\ndetta arbete varje utgiftspost noga granskas och\r\nprövas. Innan arbetet med propositionen är avslutat är\r\njag inte beredd att ställa ut några löften om i vilken\r\ntakt de planerade investeringarna kan genomföras.\r\nBeslut i de arbetsplaneärenden som är föremål för\r\nregeringens prövning kommer att fattas när ärendena\r\när färdigberedda.\r\nJag vill i detta sammanhang också påminna om\r\nriksdagens beslut den 16 mars 1994 att bifalla\r\ntrafikutskottets betänkande 1993/94:TU16\r\nTrafikpolitikens mål. Beslutet innebär bl.a. att en\r\nkommission skall tillsättas med uppdrag att utarbeta\r\nen nationell plan för kommunikationerna i Sverige.\r\nUtgångspunkten skall vara att investeringarna ges en\r\nsådan inriktning att ett miljöanpassat trafiksystem\r\nsom samtidigt bidrar till en ökad välfärd och tillväxt\r\nuppnås.\r\nDenna kommission skall även få till uppdrag att se\r\növer planeringssystemet för\r\ninfrastrukturinvesteringarna, där de politiska\r\nstyrningsmöjligheterna skall stärkas.\r\nRegeringen avser inom kort besluta om direktiv,\r\noch därefter kan kommissionens arbete komma i\r\ngång.</pre><pre>Anf.  227  ÅKE CARNERÖ (kds):\r\nHerr talman! Jag vill först gratulera Ines Uusmann\r\ntill utnämningen som kommunikationsminister och\r\nönska lycka till i arbetet.\r\nJag fokuserar inte enbart på E 6, herr talman, men\r\njag vill börja där. E 6 genom Bohuslän har länge varit\r\nundermålig och orsakat många olyckor, långa restider\r\noch speciellt sommartid dålig framkomlighet. Det\r\nförhållandet innebär naturligtvis att vi alla vill\r\nförbättra vägens standard.\r\nHur vill kommunikationsministern satsa de medel\r\nsom finns avsatta i planer till år 2003?</pre><pre>Anf.  228  KENTH SKÅRVIK (fp):\r\nHerr talman! Jag tackar kommunikationsministern\r\nför svaret. Det går inte att uttolka på annat sätt än att\r\ndet var ett positivt besked för E 6:s framtid även som\r\nmotorväg.\r\nEuropaväg 6 genom Bohuslän borde sedan länge\r\nha varit utbyggd till motorväg med hänsyn tagen både\r\ntill trafiksäkerheten och miljöfrågorna. Många offer\r\nhar krävts på vägen under årens lopp. Tyvärr kommer\r\ningen kommunikationsminister till skott med\r\nvägbyggandet i Bohuslän fullt ut.\r\nJust nu arbetar sig maskinerna igenom den\r\nbergvägg som förre kommunikationsministern till att\r\nbörja med ville att trafiken skulle stoppa vid. Vi\r\nbohuslänningar och Vägverket vet inte mycket mer\r\nom vad som skall hända efter det att detta arbete är\r\nfärdigt. Det är det som oroar oss.\r\nFörre kommunikationsministern sade att det skulle\r\ntillsättas en utredning för att se över om pengarna\r\nskulle läggas på att fortsätta bygga i norra Bohuslän\r\neller på att fortsätta bygga förbi Uddevalla. Det är det\r\nvi gärna skulle vilja ha besked om. Vad finns det för\r\nmöjligheter att fortsätta bygga sedan? Har den\r\nutredning som förre kommunikationsministern skulle\r\ntillsätta över huvud taget kommit i gång?\r\nVi vet att det är väldigt viktigt för Bohuslän att\r\nbygget kommer i gång - också ur\r\narbetsmarknadssynpunkt. Det är inte viktigt bara ur\r\ntrafiksäkerhets- och miljösynpunkt att det blir\r\nmotorväg, utan även därför att det finns otroligt\r\nmånga människor som är arbetslösa just i denna\r\nregion.\r\nJag skulle vilja veta litet ytterligare om vad som\r\nhänder efteråt.</pre><pre>Anf.  229  Kommunikationsminister  INES\r\nUUSMANN (s):\r\nHerr talman! När det gäller den arbetsplan om\r\nvägen förbi Uddevall som diskuteras mycket har\r\nVägverket i uppdrag att komma in med särskilda\r\nutredningar och värderingar. De värderingarna skall vi\r\nse över och bereda. Det tar ytterligare ett antal veckor\r\ninnan vi kan komma med något besked, men vi skall\r\ngöra det så fort som möjligt. Vi är också medvetna\r\nom att det är så som Kenth Skårvik beskriver det: man\r\nbehöver få besked i Vägverket Väst.</pre><pre>Anf.  230  ÅKE CARNERÖ (kds):\r\nHerr talman! Fyrstadskommunerna - Vänersborg,\r\nTrollhättan, Uddevalla och Lysekil - har tillsammans\r\nutarbetat en trafiköverenskommelse. Det innebär bl.a.\r\nutbyggnad av riksväg 44, Vänersborg-Uddevalla, och\r\nväg 161, Uddevalla-Lysekil. Det handlar också om\r\ntidigarelagd utbyggnad av dubbelspåret mot Norge\r\ngenom Fyrstad och upprustning av Bohusbanan. Allt\r\ndetta berör mellersta Bohuslän.\r\nI en skrivelse i våras angående investeringsplanen\r\nför infrastrukturen menade fyrpartiregeringen att\r\nlänsstyrelserna skulle utarbeta en regional trafik- och\r\nmiljöanalys till grund för en samhällsplanering som\r\njust främjar utvecklingen av ett miljöanpassat\r\ntransportsystem.\r\nKommer statsrådet att väga in resultatet av en\r\nsådan trafik- och miljöanalys i det fortsatta arbetet?</pre><pre>Anf.  231  KENTH SKÅRVIK (fp):\r\nHerr talman! Jag är tacksam för svaret från fru\r\nkommunikationsministern. Jag utgår från att frågan\r\nkommer att ses över ordentligt. En majoritet, om än\r\nliten, av alla de instanser som har fått vara med och\r\nyttra sig om förbifarten har yttrat sig för en\r\nbroförbindelse.\r\nJag tror att det är väldigt viktigt att det fattas ett\r\nbeslut och att man får ett besked om vad som skall\r\nhända utanför Uddevalla. Diskussionerna går varma,\r\noch det råder oenighet i vissa frågor. Jag tycker att det\r\när bra att det blir ett beslut. Jag kommer att avvakta\r\noch hoppas få besked om vad som kommer att hända i\r\ndenna fråga om några veckor. Jag tackar för svaret.</pre><pre>Anf.  232  Kommunikationsminister  INES\r\nUUSMANN (s):\r\nHerr talman! Svaret på Åke Carnerös fråga är ja.\r\nSvaret till Kenth Skårvik är att jag delar hans\r\nuppfattning.</pre><pre>Anf.  233  ÅKE CARNERÖ (kds):\r\nHerr talman! Jag skrev i min fråga att\r\ntrafikpolitiken skall erbjuda en säker och miljövänlig\r\ntrafikförsörjning till lägsta samhällsekonomiska\r\nkostnader. Säkerheten och miljön skall alltså ha en\r\nframskjuten plats i trafikpolitiken.\r\nInnebär det, som statsrådet ser det, att den\r\nplanerade Sunningeleden - alltså en del av E 6 väster\r\nom Uddevalla - kan komma att omprövas och de ca\r\n1 600 miljoner kronor som den är kostnadsberäknad\r\ntill fördelas så att säkerheten ökas vid andra avsnitt av\r\nE 6?</pre><pre>Anf.  234  Kommunikationsminister  INES\r\nUUSMANN (s):\r\nHerr talman! Den frågan kan jag inte besvara\r\nförrän vi har kunnat göra en utvärdering av den\r\nberedning som Vägverket håller på med och därmed\r\nockså tagit in de olika aspekterna från de olika\r\nremissinstanserna, vilket jag just diskuterade med\r\nKenth Skårvik.</pre><pre>Anf.  235  ÅKE CARNERÖ (kds):\r\nHerr talman! Jag är särskilt glad åt ett avsnitt i\r\nkommunikationsministerns svar. Det hänvisas till att\r\ninvesteringarna skall ges en sådan inriktning att ett\r\nmiljöanpassat trafiksystem som samtidigt bidrar till\r\nökad välfärd och tillväxt uppnås.\r\nI regeringsförklaringen nämns trafikens\r\ninfrastruktur vid ett enda tillfälle. Det sägs att\r\nunderhållet av vägar och järnvägar skall förbättras.\r\nBetyder det att en större del av de resurser som avsätts\r\nskall användas till underhåll i stället för till\r\nnyinvesteringar?</pre><pre>Anf.  236  Kommunikationsminister  INES\r\nUUSMANN (s):\r\nHerr talman! Under de senaste åren har det satsats\r\nmycket pengar på nyinvesteringar. Samtidigt har det\r\nvarit lätt att glömma bort underhållet. Av den\r\nanledningen kommer fördelningen att i fortsättningen\r\nbli en annan mellan nyinvesteringar och underhåll.</pre><pre>Överläggningen var härmed avslutad.</pre><pre>57 §  Svar på fråga 1994/95:22 om den s.k.\r\nAtlantbanan</pre><pre>Anf.  237  Kommunikationsminister  INES\r\nUUSMANN (s):\r\nHerr talman! Erik Artur Egervärn har frågat mig\r\nvad regeringen avser vidtaga för åtgärder beträffande\r\nden s.k. Atlantbanan.\r\nBakgrunden till frågan är att statsministern i\r\nregeringsförklaringen uttalade att samarbetet med de\r\nnordiska länderna skall fördjupas.\r\nI Banverkets stomnätsplan ingår investeringar för\r\n1,6 miljarder kronor i stråket Stockholm-Östersund-\r\nStorlien. Dessa investeringar kommer t.ex. att\r\nmöjliggöra att restiden minskar på sträckan\r\nStockholm-Östersund från dagens ca 6 timmar till ca\r\n4 timmar och 20 minuter med snabbtåg. Vidare har\r\nkontakter tagits mellan Banverket och Norske\r\nStatsbaner angående samordning av\r\ninvesteringsplanerna för järnvägen mellan östersund\r\noch Trondheim.\r\nSedan 1992 har länsstyrelserna i Gävleborgs och\r\nJämtlands län samt berörda kommuner, inom ett\r\nprojekt benämnt Atlantbanan, arbetat för att förbättra\r\nmöjligheterna till att införa snabbtågstrafik på\r\nsträckan Stockholm-Östersund och vidare till\r\nTrondheim i Norge. Denna Atlantbanegrupp har som\r\nmål att nedbringa restiden till 4 timmar Stockholm-\r\nÖstersund och till 6 timmar Stockholm-Trondheim.\r\nFör att uppnå detta mål krävs ytterligare mycket stora\r\ninvesteringar på både den svenska och den norska\r\nsidan.\r\nI dagens mycket ansträngda statsfinansiella läge\r\nkan dessa ytterligare investeringar svårligen\r\nmotiveras.</pre><pre>Anf.  238  ERIK ARTUR EGERVÄRN (c):\r\nHerr talman! Jag ber att få tacka för svaret från\r\nkommunikationsminister, även om jag inte kan säga\r\natt jag är helt nöjd. Anledningen till min fråga är att\r\ndet projekt som kallas för Atlantbanan är oerhört\r\nangeläget för mellersta och södra Norrland och för\r\nperson- och godstransporterna till och från det\r\ntämligen expansiva Trøndelagsområdet. Det är helt\r\nenkelt en fråga om att skapa ett rundare Sverige, eller\r\nkanske t.o.m. ett rundare Norden.\r\nDen här snabbtågsförbindelsen är avgörande för\r\nutvecklingen av hela södra Norrlands inland, inte\r\nminst för den fortsatta satsningen på turismen.\r\nI Transeks utredning från hösten 1993, om jag\r\nminns rätt, uttalade man också en rekommendation\r\nom att Atlantbaneprojektet är samhällsekonomiskt\r\nmycket lönsamt.\r\nSkall jag tolka statsrådet Uusmanns svar så att\r\nsnabbtågsförbindelsen mellan östersund och\r\nStockholm är säkrad men att fortsättningen mot\r\nTrondheim inte inryms i budgetramen fram till 2003?</pre><pre>Anf.  239  Kommunikationsminister  INES\r\nUUSMANN (s):\r\nHerr talman! Det som finns med i stomnätsplanen\r\nfinns där. Det finns för dagen inga planer på\r\nförändringar. I det ekonomiska läge som vi i dag\r\nbefinner oss i är det inte möjligt att utlova några nya\r\ninvesteringar.</pre><pre>Anf.  240  ERIK ARTUR EGERVÄRN (c):\r\nHerr talman! I Norge har man redan fattat ett\r\nprincipbeslut om upprustning och elektrifiering av\r\nMeråkerbanan mellan Trondheim och Storlien. Såvitt\r\njag vet gör Banverket och Norske Statsbaner en\r\ngemensam utredning om trafiken på sträckan\r\nÖstersund-Trondheim.\r\nSom det sades i regeringsförklaringen har\r\nSocialdemokraterna lyft fram det nordiska samarbetet\r\nganska tydligt. Som jag ser det är kommunikation det\r\nviktigaste fysiska instrumentet för ett sådant\r\nsamarbete. Avser statsrådet att ta någon kontakt med\r\nden norska regeringen med anledning av\r\nMeråkerbanan och dess elektrifiering?</pre><pre>Anf.  241  Kommunikationsminister  INES\r\nUUSMANN (s):\r\nHerr talman! Det första tillfälle som ges att\r\ndiskutera dessa frågor är Nordiska rådets möte i\r\nTromsö i mitten av november. Då kommer jag att ha\r\nden här frågan på dagordningen.</pre><pre>Anf.  242  ERIK ARTUR EGERVÄRN (c):\r\nHerr talman! Tack, det var trevligt att höra.\r\nI enlighet med beräkningar gjorda av\r\nLänsstyrelsen i Jämtland har man sagt att det blir en\r\nmerkostnad på 800 miljoner kronor. Av svaret\r\nframgår att man räknar med att det krävs 1,2 miljoner\r\nkronor för att klara ut den resterande delen av banan\r\nmellan Östersund och Trondheim och komma ner i de\r\nhär körtiderna.\r\nDet finns många sätt att finansiera\r\ninfrastruktursatsningar. Avslutningsvis kanske jag får\r\nfråga kommunikationsministern om det finns någon\r\nmöjlighet att i framtiden finansiera sådana här\r\ninfrastrukturåtgärder med näringspolitiska och kanske\r\näven arbetsmarknadspolitiska medel.</pre><pre>Anf.  243  Kommunikationsminister  INES\r\nUUSMANN (s):\r\nHerr talman! Man skall aldrig utesluta någonting.\r\nFör närvarande kan jag dock inte se några sådana\r\nmöjligheter. Det har hittills varit svårt att finna någon\r\nannan finansiär än den gemensamma, dvs. staten, när\r\ndet gäller den här typen av projekt. Det vore att gå ut\r\nmed falska förespeglingar att säga att vi skulle klara\r\ndet på något annat sätt. Jag kan nu inte se någon sådan\r\nmöjlighet.</pre><pre>Överläggningen var härmed avslutad.</pre><pre> 58 §  Svar på fråga 1994/95:32 om\r\nräddningsflottars konstruktion</pre><pre>Anf.  244  Kommunikationsminister  INES\r\nUUSMANN (s):\r\nHerr talman! Ulla Hoffmann har frågat mig om\r\nregeringen är beredd att komma med förslag till regler\r\nså att räddningsflottar i fortsättningen förses med\r\nbordningsramper eller räddningsstegar.\r\nSjöfartens säkerhetsfrågor behandlas kontinuerligt\r\ninternationellt inom ramen för FN:s\r\nsjöfartsorganisation International Maritime\r\nOrganization. Sverige deltar aktivt i detta arbete som\r\nbehandlar bl.a. fartygs utrustning och konstruktion.\r\nDe internationella bestämmelserna rörande ett fartygs\r\nutrustning för livräddning regleras i konventionen\r\nSOLAS 1974 - Safety of life at sea.\r\nAlla som befinner sig i kallt vatten och inte har\r\nsärskilt skydd drabbas av nedkylning, vilket försvårar\r\nmöjligheterna att från vattnet ta sig upp på en\r\nlivflotte. Detta kan underlättas om det finns en\r\nbordningsramp. Sådana krav finns sedan 1968 för\r\nsvenska fartyg. Vad beträffar räddningsstegar finns\r\ndet på alla räddningsflottar.\r\nVid 1983 års ändringar av den internationella\r\nsäkerhetskonventionen SOLAS 1974 antogs på\r\nsvenskt initiativ en bestämmelse om att alla flottar\r\nsom installeras ombord på fartyg byggda efter den 1\r\njuli 1986, och som omfattas av konventionen, skall\r\nvara utrustade med en bordningsramp.\r\nRegeringen avser att tillsätta en utredning för att\r\nbl.a. analysera sjösäkerheten inom den internationella\r\nfärjetrafiken som trafikerar Sverige. Den avgående\r\nregeringen har tagit detta initiativ med anledning av\r\nEstoniakatastrofen, och den nuvarande regeringen\r\nfullföljer detta. I denna utredning kommer även\r\nfrågan om fartygs utrustning för livräddning att\r\nbehandlas.</pre><pre>Anf.  245  ULLA HOFFMANN (v):\r\nHerr talman! Jag får tacka\r\nkommunikationsministern för svaret. Jag ber också att\r\nfå sälla mig till skaran av alla gratulanter.\r\nJag tycker att det är utomordentligt bra att det nu\r\ntillsätts en utredning som får i uppdrag att utreda\r\norsakerna till att en sådan fruktansvärd katastrof\r\nkunde inträffa. Jag tycker också att det är mycket bra\r\natt utredningen får i uppdrag att studera\r\nlivräddningsutrustningar.\r\nMin fråga till kommunikationsministern gäller\r\nräddningsflottarnas konstruktion. I pressen har det\r\nframkommit att kvinnorna hade mycket svårt att häva\r\nsig upp på flottarna, eftersom det saknades\r\nbordningsramper och kanterna var 70 centimeter\r\nhöga. Jag skulle därför också önska att det i direktiven\r\ntill den här nyligen tillsatta utredningen framgår att\r\nhänsyn skall tas till kvinnors och mäns olika fysiska\r\nförutsättningar när det gäller t.ex.\r\nsäkerhetsföreskrifter och bordningsramper. Jag undrar\r\ndärför om kommunikationsministern är beredd att låta\r\nett sådant perspektiv ingå i direktiven.</pre><pre>Anf.  246  Kommunikationsminister  INES\r\nUUSMANN (s):\r\nHerr talman! Fartyget Estonia, för att tala klartext,\r\när byggt 1980. De nya reglerna gäller således inte för\r\ndetta fartyg.\r\nSjälvfallet måste vi i sjösäkerhetsarbetet ta i\r\nbeaktande att människor har olika fysiska\r\nförutsättningar. Jag kan inte svara på hur man har\r\ngjort. När det gäller sjukvården vet vi att normen\r\nmånga gånger är en normalstor man i 20-års åldern.\r\nJag delar Ulla Hoffmanns uppfattning. Vi måste ta i\r\nbeaktande att kvinnor och män har olika fysiska\r\nförutsättningar.</pre><pre>Anf.  247  ULLA HOFFMANN (v):\r\nHerr talman! Jag tackar så mycket för det svaret.\r\nJag kommer att följa utredningen noga.</pre><pre>Överläggningen var härmed avslutad.</pre><pre>59 §  Svar på fråga 1994/95:33 om Europaväg 20\r\ngenom Skaraborg</pre><pre>Anf.  248  Kommunikationsminister  INES\r\nUUSMANN (s):\r\nHerr talman! Per Rosengren har frågat mig vilka\r\nåtgärder jag är beredd att vidta för att de\r\nolycksdrabbade sträckorna längs E 20 genom\r\nSkaraborg så snart som möjligt skall byggas om.\r\nRiksdagen har i sitt beslut om investeringar i\r\ntrafikens infrastruktur m.m. våren 1993 och vid\r\nbehandling av regeringens skrivelse om en\r\ninvesteringsplan för infrastrukturen våren 1994 bl.a.\r\nangivit att målstandarden för väg E 20 Göteborg-\r\nÖrebro skall vara 13-metersväg men att inga åtgärder\r\nbör vidtas som hindrar att vägen på den aktuella\r\nsträckan på sikt kan uppnå motorvägsstandard.\r\nVägverket har i den nationella väghållningsplanen\r\n1994-2003 angivit att väg E 20 på sträckan\r\nGöteborg-Örebro skall ha målstandarden motorväg.\r\nDe i planen föreslagna åtgärderna medför dock att\r\nendast 7 av totalt 28 mil har blivit motorväg år 2003.\r\nMed anledning av riksdagens ställningstagande\r\noch Boverkets rapport Genomförande av\r\ninfrastrukturpropositionen - konsekvenser för övrig\r\nsamhällsplanering har regeringen den 23 juni 1994\r\ngivit Vägverket i uppdrag att i samråd med Boverket\r\nutreda bl.a. hur utbyggnaden av väg E 20 mellan\r\nGöteborg och Örebro bör ske från samhällsekonomisk\r\nsynpunkt.\r\nUtredningen skall redovisa vilken standard olika\r\nvägavsnitt skall ha, i vilken ordning olika deletapper\r\nbör byggas ut samt hur anvisade medelsramar för\r\nrespektive vägstråk bäst kan utnyttjas. Utredningen\r\nskall även redovisa konsekvenserna för de\r\ntrafikpolitiska målen av att använda hela den anvisade\r\nplaneringsramen för respektive vägstråk till\r\nutbyggnad av motorväg. Utredningen beräknas bli\r\nklar i början av november.\r\nEftersom den begärda utredningen ännu inte har\r\nredovisats är jag inte beredd att för närvarande ge\r\nnågot besked om eventuella åtgärder från regeringens\r\nsida.</pre><pre>Anf.  249  PER ROSENGREN (v):\r\nHerr talman! Jag börjar med att tacka för svaret.\r\nJag har suttit och lyssnat på kommunikationsministern\r\nhela kvällen. Jag tror att det är första gången som jag\r\ninte hör hur kärvt det statsekonomiska läget är. Det\r\nhär hade varit ett utmärkt tillfälle att verkligen dra\r\nfram den klyschan, eller vad man nu skall kalla det,\r\noch säga: Nej, tyvärr, det statsekonomiska läget\r\ntillåter inte 70- och 80-talsinvesteringar i motorvägar.\r\nEtt annat problem som inte heller berörs är att det\r\ni dag ödslas en mängd pengar ute i länen, i detta fall i\r\nSkaraborg, och i kommuner och i länstyrelser på\r\nplaneringar utifrån att man de facto tror att det är en\r\nmotorväg som skall byggas.\r\nMan tar i dag ställning till vilka stråk den här\r\nmotorvägen skall ta. Det är ju naturligtvis inte på det\r\nsättet att denna motorväg skall gå där den nuvarande\r\nvägen går. Nej, den skall ta helt andra sträckningar.\r\nDet här har skapat en väldigt underlig debatt. Vissa\r\nhänvisar ju till ett riksdagsbeslut som de facto inte\r\nfinns, eftersom det här inte på något sätt ännu är\r\nfinansierat.\r\nMed anledning av detta är min följdfråga\r\nnaturligtvis vilka signaler som\r\nkommunikationsministern är beredd att ge.\r\nKommunikationsministern får gärna ta till\r\nfinansministerns ord och diskutera det statsfinansiella\r\nläget. I så fall förstår jag varthän svaret lutar.</pre><pre>Anf.  250  Kommunikationsminister  INES\r\nUUSMANN (s):\r\nHerr talman! Som jag sade i mitt inledande svar\r\nkommer den utredning som den tidigare regeringen\r\nhar beställt i början av november. Jag tycker att det\r\nvore fel att i dag föregripa den utredningen. Om det är\r\nen tröst för Per Rosengren kan jag säga att det\r\nstatsfinansiella läget gäller även i Skaraborg.</pre><pre>Anf.  251  PER ROSENGREN (v):\r\nHerr talman! Det finns en annan aspekt på det här.\r\nJu längre man dröjer med detta, desto fler olyckor\r\nhinner de facto inträffa. Vi har just i  Skaraborg, både\r\ni länstyrelse och i kommuner,  i tidigare sammanhang\r\nföreslagit att man kanske direkt bör börja diskutera\r\n13-metersalternativet med planskilda korsningar.\r\nJag lär inte få något svar av\r\nkommunikationsministern förrän i november. Jag\r\nämnar bevaka denna fråga och återkomma med\r\nytterligare frågor så fort utredningen presenteras i\r\nnovember. Tack för svaret.</pre><pre>Överläggningen var härmed avslutad.</pre><pre> 60 §  Svar på fråga 1994/95:1 om momsen på\r\nstudiecirklar</pre><pre>Anf.  252  Finansminister  GÖRAN\r\nPERSSON (s):\r\nHerr talman! Birgitta Hambraeus har frågat mig\r\nom jag är beredd att verka för att studiecirklar skall\r\nvara befriade från mervärdesskatt också i framtiden.\r\nFrågan har ställts mot bakgrund av ett\r\nutredningsförslag om en utvidgad skatteplikt till\r\nmervärdesskatt för utbildningstjänster i samband en\r\nanpassning till EG:s mervärdesskattebestämmelser.\r\nDe förslag om anpassning av det svenska\r\nmervärdesskattesystemet som lämnas av utredningen\r\nom teknisk EG-anpassning av de indirekta skatterna\r\nbereds för närvarande inom regeringskansliet.\r\nRegeringens förslag kommer att inom kort föreläggas\r\nriksdagen. Jag är inte nu beredd att ta ställning i den\r\nsärskilda fråga som Birgitta Hambraeus tar upp.</pre><pre>Anf.  253  BIRGITTA HAMBRAEUS (c):\r\nHerr talman! Jag ber att få lyckönska\r\nfinansministern till ett viktigt ämbete och tacka för\r\nsvaret.\r\nNär jag skrev min fråga visste jag inte - vilket\r\nuppenbarligen inte heller Finansdepartementet vet -\r\natt det här förslaget redan har kommit till riksdagens\r\nbord. Det här är kanske en liten försmak av hur pass\r\ninvecklat det blir när man skall anpassa sig till EU.\r\nI proposition 19 om Sveriges medlemskap i EU\r\nfinns det på s. 139, i den första delen, en beskrivning\r\nav hur vi måste anpassa våra momsskatteregler vid\r\nmedlemskapet. Det står: \"Mervärdesskattens\r\nskattebas, dvs. avgränsningen av de varor och tjänster\r\nsom skall beskattas, är sedan flera år tillbaka i princip\r\nharmoniserad i de olika EG-länderna.\r\nBestämmelserna finns i det s.k. sjätte\r\nmervärdesskattedirektivet (377/88/EEG). Några\r\nenstaka nationella undantag från den enhetliga\r\nskattebasen tillåts emellertid ännu, men de avvecklas\r\nsuccessivt. I princip skall således medlemsländerna ha\r\nhelt enhetliga regler för vilka varor och tjänster som\r\nskall omfattas av mervärdesskatten, och undantagen\r\nfrån beskattningen skall vara desamma i alla länder.\"\r\nSkattesatsen skall vara minst 15 % om det inte\r\ngäller vissa uppräknade varor och tjänster  som mat\r\noch energi där den kan vara 5 %. Man har rätt att ha\r\nhögre skattesatser.\r\nVissa länder har övergångsregler. Sverige har, det\r\nstår på s. 142, i förhandlingarna lyckats slippa\r\nmervärdesskatt när det gäller inträde till\r\nsportevenemang, tjänster som tillhandahålls av\r\nförfattare och biobiljetter. Tidningar, framställningar\r\nav organisationstidskrifter och medicin som säljs\r\nenligt recept har vi också sluppit mervärdesskatt på\r\nunder en övergångsperiod. Men studiecirklar är\r\ntydligen någonting som man inte ens har förhandlat\r\nom.\r\nJag inser att det här kanske är litet överraskande\r\nför finansministern. Men det är alldeles uppenbart att\r\nvi här helt enkelt får lov att rösta nej den 13\r\nnovember, därför att det blir så många tokigheter\r\nannars. Vi har inga möjligheter att få någon rätsida på\r\nvåra skatter om vi går med i EU.</pre><pre>Anf.  254  Finansminister  GÖRAN\r\nPERSSON (s):\r\nHerr talman! Uppenbarligen har fru Hambraeus\r\nsjälv, enligt egen uppfattning, svarat på frågan. Jag\r\nförstår inte varför hon frågar mig. Men om hon frågar\r\nmig om vad jag tänker göra åt den här konkreta\r\nskattefrågan kan jag tala om för fru Hambraeus att jag\r\nalldeles strax återkommer till riksdagen med besked.\r\nJag är inte alldeles säker på att fru Hambraeus har\r\ntolkat det aktstycke som hon nu har i nypan på rätt\r\nsätt. Men snart skingras dimmorna.</pre><pre>Anf.  255  BIRGITTA HAMBRAEUS (c):\r\nHerr talman! Jag får hoppas att finansministern\r\nhar rätt i att det här inte är färdigförhandlat och att det\r\nhär finns möjligheter att fortsätta att förhandla. Eller\r\nockså kanske finansministern delar min uppfattning\r\nom att vi bör säga nej. Då bestämmer vi ju själva\r\nockså i fortsättningen. Om vi säger ja till EU är vi\r\ntvingade att rätta oss efter de regler som gäller där.\r\nMen det kan alltså hända att man också\r\nfortsättningsvis kan förhandla om just vilka som skall\r\nha en övergångsregel.\r\nI remissdebatten som vi hade här förra veckan\r\nsade Hadar Cars att eftersom det nu måste vara moms\r\npå studiecirklar kan man väl tänka sig att öka stödet\r\ntill studiecirklarna och på det sättet kompensera. Är\r\ndet en möjlighet som finansministern skulle kunna\r\ntänka sig?</pre><pre>Överläggningen var härmed avslutad.</pre><pre>61 §  Svar på fråga 1994/95:11 om en\r\nvärnskatt</pre><pre>Anf.  256  Finansminister  GÖRAN\r\nPERSSON (s):\r\nHerr talman! Dan Ericsson har frågat mig om jag\r\när beredd att pröva den av kds presenterade modellen\r\nför värnskatt.\r\nVad Dan Ericsson föreslår är i praktiken att den\r\nborgerliga värnskatt som nu tas ut skall permanentas.\r\nDen ger fler skattskydliga med hög marginalskatt,\r\nhögre skatt för löntagare i relativt vanliga\r\ninkomstlägen och väsentligt lägre skatt för de\r\npersoner som har riktigt höga inkomster. Vi kommer\r\ndärför att i stället lägga fram förslag om en värnskatt\r\nsom ger skattehöjningar först från inkomster, i\r\ndagsläget, över 21 000 kr per månad.\r\nJag vill ändå inte på förhand avvisa Dan Ericssons\r\nförslag. Det skulle emellertid behöva kompletteras\r\nmed andra åtgärder för att nå samma effekt när det\r\ngäller budgetförstärkning och rättvis fördelning.</pre><pre>Anf.  257  DAN ERICSSON (kds):\r\nHerr talman! Jag ber att få tacka finansministern\r\nför svaret. Jag vill också önska honom lycka till med\r\natt sanera statsfinanserna. Det kan nog behövas några\r\nsådana välgångsönskningar.\r\nVi kristdemokrater förstår mycket väl att de\r\nnödvändiga budgetförstärkningarna måste vara och\r\nockså upplevas rättvisa. Det var just därför som vi\r\nmed kraft verkade för den konstruktion som gäller i\r\ndag, dvs. ett slopat grundavdrag vid den statliga\r\nbeskattningen.\r\nAtt Göran Persson nu ser detta som en form av\r\nvärnskatt är i sig en nyhet. Det är en något annan ton\r\nän den som vi fick höra under valrörelsen när det\r\ngällde den dåvarande regeringens skattepolitik. Det\r\nser jag som något positivt.\r\nJag såg just Rapportsändningen. Jag noterade att\r\nRiksbanken - låt mig ändå peka på det - liksom flera\r\nandra nu varnar för att inflationen är på väg att ta fart.\r\nMot bakgrund av det undrar man om\r\nSocialdemokraterna verkligen medvetet vill\r\ngenomföra ett förslag som ytterligare ökar risken för\r\ninflation och därmed skadar ekonomins funktionssätt.\r\nPå den punkten tror jag att vårt upplägg inte skulle\r\nvara lika skadligt, men det kan vi diskutera.\r\nGöran Persson vet ju hur skadligt det är med höga\r\nmarginalskatter. Det är egentligen därför jag frågar\r\nvarför han inte kan acceptera en lösning som \"tar från\r\nde rika\" utan att man samtidigt får de negativa\r\nkonsekvenser som den högre marginalskatten innebär\r\ni s-förslaget.\r\nAvslutningsvis vill jag säga att jag ser det som\r\nmycket positivt att Göran Persson vill pröva kds\r\nförslag till värnskatt, dvs. en permanentning av det\r\nslopade grundavdraget. Det ser jag som en öppning.\r\nDet kanske ligger någonting bakom talet om att man\r\nvill söka samförstånd för att komma framåt i den\r\nekonomiska politiken. Jag tar fasta på detta.</pre><pre>Anf.  258  Finansminister  GÖRAN\r\nPERSSON (s):\r\nHerr talman! Jag kan försäkra Dan Ericsson om att\r\njag inte har särskilt svårt att finna berörningspunkter i\r\nden typ av resonemang som han ger uttryck för. Jag\r\nsamarbetar gärna kring hur vi skall dra in mer pengar\r\ntill statskassan och om hur vi skall göra det från de\r\ngrupper som hittills faktiskt har kommit ganska\r\nlindrigt undan i krisen, de som har goda inkomster.\r\nDet finns, som sagt, beröringspunkter.\r\nJag förfogar inte över en riksdagsmajoritet. Det\r\ngör inte Dan Ericsson heller. Vi får tala med varandra.\r\nKritiken mot det förslag som Dan Ericsson har\r\nriktar sig naturligtvis mot att det innebär en kraftig\r\neffekt för många heltidsarbetande med måttliga\r\ninkomster. Det är en kraftig trappstegseffekt precis\r\nvid brytpunkten kring 16 500 kr i månaden. Sedan\r\nklingar det så att säga av ju högre inkomst man har.\r\nDet är en skönhetsfläck i förslaget om det slopade\r\nstatliga grundavdraget som vi har haft svårt att\r\nacceptera. Men vi når varandra i fråga om att det skall\r\ndras in mer pengar och att det skall göras från dessa\r\ninkomstskick.\r\nVi är litet hårdare än Dan Ericsson mot dem som\r\ntjänar väldigt mycket pengar. I Dan Ericssons modell\r\nkommer de i praktiken mycket lindrigt undan. Låt oss\r\nfortsätta samtalet!</pre><pre>Anf.  259  DAN ERICSSON (kds):\r\nHerr talman! Det är en bra ton som\r\nfinansministern anslår. Det är klart att han är\r\nintresserad av att söka finna majoriteter för de förslag\r\nsom så småningom kommer.\r\nI valrörelsen lade vi kristdemokrater fram ett\r\nsamlat saneringsprogram för den svenska ekonomin.\r\nDet handlar både om besparingar och skattehöjningar,\r\nmen det tar också fasta just på de fördelningspolitiska\r\neffekterna, på att alla måste vara med och bära\r\nbördorna och på att förslagen skall upplevas som\r\nrättvisa.\r\nProblemet med Socialdemokraternas förslag till\r\nvärnskatt är att det blir orimliga marginaleffekter. Vi\r\nfår tillbaka diskussionen om marginalskatter, vilka får\r\nskadliga effekter på ekonomin. Det vet vi. Med detta\r\nförslag kan också inflationen späs på litet mer än med\r\nvårt förslag.\r\nJag säger inte att kds-förslaget är det absolut bästa\r\npå alla punkter. Som finansministern säger kan det\r\nfinnas skäl att se över hur man skall hitta ytterligare\r\nbudgetförstärkningar och kanske en mer rättvis\r\nfördelning.\r\nDet positiva är ändå att finansministern nu ger en\r\nöppning för ett resonemang.</pre><pre>Anf.  260  Finansminister  GÖRAN\r\nPERSSON (s):\r\nHerr talman! Låt mig säga att det program för\r\nsanering av ekonomin som Dan Ericsson åberopar -\r\ndet kds-program som presenterades vid\r\nmidsommartid, om jag inte missminner mig -\r\ninnehåller många konkreta och bra förslag. Det fick\r\nkanske inte riktigt den uppmärksamhet som det\r\nförtjänade i valrörelsen. Icke desto mindre kan jag\r\nförsäkra Dan Ericsson om att jag har läst det mycket\r\nnoga, och i marginalen har jag med röd penna strukit\r\nför en hel del goda uppslag som vi säkert kan\r\nsamarbeta kring.</pre><pre>Anf.  261  DAN ERICSSON (kds):\r\nHerr talman! Det är positivt att finansministern nu\r\nhar läst på detta. Det lät inte riktigt så i valrörelsen.\r\nMen det är bra att vi har kommit förbi det stadiet och\r\nkan resonera konstruktivt.\r\nGöran Persson! Man kanske inte bara kan stryka\r\nför en och annan punkt i programmet. Man måste se\r\nvårt program som en helhet. Om vi skall komma\r\nframåt i resonemanget gäller det att ge och ta. Då\r\nfinns det flera andra förslag som vi också borde\r\ndiskutera framöver. Just för dagen nöjer jag mig dock\r\nmed det besked som har getts, dvs. att finansministern\r\nnu tittar på och överväger kds saneringsprogram - vi\r\nhar ju fått beskedet att han tittar på hela\r\nsaneringsprogrammet - och framför allt den här\r\nvärnskatten.</pre><pre>Överläggningen var härmed avslutad.</pre><pre> 62 §  Svar på frågorna 1994/95:19 och 45 om\r\nsaneringen av statsfinanserna, m.m.</pre><pre>Anf.  262  Finansminister  GÖRAN\r\nPERSSON (s):\r\nHerr talman! Mats Odell har frågat om jag har\r\nberedskap för de ytterligare besparingar som med\r\nnödvändighet kommer att få lov att läggas fram inom\r\nen snar framtid. Mats Odell har vidare frågat mig\r\nvilka budgetförstärkningar om 20 miljarder kronor\r\nsom riksdagen redan beslutat om och som regeringen\r\nkommenterar i regeringsförklaringen. Jag besvarar\r\ndessa frågor i ett sammanhang.\r\nDet program för sanering av statsfinanserna som\r\nriksdagen fattade beslut om våren 1993 och som\r\navsågs genomföras under perioden 1993/94-1998/99\r\nhar under den gångna mandatperioden lett till\r\nkonkreta beslut i riksdagen som nu beräknas ge en\r\neffekt om ca 24 miljarder kronor, varav endast en\r\nmindre del avsett utgiftsminskningar. Det är dessa\r\nbudgetförstärkningar som avses i\r\nregeringsförklaringen på sidan 3. Socialdemokraterna\r\nhar i samband med publiceringen av sitt valmanifest\r\nredovisat ytterligare förslag på sammanlagt drygt 60\r\nmiljarder kronor som skall genomföras under\r\nmandatperioden.\r\nRegeringen kommer att i en proposition under\r\nhösten lägga fram förslag till beslut om åtgärder som\r\nbygger på Socialdemokraternas valmanifest och\r\nsamtidigt redovisa min bild av det ekonomiska läget.\r\nJag utgår mot bakgrund av Mats Odells frågor från att\r\ndet parti som han företräder har beredskap att stödja\r\nde besparingsåtgärder som är nödvändiga.</pre><pre>Anf.  263  MATS ODELL (kds):\r\nHerr talman! Jag vill tacka finansministern för\r\nsvaret.\r\nDet är väl så, herr talman, att verkligheten nu\r\nbörjar hinna i kapp Göran Persson och hans berömda\r\nplan.\r\nDet visar sig nu alltmer att vi kristdemokrater och\r\növriga partier i den förra regeringen hade rätt när vi\r\nunder den gångna mandatperioden och under den\r\ngångna valrörelsen hävdade att Sverige måste föra en\r\nstram finanspolitik för att få balans i statens affärer\r\noch få ner räntorna.\r\nHerr talman!  Så sent som den 5 augusti\r\nkritiserade Göran Persson den borgerliga regeringen\r\nför att inte ha stimulerat efterfrågan tillräckligt\r\nmycket. Göran Persson sade vid det tillfället: Sverige\r\nkan inte spara sig bort från budgetunderskottet så\r\nlänge arbetslösheten fortsätter att vara hög. Endast\r\ngenom att satsa på efterfrågan och arbete kan vi hejda\r\nde skenande statsfinanserna.\r\nJag noterar nu att han nu rakt av sväljer dessa\r\nbudgetförstärkningar på 20 miljarder. Många av dessa\r\nvar föremål för mycket skarpa protester från\r\nsocialdemokraternas sida. Vi minns alla de bussar\r\nsom rullade in på Mynttorget med protesterande. Vi\r\nminns motståndet mot förändringarna i ersättningarna\r\ntill kommunerna och många andra saker.\r\nJag konstaterar att det under mandatperioden har\r\nfattats ytterligare besparingsbeslut i denna kammare\r\npå netto 44 miljarder kronor som ni socialdemokrater\r\nhar röstat nej till med voteringsknapparna. Frågan är:\r\nKommer ni att riva upp de besluten, eller kommer\r\nockså de att sväljas framöver?\r\nHur blir det, Göran Persson, med\r\ninvesteringspaketet? Kommer Ines Uusmann att nu få\r\nett antal nya friska miljarder till mera vägar och\r\njärnvägar? Kommer ni att börja med att pressa ned\r\narbetslösheten, och därefter ta itu med underskottet?</pre><pre>Anf.  264  Finansminister  GÖRAN\r\nPERSSON (s):\r\nHerr talman! Mats Odells påstående om vår\r\nupprördhet över de 24 miljarder kronor som redan är\r\nbeslutade i den tidigare saneringsplanen är är inte en\r\nriktig beskrivning.\r\nDe 24 miljarder kronor det här handlar om är\r\nytterligare 7 miljarder i egenavgifter. Det är närmare\r\n7 miljarder i höjda punktskatter. Det är 2 miljarder,\r\nsom ni tror er få in genom förbättrad skatteindrivning,\r\noch sedan en del smärre besparingar på i\r\nstorleksordnignen 4 miljarder kronor. Det är alltså i\r\nhuvudsak skattehöjningar.\r\nSkall jag vara litet kritisk och strö salt i såren,\r\nvilket vore mig främmande, kanske jag skulle säga att\r\ndet är litet för mycket skattehöjningar i detta\r\nsaneringsprogram, Mats Odell. Men det var den utväg\r\nsom den förra regeringen till sist fann, och det får\r\nligga fast. Jag tänker inte riva upp det.\r\nDe 44 miljarder kronor som Mats Odell åberopar\r\ngällde tvister om t.ex. bostadspolitiken och olika typer\r\nav egenavgifter i arbetslöshetsförsäkringen. Vi\r\nföreslog att man i stället skulle ta ut egenavgifter i\r\nsjukförsäkringen. På den punkten var vi inte\r\nfinansieringen skyldig och kommer inte att vara det\r\nnu heller.\r\nJag tänker se till att budgetdisciplin råder krona\r\nför krona. Om jag kan räkna med att Mats Odell på\r\nsamma konstruktiva sätt som Dan Ericsson är med i\r\nsamtalet finns det säkert en hel del som vi kan göra\r\ntillsammans.\r\nVi har facit för den mandatperiod som vi har\r\nbakom oss. Nu måste vi jobba och ta oss ur detta läge.\r\nDet är ett nationellt intresse, och jag är beredd att\r\nsamarbeta.</pre><pre>Anf.  265  MATS ODELL (kds):\r\nHerr talman! Jag tycker ändå att Göran Persson\r\nlitet för lättvindigt glider undan de beslut som har\r\nfattats i denna kammare.\r\nMed anledning av finansplanen 1992: 17,6\r\nmiljarder. Ett antal särpropositioner: 2 miljarder.\r\nKompletteringspropositionen 1992: 16,8 miljarder.\r\nKrispropositionen hösten 1993, där ni har frånträtt ett\r\nantal punkter. Finansplanen 1993: 7,8 miljarder.\r\nHöstpropositionen 1993: ytterligare 7,7 miljarder. Nu\r\nsenast i finansplanen 1994: ungefär en halv miljard.\r\nHur blir det med dessa beslutade besparingar?\r\nKommer ni att riva upp dem? Hur skall det i så fall\r\nfinansieras?</pre><pre>Anf.  266  Finansminister  GÖRAN\r\nPERSSON (s):\r\nHerr talman! Jag förstår inte att Mats Odell tycker\r\natt det finns en poäng i att ställa dessa frågor. Att\r\ngenomföra ytterligare statliga åtaganden i\r\nstorleksordningen 20, 30, 40, 50 miljarder kronor i ett\r\nläge där vi ärvt ett budgetunderskott som nu visar sig\r\nvara inte 150 utan 200 miljarder kronor är fullständigt\r\nsanslöst.\r\nÄven om jag skulle vilja riva upp en del av\r\nbesparingarna är det jag nu har att hantera av ett\r\nsådant slag att det inte står på dagordningen att\r\nformulera upprivande av besparingar. Dagordningen\r\nför mig framöver är att formulera ytterligare\r\nbesparingar. Det är så läget ser ut.</pre><pre>Anf.  267  MATS ODELL (kds):\r\nHerr talman! Det är detta som är ganska allvarligt.\r\nEr valrörelse var i själva verket något slags reptrick\r\nsom bestod av tre delar.\r\nNi fick ert mandat av väljarna genom att för det\r\nförsta tala om 90 000 nya jobb genom en mängd nya\r\ninvesteringar.\r\nFör det andra: Göran Perssons s.k. skarpa plan\r\nvisade sig från början vara den pytteplan som\r\nkritikerna sade. Är det 61 miljarder, eller är det bara\r\n36 miljarder om investeringarna uteblir?\r\nFör det tredje: det öppna mandatet, som just i dag,\r\npå dagen en månad efter valet, plockats fram ur\r\ngarderoberna och nu laddas. Göran Perssons hela\r\npolitik bygger på denna blinda fläck för väljarna, den\r\nhårt igenknutna säck i vilken den socialdemokratiska\r\nspargrisen både såldes och levererades.\r\nJag skall gärna svara på Göran Perssons fråga. Vi i\r\nkds är beredda att medverka. Jag tror våra väljare är\r\nbättre förberedda än vad Göran Perssons väljare är på\r\ndessa besparingar.</pre><pre>Anf.  268  Finansminister  GÖRAN\r\nPERSSON (s):\r\nHerr talman!  Jag skall inte tvista med Mats Odell\r\nom vems valmanskår som är mest förberedd på kärva\r\ntider.\r\nJag kan bara konstatera att den valrörelse som jag\r\nvar med och ledde för mitt partis räkning präglades av\r\natt Socialdemokraterna var det enda parti som gick ut\r\nmed ett tydligt budskap till väljarna om exakt vilka\r\nnedskärningar och skattehöjningar som skulle\r\ngenomföras och ovanpå detta sade att utvecklingen\r\nkan bli sämre än vad vi har förutsatt, och då kommer\r\ndet att krävas ännu mer. Vi begärde fullmakt för att\r\nhantera en sådan situation.\r\nJag känner mig i den meningen mycket trygg. Om\r\nMats Odell känner sig lika trygg blir han säkert en\r\ngod samarbetspartner.</pre><pre>Anf.  269  MATS ODELL (kds):\r\nHerr talman! Bekymret är nu att räntorna har gått\r\nupp. De är klart att de har gjort det. Jag tror att de som\r\nförväntas låna ut minst 500 miljoner kronor till\r\nsvenska staten varje dygn kan lägga ihop\r\nopinionssiffror och politiska budskap.\r\nSumman av den kardemumman blev den\r\nskattehöjning som nu gör att Göran Persson måste\r\nladda det öppna mandatet redan en månad efter valet.\r\nJag hoppas att han nu har den valmanskår att den\r\ntrots denna valrörelse tål det som verkligen väntar\r\nrunt hörnet.</pre><pre>Anf.  270  Finansminister  GÖRAN\r\nPERSSON (s):\r\nHerr talman! Jag skall inte vara hård mot Mats\r\nOdell. Men det skulle inte skada om Mats Odell\r\nerinrade sig att jag i dag har redovisat det saldo som\r\när resultatet av det regeringsinnehav som Mats Odells\r\nparti var en förutsättning för: 200 miljarder i\r\nbudgetunderskott. Ni räknade fram i maj månad att\r\ndet skulle bli 150 miljarder. Det är 50 miljarder fel.\r\nOm Mats Odell var så oerhört angelägen om låga\r\nräntor och besparingar, varför hade då Mats Odell i så\r\nfall inte litet kraftsamling under den period han kunde\r\npåverka politiken i stället för att driva igenom nya\r\nofinansierade reformer, t.ex. vårdnadsbidraget?\r\nDet är så det var. Men detta är för mig historia.\r\nSpela inte upp denna teater. Den kommer bara att\r\nförgifta stämningen.</pre><pre>Anf.  271  TREDJE VICE TALMANNEN:\r\nJag medger ytterligare ett inlägg från vardera\r\ntalaren.</pre><pre>Anf.  272  MATS ODELL (kds):\r\nHerr talman!  Om det skulle handla om vad som\r\nhar förgiftat stämningen, vågar jag först påstå att vårt\r\nparti är mycket mer berett att ställa upp på de\r\nbesparingar som nu är nödvändiga än vad Göran\r\nPerssons parti var den gångna mandatperioden. På den\r\npunkten kan jag utfärda ett bindande löfte.\r\nFör det andra är räntorna i dag till stor del ett\r\nresultat av att oppositionen hade så höga\r\nopinionssiffror och så länge vägrade att leverera för\r\nmarknaden tillräckliga besparingsförslag som\r\nupplevdes som trovärdiga, så att räntorna skulle kunna\r\ngå ner. Om den saken tror jag inte att vi behöver\r\ntvista.\r\nLåt oss nu se framåt, och låt oss försöka att göra\r\nnågonting konstruktivt av det som nu är.\r\nHistorieskrivningen kan inte ske på det ensidiga sätt\r\nsom Göran Persson här försöker göra.</pre><pre>Anf.  273  Finansminister  GÖRAN\r\nPERSSON (s):\r\nHerr talman! Jag har försökt att vara mycket\r\nmåttfull i min historieskrivning och långt ifrån så\r\naggressiv som jag upplever att Mats Odell bitvis har\r\nvarit i sitt inlägg.\r\nDet är inget tvivel om vem som har haft ansvaret\r\nför den ekonomiska politiken under de år som\r\nräntorna har stuckit i väg och statsskulden har\r\nexploderat. Det ansvaret kan Mats Odell inte springa\r\nifrån. Men det hela skall nu hanteras, och vi skall ut ur\r\nsituationen.\r\nJag söker samarbete och samförstånd. Om Mats\r\nOdell skickar signalen att hans valmanskår är beredd\r\npå besparingar och uppoffringar, tycker jag att det är\r\nen god signal. Den typen av konstruktivt samarbete\r\nkommer att behövas.</pre><pre>Överläggningen var härmed avslutad.</pre><pre>63 §  Svar på frågorna 1994/95:23, 24, 25 och 26\r\nom beskattningen av arbete, m.m.</pre><pre>Anf.  274  Finansminister  GÖRAN\r\nPERSSON (s):\r\nHerr talman! Bo Lundgren har ställt fyra frågor,\r\nsom alla behandlats i den gångna valrörelsen. Den nya\r\nregeringens position i dessa frågor är väl känd. Jag\r\nskall därför här bara helt kort redogöra för den.\r\nBo Lundgrens första fråga rör vilka åtgärder\r\nregeringen är beredd att vidta i syfte att minska\r\nskattekilen på arbete inom tjänstesektorn.\r\nDen nuvarande regeringens arbete inriktas på en\r\nsanering av statsfinanserna. Några nya ofinansierade\r\nskattesänkningar kommer inte att bli aktuella. En\r\nförutsättning för den typ av åtgärder som Bo\r\nLundgren förordar är därför att de kan finansieras\r\nutan att förutsättningarna för en sanering av\r\nstatsfinanserna försämras. Jag emotser med intresse\r\nBo Lundgrens förslag på denna punkt.\r\nRegeringen strävar efter att bevara och förbättra\r\nlevnadsvillkoren för de boende i Sverige. Inriktningen\r\nbör vara att skapa jobb som förmår att bära normala\r\narbetskraftskostnader.\r\nBeträffande frågan om beskattningen av arbete vill\r\njag påminna Bo Lundgren om att den regering i vilken\r\nhan ansvarade för skattefrågorna beslutade om\r\nskattehöjningar på arbetsinkomster på omkring 6 000\r\nkronor per år för en heltidsarbetande löntagare.\r\nSkatteintäkterna användes emellertid inte för en\r\nsanering av statsfinanserna.\r\nDet statsfinansiella läget är nu mycket\r\nbekymmersamt. Socialdemokraterna har i sitt\r\nvalmanifest angett att en värnskatt på höga inkomster\r\nskall införas. Förslag kommer att läggas fram inom\r\nnågra veckor.\r\nBo Lundgren har vidare frågat mig vilka åtgärder\r\nregeringen är beredd att vidta för att enskilt\r\nriskkapital inte skall diskrimineras genom exempelvis\r\nhögre skatteuttag.\r\nRegeringen kommer senare att lägga fram förslag\r\nom en återgång till den likformiga beskattning av\r\nhushållens kapitalinkomster som var en av\r\nhörnstenarna för 1990 års skattereform. Jag påminner\r\nBo Lundgren om att denna skatteordning i huvudsak\r\nbyggde på ett förslag från näringslivet.\r\nSlutligen skall jag ta upp Bo Lundgrens fråga om\r\nvilka åtgärder regeringen är beredd att vidta så att\r\negenavgifterna inte ökar.\r\nJag vill påminna Bo Lundgren om att den regering\r\ni vilken han ansvarade för skattefrågorna införde eller\r\nlade fram förslag till egenavgifter på sammanlagt 4\r\nprocentenheter.\r\nSocialdemokraterna har i sitt valmanifest angett\r\natt ytterligare höjningar av egenavgifterna kommer att\r\nvara nödvändiga för att trygga samhällets åtagande\r\ninom socialförsäkringarna.</pre><pre>Anf.  275  BO LUNDGREN (m):\r\nHerr talman! Jag vore inte uppriktig om jag\r\nlyckönskade Göran Persson till valframgången, men\r\njag önskar ändå Göran Persson lycka till för Sveriges\r\nskull i värvet som finansminister. Jag är dock ganska\r\növertygad om att det då krävs en hel del omprövning,\r\noch den förefaller ju enligt de här frågesvaren än så\r\nlänge inte vara vid handen.\r\nDen viktigaste uppgiften för regering och riksdag\r\när ju att skapa förutsättningar för de många nya jobb,\r\nflera hundra tusen, som behövs för att undvika\r\nlångtidsarbetslöshet och för att bidra till den sanering\r\nav statsfinanserna som avser det konjunkturella\r\nunderskottet.\r\nI ett sådant läge, säger Göran Persson, är\r\nregeringen beredd att skärpa beskattningen på arbete.\r\nBlir det fler nya jobb av det? Svaret är nej.\r\nI det läget, säger Göran Persson, är regeringen\r\nberedd att diskriminera enskilt riskkapital genom\r\nhögre skatteuttag, en oneutral beskattning med dubbel\r\nskatt på riskkapital. Blir det fler jobb när det kapital\r\nsom ger de nya jobben blir högre beskattat? Svaret är\r\nnej. Också där går regeringen i rakt motsatt riktning.\r\nGöran Persson säger att regeringen är beredd att\r\nhöja egenavgifterna. Också detta, speciellt som det är\r\nfråga om rena inkomstskattehöjningar och inget annat,\r\nleder till höjd skatt på arbete och därmed också sämre\r\nförutsättningar att få fram de många nya jobben.\r\nSlutligen vänder sig Göran Persson med viss rätt\r\ntill mig för konstruktiva förslag om hur man skall\r\nkunna minska skattekilen på arbete inom\r\ntjänstesektorn, en fråga som jag har drivit under rätt\r\nlång tid men som Socialdemokraterna har vägrat\r\ndiskutera.\r\nGöran Persson, när skall Socialdemokraterna lära\r\nsig att en höjning av skatten inte löser Sveriges\r\nekonomiska problem?</pre><pre>Anf.  276  Finansminister  GÖRAN\r\nPERSSON (s):\r\nHerr talman! Problemet med Bo Lundgren och\r\nModeraterna och deras ekonomiska politik är inte att\r\nde är trevliga att debattera med - jag sätter nämligen\r\nstort värde på Bo Lundgren som debattör och tackar\r\nför hans lyckönskan - utan problemet är att de är\r\nfixerade vid skatter. Skatter ses som ursprunget till\r\nallt ont, och en sänkning av skatterna ses som\r\nlösningen på alla problem. Detta är intellektuellt\r\ntorftigt, internationellt prövat och fiaskoartat som\r\nresultat. Att resultatet blev detsamma i Sverige är inte\r\natt förvånas över - vi har sett förebilderna utomlands.\r\nBo Lundgren talar om att en höjning av skatten på\r\narbete inte ger några nya jobb, och han antyder då att\r\nhan skulle ha sänkt skatten under sin regeringsperiod.\r\nDet gjorde han inte. Han höjde skatten för vanliga\r\nlöntagare med 6 000 kr per år men sänkte skatten för\r\nde rikaste.\r\nHan talar om att egenavgifterna är en olycka. Den\r\nborgerliga regeringen höjde egenavgifterna kraftigt\r\noch genomförde kapitalskattesänkningar.\r\nKapitalskattesänkningarna gav inga nya jobb.\r\nEgenavgifterna gav en del ny finansiering.\r\nMönstret i ert sätt att agera är motstridigt. Ni har\r\ninte haft några problem med att höja skatten för\r\nvanligt folk om den åtgärden har använts för att kunna\r\nsänka skatten för de rikaste i samhället. Skatten har\r\nför er del inte varit någonting annat än ett\r\nsjälvändamål och har på så sätt ofta använts\r\nmotverkande i den ekonomiska politiken, inte minst i\r\nkonjunktursammanhang. Det är er svaghet och ert\r\ntillkortakommande, och treårsperioden ger sin tydliga\r\nbild av detta.</pre><pre>Anf.  277  BO LUNDGREN (m):\r\nHerr talman! Göran Persson har inte riktigt de\r\nhistoriska kunskaperna för att kunna ägna sig åt\r\nhistoriska tillbakablickar. Jag kan påminna Göran\r\nPersson om överläggningarna 1992 - visserligen var\r\nGöran Persson såvitt jag vet inte med vid de\r\növerläggningarna - då Socialdemokraterna krävde att\r\nden arbetsgivaravgiftsänkning, den\r\nlöneskattesänkning, den sänkning av skatten på arbete\r\nsom vi var överens om skulle finansieras med just de\r\nskattehöjningar som Göran Persson nu försöker\r\nkritisera mig för. I det belopp som\r\nSocialdemokraterna använde sig av i valrörelsen och\r\nsom Göran Persson använder här ligger nämligen den\r\nfinansiering ni själva drev fram.\r\nLåt oss emellertid bortse från det. Låt oss ta den\r\ngrundläggande diskussionen. Tror Göran Persson att\r\ndet blir fler nya jobb och mer enskilt riskkapital om\r\nman höjer skatten på enskilt riskkapital? Det ni\r\nsocialdemokrater förespråkar är ju de facto dubbel,\r\ninte enkel skatt.</pre><pre>Anf.  278  Finansminister  GÖRAN\r\nPERSSON (s):\r\nHerr talman! Först det historiska. Krisuppgörelsen\r\nger vid handen att flera av dessa skatter föreslogs av\r\nModeraterna. Det var dessutom en uppgörelse som\r\nresulterade i propositioner som Bo Lundgren satte sitt\r\nnamn under. Bo Lundgren är en av de största\r\nskattehöjarna som har funnits i denna kammare. Det\r\nhar drabbat vanligt folk, och den fördelningspolitiska\r\nprofilen har varit mycket sned.\r\nBo Lundgren har aldrig förstått sambandet mellan\r\nsunda statsfinanser och förutsättningar för expansion\r\ninom näringslivet. Bo Lundgren är kanske också den\r\nminister som enskilt mest har bidragit till\r\nstatsfinansernas förfall genom stora, ofinansierade\r\nskattesänkningar. Det har resulterat i en misstro mot\r\nden svenska finanspolitiken, och för det har vi fått\r\nbetala höga räntor, höga räntor som har hämmat\r\ninvesteringar och tillväxt. Bo Lundgrens svaga\r\nekonomiska politik och fixering vid skatterna har\r\ngjort att Sverige faktiskt har hamnat i ett läge som\r\nbara kan betraktas som synnerligen, synnerligen\r\nbesvärligt.</pre><pre>Anf.  279  BO LUNDGREN (m):\r\nHerr talman! Det vore väl ändå på sin plats att\r\nfinansministern i Sveriges regering valde någon\r\nenstaka rak argumentationslinje. Endera är jag en stor\r\nskattehöjare, eller också har jag svarat för ett stort\r\nantal ofinansierade skattesänkningar. Det går liksom\r\ninte riktigt ihop att anklaga mig för att både ha höjt\r\nskatten och ha sänkt den för mycket.\r\nSanningen när det gäller överläggningarna är ju\r\nden, Göran Persson, att när vi försökte föreslå\r\nutgiftsneddragningar var svaret från er sida helt och\r\nhållet nej. Det jag strävade efter var att hitta de minst\r\nskadliga förändringarna på skattesidan i det\r\navseendet.\r\nJag tycker ändå att vi skall vara framtidsinriktade.\r\nDet skulle vara intressant att höra Sveriges nye\r\nfinansminister något utveckla det som den här\r\nfrågedebatten egentligen gäller, nämligen hur dubbel\r\nskatt på riskkapital kan ge fler nya jobb och mer\r\nriskkapital och hur höjd skatt på arbete kan ge större\r\nförutsättningar för jobb inom tjänstesektorn och andra\r\narbeten.</pre><pre>Anf.  280  Finansminister  GÖRAN\r\nPERSSON (s):\r\nHerr talman! Det tragiska är att när Bo Lundgren\r\nsatt i den gamla regeringen höjde han skatten för\r\nvanligt folk utan att använda pengarna till att sanera\r\nstatsfinanserna. Han omfördelade dem i stället i form\r\nav skattesänkningar för kapitalägare. Det tragiska är\r\nnog att Bo Lundgren är den störste skattehöjaren för\r\nvanligt folk och samtidigt som han är den störste\r\nslösaren. Hur har han sedan använt de pengar han\r\ntagit in? Det har inte gett ett enda nytt jobb. Det har\r\ntvärtom blivit massarbetslöshet.\r\nMin uppfattning är den att skatter får vi ta in\r\ndärför att vi behöver använda dem till finansiering av\r\ngemensamma ändamål i välfärdssamhället. Detta\r\nvälfärdssamhälle kräver sunda statsfinanser. Politiker\r\nav Bo Lundgrens typ kan slå sönder det\r\nvälfärdssamhället. Han gör stora ofinansierade\r\nskattesänkningar när man behöver använda\r\nskatteintäkterna för att täppa till stora hål i\r\nstatsfinanserna. Det är ju så det har varit. Därför\r\ndrabbar kritiken Bo Lundgren så hårt som person och\r\nsom företrädare för det parti som har stått för\r\nideologin.</pre><pre>Anf.  281  BO LUNDGREN (m):\r\nHerr talman! Det är fel när Göran Persson säger\r\natt vi har höjt skatterna för löntagare och sänkt dem\r\nför kapitalägare. Då räknar Göran Persson in den\r\nlöneskattesänkning som vi var överens om. Detta är\r\nden största enskilda skattesänkningen, och vi var\r\növerens om att den var nödvändig. Det är alltså fel.\r\nMen om det nu skulle vara så - men det är det inte -\r\nkan man ju inte hävda att det finns några\r\nofinansierade skattesänkningar.\r\nVi skall självfallet ha sunda statsfinanser. Det är ju\r\njust oron för att Göran Persson inte skall lyckas med\r\nsitt partis omprövning som gör att ränteläget är alltför\r\nhögt i Sverige. Det är först om ni kan visa vilja och\r\nförmåga till omprövning och om ni kan genomföra\r\nbesparingar i stället för skattehöjningar som vi kan få\r\nden långsiktigt varaktigt låga ränta som Sverige de\r\nfacto behöver genom sunda statsfinanser. Då kan man\r\ninte straffa ut de jobb som behövs.\r\nVad är det största problemet, Göran Persson? Är\r\ndet att Sverige har för låga skatter eller att Sverige har\r\nför stora offentliga utgifter?</pre><pre>Anf.  282  Finansminister  GÖRAN\r\nPERSSON (s):\r\nHerr talman! De stora offentliga utgifterna är vår\r\nförbannelse. De har exploderat under den tid som Bo\r\nLundgren satt i Finansdepartementet. Med Bo\r\nLundgren och Anne Wibble som ansvariga blev\r\nSverige världsmästare i offentliga utgifter därför att ni\r\nmisskötte konjunkturpolitiken. Ni omvandlade en\r\nnormal lågkonjunktur till en depression. Den\r\ndepressionen orsakade massarbetslöshet.\r\nMassarbetslösheten slog sönder statsfinanserna.\r\nI det läget valde Bo Lundgren att höja skatten för\r\nvanligt folk, inte för att sanera statsfinanserna utan för\r\natt sänka skatten för dem som äger kapital. Det är i ett\r\nnötskal fiaskot i den politik som väljarna sade nej till\r\npå valdagen för någon månad sedan.</pre><pre>Anf.  283  TREDJE VICE TALMANNEN:\r\nJag medger ytterligare var sitt inlägg.</pre><pre>Anf.  284  BO LUNDGREN (m):\r\nHerr talman! Jag tror att väljarna möjligen trodde\r\natt Socialdemokraterna skulle kunna göra ett under,\r\ndvs. genomföra förändringar som klarade\r\nstatsfinanserna utan att det kändes för någon. Det\r\nGöran Persson nu lider av är väl att man faktiskt inser\r\natt det kommer att kännas, fast på fel sätt.\r\nUtgiftsexplosionen beror ju till stor del på den 80-\r\ntalspolitik som ledde oss in finanskrisen,\r\nlågkonjunkturen och den arbetslöshet som det nu är\r\nbåde Göran Perssons och mitt mål att bekämpa. Det är\r\nen viktig del i saneringen av statsfinanserna. En del är\r\nbesparingar som drar ner räntan varaktigt. En annan\r\när att få fram de nya jobb som drar ner det\r\nkonjunkturella underskottet.\r\nSkall jag tolka Göran Persson så att höjd skatt på\r\narbete och ytterligare skattebelastning på enskilt\r\nriskkapital förbättrar förutsättningarna för arbete?\r\nFörsök svara sakligt på just den fråga som gäller\r\nframtiden!</pre><pre>Anf.  285  Finansminister  GÖRAN\r\nPERSSON (s):\r\nHerr talman! Om Bo Lundgren lyssnar är det inte\r\nsärskilt svårt att förstå hur argumentationen hänger\r\nihop. Vi kommer att bli tvungna att höja en del skatter\r\nför att täcka de gigantiska underskott vi har i de\r\nstatsfinanser som Bo Lundgren lämnat efter sig.\r\nDessa statsfinanser är så usla att de till omvärlden\r\nsignalerar den slapphet i den ekonomiska politiken\r\nsom har gett oss rekordhöga räntor. Eftersom vi har\r\nhaft en skatteminister som inte ägnat sig åt att sanera\r\nekonomin utan åt att fortsätta att ösa ut pengar i\r\nofinansierade skattesänkningar har räntorna stigit i\r\ntakt med detta. Det är så det ligger till.\r\nVäljarna förväntar sig inga under av\r\nsocialdemokratin. Vi har lovat en kärv men rättvis\r\npolitik. Jag tänker stå för den. Nu är det\r\nbudgetdisciplin som skall gälla och inte det som\r\ngällde på den gamla regeringens tid, nämligen\r\nofinansierade reformer och skattesänkningar.</pre><pre>Överläggningen var härmed avslutad.</pre><pre>64 §  Svar på fråga 1994/95:28 om åtgärder mot\r\nkommunala skattehöjningar</pre><pre>Anf.  286  Finansminister  GÖRAN\r\nPERSSON (s):\r\nHerr talman! Bo Lundgren har frågat mig vilka\r\nåtgärder regeringen är beredd att vidta för att hindra\r\nde kommunala skattehöjningarna.\r\nJag tror till skillnad från Bo Lundgren på det\r\nkommunala självstyret. Det ankommer således på\r\nkommunmedborgarna att själva avgöra avvägningen\r\nmellan ytterligare nedskärningar och skattehöjningar.\r\nValrörelserna har på en rad orter handlat om just\r\nsådana frågor.\r\nJag anser dock att kommuner och landsting bör\r\nvara ytterst återhållsamma med skattehöjningar. Jag\r\nutgår ifrån att kommunerna kommer att pröva alla\r\nandra rimliga åtgärder för att skapa balans i\r\nkommunens ekonomi innan de överväger\r\nskattehöjningar. Jag kommer att följa utvecklingen\r\noch - om så visar sig nödvändigt - ta upp frågan i\r\növerläggningar med kommunerna.</pre><pre>Anf.  287  BO LUNDGREN (m):\r\nHerr talman! Det skall bli intressant att se hur den\r\nretoriskt skicklige finansministern med historiska\r\ntillbakablickar på ett sakligt korrekt sätt försöker\r\ntackla den här frågan.\r\nKommunalskattehöjningar innebär höjd\r\nmarginalskatt totalt sett. Det innebär ett steg tillbaka\r\nmot de marginalskatter för vanliga människor som\r\nbetecknades som inslag i ett perverst och ruttet\r\nskattesystem av partivänner till Göran Persson.\r\nDet var därför som den förre skatteministern Erik\r\nÅsbrink var med om att införa ett kommunalt\r\nskattestopp. Kommunerna skulle inte  frestas att ta\r\ntillfället i akt att höja den kommunala skatten genom\r\nskattereformens möjligheter. Detta innebär alltså\r\nytterligare höjd skatt på arbete på marginalen, vilket\r\när negativt.\r\nDet innebär naturligtvis också ytterligare kraftiga\r\nskattehöjningar för framför allt låg- och\r\nmedelinkomsttagare. Med den ekonomi som vi fick\r\närva 1991 kommer de att ha besvärliga tider\r\nytterligare ett tag.\r\nI Mölndals kommun rör det sig om\r\nskattehöjningar på uppemot 2 kr, möjligen mer. Det\r\nfinns andra ställen där det blir ytterligare en krona när\r\nman lägger ihop skatten i landsting och kommuner.\r\nDet skapas problem i två avseenden. Skatten på\r\narbete, marginalskatten, höjs. Vi får skattehöjningar\r\nsom främst drabbar dem med minst marginaler,\r\nlåg- och medelinkomsttagare. Därmed får vi också\r\nstörre risk för kompensatoriska krav i lönerörelserna.\r\nDet räcker inte, Göran Persson, att när\r\nbudgetarbetet väl börjar bli avslutat i kommunerna gå\r\nut och ta upp överläggningar med dem. Hur skall\r\nGöran Persson diskutera med Mölndal när de väl har\r\nfattat beslutet om att höja skatten kraftigt?</pre><pre>Anf.  288  Finansminister  GÖRAN\r\nPERSSON (s):\r\nHerr talman! Låt mig bara göra klart att jag inte är\r\nnågon vän av kommunala skattehöjningar. Jag tror att\r\nvi har nått den situation där vi är i taket. Det kan\r\nfinnas en och annan kommun som har ett utrymme att\r\nhöja skatten. Jag tror inte att det är en väg ut ur en\r\nansträngd offentlig ekonomi.\r\nJag tror dock att Bo Lundgren skall erinra sig att\r\nvi också har ett kommunalval bakom oss.\r\nSkattehöjningen var ett inslag i valrörelsen i många\r\nkommuner. Det har varit många moderat styrda\r\nkommuner som har vanskötts. De har drivits till ett\r\nsystemskifte. Väljarna har faktiskt aktivt vänt sig bort\r\nfrån den politiken. De har sagt att de hellre tar en\r\nskattehöjning på en femtioöring för att ha den typ av\r\nkommunal service kvar som de lärt sig uppskatta.\r\nDetta får inte Bo Lundgren blunda för. Det är de facto\r\nen verklighet på väldigt många ställen, inte minst i\r\nhans egen valkrets. Där har vi en annan typ av\r\ndiskussion. Detta gäller det här årets skattehöjningar.\r\nJag förutsätter att vi kommer tillbaka när det\r\nmoderata systemskiftet undanröjts av en mer normal\r\nsituation. Då vill jag inte ha några\r\nkommunalskattehöjningar.</pre><pre>Anf.  289  BO LUNDGREN (m):\r\nHerr talman! Det Göran Persson betecknar som\r\nsystemskifte är en politik som har syftat till att lägga\r\ngrunden för sunda kommunala finanser efter de\r\nexpansionistiska 70- och 80-talen, framför allt 70-\r\ntalet, när främst socialdemokratiska politiker på\r\nriksnivå och kommunal nivå byggde ut den offentliga\r\nsektorn till en nivå som inte ens kunde finansieras\r\nmed orimligt höga skatter, som Kjell-Olof Feldt\r\nskriver i sin senaste bok. Där ligger det\r\ngrundläggande problemet. Att försöka se till att få\r\nsunda finanser i kommunerna borde en finansminister\r\nför landet se positivt på.\r\nGöran Persson säger att det är en eller annan\r\nkommun som höjer skatterna. Så är det inte. Göran\r\nPersson säger att han inte tycker att man skall lösa\r\nproblem i offentlig ekonomi genom skattehöjningar i\r\nkommunerna. Men varför göra det i staten då? Där\r\nhar Göran Persson uppenbarligen inget emot det. Det\r\nrör sig inte om femtioöringar. Det rör sig om 2 kr\r\neller mer. Det rör sig för landets finansminister om\r\nnågonting som kan urholka också samhällsekonomin.\r\nDär är problemet, Göran Persson. Borde inte det tas\r\ntill intäkt för åtgärder?</pre><pre>Anf.  290  Finansminister  GÖRAN\r\nPERSSON (s):\r\nHerr talman!  Det rör sig i snitt om 33 öre i\r\nutdebitering för landets landsting och kommuner. Det\r\när siffran. Sedan finns det extremer i olika typer av\r\nkommuner. Men detta är snittsiffran.\r\nJag måste säga att jag blir litet förvånad när Bo\r\nLundgren talar om den oerhörda framgång som de\r\nmoderata kommunpolitikerna har haft. Jag har ju följt\r\nBo Lundgrens partikamrater i Skåne nära den senaste\r\ntiden och sett den totala misskötseln i Malmö, i\r\nHelsingborg och inte minst i hans egen hemkommun.\r\nJag kan konstatera att det minsann inte har varit tal\r\nom att sanera några finanser. Där har det varit\r\nsystemskifte som har gällt, med en mängd dåliga\r\naffärer, och ett medborgerligt avståndstagande som\r\nresulterade i valförluster i kommunerna för\r\nModeraterna som nog saknar motstycke. Tänk på det!</pre><pre>Anf.  291  BO LUNDGREN (m):\r\nHerr talman!  Det är alltid trevligt ju fler som av\r\nolika skäl kommer till Skåne för att studera. I det\r\navseendet är naturligtvis Göran Persson alltid\r\nvälkommen, inte minst till Kristianstad.\r\nDet skulle vara trevligt om vi kunde ta oss litet tid\r\natt diskutera just den kommunala ekonomin, därför att\r\ni Kristianstad finns inte de problem som Göran\r\nPersson talar om. En valförlust för oss i det\r\nkommunvalet berodde på splittring inom partiet. Det\r\när nog så beklagligt. I Helsingborg, Norrköping och\r\nmånga andra kommuner är det personsplittring,\r\ningenting annat. I de kommunerna har valresultatet\r\nblivit annorlunda.\r\nMen det intressanta just nu är inte att diskutera\r\ndetta. Det intressanta för Göran Persson och mig, med\r\nansvaret för riket, är faktiskt att diskutera vilka\r\neffekter det kan få om man släpper fram stora\r\nkommunalskattehöjningar. I första omgången är det i\r\nmånga kommuner fråga om höjningar på 1 kr och\r\nuppemot 2 kr. Att snittet blir 33 öre är inte det\r\nviktigaste, det är tendensen mot kraftiga\r\nkommunalskattehöjningar, med risk för löneökningar\r\nsom en följd av kompensationskrav, med risk för att\r\nmarginalskatterna fortsätter att stiga.</pre><pre>Anf.  292  Finansminister  GÖRAN\r\nPERSSON (s):\r\nHerr talman!  Jag skall än en gång understryka att\r\njag inte tar lätt på kommunalskattehöjningar,\r\nverkligen inte. Jag kan dela en del av den analys som\r\nBo Lundgren gjorde av marginaleffekter och av\r\nutrymme för privat konsumtion. Vi är därvid överens.\r\nMen jag reagerar mot Bo Lundgrens något\r\növerslätande attityd till de tillkortakommanden som\r\nhans partikamrater har representerat i den kommunala\r\nverksamheten. Det finns en obehaglig parallell mellan\r\nBo Lundgrens eget fögderi som skatteminister och\r\nslarvet med utgifterna och det vi har sett i kommuner\r\nsom exempelvis Malmö och Helsingborg.\r\nNi förlorade på båda ställena. Vore det inte dags\r\natt försöka dra slutsatser av detta och i stället börja\r\ndiskutera vad man får för skattepengarna och vad\r\nvälfärden är värd i det svenska samhället?</pre><pre>Anf.  293  BO LUNDGREN (m):\r\nHerr talman!  Det kommer att bli mycket\r\nintressant att till dess sanningens minut slår för Göran\r\nPersson få lov att fortsätta debatten på det här viset.\r\nVi är nu inne på en rätt intressant sak, som gäller både\r\nden totala offentliga sektorn, staten, och kommunerna.\r\nDet är frågan om välfärd. Hur får vi välfärd\r\negentligen? Får vi välfärd i Sverige genom\r\nskattehöjningar?\r\nGöran Persson säger nu att han inte gillar\r\nkommunala skattehöjningar något vidare. Det är bara\r\nde egna statliga skattehöjningarna av gigantisk\r\nomfattning som Göran Persson gillar. Det är alldeles\r\nuppenbart från den tidigare frågestunden.\r\nMen vi har ändå kommit så långt att Göran\r\nPersson säger att marginaleffekter är besvärliga.\r\nSkattehöjningar är besvärliga. De kan tendera att\r\nskapa problem för ekonomin. Men det statliga har vi\r\nklarat av för denna gång. Det kommunala är kvar. Om\r\nGöran Persson nu är bekymrad, om ett stort antal\r\nkommuner höjer skatten nu och det finns risk för\r\nfortsättning nästa år, varför inte nu ta initiativ?\r\nMöjligheten finns ju. Är Göran Persson beredd att ta\r\nkonkreta initiativ för att hålla tillbaka kommunala\r\nskattehöjningar?</pre><pre>Anf.  294  Finansminister  GÖRAN\r\nPERSSON (s):\r\nHerr talman!  Jag vill bara återigen säga att de\r\nskattehöjningar vi nu föreslår i statens ekonomi är helt\r\nkopplade till det urusla statsfinansiella läget, med de\r\nkraftiga underskotten. En del är återtagande av de\r\nkapitalskattesänkningar av utmanande slag som Bo\r\nLundgren stod fadder till. Det är en debatt.\r\nDebatten om kommunal ekonomi rör hela\r\nutrymmet och rör också en sektor som har utsatts för\r\nett systemskifte som medborgarna definitivt har sagt\r\nnej till. På en del ställen har man sänkt skatten med\r\nsamma typ av motiv som Bo Lundgren använde då\r\nhan delade ut ofinansierade skattesänkningar i riket.\r\nMan har sänkt skatterna och fördärvat den\r\nkommunala verksamheten.\r\nDär har medborgarna protesterat och röstat för en\r\nny politik som ofta har innehållit en femtioöring i\r\nskattehöjning för att värna den kommunala servicen.\r\nLär av det Bo Lundgren, och förstå hur djupt\r\nförankrat välfärdssamhället är! Skatter är till för att\r\nbetala välfärdssamhället, dock får de inte bli för höga.\r\nDå blir ekonomins funktionssätt hämmat. Där är vi\r\növerens.</pre><pre>Överläggningen var härmed avslutad.</pre><pre>65 §  Svar på fråga 1994/95:36 om\r\nkommunsektorns ekonomiska resurser</pre><pre>Anf.  295  Finansminister  GÖRAN\r\nPERSSON (s):\r\nHerr talman!  Rolf Kenneryd har frågat mig hur\r\njag bedömer den kommunala sektorns förutsättningar\r\nde närmaste åren.\r\nSocialdemokraterna förklarade redan under\r\nvalrörelsen att vi inte kan utlova några ökade\r\nstatsbidrag till kommunerna. Frågan om\r\nkommunsektorns skattefinansierade utrymme kommer\r\ni stället att prövas årligen med ledning av hur\r\nekonomiska förutsättningar och behov utvecklas i hela\r\nden offentliga sektorn.\r\nJag kommer att redovisa min bedömning av den\r\nkommunala sektorns förutsättningar när jag lägger\r\nfram förslag til finansplan för nästa budgetperiod.</pre><pre>Anf.  296  ROLF KENNERYD (c):\r\nHerr talman!  Jag ber inledningsvis att få önska\r\nfinansministern hälsa och arbetslust i sitt nya och\r\nviktiga värv. Jag är övertygad om att det kommer att\r\nbehövas, inte minst för utvecklingen i den sektor som\r\nvi nu har anledning att växla några ord om.\r\nBakgrunden till frågan har jag angivit när jag\r\nställde frågan. I en del socialdemokratiskt styrda\r\nkommuner har angetts att man förväntar sig ökade\r\nekonomiska resurser vid ett eventuellt maktskifte. Det\r\nhar till och med erfarits att det i den nu pågående\r\nbudgetprocessen i ett antal kommuner finns\r\nsocialdemokratiska kommunpolitiker som intecknar\r\nhögre intäkter till följd av det nu inträffade\r\nregeringsskiftet.\r\nDet var därför med stor besvikelse som jag vid\r\ngenomgången av regeringsförklaringen inte fann\r\nnågon information om hur finansministern och\r\nregeringen bedömer utvecklingen i den för oss alla så\r\nviktiga kommunala sektorn. Svaret är på samma sätt\r\ndelvis en besvikelse, därför att det enbart ger ett\r\nkonkret besked. Det innehåller inget löfte om ökade\r\nstatsbidrag. Det är tunt, liksom regeringsförklaringen.\r\nMin följdfråga till finansministern blir: Vilka\r\nplaner umgås finansministern med när det gäller den\r\nkommunala konsumtionsutvecklingen och den\r\nkommunala skatteutjämningen?</pre><pre>Anf.  297  Finansminister  GÖRAN\r\nPERSSON (s):\r\nHerr talman!  Först måste jag få replikera till Rolf\r\nKenneryd att om han blev besviken över att det inte\r\nställdes ut löften till kommunerna om nya pengar, har\r\nhan nog följt valrörelsen och läst vårt valmanifest\r\nmycket dåligt.\r\nVi har sagt att vid nedskärningar, ytterligare\r\nbesparingar, skall vi in i det längsta skydda\r\nverksamheterna: vården, skolan, omsorgen om barn\r\noch äldre. Det har varit budskapet, kristallklart\r\nutformat under hela valrörelsen.\r\nVad gäller skatteutjämning är det fråga om\r\ninkomstutjämning och kostnadsutjämning. Det måste\r\nvara bekant för Rolf Kenneryd att det just nu sitter en\r\nparlamentarisk kommitté som leds av förre\r\nstatssekreteraren Enstrand. Jag har gott hopp om att\r\nde skall vara klara under oktober månad. Jag har\r\nambitionen att försöka konstruera ett förslag som kan\r\nsamla en bred majoritet för att ge den stabilitet åt den\r\nkommunala ekonomin som är erforderlig.</pre><pre>Anf.  298  ROLF KENNERYD (c):\r\nHerr talman! Jag var uppenbarligen otydlig,\r\neftersom finansministern fick ett intryck av att jag var\r\nbesviken över uteblivet besked om ökade statsbidrag.\r\nJag har icke förväntat mig något sådant. Däremot\r\nrefererade jag till dem inom finansministerns eget\r\nparti som har haft sådana förväntningar.\r\nVad jag var besviken över var att det i\r\nregeringsförklaringen inte finns någon som helst\r\nantydan vare sig om bedömningar eller om ambitioner\r\nfrån den sittande regeringens sida när det gäller en så\r\nviktig sektor i samhällslivet som den kommunala\r\nsektorn. Jag skulle värdesätta om finansministern nu\r\nville lätta litet på förlåten när det gäller dessa\r\nbedömningar och ambitioner.</pre><pre>Anf.  299  Finansminister  GÖRAN\r\nPERSSON (s):\r\nHerr talman! Jag är naturligtvis frestad att ge Rolf\r\nKenneryd en information som skulle göra honom\r\nlättare till sinnes. Tyvärr måste jag göra\r\nriksdagsledamoten besviken. Det finns ingen\r\nmöjlighet att i dag, innan man har knytit ihop hela\r\nbudgetarbetet, säga i vilken utsträckning vi kommer\r\natt ha utrymme för den ena eller den andra\r\nkostnadsposten.\r\nStatsbidraget till kommunerna, det har vi sagt, är\r\nnågot som vi skall hålla intakt in i det längsta. Det är\r\nen politisk målsättning och ett besked givet i\r\nvalrörelsen.\r\nNu skall jag försöka leda det budgetarbete som\r\nsyftar till att sanera bl.a. efter en regering som Rolf\r\nKenneryd aktivt har stött och arbetat för. Klarar vi\r\ninte av det, då är vi utomordentligt illa ute. Några\r\nlöften om nya pengar eller några för tidigt utställda\r\nbesked om kommunal ekonomi kommer alltså icke att\r\nges här i kväll.</pre><pre>Anf.  300  ROLF KENNERYD (c):\r\nHerr talman! Jag har självfallet den största respekt\r\nför att det i dag, efter drygt en arbetsvecka för\r\nfinansministern, icke kan ges några detaljerade\r\nbesked. Men att det skulle kunna ges några\r\növergripande besked inom denna för vår välfärd så\r\nviktiga sektor tycker jag är ett ganska så hemult krav.\r\nJag utgår från att vi också framöver skall ha\r\nanledning att återkomma och växla några ord i just\r\ndessa frågor.</pre><pre>Överläggningen var härmed avslutad.</pre><pre>66 §  Svar på fråga 1994/95:43 om EU-\r\nomröstningens påverkan på statsfinanserna</pre><pre>Anf.  301  Finansminister  GÖRAN\r\nPERSSON (s):\r\nHerr talman! Rose-Marie Frebran har frågat mig\r\nom Finansdepartementet har gjort alternativa\r\nberäkningar för utfallet på statsfinanserna vid ett ja\r\nrespektive ett nej i EU-omröstningen.\r\nEtt medlemskap i EU kommer naturligtvis att\r\npåverka statsbudgeten i flera avseenden på både\r\ninkomst-  och utgiftssidan. Betalningsansvaret för\r\navgiften till EU-budgeten har redan tidigare utförligt\r\nredovisats för riksdagen i den förra regeringens\r\nproposition om medlemskap. Regeringen har för\r\navsikt att i en särskild proposition återkomma med de\r\nbudgetmässiga konsekvenserna av ett medlemskap\r\nsamt principerna för hur detta bör finansieras. Arbetet\r\nmed denna proposition pågår för närvarande i\r\nFinansdepartementet.\r\nNär det gäller konsekvenserna för statsfinanserna\r\nefter ett nej i folkomröstningen vill jag anföra\r\nföljande:\r\nIngen kan med säkerhet bedöma hur hushållen och\r\ndet övriga ekonomiska livets aktörer kommer att\r\nreagera vid ett nej. Det vi kan bedöma, det är att EES-\r\navtalet inte är en lika stabil och lika utvecklingsbar\r\nform för Sveriges förbindelser med våra viktigaste\r\nmarknader som ett EU-medlemskap skulle vara. EES-\r\navtalet är uppsägningsbart. Det kan sättas ur spel på\r\nrelevanta områden om man inte kommer överens om\r\nnya regler. Det ger ingen del i EU-samarbetet på nya\r\nområden. Och det innebär att Sverige har ett\r\nväsentligt mindre inflytande över den lagstiftning som\r\nberör rörligheten för kapital, arbete, varor och\r\ntjänster.\r\nUr demokratisk synvinkel är detta mycket\r\notillfredsställande. Det tror jag att de flesta kan vara\r\növerens om. Om, och i så fall hur mycket, det\r\nkommer att påverka räntan, investeringarna,\r\nmigrationen, arbetslösheten och tillväxten, det vet vi\r\ndäremot inte. Vi kan naturligtvis inom\r\nFinansdepartementet göra känslighetsanalyser: Vad\r\nbetyder 1, 2 eller 3  % högre ränta? Hur mycket slår 1\r\n% högre arbetslöshet? Men prognoserna och de mer\r\npreciserade beräkningarna, dem kan vi inte göra\r\nförrän folket sagt sitt och det faktiska beslutet därmed\r\när taget.\r\nVad var och en måste ta ställning till, det är hur\r\nstora dessa risker är och om vi är beredda att betala\r\nEU-medlemskapets försäkringspremie, dvs.\r\nmedlemsavgifter, för att undvika dem.</pre><pre>Anf.  302  ROSE-MARIE FREBRAN  (kds):\r\nHerr talman! Jag vill tacka finansministern för\r\nsvaret på min fråga och börjar med att instämma i alla\r\nde lyckönskningar som har riktats till finansministern.\r\nLäget i landet är sådant att de lyckönskningarna\r\nbehövs.\r\nFrågan om kostnaden för ett medlemskap i EU\r\nutgör ju en central del av den debatt som förs inför\r\nfolkomröstningen. Speciellt vill naturligtvis nej-sidan\r\ntala om kostnaden. Man vill ha det som ett argument\r\nför att vi inte skall gå med i EU.\r\nNär det gäller medlemsavgiften och den kostnaden\r\nslår Socialdemokraterna i dag fast i sin\r\nriksdagsmotion med anledning av EU-propositionen\r\natt EU-medlemsavgiften fullt ut måste finansieras och\r\nbetalas med hjälp av produktionen.\r\nJa, avgiften kommer att kosta vissa grupper\r\nkanske ganska mycket. Detta kommer naturligtvis att\r\nkosta skattebetalarna något. Men vad kostar ett\r\nutanförskap? Det är också något som man bör veta.\r\nOm det nu kostar stat, samhälle och individer med\r\nett utanförskap, vill jag säga att jag tillhör dem som\r\ntycker att man bör ha så bra information som möjligt\r\nom det inför folkomröstningen.\r\nAlla beslutsfattare behöver bästa möjliga\r\nbeslutsunderlag. Den 13 november är vi i den unika\r\nsituationen att alla myndiga svenskar är beslutsfattare.\r\nNu tycks det i Finansdepartementet finnas en hög\r\nberedskap inför ett ja. Det arbetas också på en\r\nproposition om de budgetmässiga konsekvenserna.\r\nHur är det med beredskapen på departementet om det\r\nblir ett nej?</pre><pre>Anf.  303  Finansminister  GÖRAN\r\nPERSSON (s):\r\nHerr talman! En sådan beredskap finns naturligtvis\r\nockså, och då bedömer jag den samhällsekonomiska\r\nutvecklingen som mindre gynnsam. Det innebär att vi\r\nriskerar en hög ränta. Vi riskerar att den tillväxt som\r\nvi nu så väl behöver i ekonomin inte blir så stor som\r\nden annars skulle ha kunnat bli. Det i sin tur innebär\r\natt vi inte kan pressa tillbaka arbetslösheten på det sätt\r\nsom vi hade hoppats.\r\nTill detta skall läggas att vårt land naturligtvis\r\nlångsiktigt blir mindre attraktivt som investeringsland.\r\nDet råder alltså inget tvivel om att ett nej har ett\r\nmycket, mycket högt pris. Att däremot försöka\r\nprissätta det i kronor på samma sätt som man kan\r\nprissätta medlemsavgiften är naturligtvis väldigt\r\nmycket svårare. Därav den konstiga situationen i\r\ndebatten att det verkar som om de som är motståndare\r\ntill ett medlemskap är mest försiktiga med de\r\noffentliga finanserna. Det är inte sant. Jag bedömer\r\nutvecklingen som klart mycket sämre om det blir ett\r\nnej.\r\nJag har dock varit försiktig i mitt resonemang\r\nkring medlemskapsfrågan när det gäller att hänga upp\r\nargumentationen för mycket på kalkylresonemang och\r\nden ekonomiska utvecklingen. För mig är det större\r\nfrågor än dessa, även om de här är stora, som avgör.\r\nDet handlar om möjligheten att vara med och påverka\r\nden europeiska framtiden. Att ha en plats vid bordet\r\noch att Sverige gör sin röst hörd är för mig det\r\nutslagsgivande. Att det dessutom, som jag ser saken,\r\ninnebär en förmånligare ekonomisk utveckling gör\r\ninte saken sämre.</pre><pre>Anf.  304  ROSE-MARIE FREBRAN (kds):\r\nHerr talman! Jag kan hålla med om väldigt mycket\r\nav det som sägs i Göran Perssons svar. Samtidigt som\r\njag också tycker att demokratifrågorna är väldigt\r\nviktiga och att vi skall vara med och ha rösträtt i\r\nEuropa måste jag säga att jag tycker att de\r\nekonomiska frågorna är otroligt viktiga. Det är ju\r\nfråga om huruvida vi skall klara sysselsättningen och\r\nvälfärden i framtiden. Då blir de här sakerna lika\r\nviktiga för mig - de blir för mig jämförbara storheter.\r\nJag tycker att det är litet synd att detta inte\r\nkommer fram som det borde göra i debatten och att\r\nman inte på ett enkelt sätt försöker göra ett slags\r\nsamlad bedömning av vad ett utanförskap faktiskt\r\nkostar.</pre><pre>Anf.  305  Finansminister  GÖRAN\r\nPERSSON (s):\r\nHerr talman!  Det finns i och för sig i de\r\nekonomiska konsekvensutredningar och studier som\r\ngjordes en del idéer om vilka fördelar medlemskapet\r\ninnebär. Man kan ganska lätt räkna baklänges i den\r\nkalkylen och se vilka nackdelar utanförskapet innebär.\r\nJag är ganska säker på att ju närmare vi kommer\r\nfolkomröstningsdagen, desto tyngre kommer den här\r\ndiskussionen att bli.\r\nJag skall själv göra vad jag kan för att bidra till\r\nden här folkupplysningen. Eftersom Rose-Marie\r\nFrebran och jag har samma uppfattning i grundfrågan\r\nfår vi hjälpas åt.\r\nBeslutet om EU-medlemskapet är ett av de största\r\nbesluten i vårt land sedan mycket lång tid tillbaka.\r\nDen ekonomiska dimensionen är naturligtvis oerhört\r\nviktig, men jag tror att frågor om säkerhetspolitik,\r\nfred och demokrati trots allt tar över. Det innebär\r\ndock, som jag sade förut, inte att det andra är oviktigt.\r\nDärvidlag skall vi hjälpas åt att sprida en\r\nfolkupplysning.</pre><pre>Anf.  306  ROSE-MARIE FREBRAN (kds):\r\nHerr talman!  Jag nämnde tidigare att det av svaret\r\nframgår att det finns en hög beredskap på\r\nFinansdepartementet vid ett ja. Man arbetar på den\r\nproposition som skall redovisa de budgetmässiga\r\nkonsekvenserna av ett medlemskap.\r\nDäremot sägs det längre fram i svaret att\r\nprognoserna och de mera preciserade beräkningarna\r\nvid ett nej inte kan göras förrän folket har sagt sitt och\r\ndet faktiska beslutet därmed är taget. Om prognoser\r\nkan göras den 14 november, har jag svårt att förstå att\r\nman inte kan göra prognoser i oktober. Låt mig vara\r\nså frank att jag frågar rakt ut: Hur är det med de\r\nrykten som faktiskt säger att tjänstemän på\r\nFinansdepartementet arbetar med en alternativ budget\r\ni händelse av ett nej?</pre><pre>Anf.  307  Finansminister  GÖRAN\r\nPERSSON (s):\r\nHerr talman!  Det sista kan jag bestämt dementera.\r\nEtt sådant arbete pågår inte. Vidare har frågorna olika\r\nkaraktär. Det är lätt att räkna ut medlemsavgiften.\r\nPolitiskt kommer det att vara svårt, men det är\r\nåtminstone tekniskt lätt att beskriva hur det skall\r\nfinansieras.\r\nDet andra, som mer handlar om en långsiktig\r\nsamhällsekonomisk bedömning av ett utanförskap, är\r\nen helt annan typ av proposition och av politisk\r\nhandling, som framför allt kommer att kopplas till\r\nbudgetpropositionen, som kommer i januari månad.\r\nDet är två situationer av olika karaktär, som är\r\nganska svåra att jämföra men som naturligtvis ändå\r\nskall jämföras i den kommande\r\nfolkomröstningskampanjen, och i det sammanhanget\r\nskall jag bidra så gott jag kan med mitt faktaunderlag.\r\nÖverläggningen var härmed avslutad.</pre><pre>67 §  Svar på fråga 1994/95:73 om den fulla\r\nsysselsättningen vid en monetär union</pre><pre>Anf.  308  TREDJE VICE TALMANNEN:\r\nDå Nalin Baksi som framställt frågan anmält att\r\nhon är förhindrad att närvara vid sammanträdet,\r\nmedger jag att Lena Klevenås får delta i\r\növerläggningen.</pre><pre>Anf.  309  Finansminister  GÖRAN\r\nPERSSON (s):\r\nHerr talman!  Nalin Baksi har frågat statsrådet\r\nMats Hellström om vad han avser göra för att i ett\r\nläge med en monetär union med en gemensam\r\ncentralbank möjligheten till full sysselsättning inte\r\nskall försämras. Arbetet inom regeringen är fördelat\r\nså att det är jag som skall svara på frågan.\r\nMaastrichtfördraget slår fast de övergripande\r\nmålen för den ekonomiska politiken i EU. Målen för\r\nden samlade ekonomiska politiken är att uppnå\r\n- harmonisk och balanserad ekonomisk\r\nutveckling,\r\n- hållbar och icke-inflatorisk tillväxt som tar\r\nhänsyn till miljön,\r\n- hög grad av ekonomisk konvergens,\r\n- hög nivå i fråga om sysselsättning och socialt\r\nskydd,\r\n- ökad levnadsstandard och livskvalitet, och\r\n- ekonomisk och social sammanhållning och\r\nsolidaritet mellan medlemsstaterna.\r\nHuvudmålet för den framtida europeiska\r\ncentralbanken skall vara prisstabiliet. Men banken\r\nskall också, utan att åsidosätta detta mål, stödja de\r\nandra ekonomisk-politiska mål - inklusive hög\r\nsysselsättning - som jag just refererade till.\r\nDet råder inte motsättning mellan prisstabilitet och\r\nfull sysselsättning, utan tvärtom är prisstabilitet en\r\nförutsättning för långsiktigt uthållig hög tillväxt och\r\nhög sysselsättning. Jag ser därför inte att\r\nmöjligheterna till full sysselsättning skulle försämras\r\nmed en gemensam centralbank.\r\nI EU pågår ett omfattande samarbete med syfte att\r\nbekämpa den höga arbetslösheten. Detta samarbete är\r\nbaserat på den s.k. Vitboken om tillväxt,\r\nkonkurrenskraft och sysselsättning.\r\nI regeringsförklaringen sades att om Sverige blir\r\nmedlem i EU, kommer Sverige att engagera sig i\r\narbetet med att forma en ny, aktiv politik för tillväxt\r\noch mot arbetslöshet i Europa. Målen för\r\nsysselsättning och välfärd måste bli lika ambitiösa\r\nsom målen för finansiell stabilitet. Detta arbete är på\r\nintet sätt avhängigt av etableringen av en europeisk\r\ncentralbank, utan det skall starta genast om Sverige\r\nblir medlem i EU.\r\nRedan nu, som aktiv observatör, kan Sverige\r\npåverka EU:s samarbete. Då jag deltog på mötet med\r\nEU:s ekonomi- och finansministrar den 10 oktober,\r\nmin första arbetsdag, markerade jag Sveriges starka\r\nengagemang för samarbetet om tillväxt och\r\nsysselsättning.\r\nSlutligen vill jag understryka att frågan avser\r\nEMU:s tredje etapp och att det är osäkert när denna\r\nkan komma till stånd. Det bör också poängteras att ett\r\nslutligt ställningstagande om ett svenskt deltagande i\r\nden tredje etappen kommer att fattas av riksdagen.</pre><pre>Anf.  310  LENA KLEVENÅS (s):\r\nHerr talman!  Även jag vill gratulera\r\nfinansministern till utnämningen. Jag beklagar att\r\nNalin Baksi av ett missförstånd inte är här för att ta\r\nemot svaret på sin fråga. Jag tycker dock att svaret\r\ninte är tillfredsställande. Jag tolkar det så att det inte\r\nbehöver göras något speciellt ytterligare för att\r\nkampen för den fulla sysselsättningen inte skall\r\nförsvåras, om vi få den gemensamma centralbanken.\r\nJag delar inte den uppfattningen.\r\nVi vet alla att socialdemokraternas gemensamma\r\nparti i Europa har lagt fram förslag via Allan Larsson\r\noch att många av förslagen har lagts fram i vitboken.\r\nSom jag uppfattar det gick programmen dock i\r\nmycket ut på sådant som inte accepterades. Det första\r\nvar ett förslag till en målsättning att arbetslösheten\r\nskulle sänkas till hälften till år 2000, alltså från 19\r\nmiljoner till 8 1/2 miljon arbetslösa. Inte ens denna\r\nenkla målsättning ställde sig ministerrådet bakom.\r\nI vårt förslag ingick också program för sänkta\r\nräntor, stora infrastruktursatsningar, utbildning, ökad\r\nflexibilitet på arbetsmarknaden osv.\r\nFinansministerrådet sade såvitt jag vet att det inte blir\r\nnågra ränteändringar och ingen finansiering av någon\r\ninfrastruktur men ville gärna se de\r\narbetsmarknadspolitiska förändringarna i form av\r\nflexibilitet, lägre löner och försämrade villkor för\r\nfackföreningarna. Jag är mycket bekymrad för hur det\r\nskall kunna gå att ens bevara den sysselsättning som\r\nvi har.\r\nJag är också mycket förvånad över att\r\nfinansministern säger att det inte är någon motsättning\r\nmellan prisstabilitet och hög sysselsättning. Det har\r\ndet i varje fall hittills varit, och vi har i Sverige varit\r\nberömda för att vi har lyckats förena kampen för\r\njobben med låg inflation.</pre><pre>Anf.  311  Finansminister  GÖRAN\r\nPERSSON (s):\r\nHerr talman!  Det var just det sista som stod i\r\nsvaret, dvs. att det inte finns någon motsättning\r\nmellan låg inflation och hög sysselsättning. Det är rätt\r\nviktigt att komma ihåg. Ofta förs den ekonomiska\r\ndebatten som om man antingen får acceptera en hög\r\narbetslöshet eller en hög inflation. Vi har av\r\nerfarenheterna på 80-talet sett att många länder har\r\nfått acceptera både en hög arbetslöshet och en hög\r\ninflation, och det har gjort att de gamla sambanden\r\ninte längre ser ut som tidigare. För att vi skall klara en\r\nlångsiktigt uthållig tillväxt krävs prisstabilitet. Det\r\nfinns alltså ingen sådan här motsättning.\r\nDet är först i Essen den 9 och 10 december som\r\nman kommer att ta ställning till en lång rad av de\r\nfrågor som Lena Klevenås pekar på. Vi svenskar, som\r\nnumera är med som observatörer före medlemskapet,\r\nkan naturligtvis där påverka processen. Jag är inte så\r\nnaiv att jag tror att alla europeiska politiker kommer\r\natt ha socialdemokratiska ansatser. Det pågår en kamp\r\nmellan högern och vänstern i Europa, precis som i\r\nSverige. Jag vill vara med i Europas vänster, gå in i\r\nstriden för den fulla sysselsättningen och utnyttja de\r\nmöjligheter som unionen ger.\r\nLena Klevenås och andra drar den motsatta\r\nslutsatse. De vill stå utanför och driva kampen på\r\nnationell bas. Jag tror att det är mycket större\r\nförutsättningar att vara framgångsrik när det gäller att\r\nhävda den fulla sysselsättningen om man gör det i\r\nsamarbete i Europa.</pre><pre>Anf.  312  LENA KLEVENÅS (s):\r\nHerr talman!  Problemet är ju det, finansministern,\r\natt vi inte kan föra den ekonomiska politik som vi\r\ntidigare fört när kampen för jobben var mycket\r\nframgångsrik. Huruvida vi kan göra det i\r\nfortsättningen får vi sätta ett stort frågetecken för.\r\nBedömningarna är olika.\r\nLåt mig hänvisa till något som Claes Elmbrandt\r\nskrev i sin bok Så föll den svenska modellen. Han\r\nframhåller där:\r\n1974 instiftades en lag i Tyskland om bekämpning\r\nav inflationen. Europas starkaste ekonomi hade alltså\r\nkedjat fast sitt öde och därmed också sina grannars\r\nöden. Arbetslösheten fördubblades under de följande\r\nåren från 10 till 20 miljoner.\r\nHerr talman! Problemet är att om vi går med i EU\r\nbakbinds vi av den ekonomiska politik som fastläggs I\r\nMaastrichtfördraget, där de fem konvergenskraven\r\ngör att vi tvingas att föra en ekonomisk politik som\r\ngör det omöjligt att göra investeringar, att satsa på\r\nutbildning och arbetsmarknadspolitiska åtgärder.\r\nBudgetunderskottet får ju inte ökas.</pre><pre>Anf.  313  Finansminister  GÖRAN\r\nPERSSON (s):\r\nHerr talman! Att öka budgetunderskottet är\r\ningenting som en svensk politiker med\r\nsjälvbevarelsedrift bör tala för i dag. De\r\nkonvergenskrav som kommer till uttryck i\r\nMaastrichtfördraget är rimliga målsättningar och\r\nrättesnören också för en svensk ekonomisk politik,\r\ndvs. lägre ränta, lägre underskott, lägre statsskuld. Det\r\när den typen av konvergenskrav som gäller.\r\nSverige uppfyllde de kraven en gång i tiden. Det\r\nvar då Sverige hade en socialdemokratisk regering\r\nsom drev en klok ekonomisk politik och klarade att\r\nhålla sysselsättningen uppe.\r\nSedan har ekonomin förfallit och genomlidit en\r\nsvår internationell lågkonjunktur och en inhemsk\r\ndepression. I dag har vi ett annat läge. När vi regerade\r\nvid 90-talets början och 80-talets slut uppfyllde\r\nSverige konvergenskraven. Vi skall komma tillbaka\r\ndit.\r\nDet är inte konvergenskraven som är problemet.\r\nProblemet är om man tror att det går att lösa de\r\nekonomiska bekymren genom att ytterligare spä på\r\nunderskotten.</pre><pre>Anf.  314  LENA KLEVENÅS (s):\r\nHerr talman! Jag vill fråga finansministern ett par\r\nsaker angående EMU. Det påstås ibland att vi i\r\nSverige själva skall avgöra om vi skall gå med i\r\nEMU. Enligt Henning Christophersen blir Sverige\r\nautomatiskt medlem i EMU när Sverige uppfyller\r\nkonvergenskraven. Hans Gustafsson, tidigare\r\nordförande i finansutskottet och partikamrat till oss,\r\nhar sagt detta till mig i dag. Jag utgår från att det är\r\nriktigt.\r\nTycker finansministern att det är bra att Sverige\r\nblir medlem av EMU? Är det förenligt med vår\r\nsocialdemokratiska politik att vi inte kan föra en egen\r\nekonomisk politik utan måste leva upp till de kraven?\r\nVi kan faktiskt inte fatta nationella ekonomiska\r\nbeslut.\r\nJag håller självfallet med om att det inte är bra att\r\nha ett stort budgetunderskott. Men att inte få besluta\r\nom sin egen budget är att bakbinda sig när det gäller\r\nalla möjligheter att föra en självständig politik.</pre><pre>Anf.  315  Finansminister  GÖRAN\r\nPERSSON (s):\r\nHerr talman! Jag tror att Lena Klevenås gör ett\r\nmisstag som angriper konvergenskraven. De är i\r\ngrunden sunda ekonomiska parametrar. Vi skall sträva\r\nefter att uppnå dem. Särskilt för en person som vill att\r\nSverige skall stå utanför unionen - som Lena\r\nKlevenås - är det av avgörande betydelse att Sverige\r\nnår konvergenskraven. Men det är inte för att de är\r\nkonvergenskrav utan för att de är ett uttryck för en\r\nsund ekonomisk politik.\r\nSom jag sade i svaret är det kammaren som avgör\r\nom vi skall ta det tredje steget i den ekonomiskt-\r\nmonetära unionen. Det råder inget tvivel på den\r\npunkten.</pre><pre>Anf.  316  LENA KLEVENÅS (s):\r\nHerr talman! Jag vill ändå veta om finansministern\r\ntycker att Sverige skall bli medlem i unionen och om\r\ndet är demokratiskt och bra att Sverige skall bindas av\r\nstyrelsen för denna bank. Den är inte demokratiskt\r\nvald och kan inte avsättas och får inte ta råd från\r\nfinansministern eller andra svenska politiker.\r\nPrisstabiliteten skall vara ett övergripande mål.</pre><pre>Anf.  317  Finansminister  GÖRAN\r\nPERSSON (s):\r\nHerr talman! Den europeiska centralbankens mål\r\när politiskt fastlagda och har arbetats fram i en\r\ndemokratisk process. Medlemsstaternas\r\ncentralbankschefer kommer att ingå i den europeiska\r\ncentralbankens styrelse och kommer därmed att ha\r\ninflytande över penningpolitiken i den tredje etappen\r\nav den europeiska och monetära unionen. Likaså\r\nfastställs i Maastrichtfördraget att ledningen för den\r\neuropeiska centralbanken på rekommendation av\r\nrådet skall, efter att ha hört Europaparlamentet, utses\r\ngenom överenskommelse mellan medlemsstaternas\r\nregeringar på stats- eller regeringschefsnivå.\r\nUtnämningen av ledningen för banken kan således\r\npåverkas av enskilda medlemsstater.\r\nJag önskar få detta fört till protokollet eftersom\r\ndenna information är viktig. Lena Klevenås sprider en\r\nbild av banken som ibland nämns i EU-debatten och\r\nsom inte är riktig. Jag tror inte att problemet ligger\r\nhär.\r\nProblemet för Sveriges del är att de nationella\r\nfinanserna är sönderkörda och att landet ligger så\r\nlångt från de konvergenskrav som är ett uttryck för en\r\nsund ekonomisk ställning.\r\nÖverläggningen var härmed avslutad.</pre><pre>68 §  Svar på frågorna 1994/95:6 och 40 om\r\nändrad praxis i vissa utvisningsärenden m.m.</pre><pre>Anf.  318  Statsrådet LEIF BLOMBERG (s):\r\nHerr talman! Kristina Svensson har frågat mig om\r\njag kommer att ta initiativ till att ändra principerna för\r\nutvisning i de fall där kvinnor har utsatts för våld av\r\nsina män. Lennart Rohdin har frågat mig om\r\nregeringen avser att vidta någon åtgärd så att\r\nasylsökande kvinnor som misshandlats av sina män\r\ninte utvisas med hänvisning till att mannen inte har\r\nrätt att stanna i Sverige. Jag har valt att besvara dessa\r\nfrågor i ett sammanhang.\r\nEn grundprincip inom utlänningsrätten är att hålla\r\nsamman kärnfamiljen. Om en person i en familj\r\nbedöms ha starka skäl för uppehållstillstånd, får\r\ndärför hela familjen stanna här.\r\nPå motsvarande sätt, t.ex. när det gäller\r\ntillämpningen av den s.k. tidsförordningen, kan denna\r\nprincip verka åt andra hållet. Tidsförordningen\r\ninnebär att man tack vare den tid man vistats i Sverige\r\nfår beviljas uppehållstillstånd här, om inte särskilda\r\nskäl talar däremot. Ett sådant särskilt skäl kan vara att\r\nen familjemedlem dömts för något brott och därför\r\navvisas. I sådana fall avvisas normalt hela familjen.\r\nI de fall som blivit uppmärksammade av\r\nmassmedier, och som jag förstår att Kristina Svensson\r\noch Lennart Rohdin refererar till, har det just varit\r\nfråga om tillämpningen av tidsförordningen. Eftersom\r\nmännen i de aktuella ärendena dömts för brott, har\r\nhela familjen avvisats.\r\nJag är av den åsikten att om man kan påvisa en\r\nförändring i familjebilden, t.ex. genom att en\r\näktenskapsskillnad inletts eller att någon av makarna\r\npå annat sätt visat att sammanlevnaden har upphört,\r\nbör en annan bedömning kunna göras. I ett sådant fall\r\nutgör inte familjen längre på samma sätt en samlad\r\nenhet, varför uppehållstillstånd bör kunna beviljas\r\nendast en av makarna.\r\nAvslutningsvis vill jag nämna att\r\nUtlänningsnämnden i förra veckan överlämnade ett\r\nantal enskilda ärenden till regeringen för vägledning i\r\njust denna fråga. Jag räknar med att dessa ärenden\r\navgörs inom kort.</pre><pre>Anf.  319  KRISTINA SVENSSON (s):\r\nHerr talman! Jag får tacka statsrådet för svaret på\r\nmin fråga.\r\nJag vill gärna tolka det sista statsrådet sade i svaret\r\nsom att statsrådet har tagit intryck av det som har hänt\r\nden senaste tiden. Det är riktigt att jag i min fråga har\r\nrefererat till ett aktuellt fall. Men det är inte fallet i sig\r\nsom är intressant, utan det är principerna bakom som\r\när intressanta.\r\nDet som har hänt är orimligt. Kvinnor misshandlas\r\nav sina män. Männen döms för brotten och utvisas,\r\noch kvinnorna utvisas också. Det är klart att den\r\nförsta fråga man ställer sig är hur asylsökande,\r\nmisshandlade kvinnor någonsin skall våga anmäla ett\r\nsådant brott. Detta röjer ett förhållningssätt som ger\r\nunderbetyg åt vår rättsstat. Det döljer sig en ofattbar\r\nkvinnosyn bakom detta sätt att resonera.\r\nMen jag vill gärna tolka statsrådets svar positivt.\r\nEftersom det ligger ett antal ärenden på statsrådets\r\nbord för avgörande, och det finns öppningar antydda i\r\nsvaret, hoppas jag verkligen att dessa frågor kommer\r\natt omprövas. Myndigheterna måste få klara direktiv i\r\ndenna fråga.\r\nJag tycker inte att det räcker med att kräva att\r\nsammanlevnaden har upphört eller att\r\näktenskapsskillnad har inletts. Det bör räcka med att\r\nmisshandel har ägt rum. En rädsla för att bli utvisad\r\nskall inte utgöra ett hinder för en kvinna att göra en\r\nanmälan.</pre><pre>Anf.  320  LENNART ROHDIN (fp):\r\nHerr talman!  Jag tackar statsrådet Blomberg för\r\nhans första svar här i kammaren och hälsar honom\r\nvälkommen till de här debatterna.\r\nPå kort tid har två asylärenden, som rimligtvis\r\nmåste uppröra de flesta sunt tänkande människor,\r\navgjorts av Utlänningsnämnden -\r\növerprövningsinstans i utlänningsärenden.\r\nI det första fallet beslutade nämnden att avvisa en\r\nkvinna från Kosovo, en kvinna som kommit till\r\nSverige på flykt undan sin make. Maken hade sedan\r\nlång tid misshandlat henne. Efter mannens egen\r\nankomst till Sverige återupptogs misshandeln.\r\nKvinnan polisanmälde mannen, och han dömdes för\r\nmisshandeln.\r\nUtlänningsnämndens generaldirektör förklarade i\r\nradiointervjuer att nämndens skäl var att familjen\r\njuridiskt var att anse som en enhet. Därför borde den\r\nåterförenas i Kosovo, dit mannen utvisats. Sedermera\r\nhar antytts att ett bagatellartat brott ändå inte skulle ha\r\ngivit kvinnan rätt att stanna, i enlighet med\r\nregeringsförordningen från april i år.\r\nEtt par veckor senare avslöjades att en serbisk\r\nkvinna också skulle avvisas, eftersom mannen lämnat\r\nSverige efter att ha dömts för misshandel mot\r\nkvinnan. Återigen hänvisade Utlänningsnämnden till\r\nprincipen om familjesplittring.\r\nUtlänningsnämndens beslut framstår som\r\nhuvudlösa. Om nämnden ansett sig bunden av tidigare\r\npraxis kunde den, om den funnit situationen stötande,\r\nha vänt sig till regeringen och bett om stöd i\r\npraxisbildningen. Likaså kunde nämnden ha gjort det\r\nom den ansett att ett bagatellartat brott skulle väga\r\növer hänsynen till kvinnans och barnens\r\nvälbefinnande. Att nämnden valde att själv fatta\r\nbeslut i enlighet med de tolkningar som den ansåg sig\r\nbunden av bär endast nämnden ansvar för.\r\nJag välkomnar att Utlänningsnämnden nu med\r\nanledningen av debatten äntligen känt sig tvungen att\r\ninhämta regeringens råd.\r\nDet inträffade aktualiserar också den översyn som\r\nden föregående regeringen fattade beslut om i somras\r\nnär det gäller möjligheterna för regeringen att påverka\r\npraxisbildningen. Den översynen brådskar mer än\r\nman kunde ana vid beslutsfattandet om den.</pre><pre>Anf.  321  Statsrådet LEIF BLOMBERG (s):\r\nHerr talman!  Utöver det jag redan sagt till\r\nKristina Svensson vill jag bara säga att jag självfallet\r\nhar tagit starkt intryck av det som inträffat. Dessa\r\nfrågor kommer, som jag sade tidigare, att bli föremål\r\nför prövning.</pre><pre>Anf.  322  KRISTINA SVENSSON (s):\r\nHerr talman!  Jag tackar för det förtydligandet.\r\nDet är viktigt att det klart och tydligt uttalas här i\r\nkammaren. Många har väntat på det svaret. Tack för\r\ndet!</pre><pre>Anf.  323  LENNART ROHDIN (fp):\r\nHerr talman!  Jag hoppas att det lovande intryck\r\nman får av svaret från statsrådet är löftesrikt i det här\r\nfallet. Men det kan ju inte vara riktigt att det skall\r\nbehövas en mycket upprörd debatt för att\r\nuppmärksamma den här typen av beslut från våra\r\ntillståndsgivande myndigheter, en debatt som leder till\r\natt man till slut vänder sig till regeringen ändå. Det\r\nmåste vara rimligt att kunna finna en väg för att\r\nhantera dessa frågor. Även regeringen måste ju ha\r\nmöjlighet att påverka detta, inte bara sitta passivt och\r\nvänta - som bestämmelserna är nu. Jag hänvisade\r\ndärför till den översyn som regeringen har fattat\r\nbeslut om för att se över regeringens möjligheter att\r\npåverka praxisbildningen. Det som här påvisats är ett\r\nlysande exempel på att det behövs en sådan\r\nförändring.\r\nÖverläggningen var härmed avslutad.</pre><pre>69 §  Svar på fråga 1994/95:7 om asylsökande\r\nkosovoalbaner</pre><pre>Anf.  324  Statsrådet LEIF BLOMBERG (s):\r\nHerr talman!  Kristina Svensson har frågat mig om\r\nSverige kommer att fortsätta att avvisa kosovoalbaner.\r\nFrågan ställs mot bakgrund av rapporter om ökat\r\npolisvåld mot den albanska befolkningen i Kosovo.\r\nJag vill börja med att påpeka att regeringen och de\r\nbeslutande myndigheterna, Statens invandrarverk och\r\nUtlänningsnämnden följer utvecklingen i f.d.\r\nJugoslavien mycket noga.\r\nDen svenska ordningen när det gäller\r\nasylansökningar innebär att ansökningar prövas av\r\nInvandrarverket i första instans. Invandrarverkets\r\nbeslut om avvisning kan överklagas till\r\nUtlänningsnämnden. Avvisningsbeslut kan, sedan\r\nUtlänningsnämnden inrättades den 1 januari 1992,\r\ninte längre överklagas till regeringen. Regeringen har\r\nendast att pröva de ärenden, främst av praxiskaraktär,\r\nsom överlämnas av någon av dessa båda myndigheter.\r\nNågot ärende rörande kosovoalbanska asylsökande\r\ndär regeringen haft att pröva sökandes skäl mot att\r\nåtervända till Kosovo har inte överlämnats till\r\nregeringen.\r\nMyndigheter prövar varje ärende individuellt, och\r\nsjälvfallet utgör de skäl som den enskilde åberopar en\r\nviktig del i det underlag som ligger till grund för\r\nmyndigheternas beslut. Dessa skäl måste dock ställas\r\ni relation till kunskapen om de faktiska förhållandena\r\ni hemlandet och huruvida den rädsla den enskilde\r\nkänner för att återvända är välgrundad eller inte.\r\nMyndigheterna har i flertalet fall gjort bedömningen\r\natt de skäl som åberopas inte är tillräckliga för att\r\nuppehållstillstånd skall beviljas. Jag har som statsråd\r\ningen möjlighet att direkt styra myndigheternas\r\ntillämpning av utlänningslagen.\r\nRegeringen ser ingen anledning att nu ta något\r\ninitiativ i frågan.</pre><pre>Anf.  325  KRISTINA SVENSSON (s):\r\nHerr talman!  Jag tackar för svaret. Jag vill gärna\r\nkommentera det. Statsrådet svarar att man följer\r\nutvecklingen i f.d. Jugoslavien mycket noga.\r\nDet måste väl betyda att man tar till sig den\r\ninformation som under året har presenterats i tre\r\nrapporter från Amnesti International. Jag hoppas att\r\nman tar till sig den rekommendation som ESK:s\r\nparlamentarikerförsamling lämnade i juli. Den\r\nrekommenderade sina regeringar att inte återsända\r\nnågra kosovoalbaner under rådande omständigheter.\r\nDen rekommendationen byggde på ett besök i juni\r\nav en delegation från ESK-parlamentet i Serbien och i\r\nKosovo. Den leddes av den belgiske talmannen Frank\r\nSwaellen; jag deltog också i besöket. Vi träffade\r\nserbiska myndigheter i Belgrad och i Kosovo, och vi\r\nträffade kosovoalbanerna i Kosovo. Vi blev ganska\r\nupprörda över förhållandena.\r\nDet faktum att polisvåldet i Kosovo ökar har under\r\nden senaste tiden stärkts av rapporter från dipomater.\r\nDet är ganska brutala övergrepp som begås.\r\nESK-kommissionen stängdes för ett år sedan i\r\nKosovo. Amnesti är förbjudet att verka i Serbien och i\r\nKosovo. Men ändå når informationen ut. Det gör den\r\nbl.a. genom vårt besök där nere.\r\nBeslutet i parlamentet var enhälligt. Det är 312\r\nparlamentariker ifrån 52 medlemsländer som ställer\r\nsig bakom denna rekommendation. Jag vill gärna höra\r\nstatsrådet kommentera dessa nya uppgifter om det\r\nökande våldet i Kosovo.</pre><pre>Anf.  326  Statsrådet LEIF BLOMBERG (s):\r\nHerr talman!  Jag kan ju inte gå in i de\r\nindividuella fallen. Men regeringen är helt förvissad\r\nom att myndigheterna i denna fråga har tagit del av\r\nAmnestys rapporter, att man har tagit del av ESK:s\r\nparlamentarikerförsamlings resonemang vid mötet i\r\nWien och att man vid en sammanvägd bedömning\r\nkommit fram till de beslut som dessa myndigheter har\r\nfattat. Möjligen finns det skillnader i underlagen för\r\nde beslut som våra myndigheter har fattat, jämfört\r\nmed de uppfattningar som finns på annat håll. Men\r\ndet är ju inte bara dessa källor för information som\r\nfinns; det finns ju även andra källor som man kan\r\nhämta information från. Det sammantaget har gjort att\r\njag i dag inte finner anledning för regeringen att vidta\r\nnågra åtgärder.</pre><pre>Anf.  327  KRISTINA SVENSSON (s):\r\nHerr talman!  De källor för information som vi har\r\ni de här fallen bygger bl.a. på vår egen svenska\r\nnärvaro i f.d. Jugoslavien. Av de samtal vi hade med\r\nvåra egna utsända på platsen framkom samstämmigt:\r\nSänd inte tillbaka kosovoalbanerna!\r\nMen de tas ju inte heller emot; de får ju inte\r\nkomma in i landet. Så många som 7 000\r\nkosovoalbaner väntar på Utlänningsnämndens beslut,\r\noch det är 1 000 som väntar på Invandrarverkets\r\nbeslut. Det handlar alltså om 8 000 människor.\r\nDet som jag vill peka på är att våldet ökar. Det\r\nstiger ständigt. Den senaste Amnesti-rapporten\r\navlämnades i mitten av september. Och dagligen får\r\njag rapportering från en MR-organisation i Pri tina,\r\nen organisation som av västliga diplomater bedöms\r\nsom en mycket sann och objektiv källa.</pre><pre>Anf.  328  Statsrådet LEIF BLOMBERG (s):\r\nHerr talman! Det är inte så att våra myndigheter\r\navvisar alla kosovoalbaner. Det finns ett antal\r\npersoner som har bedömts ha konventionsskäl. Det\r\nfinns också ett antal personer som har fått stanna\r\ndärför att de bedömts ha de facto-skäl för att få stanna\r\ni Sverige. Jag kan inte ange det exakta antalet\r\npersoner, men jag tror att det rör sig om ca 1 000\r\npersoner. Det visar ändå att våra myndigheter gör en\r\nseriös prövning av skälen individuellt, en prövning av\r\nvem som behöver skydd i Sverige och vem som inte\r\nbehöver det.</pre><pre>Anf.  329  KRISTINA SVENSSON (s):\r\nHerr talman! Det gör det förmodligen. Men vad\r\njag talar om är den nuvarande situationen i Kosovo\r\nnär det gäller övergrepp mot mänskliga rättigheter.\r\nDet är polisbrutalitet, det är skenrättegångar. Jag\r\nskulle kunna rada upp mängder av tråkigheter och\r\nförskräckligheter.\r\nI svaret står bl.a.: \"Något ärende rörande\r\nkosovoalbanska asylsökande där regeringen haft att\r\npröva sökandens skäl mot att återvända till Kosovo\r\nhar inte överlämnats till regeringen.\" Jag hoppas att\r\nmyndigheterna överlämnar något fall till regeringen,\r\nså att det blir en prövning och så att regeringen, dvs.\r\nstatsrådet, tar ställning i denna fråga. Den hållning\r\nsom vi intar från svensk sida innebär faktiskt att vi\r\ngodkänner den etniska rensning som pågår där nere,\r\nför det är ingenting annat. Jag hoppas att de\r\nförhoppningar som ställs till den nya,\r\nsocialdemokratiska regeringen i denna fråga infrias.\r\nÖverläggningen var härmed avslutad.</pre><pre>70 §  Svar på fråga 1994/95:63 om de irakiska\r\nflyktingarna i Estland</pre><pre>Anf.  330  Statsrådet LEIF BLOMBERG (s):\r\nHerr talman! Ulla Hoffman har frågat mig vad den\r\nsvenska regeringen är beredd att göra för att lösa den\r\nsvåra situation som de irakiska flyktingarna i Estland\r\nbefinner sig i.\r\nFörst och främst vill jag slå fast att den svenska\r\nregeringen ser mycket allvarligt på att de asylsökande\r\ninterneras på det vis som sker i Estland i dag.\r\nUtrikesministern är i dag på besök i Tallinn. Hon\r\nkommer då att påtala vikten av att man löser de\r\nproblem som ligger bakom den pågående\r\nhungerstrejken och att vi från svensk sida är villiga att\r\nstödja Estland i landets ansträngningar att leva upp till\r\nde krav som ställs i Genèvekonventionen.\r\nUnder den senaste veckan har vi inom\r\nregeringskansliet haft ett nära informationsutbyte med\r\nUNHCR om hur man bäst kommer till rätta med\r\nsituationen för de asylsökande i Estland. Den estniska\r\nregeringen har kallat till ett möte som är planerat att\r\nhållas under den här veckan i Tallinn på hög nivå, där\r\nSverige, Finland och UNHCR kommer att delta. Man\r\nkommer då att diskutera vilka konkreta åtgärder som\r\nvi från svensk och finsk sida kan vidta för att hjälpa\r\nde estniska myndigheterna att komma till rätta med de\r\nproblem som de har i sitt flyktingmottagande. Från\r\nestnisk sida har man klargjort att man i princip är\r\nvillig att tillträda Genèvekonventionen så snart man\r\nhar faktiska möjligheter att leva upp till\r\nkonventionens krav. De åtgärder vi nu skall vidta är\r\nett led i att möjliggöra detta.</pre><pre>Anf.  331  ULLA HOFFMAN (v):\r\nHerr talman! Jag får tacka statsrådet för svaret. I\r\nett brev till UNHCR säger de kurdiska flyktingarna\r\nfrån Irak: Vi flydde inte från diktatorn Saddam\r\nHusseins helvete för att begravas i estniska fängelser.\r\nVi flydde för att hitta en liten plats för att leva i fred\r\noch frihet.\r\nSverige har, genom att successivt skärpa\r\nlagstiftning och visumregler, mycket starkt försvårat\r\nför flyktingar från t.ex. Irak att nå vårt land med\r\nreguljära transportmedel. I nästa steg skärptes\r\nlagstiftningen mot den s.k. flyktingsmugglingen.\r\nGenom strängare straff och nya\r\nförverkandebestämmelser skär regeringen av de\r\nnödställdas livlina. Vi har varit ganska ensamma i vårt\r\nmotstånd mot byggandet av allt högre murar för att\r\nstänga ute dem som flyr för sina liv.\r\nSom en konsekvens av den svenska politiken har\r\ndessa kurder nu fastnat i Estland. De är placerade i\r\nnergångna fängelser. Barnen har skilts från sina fäder,\r\nkvinnorna från sina män. Enligt uppgift lider de\r\nfängslade av bristsjukdomar, orsakade av dålig\r\ntillgång på mat, vitaminer och mediciner. Deras\r\nfängslande har inte föregåtts av någon\r\ndomstolsförhandling, och fängelsetiden förlängs\r\nautomatiskt i tvåmånadersperioder.\r\nJag förutsätter att den svenska regeringen nu med\r\nkraft framhåller för de estniska myndigheterna att de\r\nmåste följa sina internationella åtaganden på området\r\nmänskliga rättigheter. Estland har inte skrivit på 1951\r\nårs Genèvekonvention om flyktingar ännu. Vi borde\r\ndärför trycka på ytterligare för att få Estland att\r\nratificera konventionen.\r\nVi har här i Sverige liksom i andra västeuropeiska\r\nstater ett ansvar gentemot länderna i Öst- och\r\nCentraleuropa. Vi kan alltså inte vältra över ansvaret\r\nför flyktingmottagandet på dem utan att ta hänsyn till\r\nderas bräckliga situation vad gäller ekonomi och\r\ndemokratiska institutioner. I första hand bör vi därför\r\nerbjuda organisatorisk och ekonomisk hjälp för att\r\nstarta ett flyktingmottagande i Estland. Om det visar\r\nsig totalt omöjligt att lösa den svåra situationen för de\r\nfängslade kurderna, måste vi vara beredda att\r\ndiskutera andra lösningar. När det gäller mänskliga\r\nrättigheter finns det inga gränser. Vi kommer noga att\r\nfölja denna fråga.</pre><pre>Anf.  332  Statsrådet LEIF BLOMBERG (s):\r\nHerr talman! Om vi utgår från mitt svar, visar det\r\npå samma inställning som Ulla Hoffman beskriver.\r\nLåt oss utgå från att det vi gör kan leda till resultat i\r\nriktning mot att Estland kan skriva på\r\nGenèvekonventionen, att svenskar och finnar, såsom\r\nvänner och grannfolk, kan hjälpa till så att detta\r\nmöjliggörs och man kan få drägligare villkor för de\r\nmänniskor som flyr undan svårigheter i andra länder.</pre><pre>Anf.  333  ULLA HOFFMAN (v):\r\nHerr talman! Vi ser fram emot den nya\r\nsocialdemokratiska regeringens initiativ vad gäller\r\nden internationella flyktingfrågan.\r\nÖverläggningen var härmed avslutad.</pre><pre> 71 §  Svar på fråga 1994/95:10 om\r\nvårdnadsbidraget</pre><pre>Anf.  334  Statsrådet ANNA HEDBORG (s):\r\nHerr talman! Chatrine Pålsson har frågat om\r\nsocialministern är beredd att ta hänsyn till de totala\r\noffentligfinansiella konsekvenserna av ett avskaffat\r\nvårdnadsbidrag innan ett sådant förslag läggs fram.\r\nArbetet inom regeringen är så fördelat att det är jag\r\nsom skall svara på frågan.\r\nRegeringen kommer inom kort att i en proposition\r\nföreslå riksdagen att vårdnadsbidraget avskaffas\r\nfr.o.m. den 1 januari 1995. Vi har från det\r\nsocialdemokratiska partiets sida hela tiden hävdat att\r\ninförandet av vårdnadsbidrag var ekonomiskt\r\noansvarigt med hänsyn till Sveriges ekonomi. Vi har\r\nockså hävdat att ett vårdnadsbidrag på 1 600 kronor\r\nper månad efter skatt knappast kan ersätta en\r\nförvärvsinkomst. Vårdnadsbidraget gynnar därför\r\nmest familjer med högavlönade män och hemmafruar.\r\nBehovet av barnomsorg förändras därför knappast\r\ngenom vårdnadsbidragets införande. Besparingen vid\r\nett slopande av vårdnadsbidraget, 3,7 miljarder\r\nkronor, är därför ett viktigt steg för att sanera den\r\nsvenska ekonomin.</pre><pre>Anf.  335  CHATRINE PÅLSSON (kds):\r\nHerr talman! Jag har den stora äran att som första\r\nriksdagsledamot här vid frågestunden få hälsa Anna\r\nHedborg välkommen och lycka till i det mycket\r\nviktiga arbetet. Jag noterar också med intresse att det\r\när just sjukvårdsministern i den socialdemokratiska\r\nregeringen som kommer att ha hand om\r\nfamiljepolitiken. Jag förstår inte riktigt logiken, men\r\njag hoppas att det är av praktiska skäl.\r\nNär statsminister Ingvar Carlsson läste upp\r\nregeringsförklaringen tyckte jag att det lät mycket bra.\r\n\"Känslan av trygghet utgör ett frihetsvärde av enorm\r\nbetydelse för den enskilda människan. --- Barnens\r\nbehov och rättigheter skall ställas i första rummet.\"\r\nJag tycker att det är mycket bra, men det förpliktar\r\nockså. Alla barn är inte lika. Det var egentligen skälet\r\ntill att den gamla regeringen ville öka valfriheten för\r\nbarnfamiljer.\r\nJag vill också notera att sjukvårdsministern säger i\r\nsvaret att 1 600 kronor per månad inte kan ersätta en\r\nhel förvärvsinkomst. Jag tror att Anna Hedborg har\r\nläst på litet dåligt om vad vårdnadsbidraget är avsett\r\nför. Det är avsett för att man själv skall kunna påverka\r\nhur man vill ordna sin barnomsorg. Det kan man göra\r\ngenom att jobba deltid eller ordna något privat\r\nalternativ.\r\nI frågesvaret sägs också att besparingen blir 3,7\r\nmiljarder. Enligt den socialdemokratiska motionen\r\nsom lades fram blev besparingseffekten 2,3 miljarder.\r\nDet känns som att man lägger fram dimridåer denna\r\nförsta dag, för att det skall låta bra.</pre><pre>Anf.  336  Statsrådet  ANNA HEDBORG (s):\r\nHerr talman!  Jag tackar så mycket för en vänlig\r\nhälsning. Jag är faktiskt familjeminister men inte\r\nsjukvårdsminister. Jag har ansvar för\r\nsocialförsäkringar och familjepolitik.\r\nDet är alldeles riktigt att det är barnets behov det\r\nhandlar om. Det är bl.a. det som också dagis handlar\r\nom. Knappast någon kan förändra sin grundläggande\r\ndisposition av livet på grund av ett vårdnadsbidrag av\r\nden storleksordning som det här handlar om. Det gör\r\natt vårdnadsbidraget i det ekonomiska läge som vi\r\nbefinner oss i framstår som ett bidrag till dem som\r\nändå skulle välja att vara hemma. Några andra\r\nkommer inte i högre grad att ha råd att vara hemma.\r\nDet skulle kanske ha varit trevligt om vi hade haft råd.\r\nMen att i dagens läge göra denna satsning framstår\r\nsom orimligt, när nu ekonomin ser ut som den gör.\r\nHur mycket sparar man? Det beror litet på hur\r\nman räknar. Utgifterna är på 3,7 miljarder. Om man\r\nåterinför garantidagarna, vilket vi kommer att göra,\r\nminskar de och kommer så småningom med\r\nskatteeffekten borträknad ner till 2,3 miljarder. Det är\r\nriktigt. Men utgiften för vårdnadsbidraget är 3,7\r\nmiljarder. Det är en utgift för mycket.</pre><pre>Anf.  337  CHATRINE PÅLSSON (kds):\r\nHerr talman!  I propositionen om vårdnadsbidrag\r\nhade man gjort en kalkyl på vem som tjänar mest på\r\ndet. Man uppdelade familjerna i olika grupper. Det\r\nvisade sig att det var de som hade den lägsta\r\ninkomsten som tjänade mest på det. Det tycker jag är\r\nvärt att notera. Det är inte så att vi kristdemokrater\r\neller den förra regeringen har lagt fram förslaget av\r\nnågot annat skäl än av att familjerna i stort skall få\r\nvälja. Som det är nu är det bara hälften av\r\nsmåbarnsföräldrarna som har barn mellan ett och tre\r\når och som får nytta av det här.\r\nJag vill gärna framhålla att Kommunförbundet har\r\ngjort flera undersökningar på vad den nya s.k.\r\nbarnomsorgslagen kostar som träder i kraft den 1\r\njanuari 1995. Man menar att den kostar 3,4 miljarder\r\nkronor. Är statsrådet beredd att tillskjuta dessa pengar\r\ntill kommunerna för att de skall kunna leva upp till\r\nbarnomsorgslagen?</pre><pre>Anf.  338  Statsrådet ANNA HEDBORG (s):\r\nHerr talman!  Barnomsorgslagen är ju en lag som\r\nockså den förra regeringen hade ett visst intresse av.\r\nKostnaden påverkas inte i någon positiv riktning av\r\nvårdnadsbidraget. Det finns inga tecken på det så här\r\nlångt och inte heller med någon större sannolikhet på\r\natt efterfrågan på daghem skulle minska på grund av\r\nvårdnadsbidraget. Det är det för litet för, även om det\r\när väldigt dyrt.</pre><pre>Anf.  339  CHATRINE PÅLSSON (kds):\r\nHerr talman!  Jag menar att vårdnadsbidraget inte\r\nhar fått den chansen, eftersom det nyligen har införts,\r\nman har inte kunnat se det. Men jag har följt hur en\r\ndel kommuner har räknat. Man har sagt att skulle\r\nvårdnadsbidraget tas bort, ökar kostnaderna definitivt.\r\nVi ställde upp på barnomsorgslagen under\r\nförutsättningen att man införde ett vårdnadsbidrag. Ett\r\nväldigt viktigt argument för att vi skall kunna ha en\r\nbarnomsorgslag är nämligen att valfrihet finns.\r\nÄr det verkligen av ideologiska skäl som ni säger\r\nnej till ett vårdnadsbidrag, eller är det av ekonomiska\r\nskäl?</pre><pre>Anf.  340  Statsrådet ANNA HEDBORG (s):\r\nHerr talman!  Som jag redan sade i mitt första svar\r\när det högst osannolikt att ett vårdnadsbidrag på 1 600\r\nkr skulle innebära att man av det skälet skulle avstå\r\nfrån en barnomsorgsplats. Det finns som sagt inga\r\nsom helst tecken på att det förefaller vara på det\r\nsättet. De kontakter jag har haft med kommuner har\r\ntytt på motsatsen. De ser ingen skillnad i efterfrågan\r\npå grund av vårdnadsbidraget.</pre><pre>Anf.  341  CHATRINE PÅLSSON (kds):\r\nHerr talman!  Jag vill avsluta med att säga att det\r\nfaktiskt är ungefär 70 % av de småbarnsföräldrar som\r\nhar barn mellan ett och tre år som har ansökt om\r\nvårdnadsbidraget. Ansöker man om det med de givna\r\nförutsättningarna tror jag faktiskt att man vill ha ett\r\nvårdnadsbidrag. Det tycker jag är ett mycket starkt\r\nskäl. Det gäller framför allt yngre som har\r\nindustrijobb och som vill vara tillsammans med sina\r\nbarn under de allra första viktigaste åren.</pre><pre>Anf.  342  Statsrådet ANNA HEDBORG (s):\r\nHerr talman!  Det finns inget skäl att tro att de\r\nskulle bete sig på något särskilt annorlunda sätt\r\nberoende på vårdnadsbidraget. Men om man har\r\nchansen att få ytterligare ett bidrag, finns det inte\r\nheller något skäl till att tacka nej, även om en hel del\r\nav familjerna faktiskt rent av tycks vara mot\r\nvårdnadsbidrag.\r\nÖverläggningen var härmed avslutad.</pre><pre>72 §  Svar på fråga 1994/95:44 om karensdagen i\r\nsjukförsäkringen</pre><pre>Anf.  343  Statsrådet ANNA HEDBORG (s):\r\nHerr talman!  Rose-Marie Frebran har frågat mig\r\nom regeringen är beredd att ändra lagen om karensdag\r\nför dem som arbetar koncentrerad arbetstid i avsikt att\r\nbördorna skall bäras rättvist av alla löntagare, oavsett\r\nyrkesgrupp och tjänstgöringsgrad.\r\nFörslaget om införande av karensdag bereddes\r\ngenom att en arbetsgrupp inom Socialdepartementet\r\nutarbetade en departementspromemoria, vilken\r\nremissbehandlades. Mot bakgrund av bl.a. att den\r\ndåvarande regeringen övervägde införande av ett\r\nsystem med två karensdagar föreslog arbetsgruppen\r\nen undantagsregel för arbetstagare med koncentrerad\r\narbetstid.\r\nFlera remissinstanser hade invändningar mot en\r\nsådan särregel, eftersom en sådan regel skulle\r\ninnebära administrativa olägenheter och göra\r\nersättningsreglerna än mer komplicerade.\r\nUtgångspunkt för den dåvarande regeringens\r\nförslag om en i stället för två karensdagar var den\r\növerenskommelse som träffades mellan regeringen\r\noch Socialdemokraterna i syfte att minska utgifterna\r\nför sjukförsäkringen.\r\nMot bakgrund av vad vissa remissinstanser anfört\r\nansågs det inte som rimligt att skapa en\r\nundantagsregel för dem med koncentrerad arbetstid.\r\nMot det önskvärda i att personer med\r\nkoncentrerad arbetstid alltid skall erhålla en rättvis\r\nersättning står behovet att ersättningsreglerna inte\r\nskall vara för komplicerade och inte heller för\r\nadministrativt betungande.\r\nMed hänvisning till konsekvenserna av en\r\nundantagsregel ser jag det därför för dagen som svårt\r\natt föreslå någon särregel för dem som arbetar\r\nkoncentrerad arbetstid.</pre><pre>Anf.  344  ROSE-MARIE FREBRAN (kds):\r\nHerr talman!  Jag vill tacka statsrådet för svaret.\r\nJag är väl den första riksdagsledamot som får\r\nmöjlighet att hälsa välkommen som representerar det\r\nutskott som har hand om socialförsäkringsfrågorna.\r\nInförandet av en karensdag i sjukförsäkringen var\r\nnödvändigt. Det var riktigt. Jag har inga invändningar\r\nmot det. Däremot tycker jag att det är ett stort\r\nproblem att flera olika grupper nu faktiskt kommer i\r\nkläm. Jag har i den här frågan valt att koncentrera mig\r\npå en grupp. Jag lyfter fram kvinnorna som jobbar\r\ninom vården, som jobbar natt, koncentrerad tid, och\r\njag har sett på vad ett sjukdomstillfälle för dem\r\nkommer att innebära.\r\nNär man ser på regelverket får man definitivt det\r\nintrycket att normen för regelverket är en manlig\r\nindustriarbetare som arbetar från sju till fyra, dagtid.\r\nVid ett insjuknande förlorar han en tjugoförstadel av\r\nsin månadslön. Kvinnan som arbetar natt inom vården\r\narbetar väldigt ofta tio nätter i månaden. Vid ett\r\nsjuktillfälle förlorar hon en tiondel av sin månadslön.\r\nJag tycker att det här är oerhört besvärligt och ett\r\nstort problem. Jag tycker att svaret är uppgivet och\r\ndefensivt. Var finns omsorgen om de berörda\r\nmänniskorna, och vad är det som ligger i dagen?</pre><pre>Anf.  345  Statsrådet ANNA HEDBORG (s):\r\nHerr talman!  Med själva införandet av karensdag\r\nföljer precis det problem som frågeställaren tar upp.\r\nMan hamnar naturligtvis i den typen av problem. Det\r\nfinns andra problem av liknande art, med flera\r\narbetsgivare osv. Men det skulle bli mycket\r\nkomplicerade regler om man skulle ge sig på dem.\r\nOckså jag tillhör dem som tycker att det här är ett\r\nproblem, självklart är det ett problem. Det vore\r\nönskvärt om man kunde hitta en något så när enkel\r\nadministrativ lösning som skulle innebära att vi kunde\r\ngöra någonting åt saken. Det är dock - visar det sig -\r\ninte alldeles enkelt.\r\nJag har nu varit socialförsäkringsminister i nästan\r\ntvå veckor, och jag har ännu inte någon riktigt bra\r\nlösning på problemet. Det är ett dilemma, och man\r\nkan inte bara säga att det går utan vidare.</pre><pre>Anf.  346  ROSE-MARIE FREBRAN (kds):\r\nHerr talman! Jag hade inte heller förväntat mig att\r\nfå ett så enkelt svar som att \"här finns lösningen\", \"så\r\nhär kan vi göra\" eller \"det här kan vi göra snabbt\".\r\nSaker och ting som behöver förändras och förbättras\r\nbrukar inte vara så enkla, utan det mesta brukar vara\r\nsvårt.\r\nOm man skall komma framåt måste det finnas en\r\nvilja att göra någonting och ett engagemang för de\r\nmänniskor som kommer i kläm på grund av dessa\r\nproblem. Jag känner själv oerhört starkt för den här\r\ngruppen kvinnor inom vården, därför att det är väldigt\r\nolyckligt att just en sådan grupp kommer i kläm\r\ngenom den här typen av regler.\r\nStatsrådet säger att det blir än mer komplicerade\r\nregler om man gör någonting åt problemet. Är det så\r\natt de nuvarande reglerna för karensdagar är så\r\nkomplicerade att vi har nått en smärtgräns och inget\r\nmer kan göras?</pre><pre>Anf.  347  Statsrådet ANNA HEDBORG (s):\r\nHerr talman! Det är alltid fråga om att göra en\r\navvägning när det gäller den typ av administrativt\r\nganska komplicerade lösningar som krävs för att man\r\nskall kunna göra någonting åt ett problem av det här\r\nslaget. Man skall inte säga att man aldrig kan göra\r\nnågonting.\r\nHär kan man ändå påstå att det inte existerar\r\nnågon riktigt bra lösning. Man får vara tacksam för att\r\ndet handlar om bara en karensdag och inte två\r\nkarensdagar. Det är tack vare socialdemokratin, inte\r\ntack vare den regering som gärna hade infört två\r\nkarensdagar - då hade problemet varit än värre.</pre><pre>Anf.  348  ROSE-MARIE FREBRAN (kds):\r\nHerr talman! Ja, det kan jag hålla med om.\r\nSamtidigt var det inte en särskilt bra lösning att i\r\nstället för en andra karensdag införa 70 %\r\nersättningsnivå för långtidssjuka. Hur man än gör är\r\ndet svårt.\r\nJag vill ändå veta om statsrådet är beredd att ägna\r\nnågon tid och energi åt att hitta en lösning på det här\r\nproblemet, som främst berör en grupp\r\noffentliganställda kvinnor.</pre><pre>Anf.  349  Statsrådet ANNA HEDBORG (s):\r\nHerr talman! Det här representerar ett problem,\r\nsom följer med en karensdag som blev nödvändig av\r\nekonomiska skäl. Det går inte att lösa problemet med\r\nmindre än att man hittar en lösning som är rimlig. En\r\nsådan har jag för närvarande inte.</pre><pre>Anf.  350  ROSE-MARIE FREBRAN (kds):\r\nHerr talman! Jag hoppas att statsrådet så\r\nsmåningom skall lära känna dem som arbetar på\r\ndepartementet och upptäcka några människor där som\r\nbåde är kreativa och har förmåga till inlevelse och\r\nsom kan ägna sig litet åt att försöka hitta några\r\nlösningar.\r\nÖverläggningen var härmed avslutad.</pre><pre>73 §  Svar på fråga 1994/95:14 om\r\nenergiöverenskommelsen</pre><pre>Anf.  351  Statsrådet JÖRGEN\r\nANDERSSON (s):\r\nHerr talman! Lennart Daléus har frågat mig vilka\r\nomedelbara åtgärder regeringen avser att vidta för att\r\nfullfölja överenskommelserna från åren 1980 och\r\n1991.\r\nDet har sedan lång tid varit en tradition i svensk\r\npolitik att beslut om energipolitiken skall fattas i\r\nstörsta möjliga politiska enighet. Marknadens aktörer\r\nvill veta att det finns en bred enighet om vilket\r\nregelsystem som gäller.\r\nÅr 1991 träffade vi socialdemokrater en\r\nenergipolitisk överenskommelse med Folkpartiet och\r\nCenterpartiet. Till energiöverenskommelsen har sedan\r\nanslutit sig de övriga två partier som ingick i den\r\nborgerliga regeringen.\r\nUtgångspunkten för energiöverenskommelsen från\r\når 1991 är att på kort och lång sikt trygga tillgången\r\npå el och annan energi på omvärldens\r\nkonkurrenskraftiga villkor. Härigenom främjas en god\r\nekonomisk och social utveckling i landet. Landets\r\nelförsörjning skall i största möjliga utsträckning\r\ngrundas på varaktiga, helst inhemska och förnybara\r\nenergikällor samt en effektiv energihushållning.\r\nPå den grunden, och i bred politisk enighet,\r\ntillsattes nyligen en energikommission som har\r\nparlamentarisk sammansättning.\r\nKommissionens uppgift är bl.a. att föreslå ett\r\nprogram med tidsangivelser för omställning av\r\nenergisystemet. Utifrån 1991 års energipolitiska\r\nriktlinjer skall kommissionen analysera\r\nkonsekvenserna av en avställning av en eller flera\r\nkärnkraftsreaktorer under 1990-talet. Kommissionen\r\nskall redovisa resultatet av sitt arbete före 1995 års\r\nutgång.\r\nEnighet och långsiktighet i energipolitiken är av\r\nstort värde för utvecklingen av landets energisystem -\r\noch därmed för näringsliv och hushåll. I detta ligger\r\nockså, enligt min mening, behovet av att skapa de\r\nlångsiktigt trovärdiga och stabila spelregler som är\r\nnödvändiga för att den svenska industrins\r\nkonkurrenskraft skall kunna bibehållas.\r\n1991 års energipolitiska program löper. En av\r\nEnergikommissionens viktigare uppgifter är att\r\ngranska dessa program och komma med förslag till\r\nytterligare åtgärder.\r\nDe frågor som kommissionen har att hantera är\r\nbåde svåra och komplexa. Det är av stor betydelse att\r\nEnergikommissionen nu får möjlighet att ägna dessa\r\nfrågor den uppmärksamhet och tid de enligt min\r\nmening kräver. Jag anser därför att det är fel att\r\nföregripa Energikommissionens analyser och förslag.</pre><pre>Anf.  352  LENNART DALÉUS (c):\r\nHerr talman! Jag tackar statsrådet för svaret.\r\nJag vill säga att jag naturligtvis i mycket delar de\r\nbedömningar som görs när det gäller energipolitikens\r\nbetydelse för samhällets utveckling. Men den\r\nosäkerhet som kvarstår efter svaret gäller\r\nförhållningssättet inför 1991 års överenskommelse.\r\nMan kan ha två olika förhållningssätt, herr talman.\r\nDet ena är att säga att det är överspelat, att det inte\r\ngäller längre, att vi kan skjuta på kärnkraftens\r\navveckling en tid framöver och att vi inte behöver\r\nprecisera oss.\r\nDet andra förhållningssättet är att säga att 1991 års\r\növerenskommelse gäller.\r\nSocialdemokraterna och den socialdemokratiska\r\nregeringen har valt det sistnämnda sättet, och då\r\nmåste man fråga sig: Vad innebär 1991 års\r\növerenskommelse?\r\nI 1991 års överenskommelse refereras mycket\r\ntydligt de beslut som fattats tidigare, nämligen i\r\nfolkomröstningen och i riksdagen våren 1980, som\r\ninnebar att kärnkraften skulle få vara i drift högst 25\r\når per reaktor och med högst 12 reaktorer.\r\nMin poäng är att detta refereras i 1991 års\r\növerenskommelse och sägs i den proposition som\r\nföljde på 1991 års överenskommelse. Det var en\r\nproposition från den socialdemokratiska regeringen,\r\nsom också godkändes av riksdagen. Där sades det, att\r\nunder överläggningarna - man syftade på\r\ntrepartiöverläggningarna - mellan partierna hade\r\nfrågan om när kärnkraften skall vara avvecklad inte\r\nvarit föremål för förnyad prövning eller nytt\r\nställningstagande.\r\nDet innebär rimligen, herr talman, att 25 år och\r\nhögst 12 reaktorer fortfarande gäller som beslut. Det\r\när det som jag skulle vilja ha bekräftat av\r\nenergiministern i dag: Gäller fortfarande beslutet om\r\n12 reaktorer i högst 25 år? Det skulle innebära att den\r\nförsta reaktorn stängs 1997, när den har tjänat ut efter\r\n25 år. Det är alltså min konkreta fråga till statsrådet.</pre><pre>Anf.  353  Statsrådet JÖRGEN\r\nANDERSSON (s):\r\nHerr talman! Jag ser ett väldigt stort värde i att\r\nenergipolitiken bygger på långsiktighet och på bred\r\nparlamentarisk enighet i den här kammaren.\r\nFår jag citera regeringsförklaringen: \"På den\r\ngrunden har nyligen en energikommission tillkallats.\r\nDen skall bl.a. skyndsamt analysera de\r\nsamhällsekonomiska, miljö- och energipolitiska\r\nkonsekvenserna av en avställning av en eller flera\r\nkärnkraftsreaktorer under 1990-talet. Regeringen\r\nkommer att fullfölja överenskommelserna i\r\nenergifrågan. Enighet och långsiktighet i\r\nenergipolitiken är av stort värde för vårt land.\"\r\nDet är av den anledningen som vi har tillsatt\r\nEnergikommissionen. Direktiven är skrivna i politisk\r\nenighet. Energikommissionen har nu att jobba utifrån\r\nde här direktiven och de överenskommelser som är\r\ngjorda i den trepartiöverenskommelse som Daléus\r\nhänvisar till. Därför går det inte att i dag föregripa\r\nEnergikommissionens arbete. Nu skall\r\nEnergikommissionen få arbeta i lugn och ro, och\r\nsedan skall vi återkomma i den här frågan.</pre><pre>Anf.  354  LENNART DALÉUS (c):\r\nHerr talman! Statsrådet citerade just en vital del ur\r\nden senaste regeringsförklaringen som säger att\r\növerenskommelserna i energifrågan skall hållas. Vilka\r\növerenskommelser syftar då regeringen på i\r\nregeringsförklaringen? Syftar man på 1991 års\r\növerenskommelse, syftar man rimligen också på den\r\nuttolkning som den socialdemokratiska regeringen\r\ngjorde som ett resultat av 1991 års överenskommelse,\r\nnämligen att frågan om när kärnkraften skall vara\r\navvecklad inte har varit föremål för förnyad prövning\r\neller nytt ställningstagande. Då måste man rimligen\r\ntolka statsrådet så, att om det är på det viset, gäller\r\n1980 års riksdagsbeslut och då gäller högst 12\r\nreaktorer i högst 25 år. Då skall den första reaktorn\r\nstängas 1997.\r\nHerr talman! Detta bör också rimligen utgöra\r\ngrunden för Energikommissionens arbete. Jag har helt\r\nenkelt svårt att tolka svenska språket på något annat\r\nsätt.</pre><pre>Anf.  355  Statsrådet JÖRGEN\r\nANDERSSON (s):\r\nHerr talman! Vad som gäller är den\r\nenergiöverenskommelse som har träffats mellan de tre\r\npartierna och regeringsdeklarationen som har lästs\r\nupp av statsministern samt de direktiv som\r\nEnergikommissionen har fått, vilka är framtagna i full\r\npolitisk enighet. Det är dessa direktiv som\r\nEnergikommissionen har att arbeta efter.\r\nEnergikommissionen skall nu få jobba utan att det\r\nansvariga statsrådet föregriper deras arbete.</pre><pre>Anf.  356  LENNART DALÉUS (c):\r\nHerr talman! Jag har förstått att det är\r\nenergiöverenskommelser som skall följas. Jag får det\r\nnu bekräftat att det är 1991 års överenskommelse som\r\nåsyftas.\r\nJag försöker bara få klart för mig vad den nya\r\nregeringen anser att 1991 års överenskommelse över\r\nhuvud taget innehåller. Innehåller den det som sades\r\n1991 eller innehåller den någonting helt annat? Jag\r\nmenar att den grundar sig på det beslut som fattades\r\n1980.\r\nJag skall återge vad dåvarande riksdagsledamoten\r\nIngvar Carlsson sade här i kammaren 1980 om\r\nbeslutet: I den känsliga kärnkraftsfrågan blev\r\nresultatet klart och entydigt. Högst 12 reaktorer får\r\nanvändas under längst sin tekniskt säkra livslängd,\r\ndvs. 25 år.\r\nHerr talman! Min tolkning är att det innebär att\r\nhögst 12 reaktorer får användas under längst sin\r\ntekniskt säkra livslängd, dvs. 25 år. Nu frågar jag\r\nstatsrådet: Är detta en korrekt tolkning?</pre><pre>Anf.  357  Statsrådet JÖRGEN\r\nANDERSSON (s):\r\nHerr talman! Min utgångspunkt för detta arbete är\r\natt avvakta det arbete som Energikommissionen nu\r\nkommer att jobba med.</pre><pre>Anf.  358  LENNART DALÉUS (c):\r\nHerr talman! Då måste jag tolka det som ett\r\nbesked om att den del i 1991 års överenskommelse\r\nsom man förlitade sig på, refererade till och utgick\r\nifrån, nämligen beslutet 1980 här i riksdagen om\r\nkärnkraftens avveckling, inte längre är\r\nutgångspunkten för Energikommissionens arbete utan\r\natt någon annan otydligare tolkning skall gälla. Då är\r\nman ute i vida fältet. Då gäller inte ingångna\r\növerenskommelser. Då gäller på något sätt något\r\nannat. Då hänvisas detta till en utredning vars grund\r\ninte längre är solid. Det vore olyckligt. Jag tror att det\r\nskulle gynna samförståndet i energifrågan om vi\r\nkunde klara ut vad 1991 års överenskommelse innebär\r\noch att den i sin uttolkning också är grunden för\r\nkommissionens arbete.</pre><pre>Anf.  359  Statsrådet JÖRGEN\r\nANDERSSON (s):\r\nHerr talman! Grunden för Energikommissionens\r\narbete måste vara de direktiv som kommissionen har\r\nfått, vilka är framtagna i full parlamentarisk enighet.</pre><pre>Överläggningen var härmed avslutad.</pre><pre>74 §  Svar på fråga 1994/95:34 om avregleringen\r\nav elmarknaden</pre><pre>Anf.  360  Statsrådet JÖRGEN\r\nANDERSSON (s):\r\nHerr talman! Lennart Beijer har frågat mig om jag\r\navser att vidta åtgärder för att stoppa avregleringen av\r\nelmarknaden.\r\nI samband med riksdagsbeslutet i våras om en\r\nelmarknadsreform framförde vi socialdemokrater\r\nkritik bl.a. mot att den föreslagna reformens\r\nkonsekvenser i vissa avseenden inte var tillräckligt\r\nklarlagda. Av det skälet reserverade vi oss mot\r\nriksdagsbeslutet.\r\nEtt resultat av riksdagens behandling av frågan\r\nblev att den energikommission som tillsattes i somras\r\nfick som en särskild uppgift att följa utvecklingen på\r\nden svenska elmarknaden. I enlighet med sina direktiv\r\nskall kommissionen dessutom senast den 30\r\nnovember 1994 redovisa sina bedömningar vad gäller\r\nutrikeshandeln med el och regionalpolitiska frågor.\r\nDen nyligen tillträdda regeringen kommer snart att\r\nta ställning till hur den av vårriksdagen beslutade\r\nelmarknadsreformen nu skall hanteras.\r\nSituationen är inte okomplicerad. Som Lennart\r\nBeijer själv påpekar i sin fråga pågår sedan länge\r\nomfattande förberedelser inför nya elmarknadsregler\r\nhos producenter, distributörer och förbrukare av el.\r\nRegeringen analyserar nu för- och nackdelar med\r\nolika handlingsalternativ och ett ställningstagande\r\nkommer att redovisas inom kort.</pre><pre>Anf.  361  LENNART  BEIJER (v):\r\nHerr talman! Jag tackar statsrådet för svaret. Jag\r\nvet inte riktigt om jag skall uppfatta det positivt eller\r\nnegativt.\r\nFrågan om nytt beslut vad gäller den svenska\r\nelmarknaden hastar verkligen, för det riksdagsbeslut\r\nsom fattades i maj skall träda i kraft den 1 januari\r\nnästa år. Det är inte lång tid kvar till dess. Runt om i\r\nlandet väntar kommuner och andra intressenter på\r\nsnabba åtgärder från den nya riksdagsmajoriteten.\r\nDet olyckliga beslutet föregicks av en relativt hård\r\ndiskussion. Den borgerliga majoriteten drev igenom\r\nregeringsbeslutet utan att noggrant undersöka\r\nkonsekvenserna för bl.a. kärnkraftsavvecklingen och\r\nelpriset på landsbygden.\r\nDäremot yrkade man i den socialdemokratiska\r\nreservationen avslag på propositionen. Man föreslog\r\ntillsättande av en parlamentarisk beredning med\r\nuppgift att följa upp 1991 års energiöverenskommelse\r\nsamt en analys av konsekvenserna.\r\nÄr statsrådet beredd att följa upp de intentioner\r\nsom fanns i maj i år?</pre><pre>Anf.  362  Statsrådet JÖRGEN\r\nANDERSSON (s):\r\nHerr talman! Jag delar Lennart Beijers uppfattning\r\natt det brådskar med ett besked. Jag får säga som\r\nmina övriga kolleger som i dag stått här i talarstolen,\r\natt vi nu har varit i arbete i 14 dagar.\r\nDet brådskar med besked i denna fråga. Jag kan\r\nförsäkra Lennart Beijer om att det inom kort kommer\r\nett besked i denna fråga.</pre><pre>Anf.  363  LENNART BEIJER (v):\r\nHerr talman! Det låter i och för sig bra. Men jag\r\nvill bara ytterligare markera hur viktig denna fråga\r\nansågs i maj. Dels var den motion som lades fram av\r\nsocialdemokraterna väldigt tydlig, dels har nuvarande\r\narbetsmarknadsministern, Anders Sundström, tagit\r\nklar ståndpunkt. Han sade: Vi socialdemokrater\r\nkommer att säga nej till regeringens förslag om\r\navreglering. Om vi återkommer i regeringsställning\r\nkommer vi heller inte att genomföra reformen utan att\r\nveta ordentligt vad konsekvenserna blir.\r\nEftersom det är omöjligt att reda ut\r\nkonsekvenserna så snabbt utgick han från att det var\r\nviktigt att stoppa avregleringen.\r\nJag utgår från att statsrådet avser att återkomma\r\nmed klart besked redan i december. Vilken\r\nrekommendation skall vi nu ge  kommunerna som\r\nväntar på vad som skall hända?</pre><pre>Anf.  364  Statsrådet JÖRGEN\r\nANDERSSON (s):\r\nHerr talman! En analys av de konsekvenser som\r\nLennart Beijer här för fram har pågått och pågår\r\nfortfarande. Ärendet är under beredning. Beskedet\r\nkommer inte att dröja så lång tid som till december,\r\nsom Lennart Beijer säger, utan besked kommer att\r\nlämnas betydligt tidigare - inom loppet av en vecka,\r\nfjorton dagar.</pre><pre>Överläggningen var härmed avslutad.</pre><pre>75 §  Svar på fråga 1994/95:59 om yngre\r\nbostadsrättsföreningar</pre><pre>Anf.  365  Statsrådet JÖRGEN\r\nANDERSSON (s):\r\nHerr talman! Ulf Björklund har frågat mig vilka\r\nytterligare åtgärder - utöver de som den förra\r\nregeringen vidtog - jag är beredd att vidta för att\r\nminska konkursrisken i de yngre\r\nbostadsrättsföreningarna.\r\nHur den pågående krisen inom bostadssektorn\r\nskall bekämpas ser jag som en av de viktigaste frågor\r\njag nu har att arbeta med. Frågan är av största\r\nbetydelse både för den enskilde och för det allmänna.\r\nDet gäller emellertid att hitta lösningar som är\r\neffektiva och ger resultat och inte motverkar\r\nregeringens ansträngningar att lösa\r\nstatsbudgetproblematiken, något som tar viss tid.\r\nJag är i full färd med att informera mig om läget\r\noch att inhämta synpunkter från myndigheter,\r\nintresseorganisationer och andra om vilka lösningar\r\nsom realistiskt står till buds. I nuläget är jag därför\r\ninte beredd att ge besked om vilka ytterligare åtgärder\r\nsom enligt min mening bör vidtas i frågan. Min\r\nmålsättning är dock att kunna ge de besked som Ulf\r\nBjörklund och många andra efterlyser redan senare\r\nunder denna höst.</pre><pre>Anf.  366  ULF BJÖRKLUND (kds):\r\nHerr talman! Jag vill tacka den nya\r\nbostadsministern för svaret och önska honom lycka\r\ntill och välkommen in i arbetet med de viktiga\r\nbostadsfrågorna.\r\nÄven om det inte är något riktigt svar jag får finns\r\ndet ändå en del bra förutsättningar i det. Det är\r\nnaturligtvis självklart att detta är en av de viktigaste\r\nfrågorna för någon i den positionen. Att ministern vill\r\nlyssna på organisationer, myndigheter och intressenter\r\när också i och för sig ganska självklart och nyttigt och\r\nnödvändigt.\r\nMed facit i hand kan vi kanske ändå tillsammans\r\nkonstatera att det gamla bostadsfinansieringssystemet\r\nbidragit just till den uppkomna situationen. Det var en\r\nkonstruktion som inte innehöll några incitament vare\r\nsig för konsument eller producent att hålla nere\r\nproduktionskostnaderna. Systemet förutsatte en hög\r\ninflation och åtföljande höga nominella löneökningar\r\nför att folk över huvud taget skulle kunna klara\r\nekonomin på sikt.\r\nLäget är alldeles speciellt svårt just för\r\nbostadsrättsföreningarna. Prisutvecklingen går ganska\r\nsnabbt, både upp och ned.\r\nDe dominoeffekter som inträffar när en\r\nbostadsrättsinnehavare lämnar sin lägenhet på grund\r\nav ekonomiska problem och kostnaderna får vältras\r\növer på andra är förödande.\r\nJag skulle vilja höra vad ministern säger om detta.\r\nÄr det ändå inte så att det krävs åtgärder utöver de\r\nsom den tidigare regeringen vidtagit? Såvitt jag\r\nförstår är det snabba besked som\r\nbostadsrättsinnehavarna behöver.</pre><pre>Anf.  367  Statsrådet JÖRGEN\r\nANDERSSON (s):\r\nHerr talman! Faktum är att\r\nbostadsrättsorganisationerna internt har tagit på sig\r\nmånga av lösningarna på bostadsrättsföreningarnas\r\nproblem. Bostadsrättsorganisationerna har faktiskt fått\r\npunga ut med en hel del pengar för att lösa de akuta\r\nproblemen för bostadsrättsföreningarna.\r\nDetta område tillhör dem som det nu är absolut\r\nviktigast att ta itu med, och som också pockar på\r\nlösningar.\r\nDet har skett en organisatiosförändring på det\r\nsättet att bostadsfinansieringsenheten på\r\nFinansdepartementet skall över till\r\nNäringsdepartementet. Den enheten är i full färd med\r\natt ta fram olika skisser på hur denna fråga skall\r\nkunna lösas.\r\nBostadsfinansieringsinstituten har också ett ansvar\r\ni denna fråga. Vi kommer att ta upp överläggningar\r\nmed bostadsfinansieringsinstituten.</pre><pre>Anf.  368  ULF BJÖRKLUND (kds):\r\nHerr talman! När antalet konkurser i andra\r\nsektorer minskar ökar antalet konkurser kraftigt i\r\ndenna sektor. Fram t.o.m. september i år hade 73\r\nbostadsrättsföreningar gått i konkurs, medan siffran\r\nför hela 1993 var 46. Både HSB och Riksbyggen, som\r\njag förstår att ministern kommer att föra diskussioner\r\nmed, uppskattar att åtskilliga föreningar just nu\r\nbefinner sig i den absoluta farozonen. Riksbyggen\r\nbefarar att slutsiffran blir 400 konkurser. Sedan 1990\r\nhar det skett 150.\r\nÄr ministern beredd att verka för att\r\nbostadsrättsinnehavare t.ex., som vi från\r\nKristdemokraterna har föreslagit, skulle få \"strimla\"\r\nlånen, fördela dem på respektive enhet och göra\r\navdrag för sina räntekostnader? Det är en idé. Finns\r\nden med i övervägandena?</pre><pre>Anf.  369  Statsrådet JÖRGEN\r\nANDERSSON (s):\r\nHerr talman! Den finns inte med i övervägandena.\r\nJag delar Ulf Björklunds uppfattning om att det är\r\nproblem som pockar på mycket snabba initiativ och\r\nmycket snabba lösningar. Vad jag vill göra utfästelser\r\nom i dag är att jag skall ta initiativ och göra vad jag\r\nkan för att lösa de problem som har uppkommit när\r\ndet gäller bostadsrättsföreningar.</pre><pre>Anf.  370  ULF BJÖRKLUND (kds):\r\nHerr talman! I samband med att man producerade\r\ndenna typ av bostäder i slutet på 80-talet och början\r\npå 90-talet har experter och byggare varit inkopplade.\r\nDuktiga bostadsföretag har ofta stått som säljare.\r\nLänsbostadsnämndernas experter har kontrollerat, gått\r\nigenom och tittat på allt material. I slutändan är det\r\ntyvärr trots allt den svagaste parten, den som behövde\r\nen bostad och litade på alla experterna, som får bära\r\nden tunga bördan. Det är den stackars svaga\r\nmänniskan som vi måste hitta lösningar för i en\r\nmycket svår situation.\r\nJag uppskattar och tackar för det svar jag har fått.\r\nJag noterar att bostadsministern är beredd att lyssna\r\npå alla berörda parter och vidta de åtgärder som skall\r\ngöra att de stackars boende undviker bekymmer.</pre><pre>Överläggningen var härmed avslutad.</pre><pre>76 §  Svar på frågorna 1994/95:4, 47 och 51 om\r\nfristående skolor, m.m.</pre><pre>Anf.  371  Statsrådet YLVA\r\nJOHANSSON (s):\r\nHerr talman! Riksdagsledamöterna Andreas\r\nCarlgren, Inger Davidson och Ewa Larsson har ställt\r\nvarsin fråga som rör rätten att välja skola och de\r\nfristående skolornas ekonomiska förutsättningar. Jag\r\nbesvarar samtliga frågor i detta svar.\r\nUnder den förra socialdemokratiska\r\nregeringsperioden slogs rätten att välja skola fast.\r\nDenna rätt ger elever och föräldrar möjlighet att fritt\r\nvälja bland kommunala och godkända fristående\r\nskolor. Vi anser att valfriheten är en väsentlig del av\r\ndet svenska skolväsendet.\r\nI regeringsförklaringen framhålls också att rätten\r\natt välja skola är självklar. Samtidigt betonas det att\r\nbarnen inte får sorteras efter föräldrarnas ekonomiska\r\noch sociala förhållanden.\r\nVilka resurser som skall avsättas till skolväsendet\r\noch hur dessa skall fördelas är en kommunal\r\nangelägenhet. Riksdagen har dock satt vissa ramar. En\r\nsådan ram rör kommunernas bidrag till de fristående\r\nskolorna.\r\nDet är regeringens uppfattning att alla barn är\r\nolika och har olika behov av undervisning, stöd och\r\nråd. Kommunernas bidrag till de fristående skolorna\r\nbör därför fördelas utifrån elevers och skolors behov.\r\nRegeringen har för avsikt att ändra de bestämmelser\r\nsom reglerar bidragssystemet för de fristående\r\nskolorna så att detta kan uppnås.\r\nVi vill med detta skapa garantier för att alla skolor\r\nges likvärdiga ekonomiska förutsättningar för sin\r\nverksamhet. De resurser som en skola, kommunal\r\neller fristående, får från elevens hemkommun bör\r\ngrundas på de åtaganden skolan svarar för och de\r\nbehov eleverna har. Ingen skola skall\r\növerkompenseras. Det är regeringens avsikt att\r\nförändra bidragsbestämmelserna så att valfrihet och\r\nrättvisa kan förenas.\r\nDe avgifter som de fristående skolorna nu kan ta\r\nut kan verka segregerande. Även detta vill vi ändra\r\npå.\r\nVidare kommer regeringen att analysera hur\r\ntillsynen av de fristående skolorna skall utvecklas och\r\nförbättras.\r\nJag avser att återkomma till riksdagen i dessa\r\nviktiga frågor.</pre><pre>Anf.  372  ANDREAS CARLGREN (c):\r\nHerr talman!  Jag vill hälsa Ylva Johansson\r\nvälkommen till talarstolen och gratulera henne som ny\r\nskolminister. Jag hade som nybörjare här i riksdagen\r\nchans att träna i denna talarstol i eftermiddags.\r\nI regeringsförklaringen den 7 oktober talades det\r\nom fördelningen av pengar, och det sades att\r\nskolpengssystemet kommer att avvecklas.\r\nDen 12 oktober läste jag en intervju med Ylva\r\nJohansson som ny skolminister i Skånska Dagbladet.\r\nHon sade där att det kanske finns vissa privata skolor\r\nsom fått för litet pengar och menade att poängen är att\r\nman inte bara kan fördela pengar efter en fast mall.\r\nDen 14 oktober läste jag en ny intervju med Ylva\r\nJohansson i Dagens Nyheter. Hon är enligt ingressen\r\nberedd att behålla skolpengen. Hon är angelägen om\r\nsamstämmighet med andra partier i frågan och kan\r\ntänka sig att ha kvar systemet.\r\nVillkoret var att man hade en fast mall men att\r\nman sänkte bidragen, dvs. inte gav mer till dem som\r\nkanske hade för litet pengar två dagar tidigare.\r\nI Rapport samma kväll tyckte inte Ylva\r\nJohansson, om jag förstod henne rätt, att det var\r\nintressant att diskutera procentsatser. Hon tyckte att\r\nfrågorna började bli tjatiga.\r\nI dag läser jag ett meddelande från TT där det i\r\nrubriken står att skolministern backar om skolpengen\r\noch att den visst skall bort. Hon säger i intervjun att\r\ndet har uppfattats som om hon tycker att vi skall\r\nbehålla skolpengen, men att hon inte tycker så.\r\nI dag säger Ylva Johansson att hon avser att\r\nåterkomma till riksdagen i dessa frågor. Mitt\r\nkonstaterande är att det nog kan behövas.\r\nJag tycker att det finns en intressant öppning i\r\nsvaret. Det gäller just avgifterna. Min fråga är om\r\nYlva Johansson är beredd att medverka till att ge ett\r\nså säkert och bra stöd till de fristående skolorna att de\r\ninte behöver ta ut avgifter.</pre><pre>Anf.  373  INGER DAVIDSON (kds):\r\nHerr talman! Jag vill också hälsa den nya\r\nskolministern välkommen och önska henne lycka till i\r\nhennes arbete.\r\nJag vill också tacka för svaret på min fråga.\r\nDet är ingen överdrift att säga att vi har fått\r\nmycket motstridiga uppgifter när det gäller\r\nskolpengen. Det började i valrörelsen, och faktiskt\r\nlångt dessförinnan, med att man var mycket tydlig i\r\natt skolpengen skulle avskaffas. Det påstods att\r\nskolpengen hade segregerande effekter, att den gamla\r\nklasskolan skulle återupprättas osv. Sedan kom\r\nregeringsförklaringen, och då upprepades att\r\nskolpengen skulle bort. I intervjuer har Ylva\r\nJohansson nu sagt att hon kan tänka sig att själva\r\nsystemet skall vara kvar men att ersättningsnivån är\r\nlägre. Det tyckte jag var en mycket positiv öppning,\r\nsom jag hoppades mycket på.\r\nAv frågesvaret förstår jag att det ändock kommer\r\natt sluta med att Socialdemokraterna vill ändra\r\nsystemet.\r\nJag har ett par frågor att ställa. Hur skall det här gå\r\ntill rent praktiskt? Hur skall man kunna garantera\r\nföräldrarnas rätt att välja skola när det inte finns en\r\nfastställd miniminivå? Det är den som har gjort att\r\nman har fått ett verkligt val. Nu är det föräldrarna som\r\nväljer. Det är inte upp till kommunernas godtycke att\r\nbestämma om en elev skall kunna gå i en viss skola.\r\nDet är miniminivån och själva systemet som\r\ngaranterar valfriheten. Hur kan man garantera\r\nvalfriheten utan en fastställd miniminivå?</pre><pre>Anf.  374  EWA LARSSON (mp):\r\nHerr talman! Jag har också följt det nya statsrådets\r\ndiskussion i medierna om skolpeng och fristående\r\nskolors ställning. Jag tackar för statsrådets svar på\r\nmin fråga.\r\nDen öppenhet som jag har skönjt i\r\nmassmediedebatten har gett mig positiva signaler. Jag\r\när glad att skrivningen i regeringsförklaringen i det\r\nhär fallet inte höll längre än ett par dagar, men annars\r\nskall nog en regeringsförklaring hålla litet längre. Det\r\nframgick av regeringsförklaringen att man skulle\r\nkunna ta bort skolpengen.\r\nJag vill ha några preciseringar. Alla friskolor som\r\ngodkänns skall därefter få samma villkor som de\r\nkommunala skolorna. Jag tycker att det är jättebra.\r\nStatsrådet talar också om att barnens behov skall\r\nstyra. Det låter som om det nya statsrådet tar FN:s\r\ndeklaration om barnets bästa till hjälp, och jag är\r\njätteglad över det.\r\nDe fristående skolorna arbetar helt olika. För t.ex.\r\nfristående Waldorfskolor går notan inte ihop i dag\r\nmed en skolpeng på 85 %. Till skillnad från i de\r\nkommunala skolorna får lärarna inget\r\npensionstillskott. Det skolmaterial som eleverna får är\r\nbelagt med moms. Waldorfskolor tar också emot\r\nelever med mycket speciella behov. Dessa skolor har\r\nen väl utbyggd skolhälsovård, även om den kanske\r\ninte är exakt likadan som hälsovården i den\r\nkommunala skolan. Waldorfskolorna har i dag svårt\r\natt få täckning för sina behov.\r\nJag vill inte ta bort det kommunala\r\nsjälvbestämmandet, men det vore bra om\r\nkommunerna fick ett par år på sig för att visa hur de\r\nkan hantera den här situationen och åstadkomma den\r\nrättvisa i den ekonomiska tilldelningen som statsrådet\r\ntalar om. Jag tror att attityden till de fristående\r\nskolorna hos de lokala skolpolitikerna har avgörande\r\nbetydelse. Jag återkommer till frågan om 85 %eller\r\nmöjligen 75 % är en rimlig nivå.</pre><pre>Anf.  375  Statsrådet YLVA\r\nJOHANSSON (s):\r\nHerr talman! I skolpengssystemet har man satt en\r\nprislapp på varje elev. Vanligtvis har summan på\r\nprislapparna varit lika stor. Sedan har eleverna fått\r\nkonkurrera på en s.k. marknad inom skolan och valt\r\nskola. Det här systemet har inte fungerat, framför allt\r\ndärför att det inte finns någon sådan marknad i\r\nskolsystemet. Att välja skola är inte som att välja en\r\nvara. Det är ett mycket större beslut. Man går inte och\r\nprövar sig fram tills man hittar den skola där man\r\ntrivs bäst. Man väljer en skola, och sedan vill man ha\r\nmöjligheter att kunna påverka i den skolan.\r\nDetta skolpengssystem där man har åsatt alla\r\nelever en lika stor summa pengar på en prislapp har\r\nhaft segregerande effekter. Det har också visat sig att\r\ndet allra hårdast har drabbat de elever som har de\r\nstörsta behoven. Vissa elever har blivit mera\r\nlönsamma än andra. Därför måste detta system\r\navskaffas. Vi skall tillbaka till ett system där\r\nkommunerna är skyldiga att fördela resurser utifrån\r\nelevers och skolors behov. På den punkten är\r\nregeringen fullständigt klar. Detta system skall\r\navskaffas.\r\nBidraget till friskolorna eller privatskolorna är en\r\nannan fråga. Den tidigare socialdemokratiska\r\nregeringen slog fast att godkända fristående skolor\r\nskall ha rimliga ekonomiska villkor, jämförbara med\r\nvillkoren för de kommunala skolorna. Vi avser att\r\nåterinföra ett sådant system. Man kan tänka sig flera\r\nolika tekniska lösningar när det gäller ett sådant\r\nsystem. När man skall finna sådana lösningar bör ett\r\nflertal aspekter vägas in. De fristående skolorna är\r\nmycket olika till sin karaktär. Några av dem har i dag\r\ngott om pengar medan andra har svårt att få ekonomin\r\natt gå ihop. Vissa fristående skolor tar ut avgifter -\r\nnågra tar ut mycket stora avgifter. Jag anser att det är\r\noacceptabelt. Det handlar om utvärderingen av\r\nskolorna. Vem skall ha den dagliga tillsynen av\r\nskolorna? Det handlar om kommunernas möjlighet till\r\nen rimlig planering. Jag avser att lösa alla dessa frågor\r\ni ett sammanhang.</pre><pre>Anf.  376  ANDREAS CARLGREN (c):\r\nHerr talman! Nej, Ylva Johansson, när det gäller\r\nskolpengen håller jag inte med om att den skulle\r\nmedföra en marknad där eleven behandlas som en\r\nvara. Jag tycker att det Ylva Johansson själv har sagt\r\nvisar att hon egentligen inte heller tycker så. Hon var\r\nåtminstone ett tag själv beredd att acceptera ett sådant\r\nsystem - bara nivån är lägre. Detta är ologiskt och\r\norimligt.\r\nDet är lätt att hålla med statsrådet när hon i sitt\r\nsvar säger att barnen inte får sorteras efter\r\nföräldrarnas ekonomiska och sociala förhållanden. Då\r\när det centrala att man inte skall låta valfriheten vara\r\nberoende av hur tjock plånbok föräldrarna har. Det\r\nviktiga måste vara att ge de fristående skolorna ett\r\nsådant stöd att de inte behöver ta ut avgifter. Därför\r\nkvarstår min fråga: Är statsrådet beredd att konstruera\r\nett så säkert och förutsägbart system för de fristående\r\nskolorna att de inte behöver ta ut avgifter? Först då\r\nkan vi undvika segregeringen.</pre><pre>Anf.  377  INGER DAVIDSON (kds):\r\nHerr talman! Jag är i alla fall glad över att det i\r\nsvaret slogs fast att det skall vara likvärdiga villkor\r\nför offentliga och fristående skolor. Det är precis det\r\nvi har velat uppnå genom att fastställa en miniminivå.\r\nDet handlar inte om att sätta en prislapp på varje\r\nelev. Man har rätt att få ut 85 % av den\r\ngenomsnittliga kostnaden för en elev som går i en\r\noffentlig skola. Det finns elever som kräver mera\r\nresurser, och det finns elever som kräver mindre\r\nresurser. Fristående skolor har fått 85 % av den\r\ngenomsnittliga kostnaden, trots att de inte har\r\nmöjligheter till lättnader när det gäller\r\npensionsersättningar och möjlighet att lyfta av moms.\r\nPå vilket sätt anser Ylva Johansson att de fristående\r\nskolorna i dag är överkompenserade?</pre><pre>Anf.  378  EWA LARSSON (mp):\r\nHerr talman! Jag vill fortsätta att tala om nivån.\r\nFörst måste jag dock säga att jag tycker om\r\nstatsrådets höga ambition att lösa alla problem nu på\r\nen gång.\r\nSystemet fungerar inte i dag. En del kan faktiskt\r\nsko sig på systemet medan andra är\r\nunderkompenserade. Jag hört att man på vissa\r\nWaldorfskolor säger att man egentligen bara får 60-\r\n70 %. De får inte momsreducering. En del säger att\r\ndet gäller 2 % medan andra talar om 6 %. De får inte\r\nheller pensionskompensation. Det kanske är 85 %,\r\n75 % eller kanske t.o.m. 60 % som skall gälla för en\r\ndel skolor. Det är således ingen lätt fråga.\r\nMan kan göra upp en checklista och se om skolan\r\när godkänd. I så fall skall den ha momskompensation\r\noch pensionstillskott. Sedan kommer nästa checklisa -\r\nskolhälsovården, skolmåltider, elever med särskild\r\nbehov osv. Om en skola uppfyller alla dessa krav\r\nmåste den få samma ekonomiska täckning som de\r\nkommunala skolorna.</pre><pre>Anf.  379  Statsrådet  YLVA\r\nJOHANSSON (s):\r\nHerr talman!  Statsfinanserna är mycket hårt\r\nansträngda, och vi har en svår ekonomisk situation i\r\nSverige. Det har fått till effekt att många skolor har ett\r\nmycket svårt läge. Det gäller både kommunala skolor\r\noch en rad friskolor.\r\nProblemet att ha svårt att få ekonomin att gå ihop i\r\nskolan är inget problem som är exklusivt för\r\nfristående skolor. Det gäller också för många\r\nkommunala skolor. Vi skall komma ihåg detta, för\r\nsjälvklart kan de fristående skolorna inte räkna med\r\nnågra bättre garantier eller bättre villkor än de\r\nkommunala skolorna.\r\nDe kommunala skolorna löper hela tiden risken att\r\nläggas ned, att utsättas för än större nedskärningar.\r\nDen risken måste också de fristående skolorna vara\r\nberedda att ta.\r\nJag håller med Andreas Carlgren om att det är\r\noerhört viktigt att inte låta valfriheten vara beroende\r\nav plånboken. När det gäller att hitta sådana former\r\natt man inte skall behöva vara beroende av en tjock\r\nplånbok för att välja sin skolgång tror jag att vi kan\r\nkomma överens.</pre><pre>Anf.  380  ANDREAS CARLGREN (c):\r\nHerr talman!  Jag tycker att det är ett bra besked\r\nsom Ylva Johansson ger om att diskutera lösningar så\r\natt man inte behöver ta ut avgifter i de fristående\r\nskolorna. Det tycker jag är viktigt.\r\nMen jag vill också ta upp det som skolministern\r\nsäger om att kommunernas bidrag till de fristående\r\nskolorna bör fördelas utifrån elevers och skolors\r\nbehov. Då menar jag att man måste bestämma vem\r\nsom skall avgöra vilket behovet är. Jag vill ta de\r\nSverige-finska skolorna som exempel. Man har i flera\r\nfall bildat skolor mot kommunmajoritetens vilja. Jag\r\nvet att det t.ex. har gällt i Borås och Upplands Väsby\r\nkommuner, men också på flera andra håll.\r\nJag tycker att det är oerhört viktigt att det finns en\r\ngaranti också för minoritetsspråkens ställning. Där är\r\ndet inte så enkelt att det bara går att hänvisa till\r\nkommunerna. Det finns också minoriteter som  måste\r\nskyddas, och detta har i dag varit svårt att klara av.\r\nHär tycker jag att det är viktigt att ge ett besked.</pre><pre>Anf.  381  INGER DAVIDSON (kds):\r\nHerr talman!  Jag har noterat att jag inte får några\r\nsvar på mina frågor om hur föräldrarätten skall\r\ngaranteras och om de fristående skolorna i dag är\r\növerkompenserade. Jag vill ändå gå vidare och ställa\r\nfler frågor.\r\nYlva Johansson säger att det här systemet har\r\ndrabbat elever som har de största behoven. Jag skulle\r\ngärna vilja veta på vilket sätt. I dag  går ungefär 2 %\r\nav eleverna i fristående skolor. De utnyttjar 1 % av\r\nskolans samlade resurser. På vilket sätt har det\r\ndrabbat elever som har de största behoven?\r\nNär uppstår segregering? är en annan fråga. Jag\r\nvet från undersökningar i många andra länder att den\r\nuppstår när det offentliga stödet är lågt, så att man\r\nmåste ta ut höga avgifter för fristående skolor. Det\r\nsystemet har man exempelvis i USA. I Danmark\r\ndäremot, där man har ett högt offentligt stöd, uppstår\r\ninte segregering. Därför undrar jag hur lösningen ser\r\nut, när Ylva Johansson säger att man skall ha rätten,\r\nmen man skall inte ha skolpengssystemet.</pre><pre>Anf.  382  EWA LARSSON (mp):\r\nHerr talman!  Många kommunala skolor har det\r\nockså svårt i dag. Ända till för tre veckor sedan\r\njobbade jag som Waldorflärare i en kommunal skola.\r\nJag vet att skolorna här i Stockholm står inför 3 %\r\nnedskärning, förutom att de inte får\r\nlönekompensation.\r\nMen vi får titta på en annan problematik också. En\r\ndel fristående skolor löser problemet med den svåra\r\nekonomiska situationen - eftersom de i dag inte får\r\nsamma villkor som de kommunala - genom att ge\r\nlärarna låga löner. Och du blir inte en bättre lärare för\r\natt du har en låg lön. Andra skolor kanske kan ge höga\r\nlöner på grund av terminsavgifter, vad vet jag. Det här\r\nmåste man verkligen se över.\r\nJag återkommer till terminsavgifterna.</pre><pre>Anf.  383  Statsrådet YLVA\r\nJOHANSSON (s):\r\nHerr talman!  Till Inger Davidson vill jag säga att\r\njag inte anser att de fristående skolorna generellt sett\r\när överkompenserade. Det har dock funnits några\r\nuppmärksammade exempel där kommunala skolor har\r\nkonstaterat att de skulle ha fått mer pengar om de\r\nhade övergått i privat ägo. Sådana exempel är\r\nnaturligtvis ganska upprörande.\r\nDen skolpeng som har införts i många kommuner\r\nsätter samma pris på varje elev som går runt och\r\nväljer skola inom kommunen. Om man fördelar\r\npengar så att inga pengar fördelas efter behov, utan\r\nhela summan fördelas lika, kommer det att drabba, det\r\nhar också visat sig drabba, de elever som har de\r\nstörsta behoven och de elever som går i skolor i de\r\nbostadsområden som är mest utsatta.\r\nTill Ewa Larsson vill jag säga att de exempel som\r\nhon tar upp visar på just faran av att hantera den\r\nskilda floran av fristående skolor helt generellt och\r\nlikadant. Just därför är det viktigt att vi noga ser över\r\nhur vi på bästa sätt skall finna lösningar på den\r\nfrågan.</pre><pre>Anf.  384  ANDREAS CARLGREN (c):\r\nHerr talman!  Jag tycker att det är viktigt att\r\nutveckla skolpengen, inte avveckla den. Jag tycker att\r\nutgångspunkten skall vara att valfriheten inte skall\r\nvara beroende av tjockleken på föräldrarnas plånbok.\r\nMen då krävs det så förutsägbara regler och en sådan\r\nnivå att de fristående skolorna inte behöver ta ut\r\navgifter. Det ser jag fram emot att vi skall kunna\r\ndiskutera vidare. Men då gäller det alltså ett system\r\ndär vi utvecklar valfriheten, inte avvecklar den.\r\nJag tycker också att det är viktigt att slå fast att det\r\ni en framtida utveckling av systemet måste finnas en\r\ngaranti för föräldrar som tar initiativ, som man gjorde\r\ni Drevdagen, som man har gjort i Ovanåker, Årjäng,\r\nBurträsk, Umnäs, Tännäs, Lillhärdal, Önum, Löa och\r\nandra orter i landet. Där har man tagit initiativ för att\r\nrädda en annars nedläggningshotad skola. Då kommer\r\ndet också att krävas statliga insatser och regler som\r\nser till att den rätten och möjligheten finns.</pre><pre>Anf.  385  INGER DAVIDSON (kds):\r\nHerr talman!  Skolpengssystemet har inneburit att\r\ndet har vuxit upp många nya friskolor. Det har väckt\r\nen lust hos både föräldrar och lärare att pröva det här\r\nsystemet, när man har vetat att det finns en grund att\r\nstå på, att det finns en statlig reglering som gör att\r\nman vet vad man har att avsätta till lärarlöner, till\r\nskolböcker, till inventarier och allt vad man behöver.\r\nJag är rädd för att om man går in och ändrar i\r\nsystemet, om man överlåter till kommunala\r\ntjänstemän, som kanske har en negativ inställning till\r\nfriskolor över huvud taget och till vissa friskolor i\r\nsynnerhet, att fatta besluten, kommer det att leda till\r\nen långsam sotdöd för de fristående skolorna. Det\r\ntycker jag vore mycket olyckligt, när den här\r\nutvecklingen äntligen har fått komma i gång.</pre><pre>Anf.  386  EWA LARSSON (mp):\r\nHerr talman!  Utveckling, inte avveckling av\r\nskolpengen är en bra paroll. Det tycker jag också. Det\r\när jättefint med de här höga ambitionerna - att noga\r\nse över. Men skynda långsamt, så att det inte blir\r\ntokigt.\r\nNär man tittar på terminsavgifterna ser man att det\r\nkvarstår en del delikata problem. Om man t.ex. skulle\r\nlagstifta om att terminsavgifter inte skulle få tas ut -\r\nde skulle inte behöva tas ut om vi uppnådde den\r\nekonomiska rättvisan att friskolorna fick samma\r\nekonomiska villkor som de kommunala -, hur gör\r\nman då med specialprofilskolorna? Det gäller\r\nmusikgymnasier, som har dyra instrument som\r\neleverna måste ha för att fullfölja sin verksamhet,\r\neller t.ex. Waldorfskolor, där alla barn spelar ett\r\ninstrument från första klass. Då får man hitta på en\r\nannan konstruktion, för det går inte att lösa detta med\r\nmaterialinköpspengarna. De räcker inte.\r\nMycket återstår. Men tänk om vi kunde hitta en\r\nlösning som räcker över flera valperioder, så att inte\r\nskiftande majoriteter i den här salen skulle behöva\r\nröra upp en massa känslor! Jättefint, jag tror att vi\r\nklarar det här.</pre><pre>Överläggningen var härmed avslutad.</pre><pre>77 §  Svar på fråga 1994/95:65 om\r\nföräldrainflytande i skolan</pre><pre>Anf.  387  Statsrådet  YLVA\r\nJOHANSSON (s):\r\nHerr talman!  Marie Wilén har frågat mig hur jag\r\ntänker fullfölja arbetet med att stärka\r\nföräldrainflytandet i skolan. Frågeställaren hänvisar\r\nsåväl till regeringsförklaringen som till\r\nriksdagsbeslutet om att frågan om att stärka elevers\r\noch föräldrars inflytande i skolan skall ges en\r\nordentlig belysning.\r\nEn särskild utredare har på min företrädares\r\nuppdrag anställts för att göra en översyn av elev- och\r\nföräldrainflytandet i skolan i dag. Enligt direktiven\r\nskall utredaren:\r\n-  kartlägga existerande samverkansformer för\r\nelev- och föräldrainflytande i skolan. - av\r\nkartläggningen skall framgå hur de olika\r\nsamverkansorganen är sammansatta, deras typiska\r\narbetsuppgifter och resultatet av deras arbete -,\r\n-  redovisa de juridiska begränsningar som finns\r\nför ett elev- och föräldrainflytande i nu gällande\r\nlagstiftning,\r\n-  redovisa goda exempel på elev- och\r\nföräldrainflytande.\r\nUtredaren skall också belysa förhållandet mellan\r\nmyndiga elevers inflytande och deras föräldrars behov\r\nav insyn i elevens skolgång.\r\nDetta arbete kommer att pågå under hela hösten.\r\nFörst därefter blir det aktuellt att återkomma till\r\nriksdagen.\r\nJag vill redan nu poängtera att enligt min mening\r\när frågor om elev- och föräldrainflytande centrala för\r\nutvecklingen av skolan. Det är för mig viktigt att olika\r\nmodeller för att stärka inflytandet kan prövas, och jag\r\nser med intresse fram mot den begärda\r\nkartläggningen. Det fortsatta arbetet inom\r\nregeringskansliet kommer att ges hög prioritet.</pre><pre>Anf.  388  MARIE WILÉN (c):\r\nHerr talman! Jag tackar för svaret. Jag önskar\r\nockså den nya skolministern lycka till i det viktiga\r\narbetet med att utveckla en bra skola för barn och\r\nungdomar.\r\nJag anser att ett ökat inflytande för elever och\r\nföräldrar är mycket positivt och skulle vara mycket\r\npositivt för skolans utveckling och även för samhället\r\ni stort.\r\nJag har som ledamot i en kommunal barn- och\r\nutbildningsnämnd sett många föräldrars stora\r\nengagemang för sina barn och för skolan. Det har rört\r\nalltifrån att se till att på- och avstigning vid kraftigt\r\ntrafikerade vägar blir så säker som möjligt för barnen\r\ntill att positivt delta i förändring av vanliga förskole-\r\noch lågstadieskolor så att de blir barnskolor. Det har\r\nfunnits datakunniga föräldrar som kommit med idéer\r\nsom i dag innebär att det finns en god kvalitet på\r\ndataundervisningen. Diskussioner förs också om hur\r\nelever skall kunna dela med sig av sina kunskaper till\r\nortens företag.\r\nJag anser att nästa steg i skolan är att elever och\r\nföräldrar får ett ökat inflytande över flera områden.\r\nDet räcker inte bara med att rektor informerar och\r\nsamråder. Det måste till ett mer reellt och formellt\r\ninflytande.\r\nElevernas medinflytande finns till viss del reglerat\r\ni skollagen, men inte föräldrars. Jag undrar hur\r\nskolministern ser på detta som en del i ett ökat\r\ninflytande.</pre><pre>Anf.  389  Statsrådet YLVA\r\nJOHANSSON (s):\r\nHerr talman! Jag delar i huvudsak Marie Wiléns\r\nuppfattning. Jag ser också positivt på de exempel som\r\nhon redovisar.\r\nPå skolområdet har vi under de senaste åren sett\r\nstora förändringar. Vi har fattat stora  beslut som\r\ngäller ny läroplan, ny timplan och nya\r\nresursfördelningssystem. Det som står på\r\ndagordningen den närmaste tiden kommer att handla\r\nom det inre arbetet i skolan. Där har elev- och\r\nföräldrainflytandet en helt central plats. Det är de\r\nfrågorna som kommer att vara de allra viktigaste\r\nfrågorna under 90-talet, när det gäller\r\nskolutvecklingen.\r\nFör oss rikspolitiker blir det då viktigt att finna\r\nformer för hur vi kan stimulera det lokala arbetet och\r\ndet lokala inflytandet för elever och föräldrar inom\r\nramen för den lokala friheten. I det arbetet ser jag\r\nfram emot att samarbeta med Marie Wilén och\r\nCenterpartiet, liksom med flera andra företrädare i\r\nden här kammaren.\r\nMen när det gäller de konkreta förslagen avser jag\r\natt återkomma till riksdagen.</pre><pre>Anf.  390  MARIE WILÉN (c):\r\nHerr talman! Jag kan nog redan nu konstatera att\r\nföräldrainflytandet är alltför opreciserat. I ett\r\nperspektiv av medinflytande eller brukarinflytande\r\nkan det inte betraktas som tillfredsställande att från\r\nskolans sida tala om föräldrars rätt till information.\r\nDet behöver utvecklas. Förhoppningsvis får vi en del\r\nsvar i det avseendet efter utredningen.\r\nJag vill också passa på att tacka statsrådet för det\r\npositiva svaret att utredningen får arbeta vidare och\r\natt regeringskansliet kommer att ge arbetet hög\r\nprioritet. Det är viktigt för skolan och för demokratin.\r\nJag tycker att inflytandet skall finnas hos dem som\r\nberörs.</pre><pre>Överläggningen var härmed avslutad.</pre><pre>78 §  Hänvisning av ärenden till utskott\r\nFöredrogs och hänvisades\r\nMotioner\r\n1994/95:L2 till lagutskottet\r\n1994/95:Bo1 till bostadsutskottet\r\n1994/95:U1 till utrikesutskottet</pre><pre> 79 §  Bordläggning\r\nAnmäldes och bordlades\r\nSkrivelser\r\n1994/95:13 Redovisning av Allmänna\r\npensionsfondens verksamhet år 1993\r\n1994/95:30 Återkallelse av vissa propositioner\r\n(1994/95:5, 1994/95:9, 1994/95:10, 1994/95:16\r\noch 1994/95:21)</pre><pre>Motioner\r\nmed anledning av prop. 1994/95:10 Miljöbalk\r\nmotion av Marianne Samuelsson m. fl. (mp)\r\nmotion av Jan Jennehag (v)</pre><pre>med anledning av prop. 1994/95:21 Uppehållstillstånd\r\nefter inresa\r\nmotion av Margitta Edgren  m. fl. (fp, s, m, c, v, mp,\r\nkds)</pre><pre> 80 §  Anmälan om interpellationer\r\nFöljande interpellationer hade anmälts:</pre><pre>den 13 oktober</pre><pre>1994/95:7 av Marie Wilén (c) till statsrådet Mats\r\nHellström om handelspolitiken vid ett EU-\r\nmedlemskap\r\n1994/95:8 av Lennart Daléus (c) till miljöministern\r\nom miljöpolitiken vid ett EU-medlemskap\r\n1994/95:9 av Per-Ola Eriksson (c) till finansministern\r\nom de ekonomiskpolitiska målen vid ett EU-\r\nmedlemskap\r\n1994/95:10 av Andreas Carlgren (c) till\r\njustitieministern om offentlighetsprincipen vid ett EU-\r\nmedlemskap\r\n1994/95:11 av Elving Andersson (c) till\r\narbetsmarknadsministern om regionalpolitiken vid ett\r\nEU-medlemskap\r\n1994/95:12 av Olof Johansson (c) till utrikesministern\r\nom utrikes- och säkerhetspolitiken vid ett EU-\r\nmedlemskap\r\n1994/95:13 av Olof Johansson (c) till statsrådet Mats\r\nHellström om det nordiska samarbetet och EU\r\n1994/95:14 av Helena Nilsson (c) till finansministern\r\nom folkomröstning före Sveriges anslutning till ett\r\nmonetärt EU-samarbete\r\n1994/95:15 av Lennart Brunander (c) till\r\njordbruksministern om jordbruket och\r\nmedlemsavgifterna till EU\r\n1994/95:16 av Lennart Brunander (c) till\r\njordbruksministern om den svenska\r\njordbrukspolitiken och EU\r\n1994/95:17 av Andreas Carlgren (c) till civilministern\r\nom subsidiaritetsprincipen inom EU</pre><pre>den 17 oktober</pre><pre>1994/95:18av Christel Anderberg (m) till\r\njustitieministern om åklagarväsendets organisation\r\n1994/95:19 av Agne Hansson (c) till justitieministern\r\nom onödiga företagskonkurser</pre><pre>Interpellationerna redovisas i bilaga som fogas till\r\nriksdagens snabbprotokoll tisdagen den 26 oktober.</pre><pre> 81 §  Kammaren åtskildes kl. 22.44.</pre><pre>Förhandlingarna leddes\r\nav andre vice talmannen från sammanträdets början\r\nt.o.m. ajourneringen kl. 16.42,\r\nav förste vice talmannen därefter t.o.m. 57 § anf. 255\r\n(delvis) och\r\nav tredje vice talmannen därefter till sammanträdets\r\nslut.</pre><pre></pre><pre>\r\nRIKSDAGEN\r\nBilaga till Riksdagens snabbprotokoll 1994/95:10</pre><pre>Interpellationer\r\n1994/95:1 - 6</pre><pre>Följande interpellationer hade framställts</pre><pre>den 3 oktober</pre><pre>1994/95:1 av Per Gahrton (mp) till statsministern om\r\nen rättvis och tillförlitlig EU-omröstning:</pre><pre>Entydiga opinionsmätningar visar tyvärr att en stor\r\nmajoritet av väljarna hyser misstro mot ja-partiernas\r\nberedskap att spela rent spel före och efter\r\nfolkomröstningen om EU-medlemskap. Enligt en\r\nundersökning som redovisades i Dagens Industri för\r\nnågra veckor sedan tror 67 % av väljarna att Sverige\r\nkommer att anslutas till EU även om det skulle bli\r\nnej-seger den 13 november. Liknande tendens har\r\nmärkts på andra sätt, bl.a. vid enkla\r\nhanduppräckningsenkäter i samband med\r\ninformationer i skolorna under valrörelsen.\r\nDenna situation är givetvis ett allvarligt problem\r\nför demokratin. Därför måste snabba åtgärder vidtas\r\nför att väljarna skall kunna lita på att det till alla delar\r\när en korrekt och rättvis folkomröstning och att\r\nresultatet kommer att åtlydas av regering och riksdag.\r\nRiksdagen borde kunna fatta beslut eller göra ett\r\nuttalande om att den avser att rätta sig efter den sida\r\nsom får flest röster. Regeringen borde kunna ge\r\nbesked om att inga nya förhandlingar skall inledas av\r\ndenna regering. Dessutom måste det klargöras att den\r\npågående EU-motiverade ändringen av grundlagen\r\ninte fullföljs om det blir nej-seger i folkomröstningen.\r\nEn utebliven grundlagsändring skulle innebära att EU-\r\nmedlemskap helt enkelt inte är tillåtet, varför oron för\r\natt riksdag och regering snabbt skulle kunna köra över\r\nfolkviljan effektivt kunde undanröjas.\r\nUtöver misstron mot hur makthavarna kommer att\r\nhantera ett eventuellt nej är det främst ja-sidans\r\nenorma ekonomiska övertag och den borgerliga\r\nregeringens missbruk av sin maktställning som skapar\r\noro hos många medborgare.\r\nJa- respektive nej-sidan har fått exakt lika stort\r\nstöd ur statsbudgeten (vardera 26 miljoner kronor).\r\nMen därutöver har stora summor av statsmedel\r\nanvänts för att sprida trycksaker från\r\nUtrikesdepartementet; inte minst den broschyr om\r\nmedlemsavtalet som utsänts till samtliga hushåll.\r\nEnligt nej-sidan innehåller den ett stort antal sakfel\r\noch vilseledande uppgifter. Detta har förnekats från\r\nUD-håll.\r\nDet borde dock vara uppenbart för alla att ingen\r\ninformation från någon i EU-frågan kan vara helt\r\nopartisk och objektiv - utom de juridiska texterna till\r\nde dokument som folkomröstningen gäller, dvs. EU:s\r\ntraktat, lagar, domslut och tillträdesavtalet mellan EU\r\noch Sverige. Därför borde det vara självklart att en\r\nregering som har tagit ställning för en sida i en\r\nfolkomröstning antingen måste avstå från att skicka ut\r\neget material på statskassans bekostnad eller ge\r\nmotsidan resurser att i samma omfattning skicka ut\r\nsitt material. Det enda material som regeringen bör\r\nsprida till så många som möjligt är fullständiga\r\noriginaldokument, t.ex. Maastrichttraktatet (som i\r\nDanmark 1992 spreds via postkontor och bibliotek i\r\nen upplaga av 500 000 exemplar).\r\nTill detta kommer att näringslivet och en rad stora\r\norganisationer, inte minst LRF, aktivt stöder ja-sidan\r\nmed enorma resurser. Siffran 400-500 miljoner\r\nkronor har uppskattats inom Folkrörelsen mot EU.\r\nNej-sidan stöds visserligen av mängder av\r\nfolkrörelser men inte av någon med tillgång till\r\nnämnvärda ekonomiska resurser.\r\nDet bör ihågkommas att samtliga riksdagspartier\r\nsedan åtskilliga år tillbaka förbundit sig att avstå från\r\nekonomiska bidrag från näringslivet. Av någon\r\nanledning tycks dessa regler inte tillämpas när det\r\ngäller EU-omröstningen. Det gör att det finns\r\npåtagliga risker att EU-omröstningen på marginalen\r\navgörs av penningmakten, ett förhållande som i alla\r\ntider varit måltavla för häftig och berättigad kritik\r\nfrån arbetarrörelsen. Antingen måste staten ingripa\r\nmed kompenserande bidrag till nej-sidan eller vidta\r\nåtgärder för att hejda penningflödet från\r\nkapitalintressen till ja-sidan.\r\nEn speciell form av maktmissbruk är de\r\nföretagsinterna s.k. informationer på betald arbetstid\r\nsom ja-sidans företrädare, främst företagsledningen,\r\nriktar till de anställda utan att nej-sidan har möjlighet\r\natt medverka. Om liknande missbruk av makten skett\r\ni en vanlig valkampanj till förmån för något borgerligt\r\nparti skulle självfallet arbetarrörelsen reagerat med\r\nskärpa.</pre><pre>Mot denna bakgrund vill jag fråga statsministern:\r\n1. Är statsministern villig att ta initiativ till ett\r\nsärskilt beslut i riksdagen under oktober om att\r\nblankröster över huvud taget inte skall spela någon\r\nroll och att den av ja- respektiva nej-sidan som får\r\nminst en röst mer än den andra skall betraktas som\r\nsegrare?\r\n2. Är statsministern villig att ge besked om att\r\nefter en nej-seger inga nya förhandlingskontakter med\r\nEU eller medlemsinitiativ kommer att tas av denna\r\nregering?\r\n3. Är statsministern beredd att ge besked om att\r\nden vilande grundlagsändringen om ny EU-paragraf i\r\nregeringsformen inte skall fullföljas om det blir nej-\r\nseger i folkomröstningen?\r\n4. Är statsministern beredd att ge Folkrörelsen\r\nmot EU tilläggsanslag motsvarande kostnaden av ett\r\nutskick av samma slag som den broschyr om\r\nmedlemsavtalet som UD skickar till alla hushåll, dvs.\r\nca 15 miljoner kronor?\r\n5. Är statsministern beredd att ta initiativ till att\r\nunionsfördraget (Maastrichtfördraget) - som ju\r\nfolkomröstningen framför allt gäller - trycks upp i en\r\nupplaga på minst 1 miljon exemplar och tillhandahålls\r\ngratis till väljarna på landets bibliotek och postkontor\r\n(precis som skedde i Danmark 1992)?\r\n6. Vilka åtgärder är statsministern beredd att vidta\r\nför att utjämna den ekonomiska ojämlikheten mellan\r\nja- respektive nej-sidan som är ett resultat av att ja-\r\nsidan stöds av resursstarka näringslivs- och\r\narbetsgivarorganisationer?\r\n7. Vilka åtgärder är statsministern beredd att vidta\r\nför att garantera att ja- respektive nej-sidan får samma\r\nmöjlighet att framträda inför väljarna i alla\r\nsammanhang, däribland arbetsplatser, skolor, sjukhus\r\noch andra institutioner?</pre><pre>1994/95:2 av Birgitta Hambraeus (c) till\r\nutrikesministern om EES:</pre><pre>Jag tror inte att många känner till att Sverige\r\ngenom EES har inflytande över EU:s nya regler. Det\r\nverkar som om folk antar att vi måste bli medlemmar\r\ni unionen först. Det är därför viktigt att regeringen,\r\nföre folkomröstningen den 13 november, redogör för\r\nvåra möjligheter att påverka genom EES.\r\nI somras bad jag dels i en artikel på DN Debatt\r\noch dels genom ett öppet brev till ansvarig minister att\r\nregeringen skulle redogöra för hur Sverige utnyttjar\r\nEES-avtalets möjligheter att vara med och utforma de\r\nnya EU-lagar som kommer att beröra näringslivet. Jag\r\nfick inget svar.\r\nDet påstås felaktigt i debatten att det är först nu,\r\ngenom att vi undertecknat anslutningsavtalet, som\r\nsvenska tjänstemän fått börja delta i EU:s\r\narbetsgrupper. Det påstås också felaktigt att EES är\r\nett lydstatsavtal och att vi måste ansluta oss till EU för\r\natt få inflytande på de lagar som har så stor betydelse\r\nför oss antingen vi går med eller ej.\r\nOm vi skulle anslutas till EU som medlemmar\r\ntvingas vi ta över alla lagar som EU tidigare stiftat\r\nutan att ha kunnat påverka dem. Detsamma gällde\r\nEES när avtalet slöts. Men från och med att avtalet\r\nbörjat gälla är det annorlunda. I regeringens skrift från\r\njuli i år, Förnyelsen av Sverige, står det på s. 17 om\r\navtalet om ett europeiskt ekonomiskt\r\nsamarbetsområde, EES:\r\nAvtalet trädde i kraft den 1 januari 1994. Under\r\nden tid som avtalet hittills varit i kraft har Sverige och\r\nde andra fyra EFTA-länderna i EES på ett annat sätt\r\nän tidigare blivit delaktiga i utformningen av regler\r\nom den inre marknaden. Svenska representanter deltar\r\ni många viktiga arbets- och expertgrupper inom\r\nEuropiska unionen.\r\nI riksdagsbeslutet om EES från november 1992\r\nnämns fyra möjligheter att påverka. Utnyttjar vi\r\ndessa?\r\n1. EES-avtalet ger Sverige initiativrätt. Det är\r\nfaktiskt mer än vad en medlem i EU har, som måste\r\nvänta på kommissionens initiativ. Vilka initiativ har\r\nSverige tagit i EES, t.ex. för att underlätta för\r\nnäringslivet?\r\n2. Experter från EFTA-länderna får samverka på\r\nlika villkor med EU:s experter i de kommittéer som i\r\npraktiken utformar EU:s bestämmelser som rör\r\nnäringslivet. Vilka kommittéer har vi valt att delta i?\r\nHar EU nekat oss tillträde till någon för näringslivet\r\nviktig kommitté?\r\n3. Sverige får tidigt tillgång till information om\r\nnya regler. Samtidigt som kommissionen överlämnar\r\nett förslag till ministerrådet ska den överlämna kopior\r\nav detta till EES-kommittén. Frågan behandlas\r\ndärefter parallellt inom EES genom en fortgående\r\ninformations- och samrådsprocess. Hur utnyttjar\r\nSverige denna möjlighet till inflytande? Vad planerar\r\nregeringen göra för att berörda instanser i Sverige ska\r\nfå lämna synpunkter innan regeringens tjänstemän i\r\npraktiken binder Sverige?\r\n4. Sverige har vetorätt i EES. Som medlem i EU\r\nkan vi tvingas lyda ett majoritetsbeslut mot vår vilja.\r\nEU och EFTA är varandras största handelspartner och\r\nhar ömsesdig glädje av att fortsätta det mångåriga,\r\nnära utbytet. Eftersom ett EFTA-land kan hindra en\r\nny bestämmelse från att införas i EES verkar det\r\ntroligt att EU-ländernas representanter lyssnar på våra\r\nsynpunkter.\r\nVi är alltså genom EES med och påverkar i de\r\nexpertgrupper som utarbetar EU:s regler och i de\r\nflesta fall också i praktiken beslutar om dem, så att\r\nEU:s ministerråd endast klubbar dem utan diskussion.</pre><pre>Jag vill fråga statsrådet:\r\n1. Hur har Sverige utnyttjat sina möjligheter att\r\npåverka EU:s nya lagar genom EES-avtalet sedan det\r\nträdde i kraft?\r\n2. Hur ämnar regeringen fortsätta påverkan genom\r\nEES, vid ett nej i folkomröstningen om medlemskap i\r\nEU?</pre><pre>den 10 oktober</pre><pre>1994/95:3 av Eva Zetterberg (v) till utrikesministern\r\nom vapenexporten:</pre><pre>Svenska freds- och skiljedomsföreningen\r\ntillsammans med svenska Amnesty International\r\nnamngav nyligen 14 stater som allvarligt bryter mot\r\nde mänskliga rättigheterna men ändå är öppna för\r\nsvensk krigsmaterielexport. Flera av dessa stater har\r\nöppnats för export under de senaste åren, t.ex. flera\r\nstater vid Persiska viken, Bangladesh, Colombia och\r\nSydkorea.\r\nSvensk vapenexport bör kraftigt reduceras och på\r\nsikt stoppas av flera olika skäl: Det finns ingen\r\nmöjlighet för Sverige att hindra att svenska vapen\r\nanvänds i inom- eller internationella väpnade\r\nkonflikter. Det finns heller ingen möjlighet för\r\nSverige att förhindra att svenska vapen används av\r\ndiktatoriska regimers brott mot de mänskliga\r\nrättigheterna. Vidare bidrar svenska vapen till att\r\nlegitimera och konsolidera icke-demokratiska och\r\nmilitära regimer. Det finns inget som kan motverka\r\ndemokratisering så effektivt som att sälja vapen till en\r\nmilitärregim. Svensk vapenförsäljning bidrar också\r\ntill att konflikter militariseras och att regional\r\nkapprustning, som t.ex. den mellan Indien och\r\nPakistan, späds på.\r\nVapenexporten har dessutom negativa ekonomiska\r\neffekter. Den utgör ett effektivt medel för att öka på\r\nde fattiga staternas enorma skuldbörda och för att\r\nmotverka att statliga resurser används till\r\nutvecklingsfrämjande verksamhet. Som Vänsterpartiet\r\ni ett flertal motioner påpekat finns också en stark\r\nkoppling mellan vapenexporten och de internationella\r\nflyktingkatastroferna. De krig som människor flyr\r\nfrån förs med vapen som till övervägande del\r\nimporterats från den rika västvärlden, inklusive\r\nSverige.\r\nAv dessa skäl har Vänsterpartiet i många år krävt\r\nett stopp för svensk vapenexport. De nationella\r\nekonomiska och säkerhetspolitiska argument som inte\r\nminst de borgerliga partierna fört fram mot detta krav\r\nanser vi väga lätt i jämförelse med den förödande\r\ninternationella utveckling den svenska vapenexporten\r\nbidrar till.\r\nÄven inom det socialdemokratiska partiet finns en\r\nstark opinion mot svensk vapenexport. Den har tagit\r\nsig uttryck i bl.a. motionsyrkanden om stopp för\r\nsvensk export till militärregimen i Indonesien och\r\nomfattande kontroll av den internationella\r\nvapenhandeln. Socialdemokrater har också i olika\r\nsammanhang riktat kritik mot den liberalisering av\r\nvapenhandeln den borgerliga regeringen genomfört\r\nunder de tre år den suttit vid makten.</pre><pre>Mot denna bakgrund vill jag ställa följande frågor\r\ntill utrikesministern:\r\n1. Kommer den nya socialdemokratiska\r\nregeringen att verka för en mer restriktiv svensk\r\nvapenexportpolitik?\r\n2. Kommer regeringen att sätta stopp för\r\nkrigsmaterielexport till länder som nu är öppna för\r\nexport och i så fall vilka länder är detta?\r\n3. Kommer den socialdemokratiska regeringen ta\r\ninitiativ i enlighet med den motion Pierre Schori m.fl.\r\nskrev i januari 1994 (1993/94:U227) i vilken bl.a.\r\nkrävs stopp för ny svensk vapenexport till Indonesien?</pre><pre>1994/95:4 av Sten Andersson (m) till socialministern\r\nom asylsökande som byter kommun:</pre><pre>Socialtjänstlagens tillämpning avseende\r\nasylbeviljade innebär att Malmö hamnat i en besvärlig\r\nsituation. Malmö har tagit ansvar för asylpolitiken och\r\ntecknat omfattande avtal med Invandrarverket. Utöver\r\ndetta har man tvingats ta emot ett stort antal personer,\r\nsom beviljats asyl men som inte avvaktat\r\nkommunplacering. Därtill kommer invandrare som\r\nhar placerats i andra kommuner och som därefter\r\nflyttat till Malmö. Detta innebär för Malmö på sikt\r\nstor ekonomisk belastning, problem med\r\nsvenskundervisning och övrig skolundervisning,\r\ntolkresurser, social verksamhet m.m.\r\nSocialtjänstlagen medger att personer som\r\nbeviljats asyl och erhållit kommunplacering\r\nomedelbart kan flytta till annan kommun. Även de\r\nsom erhållit asyl men befinner sig på förläggning i\r\navvaktan på kommunplacering kan flytta till vilken\r\nkommun som helst. Kravet i stort är att den nya\r\nkommunen har lediga bostäder. Detta bör ändras! Om\r\nasylsökande vid ankomst till Sverige fått frågan om\r\nde vid bifall på ansökan accepterat att stanna några år\r\ni anvisad kommun, hade svaret säkert blivit ja. Att\r\nstanna kvar i kommun som man blivit placerad i skall\r\ngivetvis inte innebära någon form av \"kommunarrest\".\r\nMöjligheten att resa i Sverige för att besöka vänner,\r\nsläkt eller söka arbete skall självklart inte förhindras.\r\nMen att bosätta sig i annan kommun innan försörjning\r\nordnats bör inte tillåtas förrän efter 2-3 år från det att\r\nasyl beviljats, om inte den \"nya\" kommunen\r\naccepterar inflyttningen.</pre><pre>Vilka åtgärder är statsrådet beredd att medverka\r\nför att lösa kommunernas problem då asylsökande\r\nbyter kommun till följd av tillämpningen?</pre><pre>den 11 oktober</pre><pre>1994/95:5 av Sten Andersson (m) till statsrådet Mats\r\nHellström om kampen mot narkotikan vid ett EU-\r\nmedlemskap:</pre><pre>Sverige har alltid starkt fördömt och mycket\r\nkraftigt agerat mot all form av narkotikamissbruk, och\r\nden inställningen har rönt stor uppskattning\r\nutomlands. Ett viktigt och närmast avgörande inslag i\r\nden verksamheten är tullens arbete vid gränserna, där\r\nde största beslagen gjorts. Ett svenskt EU-\r\nmedlemskap innebär möjlighet till fruktbart\r\nsamarbete på sikt i syfte att effektivt bekämpa\r\nnarkotikamissbruk och införsel! Detta i kombination\r\nmed tullens effektiva arbetsmetoder där erfarenhet\r\noch intuition utgör omistliga grundpelare.\r\nI EU-debatten påstås att den hittillsvarande\r\narbetsmetoden inte går att förena med EU:s regler, då\r\n\"ribban\" inför narkotikabeslag måste sättas högre.\r\nMen det hävdas bestämt att Frankrike, Tyskland och\r\nStorbritannien i syfte att effektivare bekämpa\r\nsmuggling självsvåldigt återgått till att arbeta utifrån\r\nerfarenhet och intuition även vid inre gräns.\r\nDet saknas anledning att Sverige efter ett\r\nmedlemskap i praktiken skall ha högre beviskrav inför\r\nnarkotikabeslag än andra EU-länder!</pre><pre>Vilka åtgärder är statsrådet beredd medverka till\r\nså att svenska tullmyndigheter även framdeles skall\r\nkunna agera i enlighet med vad som hittills gällt i\r\nkampen mot narkotikamissbruket?</pre><pre>den 12 oktober</pre><pre>1994/95:6 av Dan Ericsson (kds) till finansministern\r\nom den ekonomiska politiken och miljöpolitiken:</pre><pre>Den ekonomiska politikens syfte måste vara att få\r\nden totala nationalförmögenheten att växa. Med\r\nnationalförmögenhet avses tillgången till miljö- och\r\nnaturresurser, det mänskliga \"kapitalet\",\r\nproduktionskapitalet, tillgången till varaktiga\r\nkonsumtionsvaror samt nationens finansiella\r\nnettotillgångar gentemot utlandet.\r\nJag skulle därför vilja formulera ambitionen för\r\nden ekonomiska politiken som att \"varje politiskt\r\nförslag bör granskas med sikte på att öka tillväxten av\r\nvår nationalförmögenhet\". Eftersom BNP mäter\r\nekonomisk aktivitet i den del av ekonomin som är\r\nprissatt kan detta mått komma i konflikt med\r\nnationaförmögenhetens utveckling. Detta bl.a.\r\nberoende på att vi i alltför stor utsträckning tillåter att\r\nändliga naturresurser förbrukas gratis eller till ett\r\nalltför lågt pris. Vi ser fortfarande hur miljön kan\r\nförorenas utan att den som orsakar det får betala\r\nutsläppens verkliga kostnader. Vi måste konstatera att\r\npriset i marknadsekonomin ännu inte speglar den\r\nverkliga kostnaden för det vi konsumerar och\r\nproducerar.\r\nMen så länge den ekonomiska politiken och\r\nmiljöpolitiken inte fullt ut samverkar med varandra är\r\ndet inte ekonomiskt lönsamt för företag och enskilda\r\nmänniskor att bete sig på ett sätt som är förenligt med\r\nnaturens ramar och spelregler. Så länge detta\r\nförhållande består kommer inte vår livsstil att vara\r\nlångsiktigt hållbar.\r\nDet vilar därför ett stort ansvar på oss politiker att\r\nvåga ta beslut som korrigerar priset så att det fungerar\r\nsom korrekt informationsbärare, dvs. speglar den\r\ntotala och verkliga kostnaden för olika ekonomiska\r\naktiviteter.\r\nMiljöproblemen har alltmer övergått från att\r\nhandla om punktutsläpp till att handla om diffus\r\nmiljöpåverkan förorsakad av vårt sätt att konsumera\r\noch leva. Skall vi klara miljöproblemen räcker det\r\ndärför inte med befintlig lagstiftning och\r\ninternationella miljöavtal.\r\nTill detta kan läggas att utevcklingen sedan många\r\når tillbaka går från ett industrisamhälle till ett\r\ninformations- och tjänstesamhälle. De flesta nya jobb\r\nkommer att finnas i tjänstesektorn. När vi ser den\r\nstrukturförändring som Sverige och andra liknande\r\nländer genomgår, och samtidigt upplever en situation\r\ndär 13,2 % av arbetskraften (september 1994) står\r\nutanför den ordinarie arbetsmarknaden, måste vi\r\nfundera över om vårt skattesystemn främjar\r\nframväxten av nya arbetstillfällen.\r\nEftersom Sverige redan har ett av världens högsta\r\nskattetryck tror vi kristdemokrater att det inte går att\r\nnämnvärt höja det totala skattetrycket. Men vi menar\r\natt det skattetryck som är nödvändigt för att finansiera\r\nett välfärdssamhälle kan tas ut på ett sätt som främjar\r\nbåde jobben och miljön.\r\nGenom att införa miljöavgifter, höja de som finns\r\noch använda skatter på miljöfarliga utsläpp, energi\r\noch ändliga naturresurser blir det dyrare att förstöra\r\nmiljön. Då arbetar ekonomin i miljöns tjänst. En\r\nmetod för att få ekonomin att i större utsträckning\r\narbeta i miljöns tjänst och samtidigt främja\r\nframväxten av nya jobb är att genomföra\r\nskatteväxling. Enligt våra beräkningar bör det vara\r\nmöjligt att höja skatten på miljöfarliga utsläpp, energi\r\noch ändliga naturresurser med åtminstone 20-30\r\nmiljarder kronor. Om detta inte skall slå för hårt mot\r\nvissa företag och branscher måste det ske under viss\r\ntidsperiod. De politiska besluten måste vara\r\nlångsiktiga så att företagen kan planera. Därför krävs\r\nen bred politisk majoritet.\r\nSänkningen av skatten på arbete kan exempelvis\r\nske genom en sänkning av arbetsgivaravgifterna med\r\n4-5 procentenheter. Men också en sänkning av\r\ntjänstemomsen kan övervägas.\r\nInom EU har initiativ tagits för att öka\r\nanvändandet av ekonomiska styrmedel för att klara\r\nmiljöpolitiken. Vid ett svenskt medlemskap finns det\r\nenligt kds uppfattning anledning att Sverige kraftfullt\r\nagerar för en samordnad politik på detta område. Det\r\nskulle underlätta för såväl Sverige som övriga länder\r\natt bedriva en aktiva miljöpolitik.\r\nEn skatteväxlingsreform bör föregås av en\r\nutredning som studerar i vilken takt en skatteväxling\r\nkan ske och vilka skatter det skall bli fråga om.\r\nUtredningen bör utarbeta ett konkret förslag till en\r\nskatteväxling - för miljön och jobben. Den förra\r\nregeringen har utfärdat direktiv för en sådan utredning\r\noch påbörjat tillsättandet av densamma.</pre><pre>Med anledning av ovanstående vill jag fråga\r\nfinansminister Göran Persson följande:\r\n1. Vilka problem ser finansministern med BNP-\r\nmåttet respektive prissättning i marknadsekonomin ur\r\nmiljö- och naturresurssynpunkt?\r\n2. Är finansministern beredd att medverka till att\r\nekonomiska styrmedel nu introduceras i större\r\nomfattning för att styra utvecklingen i miljövänlig\r\nriktning?\r\n3. Är finansministern beredd att vid ett svenskt\r\nmedlemskap i EU aktivt arbeta för en samordnad\r\npolitik när det gäller en ökad användning av\r\nekonomiska styrmedel i miljöpolitiken?\r\n4. Är finansministern beredd att medverka till att\r\nden utredning om skatteväxling som var under\r\ntillsättande av fyrpartiregeringen får fullföljas?</pre><pre></pre><pre></pre><pre>\r\nRIKSDAGEN\r\nBilaga till Riksdagens snabbprotokoll1994/95:10</pre><pre>Frågor\r\n1994/95:1 - 22</pre><pre></pre><pre>Följande frågor hade framställts</pre><pre>den 3 oktober</pre><pre>1994/95:1 av Birgitta Hambraeus (c) till\r\nfinansministern om momsen på studiecirklar:</pre><pre>Enligt en utredning i Finansdepartementet måste\r\nvi lägga på moms på studiecirklar om vi går med i\r\nEU.\r\nSveriges folks urgamla rätt att sig själv beskatta\r\nskulle inte gälla längre.\r\nErfarenheten från Danmark visar emellertid att ett\r\nmedlemsland kan besluta i lag att fortsätta befria\r\nstudiecirklar från moms.</pre><pre>Ämnar finansministern verka för att studiecirklar\r\nockså i framtiden skall vara momsbefriade?</pre><pre>1994/95:2 av Birgitta Hambraeus (c) till\r\nkommunikationsministern om nattågstrafiken:</pre><pre>Den avgående regeringen gav statens förhandlare\r\nför köp av persontrafik på järnväg i uppgift att inför\r\ntrafikåret 1995 i vid bemärkelse analysera\r\nförutsättningarna för att bedriva nattågstrafik i olika\r\ndelar av landet. Särskilt skulle behovet undersökas av\r\nköp av nattågstrafik mellan bl.a. Gävle-Dalaregionen\r\noch Göteborg/Malmö. Den 30 augusti meddelade\r\nstatens förhandlare att han inte träffat någon\r\npreliminär uppgörelse om köp av nattågstrafik mellan\r\nGävle, Dalarna och Göteborg/Malmö.\r\nI ett brev till mig den 22 september meddelade\r\nMats Odell att ärendet för närvarande bereds inom\r\nKommunikationsdepartementet. Riksdagen har 1993\r\noch 1994 kraftigt markerat sitt intresse för att denna\r\ntrafik upprätthålls. Kommuner, högskolor, föreningar\r\noch näringsliv har intygat hur stor betydelse trafiken\r\nhar för regionen. Förhandlaren har tydligen sett sin\r\nuppgift i ett alltför snävt perspektiv. Man borde\r\nundersöka vilka krav andra intressenter än SJ skulle\r\nställa för att fortsätta att driva nattågen.</pre><pre>Avser kommunikationsministern att se till att\r\nnattågstrafiken mellan Gävle, Dalarna, Göteborg och\r\nMalmö upprätthålls?</pre><pre>den 6 oktober</pre><pre>1994/95:3 av Andreas Carlgren (c) till\r\nutbildningsministern om löntagarfondsmedlen till\r\nforskning:</pre><pre>Socialdemokraterna har reserverat sig mot beslutet\r\natt utskifta medel från löntagarfondsmedlen för\r\nforskningsändamål samt framhållit att men avser\r\nåterta dessa medel. I denna utskiftning ligger\r\nförstärkta forskningsresurser till flera angelägna\r\nområden, däribland miljöstrategisk forskning och\r\nförstärkta forskningsresurser till de mindre och\r\nmedelstora högskolorna.\r\nSocialdemokraterna har även sagt att om det inte\r\när möjligt att återta dessa medel kommer man i stället\r\natt minska de ordinarie forskningsanslagen i\r\nmotsvarande mån.</pre><pre>Kommer statsrådet att fullfölja detta?</pre><pre>1994/95:4 av Andreas Carlgren (c) till\r\nutbildningsministern om fristående skolor:</pre><pre>Den garanterade ersättningen till fristående skolor\r\nhar lett till att ett stort antal nya skolor etablerats, med\r\nökad valfrihet och kvalitet som följd. Denna ökade\r\nvalfrihet har omfattat alla, oavsett tjockleken på\r\nplånboken. Inte minst har skolor med alternativ\r\npedagogik, t.ex. waldorf- och montessoripedagogik,\r\nkunnat utvecklas med förutsägbara villkor. På många\r\nhåll har föräldrar etc. tagit över driften av en annars\r\nnedläggningshotad skola, t.ex. på landsbygden.\r\nEnligt Skolverket och utbildningsutskottet tar de\r\nfristående skolorna emot 2 % av de skolpliktiga\r\neleverna till en ersättning motsvarande 1  % av de\r\nsammantagna kostnaderna.</pre><pre>Hur avser statsrådet främja fortsatt valfrihet och\r\nutveckling av sådana fristående skolor som beskrivits\r\novan?</pre><pre>1994/95:5 av Kristina Svensson (s) till\r\nutbildningsministern om studieomdömen från\r\nfolkhögskolor:</pre><pre>De enskilda universiteten och högskolorna svarar\r\nsjälva för antagning av studerande till fristående\r\nkurser. De urvalsregler som tillämpats vid\r\nantagningen inför läsåret 1994/95 visar stor variation\r\nvad gäller behandling av studieomdöme från\r\nfolkhögskola. Sökande från folkhögskola missgynnas\r\neftersom de inte ges likkvärdiga möjligheter. Det är\r\ndärför angeläget att råd och anvisningar till högskolor\r\noch universitet utarbetas när det gäller studieomdöme\r\nfrån folkhögskola.</pre><pre>Kommer utbildningsministern att ta initiativ till att\r\nsådana anvisningar utarbetas?</pre><pre>1994/95:6 av Kristina Svensson (s) till\r\narbetsmarknadsministern om ändrad praxis i vissa\r\nutvisningsärenden:</pre><pre>Två fall av utvisning av kvinnor som misshandlats\r\nav sina män har aktualiserat att principerna för\r\nutvisning måste ifrågasättas. I de två fallen har beslut\r\nom utvisning av kvinnorna motiverats av\r\nfamiljeanknytning. Kvinnorna hade misshandlats av\r\nsina män som också dömts för brotten. Trots detta\r\nbeslutas om utvisning av kvinnorna.</pre><pre>Kommer invandrarministern att ta initiativ till att\r\nändra principerna för utvisning i de fall där kvinnor\r\nutsatts för våld av sina män?</pre><pre>1994/95:7 av Kristina Svensson (s) till\r\narbetsmarknadsministern om asylsökande\r\nkosovoalbaner:</pre><pre>Samtidigt som det internationella samfundet delvis\r\nhäver sanktionerna mot Serbien-Montenegro skärps\r\ndet serbiska förtrycket av den albanska majoriteten i\r\nprovinsen Kosovo. För tredje gången i år har Anmesty\r\nrapporterat om det allvarliga läget och upptrappning\r\nav serbiskt polisvåld mot etniska albaner i Kosovo.\r\nVästliga ambassader i Belgrad har de senaste\r\nmånaderna också rapporterat om ökat förtryck,\r\npolisbrutalitet och skenrättegångar i Kosovo och\r\nSandjak. I juni sände ESK:s\r\nparlamentarikerförsamling en delegation till Serbien\r\noch Kosovo för att på plats studera kosovoalbanernas\r\nsituation. Därefter beslutade ESK:s\r\nparlamentarikerförsamling vid sitt möte i Wien i juli\r\natt rekommendera ESK-regeringar att inte sända\r\ntillbaka asylsökande till Kosovo.</pre><pre>Med anledning av det ökade polisvåldet mot den\r\nalbanska minoriteten i Kosovo vill jag fråga\r\ninvandrarministern om Sverige kommer att fortsätta\r\natt utvisa kosovoalbaner.</pre><pre>1994/95:8 av Elving Andersson (c) till\r\nkommunikationsministern om Öresundsbrons\r\nekonomiska förutsättningar:</pre><pre>Öresundsbroprojektets ekonomiska förutsättningar\r\nifrågasätts nu av allt fler. De ursprungliga kalkylerna\r\ninnehåller stora brister. Nya faktorer har dessutom\r\ntillkommit som olika fördyringar och ett förändrat\r\nränteläge.</pre><pre>Jag vill därför fråga kommunikationsministern om\r\nhon är beredd att genomföra en förutsättningslös\r\ngenomgång av de ekonomiska förutsättningarna för\r\nprojektet och redovisa dessa för riksdagen.</pre><pre>den 10 oktober</pre><pre>1994/95:9 av Dan Ericsson (kds) till\r\narbetsmarknadsministern om ROT-avdraget:</pre><pre>Närmare 600 000 människor står utanför den\r\nordinarie arbetsmarknaden. Även om de flesta\r\nkurvorna i ekonomin pekar i rätt riktning och\r\nsysselsättningen stadigt förbättrats under det senaste\r\nhalvåret är arbetslösheten ett gissel för oerhört många\r\ni vårt land.\r\nBland de många åtgärder som fyrpartiregeringen\r\nsatte in för att motverka arbetslösheten fanns det s.k.\r\nROT-avdraget, som medger rätt till avdrag i\r\ndeklarationen för arbetskostnader vid reparations-,\r\nom- och tillbyggnadsåtgärder i privatbostäder.\r\nKds har i valrörelsen föreslagit att detta ROT-\r\navdrag skall förlängas under ytterligare något år och\r\näven omfatta arbetskostnader för miljöförbättrande\r\nåtgärder som exempelvis byte till nya miljövänliga\r\noljepannor. En höjning av avdragsnivån borde också\r\nkunna diskuteras.</pre><pre>Är arbetsmarknadsministern beredd att verka för\r\natt ROT-avdraget förlängs och utvidgas enligt ovan?</pre><pre>1994/95:10 av Chatrine Pålsson (kds) till\r\nsocialministern om vårdnadsbidraget:</pre><pre>Den 1 juli i år togs ett första steg för en\r\nfamiljepolitik med ökad valfrihet och rättvisa genom\r\ninförandet av vårdnadsbidraget. Under valrörelsen var\r\nett av socialdemokraternas klaraste vallöften att slopa\r\nvårdnadsbidraget så snart man fick regeringsmakten. I\r\nregeringsdeklarationen noterar jag dock att detta inte\r\nuttryckligen anges.\r\nFr.o.m. den 1 januari 1995 kommer den nya\r\nbarnomsorgslagen att träda i kraft, vilken ger alla\r\nbarnfamiljer rätt till kommunalt subventionerad\r\nbarnomsorg om man så önskar. Vi kristdemokrater\r\nmenar att detta är en bra lagstiftning under\r\nförutsättning att vårdnadsbidraget finns kvar. Det ger\r\nfamiljerna en valfrihet att välja den barnomsorg som\r\nman själv bedömer är bäst just för sitt/sina barn. Ur\r\nekonomisk synvinkel råder det heller ingen tvekan om\r\natt ett slopat vårdnadsbidrag i kombination med den\r\nnya barnomsorgslagen skulle innebära stora\r\nutgiftsökningar i kommunsektorn. Under förutsättning\r\natt inga extra medel anslås till kommunerna kommer\r\ndetta att gå ut över kvaliteten i barnomsorgen, skolan,\r\näldreomsorgen etc.</pre><pre>Är socialministern beredd att ta hänsyn till de\r\ntotala offentligfinansiella konsekvenserna av ett\r\navskaffat vårdnadsbidrag innan ett sådant förslag\r\nläggs fram?</pre><pre>den 10 oktober</pre><pre>1994/95:11 av Dan Ericsson (kds) till finansministern\r\nom en värnskatt:</pre><pre>Socialdemokraterna har i olika motioner under den\r\ngångna mandatperioden och även i valrörelsen\r\nklargjort att man tänker införa en s.k. värnskatt på\r\ninkomster över brytpunkten. Detta skall åstadkommas\r\nmed en höjning av den statliga inkomstskatten från\r\n20 % till 25 %. Tillsammans med de redan beslutade\r\noch föreslagna egenavgifterna innebär detta att vi då\r\nuppnår en marginalskatt på ca 60 % I ett läge där\r\nSverige redan har ett av världens högsta skattetryck\r\npå arbetsinkomster innebär detta att ekonomiska\r\nfunktionssätt skadas ytterligare och också en risk för\r\natt skattesystemet blir inflationsdrivande. Samtidigt\r\nhar vi förståelse för att de budgetförstärkningar som\r\när ofrånkomliga måste upplevas rättvisa. Vi har därför\r\nföreslagit att det nu gällande systemet med ett slopat\r\ngrundavdrag vid den statliga beskattningen\r\npermanentas och att brytpunkten endast skall räknas\r\nupp med konsumentprisindex. Detta har den\r\navgörande fördelen att marginalskatten inte höjs,\r\nsamtidigt som denna variant på värnskatt innebär\r\nskattehöjningar för inkomsttagare med inkomster över\r\nbrytpunkten.</pre><pre>Är finansministern beredd att pröva den av kds\r\npresenterade modellen för värnskatt?</pre><pre>1994/95:12 av Bengt Silfverstrand (s) till\r\nutbildningsministern om behörighetsvillkor för högre\r\nstudier:</pre><pre>De medicinska fakulteterna vid flera universitet\r\nhar fattat beslut om att sänka åldersgränsen för\r\nantagning till läkarutbildning från 44 år till högst 34\r\når. I vissa fall har man avvaktat med att genomföra\r\nbeslutet under hänvisning till att osäkerhet råder om\r\nden nya högskoleförordningen medger att ålder kan\r\nräknas som särskild behörighet. Ett universitet har\r\nbeslutat att begränsa behörigheten för tillträde till\r\nJuris kandidatprogrammet till att enbart gälla\r\ngymnasiets N-eller S-program, medan däremot\r\nkompletterande behörighetsstudier -t.ex på Komvux -\r\ninte längre skulle ge erforderlig behörighet.</pre><pre>Är statsrådet beredd att medverka till en sådan\r\növersyn av antagningsreglerna till högre utbildning så\r\natt rådande rättsosäkerhet undanröjs och att\r\ntillgängligheten till högre studier även i framtiden\r\nkommer att bygga på reella förkunskaper och inte\r\nsnävt avgränsade formella meriter eller på godtyckligt\r\nsatta åldersgränser?</pre><pre>1994/95:13 av Carl Bildt (m) till statsministern om\r\nSveriges medlemskap i EU:</pre><pre>Avser regeringen att verka för att Sverige blir\r\nmedlem av den europeiska unionen?</pre><pre>1994/95:14 av Lennart Dalèus (c) till statsrådet\r\nJörgen Andersson om energiöverenskommelsen:</pre><pre>I mars 1980 slöts en överenskommelse mellan\r\nsvenska folket och de politiska partierna vari det\r\nklargjordes att kärnkraften skulle avvecklas.\r\nRiksdagen slog några månader senare fast att det\r\ninnebar att kärnkraften skulle vara avvecklad senast år\r\n2010 och med den s.k. 25-årsregeln som grund. Detta\r\nuttolkades tydligast av dåvarande riksdagsledamoten\r\nIngvar Carlsson (s): \"I den känsliga kärnkraftsfrågan\r\nblev resultatet klart och entydigt. Högst tolv reaktorer\r\nfår användas under längst sin tekniskt säkra livslängd,\r\ndvs. 25 år\".\r\nI energiöverenskommelsen 1991 mellan\r\nSocialdemokaterna, Folkpartiet liberalerna och\r\nCentern refereras riksdagsbeslutet från 1991 utan\r\nförnyat ställningstagande. \"Regeringen kommer att\r\nfullfölja överenskommelserna i energifrågan\", sägs\r\ndet nu i regeringsförklaringen.</pre><pre>Vilka omedelbara åtgärder avser regeringen att\r\nvidtaga för att fullfölja överenskommelserna från\r\n1980 och 1991?</pre><pre>1994/95:15 av Agne Hansson (c) till statsrådet Jörgen\r\nAndersson om den kooperativa hyresrätten:</pre><pre>Riksdagen fattade beslut redan 1986 om en\r\nfemårig försöksverksamhet med kooperativ hyresrätt.\r\nSedan dess har riksdagen i avvaktan på en\r\npermanentning förlängt försöksperioden vid ett flertal\r\ntillfällen. Den senaste förlängningen gäller till den 1\r\njanuari 1995 (1993/94:BoU21).Den kooperativa\r\nhyresrätten öppnar ytterligare en boendeform som\r\nökar de boendes valfrihet. Den har visat sig vara\r\nuppskattad hos många som i dag bor med den formen\r\nmed hjälp av lagstiftningen om försöksverksamheten.\r\nAndra som hyllar den kooperativa idéen vill gärna se\r\nen permanentning av den kooperativa hyresrätten på\r\nbostadsmarknaden. Med anledning härav vill jag fråga\r\nstatsrådet:</pre><pre>Är statsrådet beredd att medverka till att den\r\nkooperativa hyresrätten ges en fortsättning på den\r\nsvenska bostadsmarknaden?</pre><pre>den 11 oktober</pre><pre>1994/95:16 av Håkan Strömberg (s) till\r\nkommunikationsministern om en obligatorisk\r\nansvarsförsäkring för sjöfart:</pre><pre>Enligt lag om motorfordon får moped ej framföras\r\ni trafik utan att fordonet är ansvarsförsäkrat. Vid färd\r\ntill sjöss gäller inte någon sådan regel. Enligt uppgift\r\nsom lämnats av Sjöfartsinspektionen finns ej någon\r\nlag som regleerar ansvarsförsäkring till sjöss. T.o.m.\r\nstora passagerarfärjor får framföras utan att fartyget\r\nhar ansvarsförsäkring. Med anledning av ovanstående\r\nvill jag fråga kommunikationsministern:</pre><pre>Är kommunikationsministern beredd att snabbt\r\ninföra en lag om obligatorisk ansvarsförsäkring för\r\nsjöfart?</pre><pre>1994/95:17 av Mats Odell (kds) till\r\nkommunikationsministern om Arlandabanan:</pre><pre>Förra regeringen ingick efter omfattande utredning\r\noch internationell upphandling avtal om en\r\nsamfinansierad lösning för att integrera Arlanda\r\nflygplats med det svenska stomjärnvägsnätet.\r\nKommunikatiomsminister Ines Uusmann har i ett\r\nflertal uttalanden sagt sig prioritera uppgiften att riva\r\nupp det avtal som finns mellan staten och det\r\nvinnande konsortiet. Även om kostnaden för att bryta\r\navtalet nominellt är liten, krävs mycket stora belopp\r\növer statsbudgeten för att finansiera en annan lösning.\r\nDärutöver kommer att Sveriges anseende som\r\navtalspart internationellt allvarligt skulle skadas. Min\r\nfråga till kommunikationsministern är därför:</pre><pre>Kommer regeringen att riva upp avtalet om\r\nArlandabanan?</pre><pre>den 12 oktober</pre><pre>1994/95:18 av Mats Odell (kds) till\r\nkommunikationsministern om trafikeringsmonopolet\r\npå järnvägen:</pre><pre>Riksdagen beslutade den 9 juni 1993 om den\r\nstörsta järnvägssatsningen sedan 1860-talet. Den förra\r\nregeringens strategi för att återupprätta järnvägen som\r\nmiljövänligt och konkurrenskraftigt\r\ntransportalternativ byggde på att dels modernisera\r\nbansystemet och dels öppna järnvägen för flera\r\noperatörer för att öka utbudet och sänka prisnivån.\r\nKommunikationsminister Ines Uusmann har i ett\r\nflertal offentliga uttalanden aviserat att hon på detta\r\nområde avser att vrida klockan tillbaka och återinföra\r\ntrafikeringsmonopolet på järnvägen. Detta i ett läge\r\nnär svensk järnvägspolitik är förebild för hela EU:s\r\nsatsning på järnvägstrafiken.</pre><pre>Mot bakgrund av ovanstående blir min fråga till\r\nkommunikationsministern om hon avser att återinföra\r\ntrafikeringsmonopolet på järnvägen.</pre><pre>1994/95:19 av Mats Odell (kds) till finansministern\r\nom saneringen av statsfinanserna:</pre><pre>Budgetunderskottet och statsskulden utgör\r\ntillsammans med arbetslösheten de allvarligaste\r\nproblemen i den svenska ekonomin i dag. Den\r\ntidigare fyrpartiregeringen bedrev ett målmedvetet\r\narbete för att sanera ekonomin och stabilisera\r\nstatsskulden som andel av BNP senast 1998. Den s.k.\r\nNathalieplanen \"sjösattes steg för steg. I och med\r\nvalet har nu socilademokraterna huvudansvaret för att\r\nfullfölja arbetet med saneringen av statsfinanserna.\r\nTidigare ageranden här i kammaren och ett\r\notillräckligt sparprogram som presenterades under\r\nvalrörelsen inger dock farhågor. Vice riksbankschefen\r\nuppskattar behovet av budgetförstärkningar under\r\nmandatperioden till ca 140 miljarder, varav merparten\r\nmåste tas via finanspolitiken. Den tidigare regeringens\r\nsaneringsprogram uppgick till drygt 100 miljarder och\r\nberedskap fanns för ytterligare besparingar utöver\r\ndetta. Detta skall jämföras med det skarpa paket på\r\nnetto ca 36 miljarder som presenterats av Göran\r\nPersson i valrörelsen. De stödpartier som utgör\r\nregeringsunderlaget har inte uttryckt stöd för ens detta\r\npaket.</pre><pre>Har finansministern och hans stödpartier\r\nberedskap för de ytterligare besparingar som med\r\nnödvändighet kommer att få lov att läggas fram inom\r\nen snar framtid?</pre><pre>1994/95:20 av Gustaf von Essen (m) till statsrådet\r\nLeif Blomberg om avvisning av bosnier till Kroatien:</pre><pre>Med anledning av pågående avvisningar till\r\nKroatien av bosnier med kroatiska pass vill jag ställa\r\nföljande fråga till invandrarministern:</pre><pre>Är det säkerställt att inga bosnier med kroatiska\r\npass och som avvisats från Sverige till Kroatien sänds\r\nvidare till Bosnien?</pre><pre>1994/95:21 av Åke Canerö (kds) till\r\nkommunikationsministern om trafikens\r\ninfrastruktur i Bohuslän:</pre><pre>Det är betydelsefullt ur miljö- och\r\nnäringslivssynpunkt hur trafikens infrastruktur byggs\r\nut. Samtidigt är detta något som engagerar många\r\nmänniskor. Målet för samhällets trafikpolitik skall\r\nvara \"att erbjuda medborgarna och näringslivet i\r\nlandets olika delar en tillfredsställande, säker och\r\nmiljövänlig trafikförsörjning till lägsta\r\nsamhällsekonomiska kostnader. Detta innebär att\r\nsäkerheten och miljön ges en mer framskjuten plats i\r\nden fortsatta trafikpolitiken\". I regeringsförklaringen\r\nden 7 oktober 1994 framhålls att \"underhållet av\r\nvägar och järnvägar förbättras\". I Bohuslän pågår nu\r\nutbyggnaden av väg E 6 till motorväg mellan\r\nLjungskile och Uddevalla. Min fråga till\r\nkommunikationsministern är:</pre><pre>Vad avser kommunikationsministern att vidtaga\r\nför åtgärder för att förbättra trafikens infrastruktur i\r\nBohuslän?</pre><pre>den 13 oktober</pre><pre>1994/95:22 av Erik Artur Egervärn (c) till\r\nkommunikationsministern om den s.k. Atlantbanan:</pre><pre>I regeringsförklaringen uttalade statsministern att\r\n\"samarbetet med de Nordiska länderna ska\r\nförbjudas\". Ett utmärkt sätt för detta är att med kraft\r\nfullfölja planerna på den s.k. Atlantbanan; Stockholm\r\n- Östersund -Trondheim.</pre><pre>Vilka åtgärder avser statsrådet att vidta\r\nbeträffande den s.k. Atlantbanan?</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}