{"dokumentstatus":{"dokument":{"hangar_id":"2349151","dok_id":"GI097","rm":"1994/95","beteckning":"7","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"7","slutnummer":"0","datum":"1994-10-11 00:00:00","systemdatum":"2005-10-27 13:35:50","publicerad":"1994-10-11 00:00:00","titel":"Riksdagens snabbprotokoll 1994/95:7 Tisdagen den 11 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{FE255451-0B2F-491C-BDCE-ABC17ECAC59F}","dokument_url_text":"http://data.riksdagen.se/dokument/GI097/text","dokument_url_html":"http://data.riksdagen.se/dokument/GI097","dokumentstatus_url_xml":"http://data.riksdagen.se/dokumentstatus/GI097","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:7</div>\r\n<div class=\"sidhuvud_datum\">Tisdagen den 11 oktober</div>\r\n<div class=\"sidhuvud_klockslag\">Kl. 14.00 19.10</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor\r\n________________________________________________________________________________\r\n_________</pre><pre>\r\n1 §  Anmälan om återtagande av plats i\r\nriksdagen\r\nTalmannen meddelade att Carl Bildt (m), Bengt\r\nWesterberg (fp), Birgit Friggebo (fp), Börje Hörnlund\r\n(c), Karl Erik Olsson (c), Alf Svensson (kds),\r\nMargaretha af Ugglas (m), Gun Hellsvik (m), Anne\r\nWibble (fp), Inger Davidson (kds), Mats Odell (kds),\r\nBo Lundgren (m), Per Unckel (m), Per Westerberg\r\n(m) och Beatrice Ask (m) fr. o. m. den 7 oktober\r\nåtertagit sina platser i riksdagen.</pre><pre>Uppdragen för deras ersättare hade därmed\r\nupphört.</pre><pre> 2 §  Anmälan om ersättare för statsråd\r\nTalmannen meddelade att följande ersättare\r\nfr.o.m. den 8 oktober kallats att tjänstgöra i stället för\r\nriksdagsledamöter som är statsråd:</pre><pre>Björn von Sydow för Ingvar Carlsson\r\nJuan Fonseca för Mona Sahlin\r\nMariann Ytterberg för Lena Hjelm-Wallén\r\nDag Ericson för Thage G Peterson\r\nEva Arvidsson för Ingela Thalén\r\nÅsa Stenberg för Ines Uusmann\r\nLaila Bjurling för Göran Persson\r\nJörgen Persson för Margareta Winberg\r\nInger Segelström för Mats Hellström\r\nBjörn Ericson för Pierre Schori</pre><pre> 3 §  Val av ledamöter i utskotten</pre><pre>\r\nAnf.  1  SVEN HULTERSTRÖM (s):</pre><pre>Fru talman!  Valberedningen har enhälligt godkänt\r\ngemensamma listor för valen av ledamöter och\r\nsuppleanter i utskotten, i riksdagens\r\nförvaltningsstyrelse, i den svenska delegationen till\r\nEuropeiska frihandelssammanslutningens (EFTA)\r\nparlamentarikerkommitté, i den svenska delegationen\r\ntill Gemensamma parlamentarikerkommittén EG-\r\nSverige, i den svenska delegationen till dels\r\nEuropeiska ekonomiska samarbetsområdets (EES)\r\ngemensamma parlamentarikerkommitté, dels EFTA-\r\nstaternas parlamentarikerkommitté.\r\nI egenskap av ordförande i valberedningen ber jag\r\natt till talmannen få överlämna de gemensamma\r\nlistorna.</pre><pre>Överläggningen var härmed avslutad.</pre><pre>Företogs val av 17 ledamöter i utskotten.</pre><pre>De av Sven Hulterström för dessa val avlämnade\r\ngemensamma listorna godkändes av kammaren,\r\nvarvid följande personer, vilkas namn i här angiven\r\nordning upptagits på resp. listor, befanns valda till\r\nledamöter i</pre><pre>konstitutionsutskottet\r\nKurt Ove Johansson (s)\r\nCatarina Rönnung (s)\r\nFörste vice talman Anders Björck (m)\r\nIngvar Johnsson (s)\r\nWidar Andersson (s)\r\nBirger Hagård (m)\r\nTone Tingsgård (s)\r\nBirgitta Hambraeus (c)\r\nBjörn von Sydow (s)\r\nJerry Martinger (m)\r\nBirgit Friggebo (fp)\r\nBarbro Hietala Nordlund (s)\r\nKenneth Kvist (v)\r\nPär-Axel Sahlberg (s)\r\nInger René (m)\r\nPeter Eriksson (mp)\r\nHåkan Holmberg (fp)</pre><pre>finansutskottet\r\nJan Bergqvist (s)\r\nPer-Olof Håkansson (s)\r\nLars Tobisson (m)\r\nSören Lekberg (s)\r\nLisbet Calner (s)\r\nSonja Rembo (m)\r\nYvonne Sandberg-Fries (s)\r\nPer-Ola Eriksson (c)\r\nArne Kjörnsberg (s)\r\nLennart Hedquist (m)\r\nAnne Wibble (fp)\r\nSonia Karlsson (s)\r\nJohan Lönnroth (v)\r\nKristina Persson (s)\r\nFredrik Reinfeldt (m)\r\nRoy Ottosson (mp)\r\nMats Odell (kds)</pre><pre>skatteutskottet\r\nLars Hedfors (s)\r\nAnita Johansson (s)\r\nBo Lundgren (m)\r\nSverre Palm (s)\r\nKarl Hagström (s)\r\nKarl-Gösta Svenson (m)\r\nLisbeth Staaf-Igelström (s)\r\nRolf Kenneryd (c)\r\nBjörn Ericson (s)\r\nCarl Fredrik Graf (m)\r\nIsa Halvarsson (fp)\r\nInger Lundberg (s)\r\nLars Bäckström (v)\r\nUlla Rudin (s)\r\nJan-Olof Franzén (m)\r\nRonny Korsberg (mp)\r\nHolger Gustafsson (kds)</pre><pre>justitieutskottet\r\nLars-Erik Lövdén (s)\r\nBirthe Sörestedt (s)\r\nGun Hellsvik (m)\r\nGöran Magnusson (s)\r\nSigrid Bolkéus (s)\r\nGöthe Knutson (m)\r\nMärta Johansson (s)\r\nAndre vice talman Görel Thurdin (c)\r\nMargareta Sandgren (s)\r\nAnders G Högmark (m)\r\nSiw Persson (fp)\r\nAnn-Marie Fagerström (s)\r\nAlice Åström (v)\r\nPär Nuder (s)\r\nLars Björkman (m)\r\nClaes Roxbergh (mp)\r\nRolf Åbjörnsson (kds)</pre><pre>lagutskottet\r\nAnita Persson (s)\r\nBengt Kronblad (s)\r\nPer Stenmarck (m)\r\nCarin Lundberg (s)\r\nRune Berglund (s)\r\nRolf Dahlberg (m)\r\nKarin Olsson (s)\r\nAgne Hansson (c)\r\nEva Arvidsson (s)\r\nCharlotte Cederschiöld (m)\r\nBengt Harding Olson (fp)\r\nInger Segelström (s)\r\nTanja Linderborg (v)\r\nSven-Erik Österberg (s)\r\nStig Rindborg (m)\r\nYvonne Ruwaida (mp)\r\nBirgitta Carlsson (c)</pre><pre>utrikesutskottet\r\nMaj-Lis Lööw (s)\r\nMaj Britt Theorin (s)\r\nMargaretha af Ugglas (m)\r\nAxel Andersson (s)\r\nNils T Svensson (s)\r\nGöran Lennmarker (m)\r\nViola Furubjelke (s)\r\nHelena Nilsson (c)\r\nKristina Svensson (s)\r\nInger Koch (m)\r\nKarl-Göran Biörsmark (fp)\r\nBerndt Ekholm (s)\r\nEva Zetterberg (v)\r\nAnneli Hulthén (s)\r\nBertil Persson (m)\r\nPer Gahrton (mp)\r\nIngrid Näslund (kds)</pre><pre>försvarsutskottet\r\nBritt Bohlin (s)\r\nIréne Vestlund (s)\r\nArne Andersson (m)\r\nChrister Skoog (s)\r\nSven Lundberg (s)\r\nHenrik Landerholm (m)\r\nKarin Wegestål (s)\r\nAnders Svärd (c)\r\nOla Rask (s)\r\nMy Persson (m)\r\nLennart Rohdin (fp)\r\nBirgitta Gidblom (s)\r\nJan Jennehag (v)\r\nHåkan Juholt (s)\r\nOlle Lindström (m)\r\nAnnika Nordgren (mp)\r\nÅke Carnerö (kds)</pre><pre>socialförsäkringsutskottet\r\nMaj-Inger Klingvall (s)\r\nBörje Nilsson (s)\r\nGullan Lindblad (m)\r\nMargareta Israelsson (s)\r\nMaud Björnemalm (s)\r\nMargit Gennser (m)\r\nBengt Lindqvist (s)\r\nRune Backlund (c)\r\nAnita Jönsson (s)\r\nGustaf von Essen (m)\r\nSigge Godin (fp)\r\nLennart Klockare (s)\r\nUlla Hoffmann (v)\r\nSven-Åke Nygårds (s)\r\nUlf Kristersson (m)\r\nRagnhild Pohanka (mp)\r\nRose-Marie Frebran (kds)</pre><pre>socialutskottet\r\nBo Holmberg (s)\r\nIngrid Andersson (s)\r\nSten Svensson (m)\r\nRinaldo Karlsson (s)\r\nJan Andersson (s)\r\nGöte Jonsson (m)\r\nHans Karlsson (s)\r\nRoland Larsson (c)\r\nChristina Pettersson (s)\r\nLiselotte Wågö (m)\r\nBarbro Westerholm (fp)\r\nBirgitta Ahlqvist (s)\r\nStig Sandström (v)\r\nMarianne Jönsson (s)\r\nLeif Carlson (m)\r\nThomas Julin (mp)\r\nChatrine Pålsson (kds)</pre><pre>kulturutskottet\r\nÅke Gustavsson (s)\r\nBerit Oscarsson (s)\r\nElisabeth Fleetwood (m)\r\nAnders Nilsson (s)\r\nLeo Persson (s)\r\nStig Bertilsson (m)\r\nIngegerd Sahlström (s)\r\nMarianne Andersson (c)\r\nBjörn Kaaling (s)\r\nLennart Fridén (m)\r\nCarl-Johan Wilson (fp)\r\nMonica Widnemark (s)\r\nCharlotta L Bjälkebring (v)\r\nAgneta Ringman (s)\r\nJan Backman (m)\r\nEwa Larsson (mp)\r\nFanny Rizell (kds)</pre><pre>utbildningsutskottet\r\nBerit Löfstedt (s)\r\nBengt Silfverstrand (s)\r\nBeatrice Ask (m)\r\nEva Johansson (s)\r\nJan Björkman (s)\r\nRune Rydén (m)\r\nIngegerd Wärnersson (s)\r\nAndreas Carlgren (c)\r\nAgneta Lundberg (s)\r\nUlf Melin (m)\r\nMargitta Edgren (fp)\r\nTorgny Danielsson (s)\r\nBritt-Marie Danestig-Olofsson (v)\r\nTomas Eneroth (s)\r\nHans Hjortzberg-Nordlund (m)\r\nGunnar Goude (mp)\r\nInger Davidson (kds)</pre><pre>trafikutskottet\r\nMonica Öhman (s)\r\nHåkan Strömberg (s)\r\nWiggo Komstedt (m)\r\nBo Nilsson (s)\r\nJarl Lander (s)\r\nJan Sandberg (m)\r\nUlrica Messing (s)\r\nKarin Starrin (c)\r\nKrister Örnfjäder (s)\r\nTom Heyman (m)\r\nKenth Skårvik (fp)\r\nHans Stenberg (s)\r\nKarl-Erik Persson (v)\r\nMonica Green (s)\r\nBirgitta Wistrand (m)\r\nElisa Abascal Reyes (mp)\r\nLena Sandlin (s)</pre><pre>jordbruksutskottet\r\nInga-Britt Johansson (s)\r\nInge Carlsson (s)\r\nIvar Virgin (m)\r\nKaj Larsson (s)\r\nSinikka Bohlin (s)\r\nIngvar Eriksson (m)\r\nLeif Marklund (s)\r\nLennart Daléus (c)\r\nAlf Eriksson (s)\r\nCarl G Nilsson (m)\r\nEva Eriksson (fp)\r\nIngemar Josefsson (s)\r\nMaggi Mikaelsson (v)\r\nAnn-Kristine Johansson (s)\r\nEva Björne (m)\r\nGudrun Lindvall (mp)\r\nLennart Brunander (c)</pre><pre>näringsutskottet\r\nBirgitta Johansson (s)\r\nBo Finnkvist (s)\r\nPer Westerberg (m)\r\nReynoldh Furustrand (s)\r\nMats Lindberg (s)\r\nKarin Falkmer (m)\r\nBo Bernhardsson (s)\r\nKjell Ericsson (c)\r\nSylvia Lindgren (s)\r\nMikael Odenberg (m)\r\nHadar Cars (fp)\r\nBarbro Andersson (s)\r\nLennart Beijer (v)\r\nMarie Granlund (s)\r\nChris Heister (m)\r\nKrister Skånberg (mp)\r\nGöran Hägglund (kds)</pre><pre>arbetsmarknadsutskottet\r\nJohnny Ahlqvist (s)\r\nSten Östlund (s)\r\nPer Unckel (m)\r\nBerit Andnor (s)\r\nMartin Nilsson (s)\r\nKent Olsson (m)\r\nPer Erik Granström (s)\r\nElving Andersson (c)\r\nLaila Bjurling (s)\r\nPatrik Norinder (m)\r\nElver Jonsson (fp)\r\nSonja Fransson (s)\r\nHans Andersson (v)\r\nChristina Zedell (s)\r\nChristel Anderberg (m)\r\nBarbro Johansson (mp)\r\nDan Ericsson (kds)</pre><pre>bostadsutskottet\r\nLennart Nilsson (s)\r\nRune Evensson (s)\r\nKnut Billing (m)\r\nBengt-Ola Ryttar (s)\r\nBritta Sundin (s)\r\nSten Andersson (m)\r\nMarianne Carlström (s)\r\nIngrid Skeppstedt (c)\r\nLars Stjernkvist (s)\r\nStig Grauers (m)\r\nErling Bager (fp)\r\nLena Larsson (s)\r\nOwe Hellberg (v)\r\nLilian Virgin (s)\r\nInga Berggren (m)\r\nPer Lager (mp)\r\nUlf Björklund (kds)</pre><pre>4 §  Val av suppleanter i utskotten</pre><pre>Företogs val av 17 suppleanter i utskotten.</pre><pre>Sedan de av Sven Hulterström avlämnade\r\ngemensamma listorna godkänts av kammaren befanns\r\nföljande personer, vilkas namn i här angiven ordning\r\nupptagits på resp. listor, valda till suppleanter i</pre><pre>konstitutionsutskottet\r\nNils-Göran Holmqvist (s)\r\nGeorg Andersson (s)\r\nOla Karlsson (m)\r\nPer-Olof Håkansson (s)\r\nAxel Andersson (s)\r\nNils Fredrik Aurelius (m)\r\nAnneli Hulthén (s)\r\nSivert Carlsson (c)\r\nBarbro Andersson (s)\r\nFredrik Reinfeldt (m)\r\nMargitta Edgren (fp)\r\nBirgitta Gidblom (s)\r\nBengt Hurtig (v)\r\nPär Nuder (s)\r\nGustaf von Essen (m)\r\nGudrun Lindvall (mp)\r\nLars Leijonborg (fp)</pre><pre>finansutskottet\r\nKjell Nordström (s)\r\nSusanne Eberstein (s)\r\nPer Bill (m)\r\nBörje Nilsson (s)\r\nNils T Svensson (s)\r\nAnna Åkerhielm (m)\r\nGöran Magnusson (s)\r\nKarin Starrin (c)\r\nLeif Marklund (s)\r\nStig Rindborg (m)\r\nLars Leijonborg (fp)\r\nCarin Lundberg (s)\r\nLars Bäckström (v)\r\nThomas Östros (s)\r\nTom Heyman (m)\r\nBirger Schlaug (mp)\r\nMichael Stjernström (kds)</pre><pre>skatteutskottet\r\nLars Granberg (s)\r\nIngibjörg Sigurdsdóttir (s)\r\nNils Fredrik Aurelius (m)\r\nMargareta Israelsson (s)\r\nKaj Larsson (s)\r\nOla Sundell (m)\r\nKristina Persson (s)\r\nEskil Erlandsson (c)\r\nSusanne Eberstein (s)\r\nInga Berggren (m)\r\nTorsten Gavelin (fp)\r\nConny Öhman (s)\r\nPer Rosengren (v)\r\nAnn-Marie Fagerström (s)\r\nJerry Martinger (m)\r\nKrister Skånberg (mp)\r\nMichael Stjernström (kds)</pre><pre>justitieutskottet\r\nHelena Frisk (s)\r\nIngrid Andersson (s)\r\nJeppe Johnsson (m)\r\nArne Kjörnsberg (s)\r\nEva Johansson (s)\r\nGöran R Hedberg (m)\r\nJan Andersson (s)\r\nAnders Svärd (c)\r\nWidar Andersson (s)\r\nChristel Anderberg (m)\r\nBengt Harding Olson (fp)\r\nBarbro Hietala Nordlund (s)\r\nTanja Linderborg (v)\r\nNalin Baksi (s)\r\nLiselotte Wågö (m)\r\nGunnar Goude (mp)\r\nMichael Stjernström (kds)</pre><pre>lagutskottet\r\nThomas Östros (s)\r\nRune Evensson (s)\r\nGöran R Hedberg (m)\r\nViola Furubjelke (s)\r\nMarianne Carlström (s)\r\nCarl Bildt (m)\r\nKarl Hagström (s)\r\nRigmor Ahlstedt (c)\r\nPer Erik Granström (s)\r\nEva Björne (m)\r\nKerstin Heinemann (fp)\r\nAgneta Lundberg (s)\r\nPer Rosengren (v)\r\nBirgitta Ahlqvist (s)\r\nLennart Fridén (m)\r\nPeter Eriksson (mp)\r\nRune Backlund (c)</pre><pre>utrikesutskottet\r\nLena Klevenås (s)\r\nUrban Ahlin (s)\r\nCarl Bildt (m)\r\nBengt Silfverstrand (s)\r\nSonia Karlsson (s)\r\nSten Tolgfors (m)\r\nInger Lundberg (s)\r\nMarianne Andersson (c)\r\nIngegerd Wärnersson (s)\r\nHans Hjortzberg-Nordlund (m)\r\nHåkan Holmberg (fp)\r\nTommy Waidelich (s)\r\nBjörn Samuelson (v)\r\nRonny Olander (s)\r\nCharlotte Cederschiöld (m)\r\nMarianne Samuelsson (mp)\r\nTuve Skånberg (kds)</pre><pre>försvarsutskottet\r\nJörgen Persson (s)\r\nUlf Kero (s)\r\nRolf Gunnarsson (m)\r\nLars-Erik Lövdén (s)\r\nKristina Svensson (s)\r\nGunnar Hökmark (m)\r\nReynoldh Furustrand (s)\r\nErik Artur Egervärn (c)\r\nTone Tingsgård (s)\r\nCarl Fredrik Graf (m)\r\nEva Flyborg (fp)\r\nPär-Axel Sahlberg (s)\r\nEva Zetterberg (v)\r\nIngibjörg Sigurdsdóttir (s)\r\nStig Grauers (m)\r\nThomas Julin (mp)\r\nTuve Skånberg (kds)</pre><pre>socialförsäkringsutskottet\r\nMona Berglund Nilsson (s)\r\nRonny Olander (s)\r\nMargareta E Nordenvall (m)\r\nRinaldo Karlsson (s)\r\nKarin Wegestål (s)\r\nRolf Gunnarsson (m)\r\nClaes-Göran Brandin (s)\r\nAndreas Carlgren (c)\r\nSonja Fransson (s)\r\nLeif Carlson (m)\r\nBarbro Westerholm (fp)\r\nJuan Fonseca (s)\r\nAlice Åström (v)\r\nCarina Moberg (s)\r\nInger Koch (m)\r\nBirger Schlaug (mp)\r\nTuve Skånberg (kds)</pre><pre>socialutskottet\r\nConny Öhman (s)\r\nMariann Ytterberg (s)\r\nBirgitta Wichne (m)\r\nSten Östlund (s)\r\nBo Nilsson (s)\r\nTomas Högström (m)\r\nBirthe Sörestedt (s)\r\nKerstin Warnerbring (c)\r\nMaud Björnemalm (s)\r\nBertil Persson (m)\r\nKerstin Heinemann (fp)\r\nMartin Nilsson (s)\r\nCharlotta L Bjälkebring (v)\r\nOla Rask (s)\r\nMy Persson (m)\r\nRagnhild Pohanka (mp)\r\nTuve Skånberg (kds)</pre><pre>kulturutskottet\r\nNils-Erik Söderqvist (s)\r\nAnnika Nilsson (s)\r\nGunnar Hökmark (m)\r\nCatarina Rönnung (s)\r\nIréne Vestlund (s)\r\nBirgitta Wichne (m)\r\nJarl Lander (s)\r\nErik Artur Egervärn (c)\r\nChristina Pettersson (s)\r\nBirgitta Wistrand (m)\r\nKenth Skårvik (fp)\r\nRune Berglund (s)\r\nGudrun Schyman (v)\r\nEva Arvidsson (s)\r\nPatrik Norinder (m)\r\nPer Lager (mp)\r\nTuve Skånberg (kds)</pre><pre>utbildningsutskottet\r\nMajléne Westerlund Panke (s)\r\nNalin Baksi (s)\r\nTomas Högström (m)\r\nBo Berhnardsson (s)\r\nKrister Örnfjäder (s)\r\nMargareta E Nordenvall (m)\r\nDag Ericson (s)\r\nMarie Wilén (c)\r\nMargareta Sandgren (s)\r\nUlf Kristersson (m)\r\nConny Sandholm (fp)\r\nMarie Granlund (s)\r\nHanna Zetterberg (v)\r\nLena Sandlin (s)\r\nChris Heister (m)\r\nClaes Roxbergh (mp)\r\nTuve Skånberg (kds)</pre><pre>trafikutskottet\r\nTommy Waidelich (s)\r\nClaes-Göran Brandin (s)\r\nUlla Löfgren (m)\r\nAnders Nilsson (s)\r\nLisbet Calner (s)\r\nJeppe Johnsson (m)\r\nSigrid Bolkéus (s)\r\nSivert Carlsson (c)\r\nAnita Jönsson (s)\r\nLars Björkman (m)\r\nTorsten Gavelin (fp)\r\nIngemar Josefsson (s)\r\nLennart Beijer (v)\r\nÅsa Stenberg (s)\r\nCarl G Nilsson (m)\r\nRoy Ottosson (mp)\r\nKarin Olsson (s)</pre><pre>jordbruksutskottet\r\nÅsa Stenberg (s)\r\nMichael Hagberg (s)\r\nOla Sundell (m)\r\nHåkan Strömberg (s)\r\nBengt Kronblad (s)\r\nPeter Weibull Bernström (m)\r\nSverre Palm (s)\r\nMarie Wilén (c)\r\nBerndt Ekholm (s)\r\nInger René (m)\r\nLennart Fremling (fp)\r\nLena Klevenås (s)\r\nHanna Zetterberg (v)\r\nInger Segelström (s)\r\nAnders G Högmark (m)\r\nMarianne Samuelsson (mp)\r\nBirgitta Carlsson (c)</pre><pre>näringsutskottet\r\nDag Ericson (s)\r\nLaila Bäck (s)\r\nSten Tolgfors (m)\r\nInge Carlsson (s)\r\nSinikka Bohlin (s)\r\nOla Karlsson (m)\r\nAlf Eriksson (s)\r\nKerstin Warnerbring (c)\r\nHans Stenberg (s)\r\nJan Backman (m)\r\nEva Flyborg (fp)\r\nLilian Virgin (s)\r\nIngrid Burman (v)\r\nLars Granberg (s)\r\nLennart Hedquist (m)\r\nRonny Korsberg (mp)\r\nMichael Stjernström (kds)</pre><pre>arbetsmarknadsutskottet\r\nKristina Zakrisson (s)\r\nPaavo Vallius (s)\r\nAnna Åkerhielm (m)\r\nGeorg Andersson (s)\r\nBengt-Ola Ryttar (s)\r\nPer Bill (m)\r\nChrister Skoog (s)\r\nBörje Hörnlund (c)\r\nSylvia Lindgren (s)\r\nOlle Lindström (m)\r\nOla Ström (fp)\r\nLars Stjernkvist (s)\r\nIngrid Burman (v)\r\nAgneta Ringman (s)\r\nUlf Melin (m)\r\nBirger Schlaug (mp)\r\nMichael Stjernström (kds)</pre><pre>bostadsutskottet\r\nCarina Moberg (s)\r\nJuan Fonseca (s)\r\nPeter Weibull Bernström (m)\r\nBerit Oscarsson (s)\r\nIngvar Johnsson (s)\r\nUlla Löfgren (m)\r\nYvonne Sandberg-Fries (s)\r\nEskil Erlandsson (c)\r\nLisbeth Staaf-Igelström (s)\r\nJan-Olof Franzén (m)\r\nLennart Fremling (fp)\r\nUlf Kero (s)\r\nMaggi Mikaelsson (v)\r\nInger Segelström (s)\r\nMikael Odenberg (m)\r\nBarbro Johansson (mp)\r\nMichael Stjernström (kds)</pre><pre> 5 §  Val av ledamöter och suppleanter i\r\nriksdagens förvaltningsstyrelse</pre><pre>\r\nFöretogs val av åtta ledamöter och åtta suppleanter\r\ni riksdagens förvaltningsstyrelse.</pre><pre>Sedan de av Sven Hulterström avlämnade\r\ngemensamma listorna godkänts av kammaren befanns\r\nföljande personer, vilkas namn i här angiven ordning\r\nupptagits på resp. listor, valda till ledamöter resp.\r\nsuppleanter i riksdagens förvaltningsstyrelse:</pre><pre>ledamöter\r\nMats Lindberg (s)\r\nIréne Vestlund (s)\r\nRolf Dahlberg (m)\r\nPer Olof Håkansson (s)\r\nElving Andersson (c)\r\nGullan Lindblad (m)\r\nCarl-Johan Wilson (fp)\r\nEva Zetterberg (v)</pre><pre>suppleanter\r\nSven Hulterström (s)\r\nJarl Lander (s)\r\nKnut Billing (m)\r\nSinikka Bohlin (s)\r\nRoland Larsson (c)\r\nInger René (m)\r\nRose-Marie Frebran (kds)\r\nThomas Julin (mp)</pre><pre> 6 §  Val av ledamöter och suppleanter i den\r\nsvenska delegationen till Europeiska\r\nfrihandelssammanslutningens (EFTA)\r\nparlamentarikerkommitté\r\nFöretogs val av fem ledamöter och fem\r\nsuppleanter i den svenska delegationen till Europeiska\r\nfrihandelssammanslutningens (EFTA)\r\nparlamentarikerkommitté.</pre><pre>Sedan de av Sven Hulterström avlämnade\r\ngemensamma listorna godkänts av kammaren befanns\r\nföljande personer, vilkas namn i här angiven ordning\r\nupptagits på resp. listor, valda till ledamöter resp.\r\nsuppleanter i den svenska delegationen till Europeiska\r\nfrihandelssammanslutningens (EFTA)\r\nparlamentarikerkommitté:</pre><pre>ledamöter\r\nBerit Löfstedt (s)\r\nAllan Larsson (s)\r\nLars Tobisson (m)\r\nReynoldh Furustrand (s)\r\nAnita Johansson (s)</pre><pre>suppleanter\r\nInga-Britt Johansson (s)\r\nYvonne Sandberg-Fries (s)\r\nKarin Falkmer (m)\r\nNils T Svensson (s)\r\nHans Stenberg</pre><pre> 7 §  Val av ledamöter och suppleanter i den\r\nsvenska delegationen till Gemensamma\r\nparlamentarikerkommittén EG-Sverige\r\nFöretogs val av 18 ledamöter och 18 suppleanter i\r\nden svenska delegationen till Gemensamma\r\nparlamentarikerkommittén EG-Sverige.</pre><pre>Sedan de av Sven Hulterström avlämnade\r\ngemensamma listorna godkänts av kammaren befanns\r\nföljande personer, vilkas namn i här angiven ordning\r\nupptagits på resp. listor, valda till ledamöter resp.\r\nsuppleanter  i den svenska delegationen till\r\nGemensamma parlamentarikerkommittén EG-\r\nSverige:</pre><pre>ledamöter\r\nBerit Löfstedt (s)\r\nAllan Larsson (s)\r\nLars Tobisson (m)\r\nAxel Andersson (s)\r\nNils T Svensson (s)\r\nKarin Falkmer (m)\r\nReynoldh Furustrand (s)\r\nKarl Erik Olsson (c)\r\nMaj-Lis Lööw (s)\r\nBirger Hagård (m)\r\nHadar Cars (fp)\r\nInga-Britt Johansson (s)\r\nBengt Hurtig (v)\r\nYvonne Sandberg-Fries (s)\r\nPer Stenmarck (m)\r\nPer Gahrton (mp)\r\nBerit Andnor (s)\r\nHolger Gustafsson (kds)</pre><pre>suppleanter\r\nPer Olof Håkansson (s)\r\nMonica Öhman (s)\r\nCharlotte Cederschiöld (m)\r\nSören Lekberg (s)\r\nAnita Johansson (s)\r\nJan Sandberg (m)\r\nBerit Oscarsson (s)\r\nPer-Ola Eriksson (c)\r\nHans Stenberg (s)\r\nGöran Lennmarker (m)\r\nIsa Halvarsson (fp)\r\nMaud Björnemalm (s)\r\nKenneth Kvist (v)\r\nLars-Erik Lövdén (s)\r\nIvar Virgin (m)\r\nGudrun Lindvall (mp)\r\nWidar Andersson (s)\r\nMichael Stjernström (kds)</pre><pre>8 §  Val av ledamöter och suppleanter i den\r\nsvenska delegationen till dels Europeiska\r\nekonomiska samarbetsområdets (EES)\r\ngemensamma parlamentarikerkommitté, dels\r\nEFTA-staternas parlamentarikerkommitté</pre><pre>Företogs val av åtta ledamöter och åtta suppleanter i\r\nden svenska delegationen till dels Europeiska\r\nekonomiska samarbetsområdets (EES) gemensamma\r\nparlamentarikerkommitté, dels EFTA-staternas\r\nparlamentarikerkommitté.</pre><pre>Sedan de av Sven Hulterström avlämnade\r\ngemensamma listorna godkänts av kammaren befanns\r\nföljande personer, vilkas namn i här angiven ordning\r\nupptagits på resp. listor, valda till ledamöter resp.\r\nsuppleanter  i den svenska delegationen till dels\r\nEuropeiska ekonomiska samarbetsområdets (EES)\r\ngemensamma parlamentarikerkommitté, dels EFTA-\r\nstaternas parlamentarikerkommitté:</pre><pre>ledamöter\r\nBerit Löfstedt (s)\r\nAllan Larsson (s)\r\nLars Tobisson (m)\r\nReynoldh Furustrand (s)\r\nAnita Johansson (s)\r\nKarin Falkmer (m)\r\nBengt Hurtig (v)\r\nHadar Cars (fp)</pre><pre>suppleanter\r\nInga-Britt Johansson (s)\r\nYvonne Sandberg-Fries (s)\r\nGöran Lennmarker (m)\r\nNils T Svensson (s)\r\nHans Stenberg (s)\r\nHolger Gustafsson (kds)\r\nKrister Skånberg (mp)\r\nKarl Erik Olsson (c)</pre><pre> 9 §  Kallelse till utskottssammanträden</pre><pre>\r\nTalmannen kallade samtliga utskott till\r\nkonstituerande sammanträde onsdagen den 12 oktober\r\nkl. 8.45 i resp. utskottslokaler.</pre><pre> 10 §  Anmälan om partiernas företrädare i\r\ntalmanskonferensen</pre><pre>\r\nMed stöd av 1 kap. 7 § och 7 kap. 12 §\r\nriksdagsordningen hade partigrupperna till talmannen\r\nanmält följande personer att utgöra partiernas\r\nföreträdare i talmanskonferensen:</pre><pre>Sven Hulterström (s)\r\nLars Tobisson (m)\r\nPer-Ola Eriksson (c)\r\nLars Leijonborg (fp)\r\nBjörn Samuelson (v)\r\nMarianne Samuelsson (mp)\r\nGöran Hägglund (kds)</pre><pre>Till suppleanter hade nominerats:</pre><pre>Ingegerd Sahlström (s)\r\nSonja Rembo (m)\r\nAgne Hansson (c)\r\nIsa Halvarsson (fp)\r\nEva Zetterberg (v)\r\nThomas Julin (mp)</pre><pre>Talmannen förklarade de anmälda personerna\r\nutsedda till partigruppsföreträdare och suppleanter i\r\ntalmanskonferensen till dess nästa lagtima riksmöte\r\nskulle börja.</pre><pre> 11 §  Justering av protokoll</pre><pre>Justerades protokollen för den 3, 4 och 5 oktober.</pre><pre> 12 §  Hänvisning av ärenden till utskott\r\nFöredrogs och hänvisades\r\nPropositionerna\r\n1994/95:2 till justitieutskottet\r\n1994/95:3 till bostadsutskottet\r\n1994/95:4 och 5 till jordbruksutskottet\r\n1994/95:6 och 7 till försvarsutskottet\r\n1994/95:8 till socialförsäkringsutskottet\r\n1994/95:9 till socialutskottet\r\n1994/95:10 till jordbruksutskottet\r\n1994/95:11 till skatteutskottet\r\n1994/95:12 till justitieutskottet\r\n1994/95:14 och 16 till lagutskottet\r\n1994/95:18 till näringsutskottet</pre><pre>13 §  Remissdebatt</pre><pre>Föredrogs\r\nProposition\r\n1994/95:19 Sveriges medlemskap i Europeiska\r\nunionen</pre><pre>Anf.  2  GUDRUN SCHYMAN (v):\r\nFru talman! Det svenska motståndet mot ett\r\nmedlemskap i den europeiska unionen är oerhört\r\nbrett. Till folkrörelsen mot EU räknar vi jordbruks-\r\noch civilministern, politiker från alla olika\r\nriksdagspartier, kända ekonomer och forskare, tunga\r\nfackliga ledare, mängder av folkliga rörelser och\r\norganisationer. Det är människor från alla olika delar\r\nav det svenska samhället. Att vara EU-motståndare är\r\ninget konstigt. Det har blivit en folkrörelse.\r\nVi står här i dag med en massiv\r\nregeringsproposition om Sveriges medlemskap i den\r\neuropeiska unionen. Den mycket tjocka propositionen\r\nger en symbolisk bild över vilket omfattande beslut vi\r\nstår inför. Den 13 november skall det svenska folket i\r\nfolkomröstningen fatta sitt beslut om EU. Det är ett\r\nbeslut som riksdagen har att respektera.\r\nI centrum står frågan om demokrati och\r\nsjälvbestämmande. EU-förespråkarna hävdar ibland\r\natt EU inte inskränker den nationella\r\nsjälvbestämmanderätten. Samtidigt brukar samma\r\npersoner hävda att ett EU-medlemskap leder till ett\r\nverkligt inflytande över lagarna i den europeiska\r\nunionen. Det går rimligen inte ihop. Det som Sverige\r\nvinner på ett medinflytande inom EU:s överstatliga\r\nramar måste givetvis betalas med minskat\r\nsjälvbestämmande för den svenska riksdagen.\r\nOm Sverige skulle bli medlem i EU innebär det i\r\npraktiken att t.ex. vår jordbruksminister Margareta\r\nWinberg får åka till Bryssel och rösta om EU-lagar,\r\nlagar som detaljreglerar villkoren för EU:s samtliga\r\nbönder. Det är detta som Carl Bildt har brukat kalla\r\n\"rösträtt i Europa\". Men konsekvensen av rösträtten i\r\nEuropa är också \"EU-staters rösträtt i Sverige\", eller\r\nför att uttrycka det precist: Margareta Winbergs röst\r\nskulle motsvara fyra röster när det gäller\r\njordbrukspolitiken i den europeiska unionen,\r\nsamtidigt som den italienske jordbruksministerns röst\r\n- han är medlem i fascistpartiet - skulle motsvara tio\r\nröster när det gäller den jordbrukspolitik som också\r\nblir giltig i Sverige.\r\nVill vi ge honom det inflytandet över svensk\r\nlagstiftning? Vill vi frånhända oss möjligheten att\r\nsjälvständigt kunna reformera den svenska\r\njordbrukspolitiken? Vill vi avbryta den reformering\r\nsom inleddes år 1990 och som syftade till en\r\navveckling av det komplicerade regleringssystemet,\r\nsom syftade till en större konsumentinriktning och\r\nsom syftade till en bättre miljö? Vill vi avbryta detta\r\nför att i stället ansluta oss till EU:s extremt\r\nkostsamma och i det närmaste perversa\r\njordbrukspolitik, en politik som gynnar\r\nstorgodsägarna? Det är några av de många val som är\r\ninbyggda i ett ja eller nej till ett medlemskap i den\r\neuropeiska unionen.\r\nEn del socialdemokrater säger att det skulle vara\r\nett uttryck för internationalism att få rösta i\r\nministerrådet. Det är klart, om man menar att\r\ninternationalism är detsamma som att en svensk\r\njordbruksminister får den stora lyckan att t.ex. få vara\r\nmed och detaljreglera villkoren för olivodlingar på\r\nden iberiska halvön. Då är det kanske så. Men lägger\r\nman i ordet internationalism i stället förståelsen\r\nsolidaritet med de fattiga och förtryckta i hela\r\nvärlden, då bör vi lyssna på Sydafrikas president\r\nNelson Mandela, när han talar om den europeiska\r\nunionens framväxt. Han säger: \"Framväxten av EU\r\noch NAFTA på det norra halvklotet har försvagat u-\r\nländerna, och i synnerhet de länder som i likhet med\r\nSydafrika inte är knutna till något block.\"\r\nFolkomröstningen handlar alltså också om ifall vi\r\nvill ansluta oss till den västeuropeiska union som med\r\ntullmurar och med gemensam utrikes- och\r\nsäkerhetspolitik syftar till att bilda en ny stormakt.\r\nVill vi ansluta oss till en stormakt som i konkurrens\r\nmed Japan och USA skall strida om marknadsandelar\r\ni en värld där det är syd, och dess fattiga\r\nmänniskomassor, som plundras? Eller vill vi slå vakt\r\nom möjligheten att vi i Sverige i en tid av växande\r\nglobala spänningar mellan nord och syd skall kunna\r\nagera självständigt för minskade klyftor mellan i- och\r\nu-länder?\r\nFör oss som tillhör nej-sidan är det viktigt att göra\r\nallt detta klart. Ett ja till EU-medlemskap skulle vara\r\nett oerhört stort beslut med vittgående konsekvenser\r\npå så gott som alla samhällsområden. I propositionen\r\nförskönas det med omskrivningar. Det framgår inte\r\nalls att detta är konsekvenserna, särskilt inte när det\r\ngäller den grundläggande konsekvensen av ett ja som\r\nett uppgivande av den nationella\r\nsjälvbestämmanderätten och en allvarlig försvagning\r\nav demokratin är.\r\nMånga ja-sägare försöker tona ned detta. Men\r\nnågra andra talar faktiskt klarspråk. Moderaten,\r\ntidigare riksdagsmannen, numera EFTA-\r\nkommissionären, Nic Grönvall - som många av oss\r\nkänner - skrev i maj i år i Dagens Nyheter: \"En\r\ngenomgång av de olika länderna i Europa visar att den\r\nrepresentativa demokratin är sjuk - - -. Det unika\r\nmed Europaunionens konstruktion är att\r\nregeringsmaktens exklusiva förslagsmakt har ersatts\r\nav en byråkratins exklusiva förslagsmakt.\"\r\nTill skillnad från vad som sägs i propositionen,\r\nsäger Nic Grönvall som det är. Det skall han ha heder\r\nför. Men frågan är om svenska folket delar hans\r\nuppfattning att det är bra att ge förslagsmakten till\r\nbyråkrater, som till skillnad från en regering inte kan\r\nfällas i fria val.\r\nEtt ja till medlemskap i den europeiska unionen\r\ninnebär att en mängd områden förs över till EU:s\r\növerstatliga beslutsområde. Jämfört med EES-avtalet\r\nkommer EU att besluta om t.ex. följande områden:\r\nhandelspolitiken, utrikes- och säkerhetspolitiken,\r\njordbruks- och fiskepolitiken och den ekonomiska\r\npolitiken, med målet en ekonomisk och monetär union\r\nsamt gemensam valuta. Det är en målsättning som i\r\ndag innebär hårda ekonomiska konvergenskrav på\r\nmedlemsstaterna, med ökande arbetslöshet som följd.\r\nNästan 19 miljoner arbetslösa i EU:s medlemsstater\r\noch 52 miljoner människor under EU:s eget\r\ndefinierade fattidomsstreck talar sitt tydliga språk om\r\nresultatet av EU:s ekonomiska politik.\r\nFru talman! Vi vet att denna proposition inte\r\nkommer att läsas av svenska folket inför\r\nfolkomröstningen. Det är väl inte ens säkert att alla\r\nriksdagsmän kommer att läsa den. Inte heller kommer\r\nsärskilt många att läsa det flerhundrasidiga avtal\r\nmellan EU och Sverige som vi skall folkomrösta om.\r\nDet är naturligt att folk inte kan ta sig tid med det.\r\nDesto viktigare är att det sammanfattande och\r\ninformativa material som utges av\r\nUtrikesdepartementet är korrekt och sanningsenligt.\r\nTyvärr har Utrikesdepartementet allvarligt brustit i\r\njust det hänseendet. Det informationsmaterial som har\r\nproducerats och sänts ut till alla hushåll är ren ja-\r\npropaganda. Det är mycket upprörande. Och det har\r\nföranlett mig och andra riksdagsledamöter att göra en\r\nanmälan till konstitutionsutskottet.\r\nVad ligger bakom Utrikesdepartementets\r\nförskönande beskrivningar av avtalet med EU? Vad är\r\ndet som får ämbetsmän att bryta mot sin traditionella\r\noförvitlighet i hanteringen av detta ärende? Kan det\r\nmöjligtvis vara så att UD-tjänstemännen är väl\r\nmedvetna om att just UD:s makt ökar betydligt vid ett\r\nsvenskt EU-medlemskap. Utrikesdepartementet får ju\r\nett större inflytande över unionslagarnas utformning\r\nän vad Sveriges folkvalda riksdag får.\r\nNär vi dessutom får höra att det finns planer på att\r\ndriva igenom en grundlagsändring före\r\nfolkomröstningen, börjar det kännas riktigt\r\nobehagligt. Grundlagsändringen behövs om det blir ett\r\nja till den europeiska unionen. Men om det blir ett nej,\r\nkan förslaget till grundlagsändring läggas i\r\npapperskorgen. Varför skall i så fall\r\ngrundlagsändringen drivas igenom före\r\nfolkomröstningen? Det måste vi få ett tydligt svar på\r\nhär i dag, inte minst från den nya regeringen.\r\nOm ja-sidan beslutar sig för att driva igenom\r\ngrundlagsändringen före folkomröstningen, kommer\r\nman att skapa djup misstro bland många människor.\r\nKonspirationsteorier ges fritt spelrum, och\r\npolitikerföraktet ges en ordentlig skjuts framåt. Det\r\nvore väl dumt att åstadkomma det. Låt oss därför enas\r\nom att grundlagsändringen bara tas upp efter en\r\nfolkomröstning och om det blir ett ja i\r\nfolkomröstningen.\r\nFru talman! EU-frågan bevisar återigen den gamla\r\nsanningen att demokratin inte är en gång för alla\r\ngiven. Den måste erövras, försvaras och ibland\r\nåtererövras. I början av seklet erövrade\r\narbetarrörelsen, liberaler och kvinnokämpar\r\ndemokratin i form av allmän rösträtt i vårt land. Nu\r\nhotas demokratin av den allvarliga urholkning som ett\r\nEU-medlemskap kommer att medföra.\r\n(Applåder)</pre><pre>Anf.  3  PER GAHRTON (mp):\r\nFru talman! Det är bra att vi får en EU-debatt här i\r\nriksdagen i dag. Samtidigt har jag en känsla av att det\r\när någonting som är fel. Varför ligger denna digra\r\nlunta på riksdagens bord och inte på svenska folkets\r\nbord? Samtliga partier har ju faktiskt lovat att frågan\r\ninte skall avgöras i denna kammare utan i en\r\nfolkomröstning. Men svenska folket har inte fått\r\nhemskickat någon lag om EU-anslutning eller något\r\nmedlemsavtal eller någon av de 20 traktater av\r\ngrundlagskaraktär som föreslås bli svensk lag,\r\ndäribland unionsfördraget, Maastrichttraktaten.\r\nNej, i stället har hushållen fått nöja sig med\r\nUtrikesdepartementets handelsavdelnings lilla\r\nbroschyr. Jag har jämfört den med de statliga verkens\r\nremissyttranden över medlemsavtalet. Dessa\r\nremissyttranden är ett exempel på att vissa delar av\r\nsvensk demokrati och statsförvaltning fortfarande\r\nfungerar väl. Remissyttrandena kom tyvärr in för sent,\r\neftersom remisstiden utlöpte när avtalet redan var\r\nundertecknat. Statsförvaltningen har i alla fall gått till\r\nverket med den oväld den är känd för. Dessa\r\nremissyttranden visar att nej-sidans kritik av UD:s\r\npropagandabroschyr vilar på saklig grund.\r\nNågra exempel: UD påstår utan reservation att den\r\nsvenska offentlighetsprincipen fortsätter att gälla vid\r\nEU-medlemskap. Men kammarrätten i Göteborg\r\nanser att man får räkna med att räckvidden av\r\noffentlighetsprincipen minskar vid EU-medlemskap.\r\nUD påstår att Sveriges salmonellafrihet kan bestå i\r\nEU. Men flera länsstyrelser, bl.a. den i Skaraborg,\r\nfastslår att möjligheterna att i framtiden upprätthålla\r\nSveriges nuvarande salmonellafrihet minskar.\r\nUD påstår att Sverige kan behålla strängare regler\r\nför kontroll av djursjukdomar. Men Statens\r\nveterinärmedicinska anstalt anser att riskerna för\r\nintroduktion i landet av nya smittämnen ökar om\r\nSverige antar EU:s regelverk.\r\nUD påstår att kampen mot narkotika stärks genom\r\nnya metoder inom EU. Men Statens\r\ninstitutionsstyrelse, som ansvarar för vård av unga\r\ndrogmissbrukare, varnar för att EU-medlemskap leder\r\ntill ökat drogmissbruk i landet. UD påstår att\r\nSystembolaget blir kvar. Men de juridiska\r\nfakultetsnämnderna i Uppsala och Stockholm\r\nunderstryker att Systembolagets framtid avgörs av\r\nEU-domstolen.\r\nUD påstår att Sverige självt kan avgöra om\r\nSverige skall gå med i EU:s centralbank och byta\r\nkronan mot ecu. Det resonemanget underkänns helt av\r\njuridiska fakultetsnämnden i Stockholm, som påpekar\r\natt Sverige inte har något som helst undantag från den\r\nekonomiska och monetära unionen i medlemsavtalet.\r\nUD påstår att Sverige kan behålla särregler för miljön\r\nmed hänvisning till den s.k. miljögarantin.\r\nNaturvårdsverket, däremot, ifrågasätter miljögarantins\r\nbetydelse.\r\nDetta var bara några få exempel på motsägelser\r\nmellan de statliga ämbetsmännens analyser och UD:s\r\nutskick till svenska hushåll. Det föranleder två krav,\r\nsom det skulle vara utmärkt om den nya regeringen\r\nreagerar på. För det första: Dra in den senaste\r\nbroschyren! Eller, om det är för sent, ge resurser, ett\r\ntilläggsanslag, till Folkrörelsen mot EU, så att vi kan\r\nskicka ut en egen broschyr med en mer korrekt\r\nversion av vad medlemsavtalet innehåller. För det\r\nandra: Dela ut unionsfördraget, Maastrichtfördraget,\r\noch andra originaltexter gratis till alla som vill ha\r\ndem! Varför skall icke allt detta finnas tillgängligt på\r\nlandets bibliotek, postkontor osv., för var och en som\r\nvill gå in och ta ett eget exemplar? Finns det någon\r\nanledning att folket som skall besluta inte skall ha\r\nchans att ta hem ett exemplar och i lugn och ro läsa\r\nigenom precis det de själva vill? Varför skall vi på\r\nnågot sätt vara förmyndare över vilken information\r\nfolket skall få? Det vore trevligt med ett positivt\r\nbesked på den punkten.\r\nEU-propositionen bekräftar två av EU-kritikernas\r\ncentrala påståenden. För det första bekräftas att EU-\r\nmedlemskapet är någonting fullständigt enormt, och\r\nför det andra att det är praktiskt taget oåterkalleligt.\r\nEES-avtalet, däremot, är av betydligt mindre\r\nomfattning. Det omfattar bara ungefär 2 000 av de\r\nsammanlagt 16 000 rättsregler som ingår i ett EU-\r\nmedlemskap. EES-avtalet är tillåtet enligt grundlagen.\r\nDet är alltså inte ett EU-medlemskap, utan grundlagen\r\nmåste ändras. Lagstiftningsmakten förskjuts från\r\nriksdagen till EU:s ministerråd. Det marginella\r\nsvenska inflytandet, vem skall utöva det? Jo, det skall\r\nregeringen göra. Det står i det lagförslag vi har här, i\r\nhandlingarna, att regeringen är skyldig att underrätta\r\noch rådgöra med riksdagen, men inte att följa\r\nriksdagens beslut. Det innebär att riksdagen i alla de\r\nsammanhang där avgörandet fälls i EU:s ministerråd,\r\nförvandlas från lagstiftare till rådgivande\r\nremissinstans. Jag hoppas att alla ni som är på ja-\r\nsidan har gjort klart för er att ni förvandlar er själva i\r\nstor utsträckning från lagstiftare till\r\nregeringsrådgivare.\r\nFru talman! En av de vanligaste publikfrågorna\r\nvid tusentals EU-debatter lyder ungefär så här: Kan\r\nSverige lämna Europeiska unionen om det visar sig\r\natt ja-sidan hade fel? Ja-sidan har tidigare hänvisat till\r\nWienkonventionen om traktatsrätt, som skulle medge\r\nutträdesrätt. Detta har dock underkänts av expertis på\r\ntraktatsrätt. Företrädare för ja-sidan har, hedersamt\r\nnog, enligt Svenska Dagbladet den 2 oktober, lovat att\r\ninte längre hänvisa till Wienkonventionen.\r\nJa-sidan har också hänvisat till fallet Grönland.\r\nMen i det s.k. Grönlandsfördraget, som finns med\r\nsom bil. 27 i handlingarna, sägs uttryckligen att\r\nutträdet för Grönland beviljades på grund av\r\nGrönlands särdrag och att Grönland i stället passade\r\nbättre in bland andra utomeuropeiska kolonier.\r\nGrönland fick också samma relation till EU som\r\nandra utomeuropeiska kolonier. Sverige är faktiskt\r\ningen utomeuropeisk koloni till något EU-land, och\r\ndärför kan Grönlandsfallet inte användas som\r\nprejudikat i fallet Sverige. Det betyder att Sverige vid\r\nEU-medlemskap saknar varje form av säkrad rätt till\r\nutträde.\r\nCarl Bildt har en gång sagt att vi kanske kan\r\ntrassla oss ur ändå. Vi får se om han säger det här i\r\ndag igen. Det är möjligt att det är så. När Sveriges\r\növervägande EU-skeptiska ungdom undrar ifall de,\r\nnär de tar över samhällsansvaret, kan komma ur\r\nunionen om de vill det, blir alltså makthavarnas svar:\r\nNja, Sverige har visserligen ingen rätt att utträda, och\r\ndet vore avtalsbrott att göra det. Det skulle kräva att vi\r\nåkte runt till alla EU-huvudstäder med tiggarstaven\r\noch begärde nåd, att få lov att lämna EU, och alla\r\nskulle godkänna det. Men ni unga som är så flinka, ni\r\nkan nog trassla er ut ändå, om det behövs. Det är det\r\narv vi lämnar över till den unga generationen.\r\nVarför, Carl Bildt? Varför, Ingvar Carlsson?\r\nVarför, ni som är ansvariga, har ni i alla fall inte gjort\r\ndetta minimala, att i medlemsavtalet få in en exakt\r\nbeskrivning av former, procedurer och villkor för ett\r\nutträde, om våra barn, barnbarn eller barnbarnsbarn\r\nkanske kommer fram till en annan uppfattning än den\r\nni hade? Varför överlämnar ni till kommande\r\ngenerationer denna totala ovisshet om hur det skall gå\r\ntill?\r\nFru talman! Det talas i propositionen mycket om\r\natt Sverige vid EU-medlemskap skulle kunna påverka\r\nEuropas framtid. Tror någon att de dominerande\r\nmakthavarna i EU tänker låta Sverige lägga om\r\nkursen? Naturligtvis inte! Ingen kan beskylla dem för\r\natt dölja vad de vill. Det står solklart i den långa\r\nintervjun med premiärminister Balladur i Le Figaro\r\nden 31 augusti. Det är bara att läsa den. Där står\r\nprecis vad han menar. Det skall finnas en central\r\nhomogen kropp, som huvudsakligen skall bestå av\r\nFrankrike och Tyskland.\r\nDet tyska regeringspartiet CDU säger i sitt\r\nprogram från dagen efter: Den fasta kärnans kärna\r\nutgörs av Tyskland och Frankrike.\r\nDe talar alltså öppet om vad de tänker sig, dvs. en\r\nstormaktsunion.\r\nI den debatt som har utlösts - det var en mycket\r\nstor debatt i EU-länderna - finns det en enighet om att\r\nnya länder inte får komma och ändra kursen. Man\r\nskall gå vidare mot ökad sammanväxning. Det är en\r\nvästeuropeisk stormaktsunion som skissas upp.\r\nI EU-parlamentets debatt den 29 september sade\r\nt.ex. en talare: Varför inte kalla kommissionen för en\r\nregering? Ja, varför inte, för man är ju på väg åt det\r\nhållet.\r\nEurope Market Access, som är en politisk\r\nkonsultfirma och som ses som ansedd i Bryssel,\r\nföreslår just det i en ny rapport. Man säger där att\r\nkommissionen, för att effektivisera det hela, måste få\r\nfärre ledamöter. Småstaterna skall inte ha någon alls,\r\neller gruppvis samsas om en.\r\nI CDU-programmet säger man att det måste vara\r\nökad proportionalitet mellan invånarantal och\r\ninflytande. Om EU är en union, en stat, varför skall då\r\nen tysk röst väga mindre än en svensk? Naturligtvis\r\ninte, och därför kommer man att ändra på det. Det blir\r\ninte så att småstaterna får ökat inflytande.\r\nSmåstaterna får i stället - det är detta debatten handlar\r\nom - minskat inflytande.\r\nMan kan naturligtvis blunda för den verkligheten\r\nom man vill, precis som en del i denna kammare\r\ngjorde när vi från Miljöpartiet för några år sedan då vi\r\nsatt här talade om att EU nog skulle skaffa sig en\r\ngemensam valuta, kanske en gemensam utrikespolitik\r\noch en gemensam centralbank. Vi blev förlöjligade.\r\nDet var helt orealistiskt, det var skräckvisioner. Nu är\r\nallt detta beslutat, och det håller på att genomföras.\r\nDet sägs i tidningarna ibland att det skulle finnas\r\nett särskilt socialdemokratiskt ja till EU, som skulle\r\nvara annorlunda än det borgerliga. Jag tillhör dem\r\nsom tvivlar på att det kan vara på det sättet. Men om\r\ndet skulle finnas någon teoretisk möjlighet, är det då\r\ninte ett problem att detta är den borgerliga regeringens\r\nproposition? Det är den borgerliga regeringens\r\nbedömning av EU-medlemskapets innebörd. Borde ni\r\ninte, Mats Hellström, i varje fall dra tillbaka denna\r\nproposition och lägga fram en egen proposition? Gör\r\nni inte det, måste vi utgå från att det inte finns någon\r\nsom helst skillnad mellan ett socialdemokratiskt ja\r\noch ett borgerligt ja.\r\nFör att underlätta det för er, så att riksdagen sedan\r\nkunde fatta ett beslut om det, hade jag tänkt framställa\r\nett yrkande om att dra tillbaka propositionen och\r\nkomma med en ny. Men det lär inte vara möjligt i det\r\nhär skedet. Därför nöjer jag mig med att uppmana er\r\natt faktiskt dra tillbaka den och komma med en ny,\r\nsocialdemokratisk, proposition. Då får vi se om den är\r\nannorlunda än den borgerliga. Annars vet vi på nej-\r\nsidan klart besked, och det vet också svenska folket:\r\ndet är samma proposition som båda regeringarna står\r\nbakom. Det skall vi väldigt noga komma ihåg. Det är\r\nexakt samma proposition, så länge den inte är\r\nåterkallad, som båda regeringarna står bakom, exakt\r\nsamma bedömningar på ungefär 3 000 sidor. Det skall\r\nvi som sagt mycket noga komma ihåg.\r\nEtt nej till EU i folkomröstningen skulle befria\r\nSverige från EU-underkastelsens mentala\r\ngastkramning och öppna vägen för en progressiv\r\npolitik för ekologisk balans och full sysselsättning.\r\nDet skulle ge Norden en ny chans att bli en\r\nföregångsregion. Det skulle ge Europeiska unionen en\r\nnyttig chock. Det skulle bli en sorts andra slag efter\r\ndet danska nejet 1992, som ju tyvärr myglades bort\r\nmen som var mycket nyttigt och som man tackade för\r\ni EU. Merci, le Danemark, skrev t.ex. Le Figaro. Man\r\nbehöver sådana chocker ibland för att få en ordentlig\r\ndiskussion. Då skulle man kunna öppna för det\r\nalleuropeiska samarbete som vår miljöförstörda\r\nkontinent så väl behöver.\r\nEtt nej till EU i det trots allt jämförelsevis rika och\r\nvälmående Sverige skulle vara en kraftfull\r\nsolidaritetssignal till hela världen, en signal om att\r\nSverige avvisar den navelskådande västeuropeiska\r\nisolationismen och i stället återknyter till sina egna\r\nstolta traditioner som ett globalt solidaritetsland, som\r\ninte bara tittar på den närmaste regionen utan som vill\r\nmedverka till att rädda hela mänsklighetens\r\ngemensamma framtid.\r\n(Applåder)</pre><pre>Anf.  4  CARL BILDT (m):\r\nFru talman!  Låt mig börja med att säga att jag\r\nvälkomnar detta initiativ till en remissdebatt om den\r\nproposition som faktiskt är den viktigaste som\r\nSveriges riksdag har haft att ta ställning till på en\r\ngeneration. Den remitteras nu till utskott, men det\r\nreella avgörandet ligger självfallet hos var och en av\r\noss som svenska medborgare i folkomröstningen den\r\n13 november. Det är en proposition om ett avtal som\r\när ett resultat av ett förhandlingsarbete som utfördes\r\nav den borgerliga fyrpartiregeringen i nära samråd\r\nmed Socialdemokraterna.\r\nJag tror att det var två saker som var viktiga och\r\navgörande för att vi skulle nå ett så gott\r\nförhandlingsresultat som nästan alla kommentatorer i\r\nSverige och i andra länder är eniga om att vi har\r\nuppnått. Det var för det första en klar och tydlig\r\npolitisk kurs från regeringens sida. Vi satte för tre år\r\nsedan Europafrågan högst upp på vår politiska\r\ndagordning. Vi ägnade betydande kraft åt att nå\r\ntrovärdighet, förankring och gehör i de olika\r\neuropeiska huvudstäderna. Vi vek i förhandlingarna\r\ninte från den linje som vi hade lagt fast.\r\nFör det andra var det också en bred uppslutning i\r\nförhandlingsarbetet här i riksdagen. Vi var angelägna\r\nom att varje steg skulle förankras hos den dåvarande\r\noppositionen. Även om Mats Hellström inte alltid\r\ngjorde exakt samma bedömning som vi när dialogen\r\ninleddes, så lyckades vi - i alla fall nästan - nå fram\r\ntill en konstruktiv och gemensam slutsats om hur\r\nförhandlingarna skulle föras. Den enigheten var en\r\nstyrka för Sverige och bidrog till ett bra\r\nförhandlingsresultat.\r\nNu skall varje medborgare efter egen prövning\r\nsäga ja eller nej den 13 november. Antingen skall vi\r\nhelt och fullt vara med i det europeiska samarbetet\r\noch den europeiska unionen eller förvandla Sverige\r\ntill en enligt min mening randstat med allt mindre\r\ninflytande också över sin egen framtid.\r\nDet är viktigt att göra klart för sig att det är ett val\r\nmellan två alternativ, och bägge alternativen skall\r\nprövas, bägge alternativen skall diskuteras.\r\nSamarbetsalternativet innebär ett ja till\r\nmedlemskapet i den europeiska unionen. Grunden för\r\ndetta samarbetsalternativ är insikten om att vi i det\r\nEuropa som vi ser framför oss behöver mera av\r\nsamverkan på en rad områden mellan alla Europas\r\nstater och folk. Ensam är inte stark i en tid då så\r\nmånga av de problem som vi har att angripa inte\r\nrespekterar de gamla nationalstaternas gränser och där\r\ndet framstår som tilltagande trångsynt, gränsande till\r\nbisarrt, att tro att demokratin skall göra halt vid de\r\ngamla tullgränserna.\r\nHur detta samarbete kommer att utformas i sina\r\ndetaljer och gestaltas under decennierna framöver kan\r\ningen av oss veta. Det europeiska samarbetet är ett\r\nsamarbete som ständigt förändras och som är öppet\r\nför framtiden. Men två saker borde i alla fall vara\r\nalldeles omöjliga att strida om:\r\nFör det första blir det ett bättre europeiskt\r\nsamarbete ju fler nationer som är med och deltar kring\r\ndet mötesbord där dess framtid gestaltas. Det är bättre\r\natt hela Norden är med än att större delen av Norden\r\nstår utanför. Det är angeläget och viktigt att så snart\r\nsom möjligt bereda plats kring de europeiska borden\r\nockså för de nya demokratierna i Centraleuropa och\r\nför våra nya grannländer demokratierna på andra\r\nsidan Östersjön, de baltiska länderna, som också så\r\ngärna vill vara med.\r\nFör det andra är det bättre för oss att vara med och\r\npåverka än att bara stå utanför och låta oss påverkas.\r\nVi kan aldrig klippa ut oss själva på den europeiska\r\nkartan och placera Sverige i Karibien eller i Stilla\r\nhavet. Vi är en del av detta Europa, och vi kan välja\r\nmellan att bara påverkas eller att vara med och\r\npåverka.\r\nDet finns en lång rad olika uppfattningar om hur\r\ndet europeiska samarbetet skall bedrivas vidare under\r\nde kommande decennierna. Föreställningen om att\r\nsamarbetet är ställt och styrt av något slags autopilot\r\nsom inte kan påverkas eller frikopplas är felaktig.\r\nSamarbetet formas under en ständig politisk dialog\r\nmellan nationer och olika politiska meningsriktningar.\r\nFör negativisterna i Sverige måste det vara ett\r\nganska besvärande faktum att de är så gott som\r\nalldeles ensamma. Ser man på de länder som har\r\nerfarenhet av detta samarbete finns det visserligen\r\nnågra extrema rasister och extrema kommunister som\r\nintar ståndpunkten att samarbetet är felaktigt och att\r\nderas länder bör lämna det. Men annars anser Europas\r\nvänsterpartister i övrigt att samarbetet skall förändras\r\nmen vidareutvecklas. Europas övriga gröna\r\nmiljöpartister anser att samarbetet skall förändras men\r\nutvecklas och föras vidare och breddas.\r\nIsolationismen har inget stöd i de länder som vet\r\nsamarbetets värde.\r\nJag ser själv ett mycket starkt behov av att gå\r\nvidare med detta samarbete under kommande år och\r\ndecennier. Det gäller tre viktiga områden.\r\nFör det första gäller det samarbetet för freden. Det\r\nkräver såväl ett djupare utrikes- och säkerhetspolitiskt\r\nsamarbete mellan de europeiska nationerna som en\r\nytterligare utvidgning av unionen till att omfatta\r\nCentraleuropa och de baltiska länderna senast kring\r\nsekelskiftet. Jag tror att det är kanske den allra\r\nviktigaste av de många viktiga uppgifter som det\r\neuropeiska samarbetet står inför under kommande år,\r\natt genom samarbete skapa stabilitet och bättre\r\nutvecklingsförutsättningar, inte minst i den östra halva\r\nav Europa som nu befriat sig från kommunismen och\r\nvars spänningar och problem annars riskera att leda\r\ntill en instabilitet och osäkerhet som då kommer att\r\ndrabba varje del av Europa, inte i dag och inte i\r\nmorgon men möjligen i övermorgon, om vi inte\r\nlyckas med samarbetet i dag.\r\nFör det andra gäller det samarbetet för tillväxten.\r\nDet handlar om möjligheterna för nya jobb, för ny\r\ntillväxt och för ny välfärd i i Europa i dess helhet\r\nunder kommande år och decennier. Vi står mitt uppe i\r\nett globalt liberalt systemskifte med helt nya\r\nförutsättningar för ekonomisk utveckling. Det ställer\r\nkrav på mycket mera av samarbete och avreglering så\r\natt vi gemensamt skall kunna klara av dessa väldiga\r\nuppgifter att ge jobb och sysselsättning åt alla dem i\r\nEuropa som i dag inte har det.\r\nFör det tredje gäller det samarbetet för rätt, att på\r\nområde efter område där nationerna har blivit för små\r\nbygga en rättsordning och se till att den också\r\nefterlevs. Brådskan är mycket stor när det gäller\r\nknarkbekämpningen där nationella insatser aldrig kan\r\nräcka. Bara gemensamma insatser kan komma åt den\r\növer gränserna organiserade knarktrafiken. Det gäller\r\nsjälvfallet också arbetet för gemensamma fasta och\r\nskarpa miljöregler så att restriktioner i ett land inte\r\nbara leder till att miljöproblemen flyttas över till ett\r\nannat.\r\nDetta är tre viktiga områden där jag ser det som\r\nangeläget och nödvändigt att samarbetet förs vidare\r\noch utvecklas vidare. Det är för att få vara med och\r\ngöra det som det är så viktigt för oss själva, för våra\r\nnordiska brödrafolk och för Europa i dess helhet att vi\r\nfaktiskt alla, eller så många som möjligt, röstar ja den\r\n13 november.\r\nJag sade inledningsvis att det är fråga om ett val\r\nmellan två alternativ. Det är samarbetsalternativet och\r\ndet andra alternativet som jag kallar för\r\nrandstatsalternativet. Det skulle egentligen ankomma\r\npå företrädarna för det alternativet att ge litet tydligare\r\nbesked om vad det faktiskt innebär. Men det brukar\r\nde inte vara så talträngda om, och det förstår jag.\r\nNågot vidare bra alternativ att företräda har de inte.\r\nSkulle folkomröstningen leda till ett nej kommer\r\nEES-avtalet att vara grunden för Sveriges relationer\r\nmed det övriga Europa under avsevärd tid framöver.\r\nDet är ett EES-avtal som inte kommer att vara stabilt i\r\nljuset av att det är väldigt få länder som kommer att\r\nvara anslutna till det. Men vi från svensk sida kommer\r\natt ha ett mycket tydligt intresse av att slå vakt om\r\nvarje del av detta EES-avtal. Långsiktigt tror jag inte\r\natt detta kan säkra våra ekonomiska intressen. De\r\nomedelbara handelsströmmarna påverkas inte\r\nspeciellt mycket, men det är en klen tröst. Allt färre\r\nkommer att vara beredda att göra\r\nframtidsinvesteringar med horisonten decennier i\r\nSverige när vi kommer att befinna oss i denna\r\nrandstatsposition där man inte vet vad som gäller om\r\n5, 10 eller 15 år. Därmed skulle våra möjligheter till\r\nframgångsrik ekonomisk utveckling riskera att\r\nlångsiktigt förtvina.\r\nMen värre än de långsiktiga ekonomiska\r\nkonsekvenserna är de omedelbara politiska följderna.\r\nVi skulle få se vår demokrati vingklippas, eftersom vi\r\ninte skulle kunna vara med och påverka och fatta\r\nbeslut om gemensamma europeiska regler och\r\nbestämmelser som skulle gälla också i vårt land. Vi\r\nskulle drabbas av ett lika påtagligt som plågsamt\r\ndemokratiskt underskott. Vi skulle frivilligt ge delar\r\nav makten över oss själva till någonting som vi\r\nfrivilligt avstod inflytande över.\r\nDetta säger jag mot bakgrund av att det EES-avtal\r\nsom då skulle gälla har bekämpats av vänstern till\r\nvänster om Socialdemokraterna med näbbar och klor\r\nunder den debatt som föregick avtalet. Då fördömdes\r\ndet som oförenligt med Sveriges demokrati och\r\nsjälvbestämmanderätt. Nu anbefalls det plötsligt som\r\nframtidsvägen för Sverige. Detta är på sitt sätt ganska\r\nlogiskt. Tittar man på historien över vänstern till\r\nvänster om socialdemokratin har man gått emot varje\r\nenstaka steg i riktning mot Sveriges deltagande i\r\neuropeiskt samarbete som har tagits i modern tid. Ni\r\nmarkerade skepsis när Sverige anslöt sig till\r\nEuroparådet, det demokratiska samarbetet i början av\r\n1950-talet. Ni tyckte inte om att den europeiska\r\nfrihandelsorganisationen EFTA grundades i slutet av\r\n1950-talet. Ni stred i kammaren mot frihandelsavtalet\r\n1972, det frihandelsavtal som ni åberopade som\r\nföredöme när ni stred mot EES-avtalet. Ni stred mot\r\nEES-avtalet, det EES-avtal som ni nu åberopar som\r\nframtidsvägen när ni skall försöka att stoppa nästa\r\nsteg på den europeiska samarbetsvägen.</pre><pre>Det handlar alltså för er del inte om storleken på\r\nen medlemsavgift eller om synpunkter på de\r\neuropeiska institutionerna. Det finns inte ett steg i\r\nriktning mot samarbete mellan Europas demokratier\r\nunder efterkrigstiden som inte vänstern, till vänster\r\nom socialdemokratin, har motsatt sig. Därmed\r\nframgår det också vad det handlar om.\r\nFrån er sida handlar det om en isolationism, som\r\nvore farlig för Sverige, som skulle vingklippa våra\r\nmöjligheter och som skulle försvåra den europeiska\r\ninställningen.\r\nOm er inställning skulle vinna gehör i Sverige och\r\ni andra europeiska länder skulle vi få ett Europa där\r\nnationerna inte stod med varandra, i gemensamt\r\narbete, utan stod mot varandra, i tävlan och\r\nkonkurrens, utan gemensamma institutioner och\r\ngemensamma regler. Då skulle vi se ett för freden och\r\nför de framtida möjligheterna avgörande samarbete\r\nförsvagas, brytas upp eller kanske t.o.m. helt\r\nförsvinna.\r\nDet val som Sverige skall träffa den 13 november\r\när egentligen valet om vi skall fortsätta på en\r\nsamarbetslinje som har varit stark under många\r\ndecennier, eller om vi skall byta väg och isolera oss\r\nsjälva.\r\nSom jag sade, har vi i olika regeringar utnyttjat de\r\nolika historiska möjligheterna och vid olika tidpunkter\r\ntagit steg för steg på den europeiska samarbetsvägen\r\nunder efterkrigstiden: Europaråd, frihandel,\r\nfrihandelsavtal, EES-avtal.\r\nNär säkerhetspolitiken och de inre\r\nförutsättningarna har skapat möjlighet tar vi nu det\r\nytterligare steget, som innebär att vi ansluter oss helt\r\noch fullt också till möjligheterna till inflytande över\r\nden europeiska utvecklingen.\r\nAtt plötsligt säga nej till samarbetslinjen skulle\r\nvara ett lika dramatiskt som allvarligt brott mot\r\nSveriges traditioner och vägval sedan decennier\r\ntillbaka.\r\nNu har vi i Sverige, i Norden och i Europa en\r\nhistorisk möjlighet att bygga ett samarbete som kan\r\ntrygga mycket av fred och mycket av utveckling\r\nframöver. Det är det ni skall rösta nej till den 13\r\nnovember.</pre><pre>Anf.  5  GUDRUN SCHYMAN (v) replik:\r\nFru talman! Jag vill oerhört gärna välkomna Carl\r\nBildt som oppositionspolitiker - det gläder mig. Jag\r\ntycker ändå att Carl Bildt skulle kunna behålla ett\r\nvisst mått av sans och kanske också ett visst mått av\r\nintellektuell hederlighet.\r\nDen här frågan handlar inte om samarbete eller ej,\r\nCarl Bildt. Den här frågan handlar inte om fred eller\r\nej. Den här frågan handlar inte om framtid eller ej.\r\nDen här frågan handlar om på vilka villkor vi,\r\nSveriges folk, skall samarbeta med den europeiska\r\nunionen. Att vi skall samarbeta är väl fullständigt\r\nsjälvklart - jag kan inte tänka mig någon i den här\r\nförsamlingen som skulle stå upp och säga att Sverige\r\ninte skall samarbeta.\r\nSverige är ett av de mest internationaliserade\r\nländerna, också i samarbetssammanhang. Vi finns\r\nmed överallt, i alla internationella fora. Vi är en\r\nuppskattad samarbetspartner, därför att vi har goda\r\nargument, bra erfarenheter och viktiga saker att\r\nkomma med. Det skall vi naturligtvis fortsätta att\r\nvara.\r\nDet handlar inte om det, Carl Bildt. Vad det\r\nhandlar om är om vi skall ge upp vår politiska\r\nsuveränitet och förbinda oss att bli en delstat i en\r\nvästeuropeisk union, för att på det sättet medverka till\r\natt det västeuropeiska industrikapitalet kan stärka sin\r\nkonkurrenskraft i den hårdnande världsekonomin. Det\r\när det som är målet för samarbetet inom den\r\neuropeiska unionen, ingenting annat. Medlet är att\r\nbilda en politisk union, som fråntar medlemsländerna\r\nderas självbestämmande och folkligt förankrade\r\ndemokrati, som gör det möjligt att låta ekonomin\r\nbedrivas av Riksbanks -chefer som står helt utanför\r\ndemokratisk insyn och kontroll och med ett fastslaget\r\npolitiskt mål för den ekonomiska politiken, nämligen\r\nprisstabilitet, på bekostnad av hög arbetslöshet, social\r\nutslagning, miljöförstörelse osv.\r\nVi som är socialister hävdar ju, Carl Bildt, att\r\npolitikens roll är att balansera de kortsiktiga\r\nekonomiska vinstintressena. Marknaden klarar inte av\r\nallt - jag hoppas att vi är överens om det. Det\r\nkortsiktiga ekonomiska marknadstänkandet tar inte\r\nhänsyn till varken människor eller miljö, och därför\r\nbehöver vi politiken för att hävda de mänskliga\r\nvärdena och humanismen. Det är det vi håller på med\r\ni den här församlingen. Jag har inte kommit hit för att\r\nlämna ifrån mig beslutanderätt. Jag har kommit hit för\r\natt hävda mina och mina väljares intressen.\r\nJag tycker att det är en ren oförskämdhet när Carl\r\nBildt står här och talar om en majoritet av den\r\nsvenska befolkningen som antingen kommunister\r\neller rasister. Det kräver en ursäkt från talarstolen,\r\noch jag hoppas att Carl Bildt kommer att leverera den\r\nhär.</pre><pre>Anf.  6  CARL BILDT (m) replik:\r\nFru talman! Får jag först tacka för att Gudrun\r\nSchyman hälsade mig välkommen i oppositionsrollen.\r\nHon är ju den permanenta företeelsen i Sveriges\r\nriksdag i detta hänseende.\r\nLåt mig klara ut den fråga som Gudrun Schyman\r\nställde angående när vi skall besluta om grundlagen.\r\nDet framgår av ett tidigare lämnat besked att det\r\nbeslutet kommer efter folkomröstningen. Det är en\r\nsjälvklarhet, och det skall vi inte behöva strida om.\r\nGudrun Schyman säger att Vänsterpartiet är för\r\nsamarbete. Men problemet är ju att Vänsterpartiet och\r\ndess föregångare har röstat mot varje enstaka steg för\r\neuropeiskt samarbete. Det avtal som Gudrun Schyman\r\nnu förordar som basen för Sveriges framtida\r\nEuropapolitik har hon själv kritiserat som oförenligt\r\nmed Sveriges självbestämmanderätt. Jag håller delvis\r\nmed, därför att EES-avtalet - som var nödvändigt i ett\r\növergångsskede - var ett randstatsavtal. Det ställer\r\noss utan politiskt och demokratiskt inflytande.\r\nGudrun Schyman säger att hon inte vill överlämna\r\nallt till marknaden. EES-avtalet är den kortsiktiga\r\nmarknadens avtal. Det är det som Gudrun Schyman\r\nnu är för. Hon var emot det tidigare.\r\nJag vill ha ett bättre samarbete, där vi kan gå\r\nvidare med miljö, fred, sysselsättning och\r\ndemokratiskt inflytande. Detta säger Vänsterpartiet\r\nnej till - på samma sätt som Vänsterpartiet har sagt\r\nnej till varje enstaka steg i riktning mot europeiskt\r\nsamarbete under hela efterkrigstiden. Jag kan inte\r\nbelasta Gudrun Schyman personligen för detta, men\r\njag kan belasta hennes parti och påpeka de\r\nkonsekvenser som detta faktiskt har. Detta är\r\navgörande.\r\nMan kan inte tala om samarbete om man\r\nföreträder ett parti som har varit mot varje enstaka\r\nsteg för samarbete. Jag tycker att Gudrun Schyman nu\r\nskulle försöka förklara för kammaren varför det EES-\r\navtal som hon själv, så utförligt fördömde för bara två\r\når sedan i den här talarstolen nu skall vara det som\r\nhon rekommenderar Sveriges folk att rösta för den 13\r\nnovember.\r\nDet måste vara ett besvärande faktum för Gudrun\r\nSchyman att hennes vänsterkolleger ute i Europa inte\r\ndelar hennes inställning. I de europeiska\r\nunionsländerna är alla - med undantag av extremister\r\npå bägge kanter, som är få och små - övertygade om\r\ndetta samarbetes fördelar. Varför har vänstern i\r\nEuropa fel? Varför hade Gudrun Schyman själv fel\r\nför två år sedan när hon fördömde EES-avtalet?</pre><pre>Anf.  7  GUDRUN SCHYMAN (v) replik:\r\nFru talman! Vad gäller EES-avtalet - det här har\r\nvi gått igenom många gånger, Carl Bildt - är det så att\r\nVänsterpartiet röstade mot det avtalet därför att det\r\nhade uppenbara brister i fråga om inflytande.\r\nAlla andra riksdagspartier, inklusive Carl Bildts,\r\ntalade i det läget om förträffligheten med detta avtal\r\noch om hur nödvändigt det var att vi nu skrev på\r\navtalet, att det var ett självständigt avtal osv. Det här\r\navtalet var väldigt bra, sade man.\r\nNu har jag förstått att samtliga partier är överens\r\nmed Vänsterpartiet om den kritik som vi då\r\nframförde, som gjorde att vi då röstade nej, nämligen\r\natt det har stora demokratiska brister.\r\nJag utgår ifrån att samtliga partier i denna riksdag\r\nefter ett nej i folkomröstningen kommer att förena sig\r\nmed oss i att göra någonting åt dessa uppenbara\r\nbrister som finns i EES-avtalet. Jag ser fram emot,\r\nCarl Bildt, att vi tillsammans kan väcka frågan om\r\nomförhandlingar i vissa delar av EES-avtalet. Jag tror\r\natt vi som enade i denna riksdag kan bli\r\nframgångsrika i det arbetet.\r\nVad gäller Vänstern i Europa och i EU:s\r\nmedlemsländer finns det en växande kritik mot EU:s\r\npolitiska union, mot den ekonomiska och monetära\r\nunionen just i Vänstern. Detta kan inte Carl Bildt vara\r\novetande om. Det finns en växande och stark opinion\r\nmot EMU, t.ex. tanken om den gemensamma valutan\r\noch den gemensamma centralbanken osv. Denna\r\nkritik tror jag personligen kommer att växa sig\r\nmycket stark. Jag tror inte att det här ens kommer att\r\nbli verklighet, för det är en föråldrad idé och ett\r\nskrivbordstänkande som inte är anpassat till den\r\nverklighet och till det nya Europa som vi lever i.\r\nDenna kritik delar vi i Vänstern i Västeuropa och i\r\nVänstern i Norden. Vi har inga som helst svårigheter.\r\nÄven om jag rörs till tårar av Carl Bildts omtanke om\r\nvårt samarbete inom Vänstern, kan jag meddela att\r\nsamarbetet är väldigt gott. Vi är eniga i den här\r\nfrågan. Det är inga som helst problem för oss som\r\ninspiratörer av ett varaktigt Vänsterparti som står\r\nutanför unionen att också samarbeta med de radikala\r\nkrafter som finns inom unionen. Det vi koncentrerar\r\noss på, Carl Bildt, är naturligtvis att bekämpa\r\narbetslösheten, att hävda solidaritet och rättvisa och\r\natt komma till rätta med de globala miljöproblemen -\r\nett arbete som den europeiska unionen dess värre inte\r\när inriktat på.</pre><pre>Anf.  8  CARL BILDT (m) replik:\r\nFru talman!  Jag hade två frågeställningar till\r\nGudrun Schyman. Jag tycker inte att hon redde ut\r\nnågon av dem alldeles tillfredsställande.\r\nDen första frågan var om hon kunde förklara\r\nvarför hon inte har några syster- eller broderpartier,\r\neller vad det nu kan heta inom den f.d. kommunistiska\r\ngemenskapen i Europa, som tycker lika som hon. Hon\r\nsäger att också de är kritiska mot den politiska\r\nunionen och mot den monetära unionen. Det kan man\r\nväl vara. Men det var inte det som frågan gällde, utan\r\nden gällde varför det mig veterligt inte finns ett enda\r\nvänsterparti som säger nej till sitt lands deltagande i\r\ndetta samarbete. Att de sedan har lika delade\r\nmeningar i Europaparlamentet som vi har i Sveriges\r\nriksdag i olika frågor ligger i demokratins karaktär.\r\nMen de vill inte tåga ut ur det europeiska samarbetet.\r\nDe säger ja till samarbete för att i demokratisk\r\nordning få diskutera hur samarbetet skall gestaltas.\r\nGudrun Schyman står de facto isolerad också inom\r\nden europeiska vänstern i sin isolationism.\r\nDen andra frågeställningen gällde hur hon skulle\r\nreda ut detta med EES-avtalet som var så fel för två år\r\nsedan och som nu var så rätt och bra att svenska folket\r\nskulle rösta för detta i stället för medlemskapet. Nu\r\nsäger hon att EES-avtalet har uppenbara brister på\r\ninflytandesidan. Ja, det är en underdrift. Det är ju ett\r\nrandstatsavtal. Gudrun Schyman kan gå tillbaka till\r\nprotokollet och läsa att jag tidigare i alla sådana här\r\ndebatter sade att detta avtal är en nödvändighet som\r\nen övergångsstation till medlemskapet. Men jag sade\r\nockså att vi aldrig kommer att acceptera detta\r\nlångsiktigt just för att - om jag får citera Gudrun\r\nSchyman - det har så uppenbara brister på\r\ninflytandesidan att det skapar ett demokratiskt\r\nunderskott som är påtagligt och som kommer att bli\r\nplågsamt för varje nation med självaktning, till vilkas\r\nkrets jag räknar Sverige. Så även här har Gudrun\r\nSchyman litet svårt att få ekvationen att gå ihop.\r\nDet avtal som hon för två år sedan fördömde för\r\natt det inte gav Sverige inflytande anbefaller hon nu\r\nsvenska folket. Hon försöker sedan lösa detta genom\r\natt säga att hon hoppas att vi efter ett nej i\r\nfolkomröstningen skall kunna förena oss i kammaren\r\noch gå till den europeiska unionen och säga att vi nu\r\nvill ha inflytande. Det är en illusionism som t.o.m.\r\nmed Vänsterpartiets mått framstår som ganska\r\nmagnifik. Säger vi i folkomröstningen nej till att vara\r\nmed i inflytandet, kan vi inte komma tillbaka i någon\r\nomförhandling som Gudrun Schyman vill ha. Ett nej\r\när ett nej, och då skall vi inte sedan ena oss om en\r\nomförhandling och komma tillbaka och säga att vi vill\r\nvara med i Europaparlamentet, i Ministerrådet och i\r\nKommissionen. Det är där man utövar inflytandet.\r\nDet är detta inflytande som ni säger nej till, och då får\r\nni det demokratiska underskottet - den plågsamma\r\nbristen. Det är ett nej till inflytande som inte kan\r\nkompenseras genom någon omförhandling - det är\r\nlitet falskt att försöka sprida den illusionen - utan då\r\nstår vi där med det demokratiska underskottet och det\r\navtal som Gudrun Schyman själv har fördömt, men\r\nsom hon nu i sin allmänna samarbetsfientlighet\r\nplötsligt anbefaller utan logik.</pre><pre>Anf.  9  PER GAHRTON (mp) replik:\r\nFru talman!  Carl Bildt! Min danska sambo är\r\ntaleskvinna för UNI-bevegelsen som är den största\r\ndanska unionsmotståndarrörelsen. Hon är inte rasist.\r\nHon är inte extremist. Hon är inte fascist. Hon är inget\r\nav de invektiv som Carl Bildt vräker ur sig mot de\r\ngoda demokrater som har tagit ståndpunkten att\r\nEuropeiska unionen är någonting som de inte gillar.\r\nJag tycker att Carl Bildt borde hålla sig för god för\r\nsådant.\r\nÄr ungdomarna bland fältbiologerna, som är\r\nmedlemmar i Folkrörelsen mot EU, extremister?\r\nMiljöförbundets medlemmar, Jordens vänners\r\nmedlemmar, Framtiden i våra händers medlemmar,\r\nUnga allergikers medlemmar och alla dessa ungdomar\r\nsom är EU-motståndare för att de är besjälade av en\r\nkänsla för global solidaritet är de extremister och\r\nfascister?\r\nCarl Bildt var ute och reste varje måndag när han\r\nvar statsminister. Han måste väl ändå ha träffat dessa\r\nungdomar någon gång. Han borde kunna skilja på\r\nrasister och goda idealistiska, globalt solidariska\r\nungdomar. Nejrörelsen i Sverige är kanske den största\r\ndemokratiska folkrörelse som vi har haft sedan\r\narbetarrörelsens barndom.\r\nÄr Transportarbetareförbundets medlemmar\r\nextremister? Är norska LO fascister? Är finländska\r\nLRF någon sorts hembygdsfascister? Eller vad är det\r\nfråga om?\r\nDet är nog ganska hög tid för jasidan att se\r\nsanningen i vitögat. Det kanske är svårt att göra det\r\ndär uppifrån den maktelitistiska nivån. Men\r\nnejrörelsen är faktiskt en bred demokratisk\r\nfolkrörelse. Precis som alla andra folkrörelser\r\nintresserar den sig för folks vardagsliv, sådant som\r\nCarl Bildt avfärdar som detaljer. Inte ett ord sägs till\r\nalla dem som är oroliga för att vi inte skall kunna\r\nbehålla salmonellafriheten. Inte ett ord sägs till alla\r\ndem som är oroliga för kadavermjöl i maten. Inte ett\r\nord sägs till alla dem som är oroliga för hur det skall\r\ngå med drogmissbruket hos ungdomar och som tar\r\nvarningarna från Tullfacket på allvar. Carl Bildt\r\nnämner inte ett ord om det som vanliga människor\r\nställer frågor om och som de är bekymrade för.\r\nMin fråga om rent spel: Är Carl Bildt beredd att\r\nställa upp på att folket skall få tillgång till de\r\noriginalhandlingar som de skall fatta beslut om? Hur\r\när det med utträdesrätten? Detta kanske verkar\r\nteoretiskt från Carl Bildts utgångspunkt, eftersom det\r\nförefaller som om han vill gå med i EU på vilka\r\nvillkor som helst.\r\nDet måste ju ligga någonting bakom det faktum att\r\nen av de vanligaste frågorna som ställs ute på\r\nskolorna är: Om det visar sig att det var fel, hur gör vi\r\ndå? Vad kan vi då göra? Har de sett till att det finns\r\nen garanterad rätt, så att man vet precis hur det skall\r\ngå till?\r\nVad har Carl Bildt för svar? Är det fortfarande det\r\ndär trasslandet, eller finns det någon ny variant vid\r\nsidan av Wienkonventioner och Grönlandsfall som nu\r\ninte funkar längre. Ta folkets frågor på allvar, Carl\r\nBildt!</pre><pre>Anf.  10  TALMANNEN:\r\nJag vill påminna kammarens ledamöter om\r\nmöjligheten att för tids vinnande framföra replikerna\r\nfrån bänken. Vi har en mycket lång talarlista.</pre><pre>Anf.  11  CARL BILDT (m) replik:\r\nFru talman! Jag skall göra mitt inlägg från bänken.\r\nDet medför den nackdelen att jag inte ser\r\nanförandeklockan, men jag skall för ordningens skull\r\nändå göra så.\r\nPer Gahrton är en gammal demagog av klass. Han\r\nvet mycket väl att jag inte talade om dem som är\r\nskeptiker eller motståndare i Sverige, men han\r\nförsökte vrida det därhän. Vad jag sade, och det\r\nsvarade han inte på, var att jag har träffat de gröna i\r\nEuropaparlamentet, där Europas miljöpartier är\r\nrepresenterade. Hans egna vänner där är inte för att\r\nderas respektive länder skall lämna det europeiska\r\nsamarbetet.\r\nDet är alldeles rätt, som han säger, att de har\r\nsynpunkter på hur detta samarbete skall gestalta sig.\r\nDet är ganska naturligt att de har sådana - det vore\r\nskräp av dem som gröna partier att inte ha det - men\r\njag har inte träffat en enda miljöpartist eller grön\r\nföreträdare i andra europeiska länder som inte säger\r\natt vi måste ha mera av samverkan. Inom den ram\r\nsom Europeiska unionen ger får vi denna möjlighet.\r\nNi står alltså isolerade, och det finns inga stora\r\npolitiska krafter i Europa med erfarenhet av\r\nsamarbete som vill stiga ut ur detta samarbete och alla\r\ndess möjligheter.\r\nSå över till de olika konkreta problemen. Per\r\nGahrton sade att jag inte sade någonting om\r\ndrogmissbruket. Då lyssnade han dåligt. Han var väl\r\nupptagen av det som han hade bestämt att han skulle\r\nsäga. Jag tycker att det är en av de allra viktigaste\r\nfrågorna, och det är uppenbart att vi aldrig klarar den\r\nsjälva. Det är bara genom mer av samverkan som vi\r\nsom nationer kan möta den internationellt\r\norganiserade brottsligheten. När brottsligheten\r\norganiserar sig internationellt, måste också brotts\r\nbekämpningen organiseras internationellt, och det\r\nsker nu inom Europeiska unionen.\r\nSå några ord om Per Gahrtons andra frågor. Vad\r\ngäller originalhandlingarna utgår jag självfallet, Per\r\nGahrton, från att varje bibliotek med självaktning i\r\nvårt land har denna proposition, och jag utgår från att\r\nalla som är intresserade av fakta får möjlighet och tar\r\nsig tid att läsa igenom den. Jag anbefaller\r\npropositionen på det varmaste.\r\nSå till den ständiga frågan om utträdet. Det är rätt,\r\nsom Per Gahrton säger, att det inte finns någon\r\nutträdesbestämmelse. Någon sådan finns inte heller i\r\nFörenta nationerna eller i det nordiska samarbetet. Vi\r\ngår ju in på detta samarbete i förhoppning om att det\r\nlyckas.\r\nVidare vet både Per Gahrton och jag, kunniga i\r\nhistoria som vi är, att utvecklingen kan gå därhän att\r\nsamarbetet bryter samman. Det inträffade med\r\nNationernas förbund i Europa på 1930-talet, och det\r\nkan inträffa med FN, med det europeiska samarbetet\r\noch t.o.m. med det nordiska samarbetet. Ingen kan\r\nveta exakt hur ett sådant sammanbrott kan ske, men\r\njag tycker att det skall vara en gemensam politisk\r\nuppgift att se till att samarbetet vidareutvecklas i\r\nframtiden.\r\nTill slut vill jag be Per Gahrton att i den replik\r\nsom han har kvar nämna bara ett enda ord om sitt\r\nalternativ. Varför är EES-avtalet, som också han så\r\ntydligt har fördömt, nu plötsligt så bra?</pre><pre>Anf.  12  PER  GAHRTON (mp) replik:\r\nFru talman! Om Carl Bildt hade tagit de oroliga\r\nfrågorna om ångermöjligheterna på allvar, kunde ni\r\nåtminstone ha försökt att förhandla er fram till en\r\nutträdesparagraf. I de allra flesta internationella avtal\r\nfinns det klara utträdesparagrafer, men en sådan finns\r\ninte i Europeiska unionen. Såvitt jag har kunnat finna\r\nsägs det inte i propositionen men dock i\r\ndepartementspromemorian om avtalet att ett EU-\r\nmedlemskap är tänkt att vara för all framtid.\r\nNi tar på er ansvaret för att med en sådan oerhörd\r\nsjälvsäkerhet i framtidsbedömningen, i en viss\r\ntidsanda och i en viss politisk konjunktur, vara\r\nberedda att binda landet på ett sådant sätt att ni inte\r\nkan tala om för ungdomarna exakt hur de skall bära\r\nsig åt, om de kommer fram till en annan uppfattning.\r\nDet är en brist som ni inte kan smita undan från.\r\nFörklara varför ni inte väckt den frågan under\r\nmedlemsförhandlingarna! Tog ni över huvud taget\r\nupp den? Ni borde ändå ha försökt. Det är i varje fall\r\nen av de viktigaste frågor som folk ställer.\r\nNär det gäller drogmissbruket talade Carl Bildt om\r\nsamverkan, men Generaltullstyrelsen säger i sitt\r\nremissvar att det samarbete som kan bedrivas redan\r\nfinns. Vad är det för samarbete som kan bedrivas\r\ndärutöver vid ett EU-medlemskap? Vad är det som\r\nskall kompensera det som alla sakkunniga är överens\r\nom är en nackdel, nämligen det totala bortfallet av\r\ngränskontroller?\r\nDet som jag nu talar om är ju inte något som jag\r\nsjälv har kommit fram till, utan det är en levande\r\nståndpunkt bland alla de organisationer som arbetar\r\nmed drogmissbruk. De tror inte på ert luddiga tal om\r\nökad samverkan. Ett samarbete skall bedrivas i alla\r\nfall, men ni har inte redovisat vad ni skall kompensera\r\nförsvagningen med.\r\nVidare sade Carl Bildt att han inte hade träffat\r\nnågra gröna företrädare som vill träda ut ur EU. Ja,\r\ndet går ju inte att träda ut, så det kravet är inte\r\naktuellt. Men vi har mellan 30 gröna partier ett\r\ngemensamt program som säger att Västeuropeiska\r\nunionen skall upplösas för att motverka det militära\r\nsupermaktsprojekt som byggs upp inom EU och över\r\nhuvud taget för att vi är kritiska till de stormaktsideal\r\nsom där finns.\r\nDet finns bland de gröna partierna inte heller\r\nnågot som kräver att vi skall gå in. Majoriteten av\r\ndem röstade mot Sveriges inträde, eftersom de gör\r\nsamma bedömning som vi, nämligen att vi kan göra\r\nbättre nytta utanför. Det handlar om den strategiska\r\nbedömningen i den samlade gröna rörelsen i det reellt\r\nexisterande läget när det gäller att göra det bästa för\r\nEuropas och världens framtid. Enligt den är det bäst\r\natt Sverige stannar utanför.</pre><pre>Anf.  13  CARL BILDT (m) replik:\r\nFru talman! Först angående utträdesklausuler:\r\nSådana finns inte i avtalet om Förenta nationerna och\r\ninte heller i det nordiska samarbetet. Det ligger i\r\nsakens natur att samarbete är till för att utvecklas,\r\nförändras och förbättras. Det gäller såväl i det globala\r\noch det europeiska som i det nordiska samarbetet. Jag\r\nhar aldrig heller hört miljöpartiet förorda en klausul\r\nför utträde ur det nordiska samarbetet.\r\nSå till de gröna och vad Per Gahrtons kolleger i\r\ndet europeiska samarbetet faktiskt tycker. Han håller\r\nnu med om att de inte talar om att gå ut ur Europeiska\r\nunionen, men det grundar de inte på att man inte kan\r\ngöra det. De grundar det faktiskt på att de vill vara\r\nmed och från sina politiska utgångspunkter bygga upp\r\nett bättre europeiskt samarbete. Jag har inte träffat\r\ndem fullt lika mycket som Per Gahrton, men vi vet\r\nbägge att sanningen är den att Europas gröna\r\nföreträder en samarbetslinje, inte den isolationslinje\r\nsom miljöpartiet i Sverige liksom Gudrun Schymans\r\nkolleger i vänsterpartiet står för. De har visserligen\r\nsina synpunkter på Västeuropeiska unionen, på\r\npolitiskt samarbete och vad det nu är. Det ligger i den\r\npolitiska debattens natur att sådant förekommer.\r\nSå till de konkreta frågorna om knarkbekämpning.\r\nJag har inte exakt studerat det nämnda dokumentet,\r\nmen jag har träffat både tullens och polisens ledning\r\noch andra som har sysslat med knarkbekämpning, och\r\nen parlamentarisk grupp har nu undersökt detta, och\r\njag vet att vi får bättre möjligheter till\r\nknarkbekämpning om vi är med i detta samarbete. Det\r\nblir bättre möjligheter att bekämpa knarket om vi är\r\nmed i Europeiska unionen och det samarbete som den\r\nbygger upp.\r\nTill slut, fru talman, bara det obligatoriska\r\npåpekandet att Per Gahrton nu har lyckats avverka\r\nmycken taletid i denna kammare utan att säga ett enda\r\nord om varför det EES-avtal som han och hans\r\npartivänner var så starka motståndare till, eftersom det\r\nskulle strida mot Sveriges demokrati och\r\nsjälvbestämmanderätt, nu av dem inför omröstningen\r\nden 13 november anbefalls som en bas för våra\r\nEuroparelationer för överskådlig tid framöver. Det är\r\nen helomvändning av sådan politisk karaktär att jag\r\nförstår att de håller ganska tyst om den.</pre><pre>\r\nAnf.  14  KARL ERIK OLSSON (c):\r\nFru talman!  Världen växer samman genom allt\r\nbättre kommunikationer, både fysiska\r\nkommunikationer och informationskommunikationer.\r\nDet gör att ekonomierna i olika delar av världen också\r\nväxer samman.\r\nMen tyvärr upplever vi fortfarande mycket av\r\nkonflikter och krig i världen. Det fredsprojekt som\r\nstartade 1957 med EEC har faktiskt fungerat i den här\r\ndelen av världen. Där det tidigare var vanligt med\r\nstora och blodiga konflikter har vi upplevt en lång\r\nperiod av fred, som vi är glada över. Tyvärr sträcker\r\nden sig inte långt bort. Även på vår kontinent är det\r\nganska bedrövligt i andra stycken.\r\nJag tror att det är mycket viktigt att vi fullföljer\r\nden grundläggande tanken, att vi bygger på detta\r\nfredsprojekt, att vi i de nordiska länderna drar vårt\r\nstrå till stacken och att vi sedan går vidare mot ett\r\nalleuropeiskt samarbete, där vi knyter länderna i\r\nCentraleuropa och Baltikum till det europeiska\r\nsamarbetet.\r\nMan blir förvånad över att höra Per Gahrton, som\r\njag tror är en sann internationalist, säga att han inte\r\ntror att man kan påverka EU, men väl tror att man\r\nfrån svensk sida kan påverka hela världen. Jag tror att\r\nvi kan bådadera. Men vi har anledning att börja och\r\nanstränga oss allra mest med de länder som ligger\r\nnärmast oss.\r\nGudrun Schyman sade tidigare i dag att\r\ndemokratin ständigt måste återerövras. Det håller jag\r\ngärna med om. När kommunikationerna förbättras är\r\ndet ingenting som flyttar så lätt som pengar och beslut\r\nav den s.k. marknaden. Det har vi upplevt. Det\r\nupplever vi i dag.\r\nDet innebär att den politiska makten i stora delar\r\när inskränkt, men inte på den nationella nivån. Den\r\nekonomiska makten har blivit alltmer internationell,\r\noch för att göra någonting åt det måste vi på det\r\ninternationella planet också skapa en förutsättning för\r\nett politiskt agerande för att kunna klara av\r\nmarknaden. EU är en möjlighet att gå vidare och\r\nhantera en del av de här frågorna. Jag tror att det är\r\nnödvändigt att utnyttja den möjligheten.\r\nMiljöfrågorna känner inte några gränser. Det vet\r\nvi. Föroreningarna överskrider gränserna både i havet\r\noch i luften. Det är viktigt att vi är med och påverkar\r\nbesluten i vårt närområde. Förhandlingarna med EU i\r\nmiljöfrågorna gick bra för Sveriges del. Men de visar\r\nframför allt att det lönar sig att agera. Det lönar sig att\r\ntrycka på. Då är man beredd att diskutera. Jag tror att\r\ndet är viktigt att Sverige, med vår progressiva\r\nhållning, kommer med för att påverka den europeiska\r\nmiljöpolitiken i framtiden.\r\nJag är medveten om att en stor organisation som\r\nden europeiska unionen har centraliseringskrafter. De\r\när inbyggda i alla stora system. Men de här\r\ncentraliseringskrafterna måste motverkas. Det är för\r\nmig en positiv upplevelse att ha varit med under\r\nförhandlingarna och kunnat notera att EU har en\r\nattityd till regionalpolitik som är positiv, som faktiskt\r\när mer positiv ibland än den vi har mött i den här\r\nkammaren när vi har diskuterat de här frågorna på\r\nsvensk nivå. I det europeiska samarbetet visar vi\r\nockså att vi kan ta hand om ytterområdena. Jag tror att\r\ndet är viktigt att göra det.\r\nFrågan om regionalpolitik gränsar naturligtvis till\r\nhur man hanterar landsbygd och de areella näringarna.\r\nDen gemensamma jordbrukspolitiken i EU har redan\r\nvarit uppe i debatten och med all rätt kritiserats. Jag\r\nhar redan på ministermöte i Bryssel tillåtit mig att\r\nsäga att det inte just är någon dröm för en avreglerare\r\natt acceptera den europeiska jordbrukspolitiken. Jag\r\nfick medhåll bl.a. från Storbritannien: Det är då inte\r\nnågon dröm, det är en mardröm. Jag delar den\r\nbedömningen. Jag tror att den erfarenhet som vi har\r\nfrån svensk sida kommer väl till pass i samarbetet och\r\natt den kommer att kunna göra sig gällande.\r\nJag tycker att det är viktigt att komma ihåg att det\r\nändå finns drag i EU:s politik som är positiva. Den är\r\nfaktiskt mer positiv till småjordbruk än den svenska\r\njordbrukspolitiken. Den är mer positiv till\r\nmissgynnade områden.\r\nVi lyckades hantera salmonellafrågan. Låt vara att\r\nnågon länsstyrelse fortfarande kan vara orolig. Men\r\nresultatet av förhandlingarna innebär att vi får en\r\nbättre kontroll av salmonella i livsmedel vid ett EU-\r\nmedlemskap, med det system som vi redan\r\nintroducerar, än med det system som finns för\r\nnärvarande.\r\nDjuren som kan bli smittade har också tagits upp i\r\ndebatten. Det är klart att ökade transporter alltid kan\r\nleda till detta. Men vi var överens om att med den\r\nkunskap vi har från svensk sida, arrangemang med\r\ntilläggsgarantier, övergångslösningar och vetenskaplig\r\npåverkan, kan vi klara de här problemen under de\r\nnärmaste åren.\r\nJag är särskilt glad över att det finns en respekt\r\nför områden långt borta, för landsbygden, och för de\r\nförnybara resurserna i EU:s politik. De förnybara\r\nresurserna är en förutsättning för att vi skall kunna\r\nutveckla det kretslopp som allt fler partier nu talar\r\nom. Det ger mig ett hopp inför framtiden. Men det är\r\nnödvändigt att vi också är med och påverkar.\r\nJag tycker att man skall erkänna att beslutet om\r\nmedlemskap i EU är det största och kanske svåraste\r\nsom svenska folket har haft att ta ställning till under\r\nmycket lång tid. Men även som centerpartist kan man\r\nkomma fram till att det som talar för ett medlemskap\r\när övervägande. Att man är decentralist behöver inte\r\nalls innebära att man är isolationist. De tyngsta\r\nargumenten är freden, inflytandet och miljön i vid\r\nmening.</pre><pre>Anf.  15  GUDRUN SCHYMAN (v) replik:\r\nFru talman! Jag skulle vilja säga så här till Karl\r\nErik Olsson, som jag också välkomnar i\r\noppositionsrollen: Tanken att ett västeuropeiskt\r\nsamarbete skulle förhindra krig och konflikter tror jag\r\nvar en mycket giltig tanke när samarbetet startade,\r\nefter andra världskriget. Jag tror att Kol- och\r\nstålunionen, Euratom och alla de olika\r\nsamarbetsprojekt som har lett fram till dagens EU\r\nockså har bidragit till en stabilisering i Västeuropa.\r\nMen jag tror att den tanken och syftet med det\r\nsamarbetet är just historia. Det är överspelat.\r\nOm det skulle vara som Karl Erik Olsson säger,\r\natt det är just fredstanken som är det viktiga, skulle\r\nlogiskt sett ett nej till ett svenskt medlemskap i den\r\neuropeiska unionen innebära att vi höjer krigsrisken i\r\nEuropa. Det tror inte jag. Jag tror inte att vi ökar\r\ninstabiliteten eller ökar krigsrisken i Europa om vi i\r\nen folkomröstning här i Sverige säger nej till svenskt\r\nmedlemskap. Jag tror inte heller att ett norskt nej eller\r\nett finskt nej kommer att innebära detta.\r\nVad det däremot kommer att innebära, Karl Erik\r\nOlsson, är att Sverige vid ett ja skulle vara tvunget att\r\nge upp sin alliansfria politik, den alliansfrihet i fred\r\nsom säger att vi skall kunna stå neutrala i händelse av\r\nkonflikter. Jag vet att detta är en mycket viktig fråga\r\nför Centerpartiet och Centerpartiets medlemmar,\r\nvarav en majoritet säger nej av just det skälet att man\r\nvill bevara och utveckla alliansfriheten. Man ser det\r\nsom en viktig ingrediens och som ett alternativ i den\r\nsäkerhetspolitiska utvecklingen, ett alternativ till just\r\nnya militära allianser. Därför är fredstanken och\r\nmöjligheten att utveckla alternativ till militära\r\nallianser ett starkt skäl att säga nej till medlemskap i\r\nden europeiska unionen.\r\nDet Karl Erik Olsson säger om att pengarna flyttar\r\nsig och om den internationaliserade ekonomin är\r\nriktigt. Men bjuda motkraft till detta fenomen, Karl\r\nErik Olsson, kan man inte göra i en organisation som\r\nhar som grundlag att främja kapitalets fria rörlighet.\r\nDet är som om vi i Sverige skulle säga att vi skulle\r\nhävda löntagarnas intressen genom att gå in i Svenska\r\narbetsgivareföreningen. Det gör vi ju inte! Vi bygger\r\nfristående fackliga organisationer som en motpart. På\r\nsamma sätt måste vi uppföra oss internationellt.</pre><pre>Anf.  16  KARL ERIK OLSSON (c) replik:\r\nFru talman! Låt mig börja i slutändan på Gudrun\r\nSchymans inlägg. Hon säger att vi inte kan gå med\r\ndärför att det innebär att vi går med i en organisation\r\nsom har kapitalets fria rörlighet som princip. Men\r\ndetta är ju just vad Gudrun Schyman och alla andra\r\nredan har sagt eller nu säger ja till i EES-avtalet! Vi\r\nhar alltså accepterat avtalet, men vi har inte\r\ninflytandet. Har vi givit kapitalet denna frihet är det ju\r\nrimligt att vi också tar på oss det politiska ansvaret\r\noch är med och påverkar. Gudrun Schyman måste inte\r\nha tänkt igenom den här frågan ordentligt.\r\nDet är inte så att vi ger upp alliansfriheten. Vi har\r\naldrig sagt det. Vi har inte skrivit på något avtal om\r\ndet. Vi hävdar från Centerpartiets och från den\r\nföregående regeringen sida - jag tror att de allra flesta\r\nhåller med mig om detta - att vi har den möjligheten\r\nkvar också som EU-medlemmar.\r\nJag blir litet oroad av att höra Gudrun Schyman\r\ntala om att fredstanken skulle vara historia. Det är\r\nfaktiskt oroligheter också i Europa. Det är oroligheter\r\ni det forna Jugoslavien. Vi vet att de unga\r\ndemokratierna i Centraleuropa egentligen lever ett\r\nganska instabilt liv. Det är inte någon säker stabil\r\nsituation om vi inte går vidare och försöker att genom\r\nömsesidigt ekonomiskt samarbetet få in allt fler. Jag\r\nnämner Jugoslavien därför att det hade varit otänkbart\r\natt det som har hänt skulle ha hänt om detta land hade\r\nvarit med i EU. Samtidigt skulle samma sak kunnat\r\nhända i andra länder, som Spanien och Italien, om de\r\ninte hade varit med i EU.\r\nJag tror alltså inte alls att fredstanken är historia,\r\nutan att ett ömsesidigt beroende av varandra är\r\nnågonting som nödvändiggör freden. Det är positivt.\r\nDärför tror jag också att det är ett ansvar som vi har\r\natt ta: att vara med och bygga upp en fredlig värld i\r\nframtiden. Vi börjar med de trängre kretsarna runt om\r\noss.</pre><pre>Anf.  17  GUDRUN SCHYMAN (v) replik:\r\nFru talman! Kapitalets fria rörlighet som en del av\r\nEES-avtalet är ett mycket problematiskt område,\r\ntycker jag, eftersom kapitalets fria rörlighet står över\r\nhänsyn till både människor och miljö. Det var ett av\r\nskälen till att vi sade nej till EES-avtalet. Det som\r\nhänder vid ett medlemskap är ju att vi bygger vidare\r\npå att främja kapitalets fria rörlighet när vi går in i en\r\nekonomisk och monetär union, när vi separerar\r\nekonomi från demokratiskt inflytande och kontroll,\r\nnär vi förbinder oss att föra en ekonomisk politik som\r\nhar prisstabilitet som främsta mål på bekostnad av\r\nhög arbetslöshet, social utslagning och olösta\r\nmiljöproblem. Detta är en vidareutveckling, Karl Erik\r\nOlsson, av det som heter kapitalets fria rörlighet i\r\nEES-avtalet och som vi är motståndare till. Det blir\r\ninte bättre för att man utvecklar detta, vilket ett\r\nmedlemskap i EU faktiskt innebär.\r\nKarl Erik Olsson säger att ni inte ger upp\r\nalliansfriheten i Centerpartiet. Det är väldigt bra om\r\nni inte gör det. Då får ni faktiskt också rösta nej till\r\nmedlemskap i unionen, eftersom detta innebär just att\r\nge upp alliansfriheten.\r\nI Finland, där jag var i går och diskuterade EU,\r\nfinns ett väldigt klokt försvarsutskott som i total\r\npolitisk enighet har deklarerat att ett medlemskap i\r\nEU icke är förenligt med Finlands alliansfria politik,\r\nutan att man då faktiskt måste lägga om kurs. Då bör\r\nman ha en offentlig demokratisk debatt om att lämna\r\nalliansfriheten. Det borde vi ha här också.\r\nTyvärr har vi inte haft det. Här i Sverige har\r\nutrikes- och säkerhetspolitiken smygvis förändrats. I\r\ndag är det på något sätt inte giltigt att tala om\r\nalliansfrihet som ett säkerhetspolitiskt alternativ. Jag\r\nhävdar att det är ett mycket viktigt alternativ. Det är\r\nviktigt att det finns alliansfria länder. Det är viktigt\r\nför att hävda små länders rätt till självbestämmande\r\nockså i säkerhetspolitiken.\r\nFredstanken, Karl Erik Olsson, är naturligtvis inte\r\nhistoria. Vad jag menar är att den tanken är historia i\r\ndet snäva västeuropeiska samarbetet. I dag handlar det\r\nvästeuropeiska samarbetet inom den europeiska\r\nunionen inte om freden, utan det handlar om\r\nekonomin.\r\nJag tror att Karl Erik Olsson och jag kan vara\r\növerens om att EU:s insatser då konflikterna i det\r\nforna Jugoslavien utbröt är mycket klandervärda. Man\r\ngick genom en erkännandediplomati på ett mycket\r\ntidigt stadium in och rörde om på ett sådant sätt att\r\nman försvårade och förvärrade de konflikter vi\r\nfortfarande lever med. Det var ingen särskilt\r\nhedervärd position som den europeiska unionen hade\r\ndär.</pre><pre>Anf.  18  KARL ERIK OLSSON (c) replik:\r\nFru talman! Gudrun Schyman talar om EES-\r\navtalet som olyckligt, men säger att vi ändå skall ha\r\nkvar det. Vad är det då vi skall göra? Skall vi stoppa\r\nkapitalets rörlighet nu, eller finns det några andra\r\nåtgärder? Det låter som om Vänsterpartiet hade en\r\narsenal av åtgärder som var lämpliga att ta till. Jag\r\nkänner inte till dem, och det gör troligen inte Gudrun\r\nSchyman heller, för då hade hon nog redan redovisat\r\ndem.\r\nSamarbetet måste gå vidare. När detta samarbete\r\nrullar på kommer vi också in med politiska\r\ninstrument. Det är den möjlighet vi har att\r\nkompensera det demokratiska underskott som finns\r\nför närvarande.\r\nVi har inte tagit ställning till EMU. Det gör vi\r\nsenare. Naturligtvis har det lilla landet problem med\r\natt ligga utanför. Vi vet i dagsläget att vi inte kan\r\nskapa den trygghet som vi skulle vilja. Vi har t.ex. en\r\nräntenivå som är betydligt högre än den behöver vara,\r\ndelvis beroende på att omvärlden inte riktigt litar till\r\noss lika mycket som till andra. Därför är det viktigt att\r\nvi går vidare med samarbete också på det ekonomiska\r\nområdet.\r\nVi har olika uppfattningar - det är bara att notera\r\ndet - när det gäller frågan om alliansfrihet. Det är\r\nuppenbart att ett samarbete innebär en ny situation där\r\nvi tar ett större ansvar för att utveckla denna del av\r\nEuropa. Det är klart att detta gör att vi är med och\r\npåverkar framtiden mer än tidigare. Det upplever jag\r\nsom någonting positivt.\r\nGudrun Schyman säger att fredsfrågan är historia i\r\ndet snäva västeuropeiska perspektivet. Det är möjligt.\r\nJag hoppas att det är så att dessa länder aldrig mer\r\nkommer att föra krig mot varandra. Det är ju skönt\r\ndet. Då har man vunnit ganska mycket. Vad vi talar\r\nom här i denna kammare är inte det snäva\r\nvästeuropeiska perspektivet, utan det är ett perspektiv\r\ndär också Nordens länder kommer med, och där vi går\r\nvidare och utvecklar EU till att också omfatta\r\nCentraleuropa, Baltikum och kanske ännu mer av\r\nEuropa så småningom. I det perspektivet är faktiskt\r\ninte fredsfrågan historia. Den är i högsta grad en\r\nframtidsfråga.</pre><pre>Anf.  19  PER GARHTON (mp) replik:\r\nFru talman! Karl Erik Olsson avfärdar det lilla\r\nsalmonellaproblemet - jag förstår att han tycker att\r\ndet är ett rätt litet problem - med att någon\r\nlänsstyrelse har tyckt annorlunda. Att säga att\r\nLänsstyrelsen i Skaraborg inte skulle vara någonting\r\natt lyssna på låter litet övermaga för att komma från\r\nen decentralist.\r\nOckså Socialstyrelsen har uttalat sig kritiskt och\r\nsagt att den s.k. egenkontrollen kan leda till\r\nintressekonflikter. Sveriges veterinärförbund säger\r\nhelt klart att man befarar att det som ett resultat av\r\nden annorlunda synen på salmonella ändå finns risk\r\nför en ökad import av salmonella till Sverige. Det\r\nstruntar Karl Erik Olsson tydligen i.\r\nMan kan tycka att det är en detalj, men det är\r\nkanske också betecknande för det nya sättet att se på\r\nremissinstanser. Man struntar i dem. De har ju ändå\r\ningen betydelse. Remisstiden gick ju ändå ut efter det\r\natt man hade skrivit under avtalet, så de kunde ju ändå\r\ninte påverka. Det är väl ett led i den EU-anpassning\r\nav demokratins sätt att fungera som vi skall vänja oss\r\nvid. Personligen tänker jag inte vänja mig vid det.\r\nKarl Erik Olsson säger att miljöfrågorna fick en så\r\nlysande behandling. Kan han då förklara varför det\r\ninte finns en enda svensk miljöorganisation som har\r\napplåderat avtalet? Tvärtom har utfallet fungerat så,\r\natt ännu fler av dem har gått in i motståndsrörelsen.\r\nNu är Fältbiologerna, Framtiden i våra händer,\r\nJordens vänner och Miljöförbundet aktiva på nej-\r\nsidan. Naturskyddsföreningen har på sin kongress\r\nuttalat att ett EU-medlemskap skulle leda till\r\növervägande negativa konsekvenser för\r\nmiljöpolitiken.</pre><pre></pre><pre></pre><pre>Detta är ett faktum. Det finns inte en enda\r\nmiljöorganisation på ja-sidan. Hur går det ihop med\r\nKarl Erik Olssons påstående att miljöpolitiken har\r\nfirat triumfer?\r\nFaktum är att under de år EU-anpassningen pågått\r\nhar miljöpolitiken backat. Naturskyddsföreningen,\r\nDagens Nyheters miljökorrespondent och\r\nmiljöorganisationer i USA som bevakar hela världens\r\nmiljöpolitik har gjort bedömningen att i Sverige har\r\nmiljöpolitiken gått bakåt under de år EU-\r\nanpassningen har pågått. Koldioxidskatten har\r\nanpassats och sänkts. Böndernas avgifter för\r\nanvändning av kemikalier i jordbruket har avskaffats.\r\nListan kan göras lång.\r\nDetta håller inte, Karl Erik Olsson. Fakta talar\r\nemot det Karl Erik Olsson säger. Miljön har fått stryk.\r\nGarantin mot salmonella och för övrigt även mot\r\ndjursjukdomar håller inte enligt de viktigaste\r\nremissinstanserna.</pre><pre>Anf.  20  KARL ERIK OLSSON (c) replik:\r\nFru talman! Förhandlingarna om djursjukdomar,\r\nsalmonella m.fl. problem genomförs i nära samarbete\r\nmed de centrala myndigheterna - Statens\r\nveterinärmedicinska anstalt, Livsmedelsverket och\r\nJordbruksverket. Vi kom fram till att det här var bra.\r\nEn av de allra viktigaste slutsatserna av\r\nförhandlingarna på \"mitt\" område var att vi kunde gå\r\nut och säga det här. Det är viktigt att alla i Sverige\r\nkan känna sig säkra på att maten är bra, även vid ett\r\nEU-medlemskap.\r\nPer Gahrton säger att det kan bli vissa bekymmer\r\nmed egenkontrollen i det avsändande landet, eftersom\r\ndet kan föreligga partsintressen. Det är klart att det\r\nkan uppstå ett slags motsättning när man ser att det\r\nskulle vara bra att få exportera. Vi har gjort den\r\nbedömningen att ingen myndighet i ett EU-land skulle\r\nvåga sätta en frisk-stämpel på ett parti som inte är\r\nfriskt. Om någon ändå skulle göra det, skulle denne\r\ninte göra det mer än en gång.\r\nI dag är kontrollen mycket sämre. Det finns\r\nnämligen en risk för att partier slinker in i landet utan\r\natt ha blivit drabbade av stickprovskontrollen. Därför\r\nblir det här säkrare vid ett EU-medlemskap, även om\r\ndet kan finnas visst fog för farhågan att det kan uppstå\r\nen intressemotsättning.\r\nVi har inte struntat i vissa synpunkter, Per\r\nGahrton. Vi har noga följt frågan och strävat efter en\r\nså bred lösning som möjligt. Detta är en viktig fråga.\r\nJag förstår att nej-sidan inte vill släppa den här frågan.\r\nJag är övertygad om att vi klarar att garantera att\r\nmaten inte kommer att bli sämre vid ett EU-\r\nmedlemskap.\r\nPer Gahrton frågar varför de flesta\r\nmiljöorganisationer är emot ett EU-medlemskap. Han\r\nbesvarar frågan delvis själv genom att säga att man\r\nhar gjort bedömningen att miljön har fått stryk under\r\nde senaste tre åren, under den senaste regeringen.\r\nDetta gör det litet lättare för mig att svara. Vi delar\r\ninte den uppfattningen. Per Gahrton nämnde själv\r\nkoldioxidskatten och avgifterna på jordbruket.\r\nKoldioxidskatten ändrades inte på grund av att vi\r\ntyckte att det var bra. Vi var av ekonomiska skäl\r\ntvungna att ändra skatten för att produktionen i\r\nSverige inte skulle flytta någon annanstans där skatten\r\när lägre. Personligen hoppas jag att vi kan höja skatten\r\nigen, eftersom den behöver vara högre än vad den är\r\nför närvarande.\r\nDet har gjorts en undersökning av avgifterna på\r\njordbruket. Dessa avgifter visade sig ha mycket liten\r\nbetydelse för användningen. Dessutom var det en\r\nregleringsavgift kopplad till den gamla\r\nregleringsekonomin.</pre><pre>Anf.  21  PER GAHRTON (mp) replik:\r\nFru talman! Att koldioxidskatten inte ändrades för\r\natt den var bra, är en skön själs bekännelse. Den\r\nändrades som ett led i EU-anpassningen. Så har det\r\ngått med en mängd saker. Detta har ert parti, som vill\r\nförsöka vara ett miljöparti, tvingats att göra i den\r\nborgerliga regeringen.\r\nKarl Erik Olsson vidhåller att ni har klarat\r\ngarantin när det gäller salmonella. Frågan om risken\r\nför salmonella är viktig. Men om det bara hade gällt\r\nden frågan kanske det inte skulle ha räckt för att jag\r\nskulle rösta nej till EU. Det vill jag gärna betona.\r\nFrågan är dock i sig mycket viktig. Den är ett\r\nexempel på hur man hanterar olika saker. Karl Erik\r\nOlsson vidhåller här att det är bra. Det finns dock fler\r\nremissinstanser än de jag har nämnt som har tagit upp\r\nden här frågan. T.ex. länsstyrelsen på Gotland vill att\r\nkravet på salmonellafrihet skall gälla samtliga\r\nsalmonellatyper och inte bara de speciella typer som\r\nman inom EU anser vara betydelsefulla. Det påpekas\r\natt det finns 2 000 salmonellatyper. Det är bara en\r\nhandfull av dem som Karl Erik Olssons påstådda\r\nsegrar handlar om. De andra typerna av salmonella\r\nhar över huvud taget inte berörts. Detta framkommer i\r\nremissvar efter remissvar. Jag tror att det är ganska\r\nuppenbart för kammarens ledamöter att regeringen\r\nfaktiskt inte har tagit dessa instanser på allvar.\r\nKarl Erik Olsson nämnde Statens\r\nveterinärmedicinska anstalt. Det är just den som säger\r\natt introduktion i landet av nya smittämnen ökar om\r\nSverige antar EU:s regelverk. I detta fall avsågs\r\ndjursjukdomar.\r\nJag tycker att det är ganska allvarligt om man\r\nbörjar hantera de ämbetsverk, experter och\r\nfolkrörelser som är insatta i olika delar av det svenska\r\nsamhällets myriader av detaljer på det sätt som ni har\r\ngjort i detta mycket konkreta fall med salmonellan. Är\r\ninte detta ett testfall på hur det kommer att bli i\r\nframtiden? Riksrevisionsverket har i sitt\r\nremissyttrande - jag hoppas att alla kammarens\r\nledamöter har dessa viktiga remissyttranden aktuella\r\nför sig - sagt att ett EU-medlemskap leder till en\r\noerhörd förändring av remissverksamheten. Det ställs\r\nkrav på mycket snabba beslut. Man hinner inte med\r\nden omfattande remissbehandling som man har ägnat\r\nsig åt i Sverige. Den har nästan varit ett särmärke och\r\nett hederstecken för den svenska demokratin. Det\r\nskall gå mycket snabbare.\r\nVi har sett hur det har kommit att bli i Danmark\r\ndär de folkvalda ofta kommer in när realbesluten\r\nredan är fattade. I det avseendet är Karl Erik Olssons\r\nsvar mycket lärorika. De avslöjar att vi går mot en\r\nradikal förändring av den svenska demokratin.\r\nRemissinstanser, statliga myndigheter och folkrörelser\r\nkommer att få oerhört mycket mindre inflytande.</pre><pre>Anf.  22  KARL ERIK OLSSON (c) replik:\r\nFru talman! Jag tror att det nu pågår en utveckling\r\ni samhället - i Sverige och i andra länder - där det går\r\nsnabbare. Allt tenderar att gå snabbare. Det hänger\r\ninte särskilt mycket ihop med frågan huruvida vi skall\r\ngå med i EU eller ej. Processen, framför allt till följd\r\nav den tekniska utvecklingen, går snabbare. Man\r\nmåste skärpa sig. Utredningar i dag tar inte alls så\r\nlång tid som de gjorde för tio eller tjugo år sedan.\r\nRemissomgångar får inte heller ta så lång tid. Men\r\ndetta är någonting som vi bestämmer själva. Vi\r\nbehöver inte underkasta oss några EU-regler.\r\nPer Gahrton citerade den formulering som Statens\r\nveterinärmedicinska anstalt har använt: Vi riskerar att\r\nfå in fler smittämnen om Sverige antar EU:s\r\nregelverk. Men det är detta vi inte gör. Vi hade 28\r\nolika husdjurssjukdomar som inte finns i Sverige men\r\ni EU-länderna uppe till diskussion. Det finns\r\ntilläggsgarantier, övergångsperioder och vetenskaplig\r\npåverkan. Vi har mycket stora möjligheter att få ett\r\nsystem som är bra i slutändan. Redan i dag är det\r\ntillfredsställande.\r\nNär det gäller salmonella är det redan\r\ntillfredsställande. Vi kan aldrig få ett helt tätt system.\r\nDet finns faktisk svenskar som reser utomlands. Bara\r\ndet är en mycket stor risk. De kan komma hem med\r\nsalmonella. Om vi får fram ett system som vi har\r\nförhandlat fram i avtalet som är bättre än det vi har i\r\ndag kan vi vara ganska nöjda, även om det inte är helt\r\nvattentätt eller salmonellatätt.\r\nAtt koldioxidskatten sänktes har inte med någon\r\nEU-anpassning att göra. Det är möjligen en\r\nanpassning till den alltmer internationaliserade\r\nekonomin. Vi kan inte ha ett regelverk som väsentligt\r\nskiljer sig från omvärldens - i synnerhet inte när det\r\när besvärliga tider och lågkonjunktur. Det får vi leva\r\nmed, vare sig vi går med i EU eller inte. Det är inget\r\nargument i den här debatten.</pre><pre>\r\nAnf.  23  HADAR CARS (fp):\r\nHerr talman! På riksdagens bord ligger nu ett\r\nförslag om svenskt medlemskap i den europeiska\r\nunionen. Nu kan var och en, varje svensk, inför\r\nfolkomröstningen ta del av vad ett medlemskap kostar\r\noch vad det ger oss. Till skillnad från vad Per Gahrton\r\nuppenbarligen tror är förslaget utsänt till 1 500\r\nfolkbibliotek runt om i landet. Det går alltså alldeles\r\nutmärkt för var och en att ta del av förslaget.\r\nJa-alternativet står nu klart, kapitel för kapitel,\r\npunkt för punkt. Nu menar jag att det är dags, ja, hög\r\ntid, att svenska folket får veta vad nej-alternativet\r\ninnebär, därför att om det, herr talman, har vi inte fått\r\nhöra mycket, vare sig tidigare eller här i dag.\r\nDet som Sverige deltar i, och det som vi på ja-\r\nsidan vill att Sverige skall fortsätta att delta i, är ett\r\nnära och alltmer fördjupat samarbete mellan de\r\ndemokratiska länderna i Europa. Det samarbetet är\r\ninget nytt. Sverige är med på Europatåget och det\r\nsedan länge.\r\nRedan i slutet av 40-talet bildades Europarådet,\r\noch Sverige blev snart en av dess aktiva medlemmar.\r\nVi var med på tåget. Ett tiotal år senare bildades den\r\neuropeiska ekonomiska gemenskapen, det som senare\r\nblev EG/EU. När det hände var Sverige en av\r\ninitiativtagarna till bildandet av det europeiska\r\nfrihandelsområdet, EFTA, tänkt som en brobyggare\r\ntill EG/EU. När sedan Storbritannien, Irland och\r\nDanmark tog steget från EFTA till EG slöt Sverige\r\noch övriga EFTA-stater ett mycket omfattande\r\nfrihandelsavtal med den europeiska gemenskapen\r\nEG/EU. Vi var med på tåget.\r\nEfter hand utvidgades vårt och EFTA:s samarbete\r\nmed EU till att omfatta nya områden. Det skedde inte\r\nminst som resultat av den s.k.\r\nLuxemburgöverenskommelsen. Tåget rullade vidare,\r\noch vi var med.\r\nNär sedan EU bestämde sig för att inrätta en\r\ngemensam gränslös inre marknad ville vi vara med i\r\nden också, och det fick vi. Vi fick ett avtal, ett EES-\r\navtal, där svenskar får delta i den europeiska inre\r\nmarknaden på, i flertalet avseenden, lika villkor som\r\nmedborgarna och företagen i det demokratiska Europa\r\ni övrigt.\r\nVad EES-avtalet inte ger oss är ett likvärdigt\r\ninflytande och lika medbestämmande, som de\r\nmänniskor och de stater har som ingår i EU. I den\r\ndebatt om EES-avtalet som föregick beslutet här i\r\nkammaren sades det med stor tydlighet ifrån av\r\nsamtliga som förespråkade detta att vi skulle ansluta\r\noss till EES.\r\nMotstånd mot EES-avtalet i Sverige kom då från\r\nkommunisterna i Vänsterpartiet och från Miljöpartiet.\r\nMen EES-avtalet gick, i hela Sveriges intresse,\r\nigenom med stor majoritet i riksdagen och Sverige var\r\npå nytt med på tåget. Sverige var med på tåget där de\r\neuropeiska demokratierna färdas tillsammans mot\r\ngemensamma mål för frihet, fred, förstärkt folkstyre,\r\narbete och välfärd.\r\nDet förslag som vi i dag remissbehandlar,\r\nförslaget om svenskt medlemskap i EU, ligger i linje\r\nmed ett fullföljande av grunddragen i svensk\r\nEuropapolitik, alltifrån tiden efter andra världskriget\r\nintill våra dagar. Ett ja i folkomröstningen den 13\r\nnovember är inget steg ut i det okända - tvärtom! Det\r\ninnebär att vi stannar kvar på Europatåget. Ett ja\r\ninnebär inte minst att vi ser till att vi får mer att säga\r\ntill om på den fortsatta färden. Det innebär mer för\r\nSverige att säga till om när det gäller omfattningen\r\noch inriktningen av samarbetet och öppenheten mot\r\nÖsteuropa, om de baltiska staternas inlemmande i\r\nsamarbetet, om ökade insatser för att förbättra\r\nEuropas miljö, om ökade insatser för flera\r\narbetstillfällen i Europa, om ökade insatser för Europa\r\nnär det gäller tredje världen och om ökade insatser för\r\nfred i det forna Jugoslavien och i andra orosområden i\r\nEuropa.\r\nEtt ja den 13 november innebär att vi är med och\r\nfortsätter att vara med. Nu ligger förslaget om hur det\r\nskall gå till på riksdagens bord. Men säger vi nej den\r\n13 november innebär det att Sverige skall stiga av\r\ntåget, stå kvar på stationen, få stå där och se på när\r\ntåget rullar vidare bl.a. mot målet att ge allt fler\r\nmänniskor arbete i Europa och att inom några år\r\nockså ge länderna i Östeuropa, i första hand Polen,\r\nTjeckien, Slovakien och Ungern medlemskap.\r\nMen vart skall gå om vi är för oss själva? Vart\r\nskall vi gå om vi stiger av tåget? Ni som nu säger nej\r\nmåste redovisa det! Det är er skyldighet, jag vill gärna\r\nsäga er förbaskade skyldighet, mot det svenska folket!\r\nDet var detta som jag trodde att ni var angelägna om\r\natt få göra i denna debatt. Men av den saken blev det\r\ningenting. Ovissheten om nej-alternativet - vart det\r\nför oss, vad det kommer att kosta oss i Sverige i\r\nminskat inflytande, i mindre internationellt samarbete,\r\ni sämre miljö, i färre arbeten och högre räntor - är\r\nmassiv.\r\nEtt nej i folkomröstningen betyder stora\r\nförändringar, stora kostnader och en dimhöljd framtid\r\nför Sverige, vid sidan av den väg som de europeiska\r\ndemokratierna väljer att gå. Ett ja är mycket tryggare.\r\nVi vet vad det innebär. Ett ja är viktigt för jobben och\r\nmiljön i Sverige. Ett ja slår upp portarna för Sverige,\r\nportarna till det nya Europa!</pre><pre>Anf.  24  GUDRUN SCHYMAN (v) replik:\r\nHerr talman! Det var ett mycket vackert tal. Men,\r\nHadar Cars, det vore väl bra om vi kunde föra den här\r\ndiskussionen och debatten utifrån fakta.\r\nAlternativet till ett medlemskap är naturligtvis\r\nicke-medlemskap. Vad som händer då är att vi\r\nfortsätter att samarbeta med EU och andra länder,\r\nmakter och pakter. Vi fortsätter att samarbeta utifrån\r\nEES-avtalet, som jag är övertygad om att vi kan\r\nförbättra med gemensamma krafter härifrån. Vi\r\nfortsätter också att ha frihandelsavtal med de baltiska\r\nstaterna, och vi fortsätter att teckna egna avtal med\r\nandra länder och handelspartner.\r\nVi fortsätter att samarbeta med EU och andra\r\nländer när det gäller kultur, utbildning, forskning,\r\nhandikappolitik, standardiseringspolitik och en väldig\r\nmängd annat. Vi fortsätter som en självständig stat i\r\nden internationella politiken, vi har en egen röst i FN,\r\nvi kommer att uppträda med en egen, progressiv, röst\r\nvid internationella miljökonferenser osv.\r\nDetta är fakta. Detta är alternativet, Hadar Cars.\r\nVad som tyvärr inte har redovisats från ja-sidan -\r\nHadar Cars säger att det är så klart vad ett ja innebär -\r\när kostnaderna. Hadar Cars nämnde detta litet i\r\nförbigående.\r\nDet skulle vara mycket intressant att höra vad\r\nFolkpartiet nu har tänkt sig för förslag,  lösning\r\nbeträffande medlemsavgiften, de minskade\r\nskatteintäkterna som blir en följd av att\r\ngränskontrollerna släpps och att punktskatterna måste\r\nharmoniseras - det som man i Finansdepartementet\r\nhar räknat med kommer att innebära ett skattebortfall\r\npå runt 20 miljarder kronor - och en medlemsavgift\r\nsom inom denna mandatperiod kommer att belöpa sig\r\ntill runt 20 miljarder kronor. Det blir alltså runt 40-50\r\nmiljarder kronor i utgifter, Hadar Cars!\r\nJag vet att Folkpartiet i valrörelsen talade om höjd\r\nmatmoms eller vad det nu var - det har varit många\r\nolika bud här. Jag tror att de svenska väljarna skulle\r\nvara mycket betjänta av att få ett klart besked om\r\nvarifrån pengarna skall tas. Inte en enda av de\r\nkonsekvensutredningar som har gjorts på en mängd\r\nområden har kunnat belägga med fakta att en\r\nkonsekvens av ett medlemskap skulle vara en ökad\r\nekonomisk tillväxt. Tvärtom vet man att det enda\r\nfaktiska är utgifterna. Hur det blir med det andra vet\r\nman inte alls, eftersom det beror på en mängd andra\r\nsaker. Det vore väldigt bra att få en redogörelse från\r\nja-sidan om var pengarna skall tas!</pre><pre>Anf.  25  HADAR CARS (fp) replik:\r\nHerr talman! Avgiften bör, tycker jag,  betalas\r\ngenom att man höjer mervärdesskatten på livsmedel.\r\nSamtidigt som vi bli medlemmar i den europeiska\r\nunionen kommer livsmedelspriserna att kunna sänkas.\r\nDärför blir det inte dyrare för konsumenterna. Det\r\ntycker jag skulle vara ett bra alternativ, men vi får se\r\nvad den nya regeringen lägger fram för förslag i det\r\navseendet.Det avgörande när det gäller kostnaderna är\r\natt vi av Gudrun Schyman inte får veta vad det kostar\r\natt säga nej. Kostnaderna kommer säkerligen att bli\r\nmycket höga, i form av ökad arbetslöshet och högre\r\nräntor. Det är kostnader för både staten och de\r\nenskilda av gigantiska mått. Det vore bra om Gudrun\r\nSchyman ville redovisa för oss hur stora hon tror att\r\ndessa kostnader kommer att bli. De är min själ inte\r\nobetydliga.\r\nGudrun Schyman sade att vi skulle ha våra\r\nutgångspunkter i fakta. Svenska folket får ett oerhört\r\nfalskt intryck när hon säger att ett nej inte betyder\r\nnågon förändring. Det är inga fakta i det uttalandet.\r\nEtt nej medför enorma förändringar.\r\nFolkomröstningen innebär förändringar vare sig det\r\nblir ett ja eller ett nej. Skillnaden i förändringstakten\r\noch framför allt i förändringsinriktningen blir\r\navgörande beroende på om det blir ett ja eller nej. Ett\r\nja är i allt väsentligt positivt. Ett nej skapar däremot\r\nett stort antal nya och allvarliga problem för Sverige.\r\nGudrun Schyman stöder sig på EES-avtalet. Det är\r\nroligt att hon nu kan hitta något positivt i det avtal\r\nsom hon så intensivt bekämpade för bara några år\r\nsedan. I detta avtal ser hon räddningen för Sverige.\r\nDet som vi talade om som ett bra steg på vägen har\r\nför Gudrun Schyman nu blivit en slutstation. Jag tror\r\natt Gudrun Schyman efter några år kommer att tycka\r\natt det är väldigt bra att Sverige kom med också i den\r\neuropeiska unionen - om svenska folket bestämmer\r\nså. Hon skulle inte vara ensam om att tycka det.\r\nMånga av de partier i andra länder som har varit\r\ntveksamma till EU - däribland inte minst en del\r\nmiljövänner - slåss nu inom EU för ett fortsatt\r\nmedlemskap och för en fortsatt fördjupning av\r\nsamarbetet. Som de ser det är det nämligen den bästa\r\ngrunden för att också trygga en bättre miljö i Europa.\r\nGudrun Schyman är välkommen i lägret den dag\r\ndå svenska folket har sagt nej till henne och ja till\r\nEuropa.</pre><pre>Anf.  26  GUDRUN SCHYMAN (v) replik:\r\nHerr talman! Det är alldeles uppenbart att vi har\r\nhelt olika scenarier framför oss. Jag får väl välkomna\r\nHadar Cars i den situation som uppstår när en\r\nmajoritet av det svenska folket faktiskt har sagt nej till\r\nett medlemskap i den europeiska unionen. Framför\r\nallt kommer jag att välkomna Hadar Cars i det\r\nförändringsarbete som vi har framför oss för att få\r\nEES-avtalet att bli bättre än vad det är i dag. Numera\r\när vi ju överens om den kritik som Vänsterpartiet var\r\nganska ensamt om när detta avtal drevs igenom i den\r\nsvenska riksdagen.\r\nJag utgår från fakta, Hadar Cars, när jag säger att\r\nalternativet till ett medlemskap är ett fortsatt\r\nsamarbete. En av grunderna är detta EES-avtal som\r\nen majoritet, inklusive Hadar Cars, var med om att\r\ndriva igenom i den svenska riksdagen. Jag rättar mig\r\nefter demokratiskt fattade beslut. Jag tycker att det är\r\nklokt att uppträda på det sättet.\r\nDet är intressant att höra att en höjd moms skall\r\nbetala medlemskapet. Har man inom Folkpartiet\r\nräknat på detta? Vad kommer den höjda momsen att\r\ninnebära för gemene man och kvinna? Vi vet att\r\nframför allt låginkomsttagare använder merparten av\r\nsina inkomster just till mat. Därför kommer en\r\nradikalt höjd moms att fördelningspolitiskt bli väldigt\r\nansträngande, Hadar Cars. Jag hoppas att ni har räknat\r\npå detta, och jag hoppas att jag nu får höra en\r\nungefärlig procentsats. Hur mycket kommer momsen\r\natt höjas för att vi skall kunna betala detta\r\nmedlemskap?</pre><pre>Anf.  27  HADAR CARS (fp) replik:\r\nHerr talman! Vi skall återkomma i den frågan med\r\nexakta siffror så småningom. Låt mig bara erinra om\r\natt man i Norge räknar med att mervärdesskatten,\r\nbl.a., blir högre än vad den är i dag om det blir ett nej.\r\nDärför innebär det säkert också skattemässigt en\r\nförbättring för svenska folket om man skulle säga ja.\r\nJag skall återgå till detta med fakta. Gudrun\r\nSchyman vill framhålla att hon står för det. Samtidigt\r\nsäger hon t.ex. - jag skall bara ta fasta på det, herr\r\ntalman - att vi om det blir ett nej skall hjälpas åt med\r\natt omförhandla EES-avtalet. På något sätt får hon det\r\natt framstå som om det finns någon förutsättning för\r\ndetta, som om det vore en reell möjlighet.\r\nDetta skulle innebära att de länder som vi just då\r\nhade sagt till att vi inte vill ha något särskilt fördjupat\r\nsamarbete med omgående skulle vara beredda att sätta\r\nsig i en förhandling med oss för att förbättra det avtal\r\nsom flera av dem redan tycker ger Sverige alldeles för\r\nmånga fördelar. De skulle förhandla med oss i syfte\r\natt ge oss ett ökat inflytande i den union som vi\r\nsparkar på smalbenen. Gudrun Schyman menar att\r\ndetta är realistiskt. Det är fakta för henne. Att slänga\r\nur sig detta här i riksdagen är att slå blå dunster i\r\nögonen på folket, Gudrun Schyman. Hon försöker\r\nvilseleda svenska folket när det gäller vad som är\r\nmöjligt och realistiskt att åstadkomma.\r\nEtt nej till EU den 13 november innebär inte att\r\ndet blir ett förbättrat EES-avtal. Sannolikt innebär det\r\natt EES-avtalet efter några år kommer att urholkas,\r\nkanske till den grad att det inte längre kan fungera på\r\ndet sätt som det var tänkt när vi skrev under det.\r\nFörutsättningen för att avtalet skall kunna fungera är\r\natt alla de ändringsförslag som EU tar fram - och som\r\ngäller också för de länder som tillhör EES - måste\r\ngodkännas av Sverige, bl.a.\r\nVi måste hålla det för sannolikt att viljan att\r\nförhandla med oss om förändringar som påverkar alla\r\nde 360-370 miljoner människor som ingår i EU blir\r\nmindre stark inom den europeiska unionen än vad den\r\nhittills har varit - när Sverige har varit på väg mot ett\r\nmedlemskap. Jag tror att man i flertalet fall kommer\r\natt förelägga dessa ändringar för oss och säga: Om ni\r\nvill vara med finns det en liten rad där det står om\r\nkungariket Sverige. Där kan ni skriva under.\r\nDetta är den förändring som inträffar vid\r\nförhandlingar av EES-avtalet. Vi blir ännu mer utsatta\r\noch får ännu mindre att säga till om. Man kommer att\r\nta ännu mindre hänsyn till våra idéer, uppslag och\r\nintressen i det europeiska samarbetet.\r\nDet finns inte någon som helst trovärdighet i att vi\r\nskulle få ett förbättrat avtal, ett avtal som ger oss mer\r\ninflytande och mer att säga till om. Ändå är det detta\r\nsom den faktatörstande Gudrun Schyman för fram\r\nsom alternativet till det svenska folket. Jag ber\r\nfaktiskt om ursäkt å Gudrun Schymans vägnar.</pre><pre>Anf.  28  PER GAHRTON (mp) replik:\r\nHerr talman! Hadar Cars, ni genomdrev först\r\nEES-avtalet, och nu försöker ni använda det som ett\r\ntillhygge mot oss som redan då såg dess brister. Det är\r\nett ganska magstarkt sätt att debattera på.\r\nAvtalet har stora brister när det gäller miljön och\r\ndemokratin. Det har klara fördelar för den svenska\r\nexportindustrin. Det är självklart att detta är ett avtal\r\nsom, precis som normala avtal, efter hand kommer att\r\nkunna förändras. Då har vi en möjlighet att förhandla\r\nom det. Men EES-avtalet spelar i en helt annan\r\ndivision än vad EU-medlemskapet gör. EES-avtalet\r\nmotsvarar och kommer på sin höjd att motsvara 10-\r\n15 % av ett EU-medlemskap. Det handlar alltså om en\r\nhelt annan sak.\r\nAlternativet är ett självständigt Sverige i alla\r\nformer av internationellt samarbete som den svenska\r\ngrundlagen tillåter. Det är ett koncist sätt att uttrycka\r\ndet på.\r\nVad händer om det blir ett nej? Det har\r\nförekommit en del skräckpropaganda. Jag tycker att\r\ndet hittills har varit ganska milda tongångar i dag,\r\nmen Hadar Cars nuddade vid vad som skulle hända\r\nom det blir ett nej.\r\nDagens Industri skrev häromdagen att EU-valet\r\ninte skrämmer marknaden och att ett nej till EU i\r\nfolkomröstningen inte resulterar i något räntekaos.\r\nI dag kunde vi läsa i DN om Schweiz - ett litet\r\nland mitt inne i EU - som tycks klara sig ganska bra\r\nutan vare sig ett EU-medlemskap eller ett EES-avtal.\r\nSchweiz har mycket speciella förutsättningar. Jag vill\r\nhärmed ha sagt att jag inte vill kopiera Schweiz, men\r\ndet är ett exempel på att katastrofen är ganska långt\r\nborta.\r\nDet viktiga är att vi har valfrihet. Det finns inte\r\nnågot ekonomiskt tvång att gå med i EU, utan det är\r\nvalfrihet. Det är en viktig lärdom som man kan dra\r\ndelvis av den här debatten, eftersom ja-sidan har varit\r\nförhållandevis mild när det gäl1er  skräckskildringar\r\nav hur det skulle bli om det blir en nej-seger.\r\nHadar Cars sade att svenska folket naturligtvis\r\nskall få ta del av alla handlingar. 1 500 exemplar är\r\nutsända till folkbiblioteken. Det är inte det som jag\r\nhar talat om. Jag talade om det som man gjorde i\r\nDanmark. Där lade man ut gratisexemplar av\r\nMaastrichtfördraget. Det gick åt en halv miljon\r\nexemplar. Sedan röstade danskarna nej. Är det rädslan\r\nför att folket skulle bli skeptiskt om de fick\r\noriginalhandlingarna som ni inte kan acceptera att\r\nskicka ut Maastrichtfördraget, unionsfördraget, i en\r\ntillräckligt stor upplaga? Då skulle var och en som\r\nville kunna få ett eget exemplar att ta med sig hem.\r\nÄr det verkligen en orimlighet för en liberal som\r\nHadar Cars?</pre><pre>Anf.  29  HADAR CARS (fp) replik:\r\nHerr talman!  Det har nämnts för mig att\r\nkostnaden för att skicka ut exemplar till\r\n1 500 bibliotek är i storleksordningen 3 miljoner\r\nkronor. Om vi skulle skicka ut inte 1 500, utan 7 eller\r\n8 miljoner exemplar, kan Per Gahrton summera vad\r\nden kostnaden skulle bli och fråga sig om det\r\nmöjligen är det effektivaste sättet att informera\r\nsvenska folket om avtalets innehåll.\r\nJag tror att de flesta är tacksamma om de kan få\r\nmöjlighet att ta del av en förkortad version av det\r\navtal som riksdagen nu har på sitt bord, men som vi\r\ninte kommer att ta ställning till förrän efter\r\nfolkomröstningen den 13 november.\r\nPer Gahrton har talat en del om miljö och EES. Vi\r\nsom var för EES när beslutet fattades här i riksdagen\r\ngjorde absolut ingenting alls för att undanhålla vår\r\nuppfattning att det i EES-avtalet saknades möjligheter\r\nför Sverige att göra sin röst hörd på ett tydligt sätt. Vi\r\nskulle framför allt inte få medinflytande och\r\nmedbestämmande i samma utsträckning som ett\r\nmedlemskap skulle erbjuda oss.\r\nVi konstaterade också att jordbruket låg utanför\r\navtalet, vilket var en nackdel. En export på kanske 4\r\nmiljarder svenska kronor är möjlig för det svenska\r\njordbruket vid ett medlemskap. Att kostnaderna vid\r\ngränspassager och liknande med i storleksordningen\r\n5-10 miljarder alltjämt ligger kvar trots EES-avtalet är\r\nvi medvetna om. Men vi tyckte ändå att det var ett\r\navtal som förde oss åt rätt håll.\r\nNi var då inte med i denna kammare. Men vi\r\nmöttes i flera debatter, så jag vet vilket energiskt\r\nmotstånd Per Gahrton och hans kamrater bjöd mot\r\nEES-avtalet. Därför tycker jag faktiskt att det är litet\r\nlöjligt när Per Gahrton står här och säger: Visst finns\r\ndet vissa brister, men det är ändå det som vi skall\r\nbygga som ett alternativ till medlemskap i EU, vi som\r\nsätter oss emot det. Jag tycker att det är ganska\r\nknepigt, Per Gahrton, om jag skall vara ärlig. Det är\r\ninte ett uttryck för ett långsiktigt tänkande och en\r\nrealism i de frågor som vi behandlar här i dag.\r\nHerr talman!  Jag skall, om så anses angeläget,\r\nåterkomma till frågan om miljön i min nästa replik.</pre><pre>Anf.  30  PER GAHRTON (mp) replik:\r\nHerr talman!  Jag kan ge Hadar Cars personligen\r\ndet erkännandet att han en gång inför EFTA-\r\ndelegationen, så vitt jag minns, gjorde en förödande\r\nföredragning om en tvåpelarmodell med osmos, som\r\npunkterade möjligheterna till en fungerande\r\ndemokrati med EES-avtalet, vilket stärkte oss i vår\r\nkritiska grundsyn.\r\nFaktum är att den stora majoriteten av dagens EU-\r\nanhängare, vilka har genomdrivit EES-avtalet,\r\npresenterade EES-avtalet som en fullt\r\ntillfredsställande slutstation för överskådlig tid för den\r\nsvenska samarbetsrelationen med Europeiska\r\nunionen. Det är snarast dessa personer som har vissa\r\nproblem med samvetet.\r\nEES är inte vårt alternativ. Det är en liten del i\r\nalternativet. Vi måste ha en organiserad\r\ngrannskapsrelation med den europeiska unionen. Det\r\nhar vi aldrig varit motståndare till. Sverige hade ett\r\nfrihandelsavtal, och nu har vi detta bristfälliga EES-\r\navtal som mest är gynnsamt för exportindustrin. Men\r\nvisst måste den också ha sitt, och därför ingår det i\r\nalternativet.\r\nDet grundläggande alternativet är ett Sverige som\r\nkan bestämma över sitt eget öde och som kan delta i\r\ndet internationella samarbetet med en egen röst, vilket\r\nman inte kan göra i EU, och som har siktet inställt på\r\nhela världen och inte bara på Västeuropa.\r\nDet är ett Sverige som självt kan bestämma sin\r\nekonomiska politik utan att få betygsättning av EU-\r\nkommissionen, vilket ju Danmark redan får. Danmark\r\nfår bakläxa för att man åtstramar för litet i en situation\r\nmed 12 % arbetslösa, men ingen bakläxa för att man\r\nhar 12 % arbetslösa. Det vad var som hände vid\r\nECOFIL-mötet häromdagen.\r\nDet är ett Sverige som slipper sådana tvångströjor,\r\nutan kan föra en politik som kan gynna Sverige och\r\nsvenska folket, men som också, som i de bästa\r\ntiderna, kan vara ett föredöme för andra länder som\r\nvill skapa ett modernt industrisamhälle som även\r\nklarar av rättvisa, full sysselsättning och effektiv\r\nmiljöpolitik.\r\nDetta alternativ har vi redogjort för tusentals\r\ngånger, och vi kommer säkert att hinna med ett par\r\ntusen gånger till innan den 13 november. Vi kommer\r\nvarenda gång att få höra att vi inte har något\r\nalternativ. Vi har inte någon lunta på 3 000 sidor med\r\ntraktat. Vi har inte en annan supermaktspyramid att\r\nrekommendera, utan vi har ett fritt och självstyrande\r\nSverige i ett globalt samarbete.</pre><pre>Anf.  31  HADAR CARS (fp) replik:\r\nHerr talman!  Per Gahrton sade att de inte hade\r\nnågon lunta i alternativet. Nej, de har inte ens någon\r\nenda liten lapp.\r\nJag vill i övrigt beröra tre saker. Per Gahrton sade\r\natt Sverige inte skulle få en egen röst. Jo, det får vi\r\nvisst det. Men det är också viktigt att tänka efter hur\r\ntungt vår röst väger. Per Gahrton tycks tro att intresset\r\ni omvärlden minskar för de länder som går in i den\r\neuropeiska unionen. Verkligheten är precis den\r\nmotsatta.\r\nI internationell press runt om i världen skrivs det\r\nmycket mer om vad man tänker och tycker i Danmark\r\nän om vad man tänker och tycker i Sverige av det\r\nenkla skälet att vad Danmark tänker och tycker är\r\nintressant därför att det påverkar samarbetet i den\r\neuropeiska unionen. Vad Sverige tycker och tänker är\r\nmindre intressant, eftersom vår påverkan i dessa\r\navseenden är mycket obetydlig.\r\nSedan till frågan om räntorna. Jag fruktar på god\r\ngrund, att om det skulle bli ett nej i folkomröstningen,\r\nvilket Gud förbjude, skulle vi antagligen redan\r\nföljande dag få uppleva att det skakade till i\r\nReuterskärmarna runt om hos dem som sysslar med\r\nde finansiella frågorna. Vi har sett så många\r\noberoende institut som har granskat frågan och\r\nkommit till slutsatsen, att ett Sverige utanför EU\r\nskulle resultera i högre räntor, att det finns grundade\r\nskäl att tro att det skulle bli fallet.\r\nHerr talman!  Jag är slutligen litet bekymrad över\r\nmiljörörelserna, men inte på det sätt som Per Gahrton\r\ntror, utan därför att de kopplas ihop med sådana\r\npersoner som Per Gahrton.\r\nPer Gahrton vill ge ett intryck av att\r\nmiljörörelserna och miljöorganisationerna är lika\r\ninåtblickande och isolationistiska som han själv. Jag\r\ntror att det kan skada tilltron till miljörörelserna om\r\ndet skulle vara fallet.\r\nDet finns många personer med starkt engagemang\r\nför miljön som av miljöskäl kraftfullt och starkt\r\nuttalar sig för svenskt medlemskap i den europeiska\r\nunionen. Låt mig nämna några namn: Björn Gillberg,\r\nAnders Wijkman, Marit Paulson, Per Wramner och\r\nLennart Daléus. Jag kan göra listan väsentligt längre.\r\nDet är människor som har tagit upp kampen för en\r\nbättre svensk miljö. De är av miljöskäl för\r\nmedlemskap i EU.\r\nLåt oss se till att vi inte förstör tilltron till svenska\r\nmiljöorganisationer genom att stämpla dem som\r\ninåtriktade, bakåtblickande organisationer som är mot\r\nett ökat internationellt samarbete och samarbete med\r\nde europeiska demokratierna.</pre><pre>Anf.  32  HOLGER GUSTAFSSON (kds):\r\nHerr talman! Sveriges utrikespolitiska tradition\r\nutgör tillsammans med vårt nationella arv en viktig\r\ndel av landets identitet i ett internationellt perspektiv.\r\nUtrikespolitikens syfte är att verka för en\r\ninternationell stabilitet som möjliggör en gynnsam\r\nsamhällsutveckling för fred och social välfärd.\r\nEn dynamisk omvärld kräver en dynamisk\r\nutrikespolitik som kan finna nya lösningar på dagens\r\nproblem. Kampen för demokrati, mänskliga\r\nrättigheter, rättssäkerhet och välstånd kräver effektiva\r\ninternationella samarbetsformer.\r\nKristdemokraterna i Sverige, kds, har nu under\r\nlång tid förordat ett svenskt medlemskap i EU av\r\nrealpolitiska men också av ideologiska skäl.  Vi\r\nvälkomnar därför att ett omfattande\r\nförhandlingsarbete nu har genomförts så att, om\r\nsvenska folket så önskar, Sverige kan ansluta sig till\r\nden europeiska gemenskapen, EU.\r\nEU är den enda riktigt verksamma europeiska\r\norganisation där Sverige tillsammans med andra\r\nländer kan påverka och möta de stora\r\ngränsöverskridande utmaningarna, såsom ekonomi,\r\nvälfärd, säkerhet och miljö.</pre><pre>Vi kan konstatera att de som säger nej till detta\r\nsamarbete egentligen bara förenas av sitt nej till EU.\r\nNågra anser att EG var bättre än EU, andra anser att\r\nEES-avtalet är fullt tillräckligt, medan åter andra\r\nendast vill ha frihandelsavtal med EU och en nordisk\r\nunion.\r\nI ett internationellt perspektiv är det nordiska\r\nsamarbetet, på grund av likheterna länderna emellan\r\noch den geografiska närheten, viktigt, men vi måste\r\nockså inse dess begränsningar. Finland, Sverige,\r\nNorge, Danmark, Åland, Färöarna och Grönland utgör\r\nen stor landareal men har endast 23 miljoner invånare\r\n- det är mindre än befolkningen i Belgien och\r\nNederländerna tillsammans.\r\nDet samarbete som finns mellan de nordiska\r\nländerna är omfattande och bör utvecklas ytterligare.\r\nVid ett EU-medlemskap kommer det befintliga\r\nnordiska samarbetet visa sig vara mycket värdefullt.\r\nDet kommer att uppvärderas och utvecklas som en\r\nnordisk samsyn, som är angelägen att presentera på\r\ngemenskapsnivå inom EU. Det nordiska samarbetet\r\nskall därför i ett framtida perspektiv ses som ett\r\nregionalt forum inom en större enhet.\r\nHerr talman! I detta sammanhang är det värt att\r\nnotera att många av de nackdelar som Miljöpartiet\r\nhyser farhågor om när det gäller EU kan man utan\r\nbetänkligheter acceptera och t.o.m. förorda inom en\r\nnordisk union.\r\nAv rapporten Norden som alternativ till EU\r\nframgår att man inte har något emot att uppge\r\nsuveränitet och självständighet i en nordisk tullunion\r\noch att man inte har något emot överstatlighet när det\r\ngäller kapitalrörelser, industri-, energi- och\r\nsocialpolitik.\r\nSamma rapport visar att man är beredd att\r\näventyra framtiden för den välfärdsfaktor som har\r\nbetytt mest för Sveriges välstånd, nämligen frihandeln\r\ni Europa.\r\nAnmärkningsvärt nog kan också Miljöpartiet tänka\r\nsig att uppge den militära alliansfriheten inom ramen\r\nför ett nordiskt försvarsförbund, ett nationellt steg\r\nsom inte medlemskapet i den europeiska unionen\r\nkräver.\r\nMiljöpartiet anklagar EU för att vara en\r\nrikemansklubb som utestänger tredje världen,\r\nsamtidigt som man i sin rapport föreslår åtgärder som\r\nskulle ha sådana konsekvenser att handeln för tredje\r\nvärlden kraftigt reducerades. I rapporten föreslås\r\nnämligen att gränsskyddet inom svenskt jordbruk\r\nläggs på en sådan hög nivå att självförsörjning\r\nuppnås. Den här principen skulle innebära ett\r\nallvarligt hot mot tredje världens utveckling.\r\nNär det gäller det verkliga förhållandet mellan\r\ntredje världen och EU kan man konstatera, att\r\neftersom kristdemokrater och socialdemokrater från\r\nförsta början har varit tongivande i EG-sammanhang,\r\nhar solidaritet och gemenskap varit centrala begrepp i\r\nEuropabygget. Tanken har varit att skapa så goda och\r\nnära relationer mellan Europas folk att krig aldrig mer\r\nskall bli möjliga. Visionen är också att frukterna av\r\ndet europeiska samarbetet skall komma människor i\r\ntredje världen till del.\r\nJag vill understryka att de europeiska\r\nkristdemokraterna inte har ett snävt EU-perspektiv på\r\nvälfärdsutvecklingen. EU lägger mycket stor vikt vid\r\natt utveckla de sociala och ekonomiska relationerna\r\nmellan Central- och Östeuropa, medelhavsländerna\r\noch Mellanöstern.\r\nMed tredje världen har EU, och de enskilda\r\nmedlemsländerna, privilegierade relationer via de s.k.\r\nLoméavtalen. Att EU river de inre gränserna betyder\r\ndärmed inte att man höjer de yttre gränserna. Tvärtom\r\npågår i fråga om de yttre tullarna en\r\nnedmonteringsprocess, som initieras och drivs av de\r\npågående GATT-förhandlingarna.\r\nRedan i dag är EU världens största enskilda\r\nbidragsgivare. EU ger bistånd och stöd till 69 länder i\r\nAfrika, Karibien och Stilla-havsområdet, anslutna till\r\nden s.k. Lomékonventionen, ett antal länder i Asien\r\noch Latinamerika, flertalet av de länder i\r\nmedelhavsområdet som inte är medlemmar i EU samt\r\nländer i Central- och Östeuropa.\r\nHerr talman! Sammanfattningsvis: Det finns\r\navsevärt mycket mer som förenar oss i Västeuropa än\r\nvad som skiljer oss åt.\r\nDet förhandlingsresultat som proposition nr 19 om\r\nsvenskt medlemskap i EU innehåller i fråga om</pre><pre>- svenska miljökrav\r\n- svensk alliansfrihet\r\n- gemensam handelspolitik\r\n- ekonomiskt och monetärt samarbete\r\n- gemensam jordbrukspolitik\r\n- svenskt regionalstöd\r\n- rättssamarbete, osv.</pre><pre>är så fördelaktigt för Sverige att det bör kunna antas\r\nutan ängslan och tvekan även av de mest kritiska till\r\nsvenskt medlemskap.\r\nSverige deltar i dag i många samarbetsorgan både\r\ninom och utanför Europa för att främja landets olika\r\nintressen: Europarådet, OECD, ESK, FN, m.fl. Dessa\r\när ett komplement, inte ett alternativ, till EU, eftersom\r\nde saknar den effektivitet och handlingskraft som\r\nerfordras på den europeiska kontinenten.\r\nHerr talman! Det är Kristdemokraternas\r\növertygelse att svenska folket den 13 november bör\r\nrösta ja till detta medlemskap.</pre><pre>Anf.  33  PER GAHRTON (mp) replik:\r\nHerr talman! Det var en väldig skönmålning av\r\nEU:s tredje-världen-politik och svartmålning av det\r\nnordiska samarbetet som Holger Gustafsson ägnade\r\nsig åt.\r\nNär det gäller frågan om EU och tredje världen\r\ntvingas jag trötta kammaren med information från en\r\nnågorlunda sakkunnig instans, nämligen SIDA, som\r\npåpekar att EU:s bistånd har kopplingar som\r\navspeglar EU:s medlemsländers förutvarande ofta\r\nkoloniala relationer. Biståndet är väldigt centralstyrt.\r\nMan berättar t.ex. att EU:s bistånd till Namibia\r\nanvänds som ett påtryckningsmedel för att förmå den\r\nnamibiska regeringen att ge EU:s medlemsstater\r\nfiskerättigheter. Så kan det se ut! Detta var bara ett\r\nexempel.\r\nFaktum är att i EU-kommissionens senaste\r\nbiståndsprogram sägs det klart att biståndet skall vara\r\nett led i den gemensamma utrikes- och\r\nsäkerhetspolitiken, som syftar till att ge EU en mer\r\ncentral roll i världspolitiken. Det svenska biståndet\r\nhar säkert många brister, men det är i varje fall inte ett\r\nled i någon sådan svensk stormaktspolitik. Här finns\r\nen grundläggande skillnad i attityden till omvärlden.\r\nHolger Gustafsson svartmålar på ett ganska\r\nmärkligt sätt försöken att fördjupa det nordiska\r\nsamarbetet. Det är intressant att det precis har kommit\r\nut en ny bok från Nordiska rådet. Kanske har alla\r\nriksdagsledamöter fått en liten lapp om den. Jag har\r\ninte läst boken -- den finns väl inte tillgänglig än -\r\nmen i reklamtexten står att det i boken hävdas att EU-\r\nfixeringen under de senaste åren har lett till en\r\nnedvärdering av den folkliga sympatin för nordisk\r\nsammanhållning. Man säger också att det speciella\r\nmed det nordiska samarbetet inte är att vi är blåögda\r\nnordbor - sådant är oss helt främmande - utan att det\r\nhar förekommit ett folkligt, praktiskt samarbete, att\r\nman har tagit bort passkontroller, att man har gjort det\r\nmöjligt för nordbor att studera i varandras länder, ha\r\nmed sig postsparbanksboken, jobba i varandras\r\nländer, osv. Det är fråga om en mängd praktiska saker\r\nmen inte de centralistiska överbyggnader som är\r\nkännetecknande för den europeiska unionen.\r\nI Miljöpartiet har vi tagit ställning för ett\r\nfördjupande av det nordiska samarbetet i syfte att av\r\nNorden göra den ekologiska föregångsregion som den\r\nnordiska miljö- och alternativrörelsen har jobbat för i\r\nårtionden. Det är det som är vårt syfte med en\r\nfördjupning av det nordiska samarbetet. Vi har som\r\nparti inte tagit ställning för sådana enskildheter som\r\nHolger Gustafsson nämnde i sitt anförande, utan det\r\npågår en öppen diskussion. Det är emellertid inte\r\nfråga om någon sorts \"mini-EU\" i nordisk dräkt - på\r\nintet sätt - utan det skall vara ett nordiskt samarbete\r\nsom bygger på just den folkliga förankringen.</pre><pre>Anf.  34  HOLGER GUSTAFSSON (kds)\r\nreplik:\r\nHerr talman! Per Gahrton måste ha lyssnat mycket\r\ndåligt till mitt anförande, eftersom han hävdar att jag\r\n\"svartmålar\" det nordiska samarbetet. Jag uttryckte\r\nvid flera tillfällen att det nordiska samarbetet är\r\nvärdefullt och att det behöver utvecklas. Men det är\r\nviktigt att man i debatten klargör att en nordisk union\r\ninte är ett realistiskt alternativ till EU. Det har inte\r\noch kommer inte att få den effekten.\r\nDen nu föreliggande debatten kring det nordiska\r\nsamarbetet förefaller mig mer som någonting som\r\nman har tagit till för att hitta ett alternativ. Först har\r\nman bestämt sig för att vara emot EU. Sedan vill man\r\nfokusera intresset på något annat. Då har det passat\r\nmycket bra att tala om en nordisk union eftersom vi\r\nkänner oss väl hemma i Norden.\r\nJag har inte svartmålat det pågående samarbetet.\r\nDet bör i stället utvecklas. Min och vår uppfattning är\r\natt det bör utvecklas inom ramen för ett EU-\r\nsamarbete. Det skulle bli ett regionalt samarbete som\r\nkan vara ett exempel för övriga regioner inom EU.\r\nMen det kommer aldrig att ha den effektivitet som vi\r\nbehöver. Dessutom står det inte på den politiska\r\ndagordningen i dag.</pre><pre>Anf.  35  PER GAHRTON (mp) replik:\r\nHerr talman! Faktum är att ett fördjupat nordiskt\r\nsamarbete är mycket populärt i samtliga nordiska\r\nländer. Då menar jag inte något mini-EU. I samtliga\r\nnordiska länder får det fördjupade nordiska\r\nsamarbetet en större anslutning än ett medlemskap i\r\nEU när man gör opinionsmätningar.\r\nDet är detta som ja-sidan har upptäckt. Det\r\nnordiska samarbetet är farligt i den bemärkelsen.\r\nDärför försöker man förlöjliga när vi som enda parti\r\nseriöst försöker att utreda och allsidigt diskutera olika\r\nmoment i ett möjligt nordiskt samarbete. Det har vi\r\ngjort i en rapport av Åsa Domeij. Jag antar att det var\r\nden som Holger Gustafsson läste ur.\r\nNär detta presenteras på det sätt som Holger\r\nGustafsson gjorde tar jag det definitivt som en\r\nsvartmålning. Det finns inga partibeslut om att skapa\r\nnågot slags mini-EU. Det finns en öppen diskussion\r\nom hur man skall kunna gå vidare på den väg som\r\nrepresenteras av det nordiska samarbetet. Det är\r\nväsensskilt från den europeiska unionen. Det är ett\r\nsamarbete på folklig nivå utan en jättelik\r\ncentraladministration.\r\nVi har inte sagt att vi aldrig kan tänka oss någon\r\nform av överstatlig beslutsrätt någonstans. Vi kan\r\ntänka oss det i begränsad omfattning så som Sveriges\r\ngällande grundlag tillåter. I begränsad omfattning kan\r\nbeslutsrätten överlämnas.\r\nDet kanske största felet med EU är att det inte\r\nfinns någon begränsning. Det är inte några få utvalda\r\nämnesområden där man tillåter överstatliga beslut,\r\nutan det är tusentals och åter tusentals.\r\nVi vill ha en öppen och seriös diskussion om vilka\r\nfrågor det är lämpligt att fatta överstatliga beslut om i\r\nen internationaliserad värld. Dessutom vill vi\r\ndiskutera på vilken nivå det skall ske, nordisk,\r\neuropeisk eller global. Det hade varit en seriös\r\ndiskussion i den internationaliserade värld vi lever i.\r\nMen den förstörs ju totalt av EU-anhängarnas\r\ninlåsning i ett visst projekt som har mycket speciella\r\nsyften. Dessa kan sannerligen inte förändras av att\r\nytterligare ett litet land låter sig slukas av jätten,</pre><pre>Anf.  36  HOLGER GUSTAFSSON  (kds)\r\nreplik:\r\nHerr talman! Nej-sidan framställer ofta i debatten\r\natt EU skulle omfatta nästan alla områden i samhället.\r\nDetta är icke sanning. EU har inte mer makt att\r\nbesluta överstatligt än vad det får av sina\r\nmedlemsländer från fall till fall.\r\nVissa länder har också uttalat att de förbehåller sig\r\nrätten att gå ur om man skulle gå över gränsen. Det\r\nfinns alltså ett begränsat område, nämligen det som\r\nhandlar om gränsöverskridande frågor, där det är vårt\r\nönskemål att få gemensamma beslut. Där kan inte\r\nvarje nation själv fatta besluten, utan de vill ha hjälp\r\nmed detta.\r\nVi som har sett att ett nordisk samarbete fungerar\r\nväl tror på samarbetets möjligheter. Vi tror att detta\r\nskulle kunna fungera även inom EU. Det handlar\r\nfaktiskt om samarbete i båda fallen. Vi tror inte att\r\nmänniskorna i centrala Västeuropa är svårare att\r\nsamarbeta med än människorna i Norden. Eftersom\r\ndet går att samarbeta i Norden tror vi också att det\r\nfungerar väl i ett bredare perspektiv. Det kan ge en\r\nstörre effektivitet och en större glädje för det svenska\r\nfolket och för övriga inblandade.</pre><pre>Anf.  37  Statsrådet MATS\r\nHELLSTRÖM (s):\r\nHerr talman! Sverige behöver mer samarbete med\r\ngrannarna i Europa och inte mindre. Det behövs över\r\nhuvud taget mer samarbete mellan Europas länder.\r\nJag är övertygad om att ett sådant samarbete mellan\r\nde demokratiska staterna i vår världsdel är värdefullt\r\nbåde för vårt land och för Europa som helhet.\r\nJag är också övertygad om att Sverige kan spela\r\nen viktig roll i den europeiska unionen om det svenska\r\nfolket säger ja den 13 november. Detta markeras\r\nockså i den nya regeringens regeringsdeklaration. Där\r\nanges en lång rad uppgifter för svensk del om det\r\nsvenska folket röstar ja.\r\nDet handlar om att arbeta för en ytterligare\r\nutvidgning av den europeiska unionen mot öst.\r\nDet handlar om ökad öppenhet och insyn, fastare\r\nparlamentarisk och folklig förankring av arbetet.\r\nDet handlar om att målen för sysselsättning,\r\ntillväxt och välfärd måste bli lika ambitiösa som\r\nmålen för finansiell stabilitet.\r\nDet handlar om att stärka löntagarnas ställning på\r\narbetsmarknaden.\r\nDet handlar om att se till att frukterna av den stora\r\ngemensamma marknaden kan komma alla till del.\r\nSåväl konsumenter och löntagare som människor i\r\nolika regioner i Europa skall kunna få del av\r\nfrukterna. Det krävs också en gemensam europeisk\r\nkonsumentpolitik.\r\nHoten mot miljön känner inga nationsgränser. Det\r\nvet vi. Ett EU-medlemskap kan stärka de krafter inom\r\nEU som arbetar för en miljömässigt hållbar\r\nutveckling och för bra, hållbara och miljövänliga\r\ntransportsystem som främjar utvecklingen i Europas\r\nalla regioner.\r\nDet handlar om att arbeta för jämställdhet i\r\narbetsliv och familj samt en jämn fördelning av\r\nkvinnor och män i de organ som Sverige bidrar till\r\noch deltar i i det europeiska sammanhanget.\r\nDet handlar om att arbeta för en allomfattande\r\nfreds- och säkerhetsordning i Europa. Det handlar om\r\narbeta för att den europeiska unionen skall vara öppen\r\nmot omvärlden, främja frihandel och vidga det\r\nekonomiska samarbetet med Central- och Östeuropa.\r\nGenom en sådan samlad politik kan Sverige\r\ntillsammans med andra länder göra Europa till en\r\nprogressiv kraft i världen som kan åstadkomma\r\nekonomiska och sociala framsteg, rättvisa och\r\ndelaktighet.\r\nDet är problematiska utfästelser om arbete vid ett\r\nja i folkomröstningen som kommer i den nya\r\nregeringens regeringsdeklaration. Dessutom har vi i\r\ndag ett förhandlingsresultat att diskutera. Det ligger i\r\nden proposition som vi nu diskuterar i en\r\nremissdebatt. Det är ett bra förhandlingsresultat.\r\nDet är utan tvivel så att det förhandlingsresultatet\r\nockså har påverkats positivt av den\r\nsocialdemokratiska riksdagsgruppens mycket aktiva\r\nmedverkan. Vi hade som bekant ett femtiotal konkreta\r\nkrav på förhandlingarna innan de inleddes. Vi i\r\nriksdagsgruppen har gjort en ordentlig\r\nutvärdering av hur dessa krav har tillgodosetts. Vi har\r\nkunnat konstatera att de till den allra största delen har\r\ntillgodosetts på ett bra sätt. När det gäller de\r\nbegränsade utestående frågor där vi har haft olika\r\nmening kommer socialdemokraterna i riksdagen att\r\nväcka en motion till den proposition som nu ligger på\r\nriksdagens bord.\r\nAllt detta finns. Allt detta har vi att ta ställning till.\r\nVad är då nej-sägarnas alternativ?\r\nJag har lyssnat på den här debatten under ganska\r\nlång tid nu. Jag har fått utomordentligt liten\r\nvägledning i vad det är för politik som skall föras i\r\nSverige den 14 november om det blir ett nej i\r\nfolkomröstningen. Hur skall man kunna parera de\r\nhöga räntor som vi permanent kommer att få leva med\r\ni vårt land om vi står utanför ett samarbete där så gott\r\nsom alla andra är med? Efter hand kommer ju också\r\nÖsteruropas länder att vara med eftersom de har\r\ninbjudits till förhandlingar om medlemskap.\r\nJag säger inte att det inte går. Men frågan är hur\r\nman skall göra det. Vad är det för slags politik som i\r\nså fall skall få ner räntorna till europeisk nivå? Vad är\r\ndet för slags politik som skall föras så att\r\nsysselsättningen inte flyttar ut till det stora\r\ngemensamma samarbete som vi står utanför? I den\r\nhär debatten har nej-sidan inte sagt någonting om det.\r\nVänsterpartiet, som har ställt frågor till de andra\r\npartierna under denna debatt, vill uppenbarligen\r\nisolera inte bara Sverige från samarbetet med andra\r\nländer utan också den svenska arbetarrörelsen från\r\nvåra meningsfränder i Europa. Det har framgått av\r\ndiskussionen.\r\nMen har Gudrun Schyman tänkt på varför\r\npraktiskt taget hela den europeiska vänstern, såväl\r\npartierna som fackföreningsrörelsen, tror på\r\nsamarbetet i den europeiska unionen? Det har man\r\nheller inte svarat på i den här debatten. Hur kommer\r\ndet sig att medlemsländernas socialdemokratiska\r\npartier är de som starkast står för Maastrichtavtalet?\r\nJo, därför att det har en politisk dimension. För dem\r\nräcker inte marknaden.\r\nVad tror ni att det beror på att ni är ett av de\r\nutomordentligt få vänsterpartier i Europa som vill stå\r\nutanför Europeiska unionen? Förstår vänstern i\r\nEuropa inte sitt eget bästa? På vilket sätt tror ni att\r\nden europeiska arbetslösheten kan bekämpas\r\neffektivare om Sverige står utanför, när ekonomin är\r\nså kraftigt internationaliserad och sammanflätad som\r\nden är?\r\nDe krafter i den europeiska unionen som vill\r\nutveckla och försvara den sociala välfärden och som\r\nstår för en satsning på full sysselsättning vill ha med\r\nSverige, Norge och Finland. Det är en myt att vi blir\r\nsvaga i den europeiska unionen. Ensam är inte stark.\r\nTillsammans med de andra nordiska länderna - om\r\nfolken i de länderna väljer att bli medlemmar - och\r\ntillsammans med likasinnade i andra EU-länder  kan\r\nvi bli en stark faktor.\r\nTill Miljöpartiet är frågan given: På vilket sätt blir\r\nEuropas miljö bättre av att vi står utanför det forum\r\ndär besluten fattas? Många av era partivänner vill ju\r\nsamarbeta inom ramen för den europeiska unionen\r\nmed nya medlemmar.\r\nDet är inte av programmatiska skäl som man har\r\nröstat emot det i Europaparlamentet, Per Gahrton!\r\nEuropas gröna har tvärtom uttalat att man välkomnar\r\nen utvidgning av den europeiska unionen med\r\nmedlemskap av Österrike, Finland, Norge och Sverige\r\noch att det kommer att vara bra för unionens\r\nmiljöpolitik och sociala politik. Det är ett\r\nprogrammatiskt uttalande för att man vill ha med oss,\r\noch det känner naturligtvis Per Gahrton till.\r\nVad är det som gör att Europas miljö, som andra\r\ngröna partier önskar förbättra tillsammans med oss\r\nsom medlemmar, för er är en fråga där ni själva vill\r\nstå utanför det enda förpliktigande samarbetet? Vi vet\r\nalla att annat miljösamarbete handlar om\r\ndeklarationer, som efterlevs i utomordentligt olika\r\ngrad av olika länder. Det förpliktigande samarbetet\r\nför att lyfta fram miljön finns inom EU.\r\nI dessa frågor har vi inte fått några besked i\r\ndebatten. Frågor har ställts om alternativet, och ni har\r\ntalat om att ni inte önskar det samarbete som vi vill\r\nha. Men ni har inte på något sätt angett hur miljön\r\nskulle förbättras av att vi står utanför.\r\nNi ger inte besked, men det gör vi. En fråga som\r\nställdes tidigare i debatten gällde vad som händer med\r\nden förestående grundlagsändring som riksdagen nu\r\nskall fatta beslut om. För oss socialdemokrater är det\r\nen självklarhet att beslut om den grundlagsändringen\r\ninte skall fattas före den 13 november. Den\r\nsocialdemokratiska gruppen i konstitutionsutskottet\r\nmed sin ordförande Kurt Ove Johansson, som sitter\r\nhär, har uttalat att den grundlagsändring som återstår\r\natt fatta beslut om inte skall behandlas av riksdagen\r\nföre den 13 november. Det skall självfallet göras efter\r\nfolkomröstningen och endast om det svenska folket\r\nhar sagt ja. På den punkten kan ni vara fullkomligt\r\ntrygga när det gäller den socialdemokratiska gruppen.\r\nDenna debatt handlar också såväl om principer\r\nsom om praktiska frågor, detaljfrågor.\r\nFör mig är två frågor helt avgörande för varför jag\r\nanser att Sverige bör bli medlem i den europeiska\r\nunionen.\r\nFör det första: Att Sverige deltar på en marknad\r\ntillsammans med andra. Det är bra för näringslivet\r\noch det kan vara bra för sysselsättningen. För mig kan\r\ndet aldrig räcka att Sverige enbart skall delta på en\r\nmarknad under lång tid och vara utestängt från de\r\norgan där besluten fattas om ramarna för den marknad\r\nsom dagligen påverkar oss.\r\nFör det andra: Det är ju nu, efter Berlinmurens\r\nfall, som Europa så kraftigt förändras och omstöps\r\noch som så många krafter medverkar till att förändra\r\nvår världsdel. Skall vi då säga oss att detta inte är våra\r\nfrågor?\r\nOm jag någon gång blir gammal kanske en ung\r\nmänniska skulle fråga mig: Vad gjorde du på 1990-\r\ntalet, när Europa förändrades så mycket? Om jag då\r\nsvarade att det där inte var våra frågor utan någon\r\nannans - då skulle jag inte vara nöjd med mitt liv.</pre><pre>Anf.  38  GUDRUN SCHYMAN (v) replik:\r\nHerr talman! Det här blir smått löjligt, Mats\r\nHellström! Gå ut och prata med alla de ungdomar i\r\nSverige i dag som är sanna internationalister, som är\r\nmiljömedvetna, som har ett globalt tänkesätt och som\r\nsäger nej till svenskt medlemskap i den europeiska\r\nunionen! Det är mycket enkelt; de finns runt omkring\r\noss, ibland oss. Det är bara att gå ut och prata med\r\ndem, Mats Hellström!\r\nDe är inga isolationister eller extremister -\r\ntvärtom! De är internationalister. De hävdar\r\nvärderingar som rättvisa och solidaritet, men för hela\r\njordens befolkning och inte bara för Västeuropa. Så\r\nenkelt är det.\r\nTjatet om att vi inte har några alternativ börjar bli\r\nsmått patetiskt. I denna debatt, som nu har pågått i\r\nflera timmar, har vi sagt att alternativet till\r\nmedlemskap är icke-medlemskap.\r\nAlternativet innebär alltså ett fortsatt samarbete\r\ngenom alla de olika kanaler vi har i dag. EES-avtalet\r\när en. Andra samarbetsformer finns på kulturens\r\nområde, forskningens, utbildningens,\r\nstandardiseringens, handikappolitikens, osv. Vi\r\nsamarbetar med EU:s medlemsländer och med andra\r\nländer, makter och pakter runt om på denna jord. Men\r\ngrunden för vårt samarbete är respekt för ländernas\r\ndemokrati, för den nationella suveräniteten och\r\npolitiska självständigheten.\r\nDet kan väl inte vara så svårt att förstå att detta är\r\nalternativet? Mot unionsmedlemskap ställer vi den\r\nfolkligt baserade demokrati som vi har i detta land.\r\nMot en isolerad västeuropeisk politik ställer vi en\r\nglobal politik. Det är inte svårt, Mats Hellström. Men\r\nnågon gång måste ni lyssna och säga att detta är\r\nalternativet. Tydligen är detta också det alternativ som\r\nen majoritet av den svenska befolkningen finner\r\ntilltalande.\r\nDet gläder mig att grundlagsfrågan inte kommer\r\nupp förrän efter folkomröstningen. Det tycker jag är\r\nförnuftigt handlat av den nya regeringen.\r\nJag skulle vilja ha ett besked av regeringen när det\r\ngäller avgiften. I valrörelsen har ni socialdemokrater\r\ntalat om att avgiften skall bekostas av produktionen.\r\nKommuner och landsting skall vara undantagna. Jag\r\nundrar hur ni har tänkt er detta.\r\nI Vänsterpartiet har vi räknat ut att om man tog ut\r\navgiften genom arbetsgivaravgifter, kommuner och\r\nlandsting undantagna, skulle det innebära en höjning\r\nav arbetsgivaravgiften med 6 % för att kunna täcka\r\ndet fulla medlemskapets kostnader. Man frågar sig då\r\noroligt vad detta skulle få för konsekvenser för\r\nsysselsättningen. Kanske kan jag få ett klargörande av\r\nMats Hellström.</pre><pre>Anf.  39  Statsrådet MATS HELLSTRÖM (s)\r\nreplik:\r\nHerr talman! En global solidaritet som hoppar\r\növer vår egen kontinent är inte trovärdig, Gudrun\r\nSchyman! Att alltid tala om solidaritet som om det\r\ngällde något annat än våra egna grannar och den del\r\nav världen där vi själva finns är inte trovärdigt.\r\nGudrun Schyman talade om samarbete och\r\nräknade upp väldigt många organ. Men är det\r\nsamarbete där vi deltar i besluten? För den\r\ngemensamma europeiska marknad som vi lever med\r\noch deltar i finns det organ som fattar beslut. Skall vi\r\nvara med i dessa organ eller skall vi passivt anpassa\r\noss? Det är det frågan gäller, Gudrun Schyman!</pre><pre>Vi betalar redan i dag avgiften med hjälp av de\r\nhöga räntorna i Sverige. Det är fråga om betydligt\r\nhögre räntenivåer än de som finns inom EG. De\r\nmotsvarar ungefär hela nettoavgiften för landet. Men\r\nsjälvfallet skall landet också budgetmässigt betala\r\navgiften. Vi har sagt att det är en avgift på den\r\nsvenska produktionen. Det är alltså inte fråga om\r\nnedskärningar av sociala utgifter.\r\nHar inte Gudrun Schyman uppfattat att vi inte\r\ntalar om att delta i en isolerad västeuropeisk\r\ngemenskap? Västeuropas demokratier i EU har\r\ninbjudit Östeuropas länder till förhandlingar om\r\nmedlemskap. Först var det Polen, därefter Ungern,\r\nTjeckien och Slovakien. Sedan har såvitt jag vet alla\r\nandra öst- och centraleuropeiska stater - utom\r\nmöjligen Vitryssland, Ryssland kan diskuteras - aktivt\r\nönskat att få bli medlemmar av den europeiska\r\nunionen.\r\nJag är övertygad om att om Sverige och Finland\r\nblir medlemmar kommer vi att få en av nycklarna till\r\nnågot som kanske inte är så lätt, nämligen att de\r\nbaltiska staterna skall få gehör för sina önskemål om\r\natt få bli medlemmar av den europeiska unionen. Det\r\när också en aspekt på den svenska utåtriktade\r\npolitiken.</pre><pre>Anf.  40  GUDRUN SCHYMAN (v) replik:\r\nHerr talman! Solidaritet är ju inte detsamma som\r\nmedlemskap i den europeiska unionen, Mats\r\nHellström. Den europeiska unionen är ett\r\nvästeuropeiskt projekt med målet att stärka\r\nVästeuropas konkurrenskraft i den hårdnande\r\nvärldsekonomin och handeln. Det är inte detsamma\r\nsom ett solidaritetsprojekt. Därför innebär det inte\r\nnågon form av brist på solidaritet att säga nej till EU.\r\nSolidaritet handlar om andra saker. Det handlar\r\nom rättvisa, jämlikhet, att hävda svaga grupper och\r\nländer och att få till stånd en annan världsordning med\r\nstörre global jämlikhet. Vi skall ta oss an problemen\r\nmed fattigdom och de globala miljöproblemen. Det är\r\nsamarbetsprojekt som är väl värda att utveckla. Men\r\ndet är inte detta som är målet för den europeiska\r\nunionen.\r\nJag vill ha ett mera konkret besked om avgifterna.\r\nJag tycker att det vore rimligt att få det av den\r\nsocialdemokratiska regeringen. Ni måste rimligen ha\r\nsuttit och räknat på detta under valrörelsen, och ni\r\nmåste rimligen göra det nu.\r\nOm produktionen skall belastas, måste det\r\ninnebära konkreta siffror och procenttal. Jag vill här\r\noch nu ha besked av Mats Hellström, som företräder\r\nden nya socialdemokratiska regeringen, hur många\r\nprocents ökning av arbetsgivaravgiften ni har räknat\r\nmed eller på vilket annat sätt ni har tänkt att\r\nadministrera kostnaden, som inte är särskilt liten.</pre><pre>Anf.  41  Statsrådet MATS\r\nHELLSTRÖM (s):\r\nHerr talman! Vi är överens om, Gudrun Schyman,\r\natt vi vill arbeta för en utjämning i förhållande till den\r\ntredje världen. Varför skall det vara negativt för en\r\nglobal utjämning att Sverige agerar tillsammans med\r\nandra EFTA-länder som deltar i den europeiska\r\nunionen? Detta gör att den europeiska unionen blir\r\nmer inriktad på handel, bistånd och\r\nutvecklingssamarbete med u-länderna.\r\nVi bevarar vårt bistånd. Men vi kan också\r\ntillsammans med andra länder se till att vår del av\r\nvärlden gör en bättre insats. Varför skall det bli en\r\nbättre utjämning för u-ländernas del om länder som\r\nSverige säger att det inte är vår sak att samverka med\r\nvåra grannar?\r\nVi befinner oss i en situation där ekonomierna är\r\nsammanflätade. Vi talar inte om 60-talet. Det är vad\r\ndet hela handlar om.\r\nVidare var det frågan om avgiften. Avgiften\r\nhandlar om 18 miljarder brutto för staten. Eftersom\r\nåterflödet är ungefär 9 miljarder är nettot för landet\r\nungefär 9-10 miljarder. Det är ungefär lika mycket\r\nsom kyrkoskatten. Avgiften skall betalas. Men\r\navgiften är ingalunda i den storleksordning som\r\nVänsterpartiet i sina beräkningar gör gällande. Det\r\nhela handlar om ungefär lika mycket pengar som om\r\nden svenska räntenivån sänks med 1 procentenhet.\r\nDet är i högsta grad väsentligt om Sverige blir\r\nmedlem eller om Sverige skall stå utanför med sin\r\nhöga ränta. Vidare kan det jämföras med att\r\narbetslösheten i Sverige sänks med 1 procentenhet.\r\nDet är den storleksordningen det är fråga om. Båda\r\ndessa möjligheter, dvs. sänkta räntor och förbättrad\r\nsysselsättning, underlättar vid ett medlemskap i\r\nförhållande till att Sverige står ensamt utanför.\r\nAvgiften skall självfallet betalas rakt ur budgeten.\r\nVi har vid vår partikongress sagt ifrån att avgiften\r\nskall läggas ut på hela produktionen, och det skall\r\nnaturligtvis gå igenom i den nya regeringen.</pre><pre>Anf.  42  PER GAHRTON (mp) replik:\r\nHerr talman! För det första tolkar jag Mats\r\nHellström som att han inte har någon avsikt att dra\r\ntillbaka den borgerliga regeringens proposition. Den\r\nsocialdemokratiska regeringen står alltså bakom den\r\nborgerliga regeringens proposition.\r\nFör det andra vill jag gärna ha svar på en fråga jag\r\nställde tidigare i dag. Är Mats Hellström beredd att ge\r\nett tilläggsanslag till Folkrörelsen mot EU för att\r\nkompensera de felaktiga broschyrer som\r\nUtrikesdepartementet under den förra regeringens\r\nledning skickade ut på skattebetalarnas bekostnad?\r\nDet vore snyggt om den nya regeringen kunde visa ett\r\nbättre sinne för rent spel och fair play.\r\nVidare säger Mats Hellström att Sverige skall\r\nverka i EU för att sysselsättningsmålet blir lika viktigt\r\nsom det statsfinansiella balansmålet. Hur skall det gå\r\ntill? Danmark ville ha med detta i\r\nMaastrichtfördraget. Men det kom inte med. Hur\r\nförklarar Mats Hellström att Danmark vid sitt EG-\r\ninträde hade 21 800 registrerade arbetslösa och att\r\nsiffran i dag är 350 000 och att den har gått nästan\r\nspikrakt uppåt hela tiden? Danmark för en ekonomisk\r\npolitik som hyllas av politiska grupper som befinner\r\nsig på samma sida som Mats Hellström i EU-frågan.\r\nHur hänger detta ihop?\r\nI fråga om de allmänna beskyllningarna att vi i\r\nMiljöpartiet är ansvarslösa hoppas jag att Mats\r\nHellström har klart för sig att de beskyllningarna\r\nockså drabbar ledamöterna i hans egen regering,\r\nTransportarbetarförbundet, Handelsanställdas\r\nförbunds ordförande, som ingår i kampanjledningen\r\nför Folkrörelsen mot EU, och många andra\r\nföreträdare för den rörelse som Mats Hellström själv\r\ntillhör. Det är bara i formell bemärkelse som debatten\r\nhär i dag i riksdagen står mellan huvudsakligen\r\nVänsterpartiet och Miljöpartiet och företrädare för\r\ndenna och den förra regeringen. I realiteten är det en\r\ndebatt som sker rakt igenom Sveriges största partier.\r\nDet som Mats Hellström beskyller oss för drabbar\r\nhans egna partivänner och medarbetare i hans egen\r\nregering, vilket han kanske borde betänka.\r\nSlutligen har vi de obestyrkta påståendena om de\r\ngröna i Europa. Jag vill med anledning av denna\r\nfrågeställning gärna citera från ett fax från Bündnis\r\n90/die Grünen, Bundesvorstand i Bonn. Enligt Dagens\r\nNyheter är en grön parlamentsledamot, Daniel Cohn-\r\nBendit, i Sverige och agerar på ja-sidan.\r\nDie Grünens partistyrelse säger följande: \"Vårt\r\nparti har alltid stött Europeiska Gröna Federationens\r\nkritik av Maastrichtfördraget. Vi har kritiserat\r\nfördraget i Tyskland. Vi respekterar fullständigt\r\nMiljöpartiets ställningstagande. Därför beklagar vi att\r\nDaniel Cohn-Bendit agerar i Sverige mot er nej-\r\nkampanj. Han representerar inte vårt parti, och vi är\r\ninte ens överens med honom i denna fråga.\"\r\nMats Hellström! Den gröna rörelsen i Europa har\r\nen gemensam kritisk grundsyn på EU:s\r\nstormaktsprojekt. Vi känner våra vänner där. Detta är\r\nytterligare ett bevis på att vi känner dem, men inte\r\nMats Hellström.</pre><pre>Anf.  43  Statsrådet MATS\r\nHELLSTRÖM (s):\r\nHerr talman! Per Gahrton, det förhållande att olika\r\nföreträdare för den gröna rörelsen har olika\r\nsynpunkter är väl självklart. Men det viktiga är att så\r\nmånga gröna partier i Europa har uttalat sig positivt. I\r\nvåras när ratificeringsprocessen var i gång önskade de\r\natt den skulle slutföras så att Sverige, Finland, Norge\r\noch Österrike blir medlemmar. Detta är uttalat av de\r\neuropeiska gröna partierna, ett uttalande som jag har\r\nmed mig här i kammaren.\r\nSjävfallet kan man ha en annan mening, och\r\nsjälvfallet finns det gröna partier i Europa som har\r\nolika uppfattningar; konstigt vore det annars. Men är\r\ndet inte litet märkligt och för er själva i Miljöpartiet\r\nde gröna litet besvärande att ni också när det gäller\r\nmiljöfrågorna är så pass isolerade i förhållande till de\r\nkrafter - också gröna krafter - som ser den europeiska\r\nunionen som ett instrument för att kraftfullt förbättra\r\nEuropas miljö? Dessa krafter ser också Sverige,\r\nFinland, Norge och Österrike som välkomna\r\nsamarbetspartner och medlemmar, detta för att\r\nförbättra det som vi alla här i kammaren önskar\r\nförbättra, nämligen Europas miljö.\r\nPå den konkreta fråga som Per Gahrton ställde,\r\nvill jag svara att självfallet får den tidigare regeringen\r\nta ansvar för sina formuleringar i sina skrifter. Men\r\njag måste säga att ingenting som jag har hört här i dag\r\nfrån nej-sidan ger mig uppfattningen att några\r\nfelaktigheter kunnat påvisas, inte minst när det gäller\r\ndebatten mellan Karl Erik Olsson och Per Gahrton.\r\nDen debatten var utomordentligt avslöjande på just\r\nden punkt som Per Gahrton kritiserade den här\r\nskriften.\r\nSlutligen, Per Gahrton, är det faktiskt så, att\r\nMaastrichtavtalet jämställer hög sysselsättning och\r\nlåg inflation. Låg inflation sätts inte högre än hög\r\nsysselsättning. Jag är fullständigt övertygad om att Per\r\nGahrton vet det.\r\nProblemet är att man under 70-talet fört en\r\nekonomisk politik som har ökat arbetslösheten; det\r\ngäller Danmark likaväl som andra länder. Problemet\r\när att det inte funnits ett EG, dvs. en\r\ngemenskapspolitik för sysselsättning; på den punkten\r\ntror jag att Per Gahrton och jag är överens. Varje land\r\nhar i stället drivit sin politik var för sig. Och det är\r\nförst nu, i den svåra lågkonjunkturens spår, som man\r\nför första gången gemensamt har satt sysselsättningen\r\npå EG:s dagordning.\r\nNågot som gör denna debatt så förvirrande för\r\nsäkerligen många av oss som deltar i den och\r\nsäkerligen också för många som lyssnar på den är när\r\nvi talar om problem som finns i olika länder i Europa.\r\nFrågan är då: Är EU, dvs. själva samarbetet, en del av\r\nproblemet eller en del av lösningen? För mig är\r\nsamarbetet en del av lösningen.</pre><pre>Anf.  44  PER GAHRTON (mp) replik:\r\nHerr talman! Det är fantastiskt att höra att Mats\r\nHellström föredrar att lita på den före detta\r\njordbruksminister som ingick i den regering som Mats\r\nHellström jobbat ganska hårt för för att störta, i stället\r\nför att lita på de statliga myndigheter som i sina\r\nremissvar - vilka jag delvis har refererat - visar en\r\nhelt annan uppfattning i samma sakfråga. Det är\r\nsannerligen ett avslöjande av en socialdemokratisk\r\nminister.\r\nDebatten om var de gröna partierna i Europa står\r\ntror jag att vi bör kunna avsluta nu. Mats Hellström\r\nfår gärna läsa det fax som kommit från det största\r\ngröna partiet i EU. Vi i Miljöpartiet de gröna vet hur\r\nde ställer sig, och vi vet att vi är överens när det gäller\r\ngrundattityden. Vi vet också att majoriteten av dem\r\nröstade nej till Sveriges anslutning, när frågan var\r\naktuell i Europaparlamentet. De röstade inte nej för\r\natt de ogillar Sverige utan med anledning av en\r\ngemensam grön strategi mot supermaktsprojekt.\r\nVad gäller propositionen skulle jag vilja få\r\nbekräftat att jag gjort en rätt tolkning, nämligen att\r\nden socialdemokratiska regeringen står bakom den\r\nproposition som den borgerliga regeringen lagt fram -\r\nannars måste den ju återkallas. Om regeringen inte\r\nåterkallar den står regeringen bakom den; det är ju\r\nregeringens proposition. Detta är riksdagen, så\r\nsammanhanget är seriöst.\r\nPå riksdagens bord ligger en proposition som skall\r\nbli föremål för en sedvanlig behandling. Det är\r\nregeringen som står bakom propositionen. Att\r\nregerinen har bytts är ett uppenbart faktum. Men det\r\nger också regeringen möjlighet att markera detta\r\npolitiskt genom att dra tillbaka de propositioner som\r\nman anser sig inte vilja fullfölja. Den regeringen som\r\nväljer att inte dra tillbaka en proposition står alltså\r\nbakom den propositionen.\r\nDet är regeringen som står bakom. Det hjälper inte\r\natt några socialdemokratiska ledamöter eventuellt\r\nmotionerar i vissa marginella frågor eller om vissa\r\nformuleringar.\r\nDen tidigare framlagda propositionen blir också\r\nden socialdemokratiska regeringens proposition. Det\r\när ett oerhört viktigt besked för alla som skall ta\r\nställning i denna fråga. Det bevisar nämligen det som\r\nvi i Miljöpartiet de gröna hela tiden hävdat, nämligen\r\natt det inte finns något borgerligt ja eller något\r\nsocialdemokratiskt ja. Det finns bara ett ja. Och det är\r\nexakt, identiskt, samma ja. Carl Bildts ja är samma ja\r\nsom Mats Hellströms ja.\r\nDet är naturligtvis därför, Mats Hellström, som\r\nSSU har sagt nej. Det är därför som Transport har\r\nsagt nej och som flera före detta framträdande LO-\r\nledare har sagt nej. Många ekonomer som arbetat\r\ninom fackföreningsrörelsen har också sagt nej därför.\r\nMen det vore bra att få klart uttryckt av Mats\r\nHellström att regeringen icke avser att dra tillbaka den\r\nborgerliga regeringens proposition. Det vore bra med\r\nett klart erkännande, så att vi vet exakt var vi står.</pre><pre>Anf.  45  Statsrådet MATS\r\nHELLSTRÖM (s):\r\nHerr talman!  Carl Bildt och jag har nog samma\r\nuppfattning om att den svenska riksdagen är en viktig\r\ninstitution - jag ser Carl Bildt i kammaren. De regler\r\nsom gäller för den svenska riksdagen är också viktiga,\r\noch här i riksdagen fattas beslut som är väsentliga.\r\nSom bekant har vi också utomordentligt olika\r\nuppfattningar i politikens olika sakfrågor, något som\r\ninte minst den valrörelse som varit visat.\r\nPå samma sätt är vi överens om - det utgår jag\r\nifrån - att i den europeiska unionen fattas för Sverige\r\nutomordentligt viktiga beslut och att Sverige bör\r\nfinnas på den plattformen. Sverige bör inte överlämna\r\nåt andra att fatta beslut som dagligen kommer att\r\npåverka oss. Hur de frågorna skall lösas i den\r\neuropeiska unionen är jag också övertygad om att Carl\r\nBildt och jag kommer att ha mycket olika\r\nuppfattningar om. Men det som propositionen handlar\r\nom är ju ramverket för Sverige som nation när det\r\ngäller att deltaga i den europeiska unionen.\r\nDen socialdemokratiska riksdagsgruppen har\r\nockså varit utomordentligt aktiv och ställt krav på\r\nförhandlingarna, och man har långt kunnat följa dessa\r\nförhandlingar. Det är därför ett begränsat antal frågor\r\nsom skiljer oss. Dessa frågor kommer på ett naturligt\r\nsätt till uttryck i den motion som under denna vecka\r\nväcks av den socialdemokratiska gruppen. Att man\r\ngör så vid ett regeringsskifte är en självklarhet.\r\nPropositionen handlar inte om vilken politik som skall\r\nföras i unionen utan om det ramverk som skall gälla\r\nför Sverige. Den politik som den socialdemokratiska\r\nregeringen vill föra om vi blir medlemmar har jag\r\nredovisat när jag citerade regeringsdeklarationen.\r\nEftersom Per Gahrton gör sig lustig över att jag\r\noch Karl Erik Olsson har samma uppfattning vill jag\r\nsäga att jag har följt den tidigare jordbruksministern\r\nganska ordentligt när det gäller frågan om salmonella\r\noch andra djursjukdomar. För mig har just denna\r\nfråga varit en viktig testfråga. Jag ville se hur den\r\ndåvarande regeringen förhandlade i en så\r\nutomordentligt viktig fråga. Till min stora glädje\r\nkunde jag se, när jag besökte Bryssel dagen innan den\r\navgörande natten, att det nästan var fler veterinärer än\r\ndiplomater inne i de ganska trånga\r\nförhandlingsutrymmena. De nordiska veterinärerna\r\nfrån Sverige, Finland och Norge var utomordentligt\r\naktiva. De deltog kolossalt starkt i processen.\r\nJag delar Karl Erik Olsson uppfattning när det\r\ngäller de besked som gavs där, dvs. att vi i Sverige får\r\nen närmast förstärkt kontroll i en rad avseenden. Vi\r\ntvingas ju själva i en rad avseenden att stärka vår egen\r\nkontroll. Det är ett förhandlingsresultat som jag anser\r\nvara bra och viktigt för Sverige, nämligen att vi också\r\ni fortsättningen skall kunna hålla borta  sjukdomar av\r\nden otäcka typ som salmonella är.\r\nPer Gahrton citerade ju faktiskt uttalanden från\r\nveterinärorganisationer, uttalanden som handlade om\r\nvad som skulle hända om man inte genomförde en\r\nsådan här förhandling. Nu genomfördes den faktiskt,\r\noch vi fick speciella regler för Sverige.\r\nFör min del anser jag att det är betryggandet. Det\r\nvisar att på denna och på en lång rad andra punkter\r\nhar Sverige fått ett bra förhandlingsresultat. Många av\r\nde frågetecken som restes av nej-sidan har rätats ut till\r\nutropstecken. Man frågade exempelvis om det var\r\nönskvärt att Sverige skulle komma att tvingas att ta\r\nemot atomsopor från Tyskland och om Sverige som\r\nmedlem inte skulle komma att få föra en egen\r\nregionalpolitik, vilket man hävdade. Utropstecknen\r\nstår för att Sverige bestämmer självt om sina\r\natomsopor och om ifall andra länders atomsopor skall\r\nkomma till Sverige eller inte. De står också för att\r\nSverige inte bara fortsätter att föra en egen\r\nregionalpolitik utan dessutom från EG får ungefär lika\r\nmycket regionalpolitiskt stöd som lämnas i dag i\r\nSverige.\r\nMed andra ord har myter kunnat avfärdas genom\r\nden förhandlingsprocess som har varit. Det är mycket\r\nbra för den debatt som skall föras fram till den 13\r\nnovember.</pre><pre>Anf.  46  HADAR CARS (fp) replik:\r\nHerr talman!  Jag begärde replik enbart för att få\r\nnotera att Mats Hellström å den socialdemokratiska\r\nregeringens och riksdagsgruppens vägnar deklarerade\r\natt någon behandling av det vilande\r\ngrundlagsförslaget i de delar som berör EU inte\r\nkommer att ske förrän efter folkomröstningen. Låt\r\nmig säga att det är ett glädjande besked. Det stämmer\r\nhelt med den tidigare regeringens uppfattning i denna\r\nfråga. Självfallet har också mitt parti, Folkpartiet,\r\ndenna uppfattning.\r\nLåt mig också göra ett tillägg på en annan punkt.\r\nNär det gäller de förhandlingar om svenskt\r\nmedlemskap i EU som lett fram till det förslag som\r\nnu ligger på riksdagens bord har alla riksdagsgrupper,\r\npå olika sätt, varit djupt inkopplade och deltagit i\r\narbetet. Det är roligt att Mats Hellström deklarerar att\r\nden socialdemokratiska gruppen har känt sig delaktig\r\ni arbetet. Jag tror också att jag på folkpartigruppens\r\nvägnar kan säga att vi har känt oss mycket delaktiga i\r\narbetet som lett fram till den proposition som i dag\r\nskall remitteras. Jag är övertygad om att det gäller\r\nockså andra som tillhör ja-sidan.</pre><pre>Anf.  47  BIRGITTA HAMBRAEUS (c):\r\nHerr talman! Först till det vilande\r\ngrundlagsförslaget. Jag är mycket glad över att Mats\r\nHellström här klart deklarerade att det inte skall\r\nbehandlas förrän folkomröstningen hållits och endast\r\nom det blir ett ja i folkomröstningen. Det vilande\r\ngrundlagsförslaget ger nämligen riksdagen rätt att\r\nefter det att en folkomröstning hållits, oberoende av\r\nresultatet, med enkel majoritet ansluta Sverige till\r\nEuropeiska unionen. Nu har vi fått ett klart besked av\r\nEuropaministern - EU-ministern - att det är endast\r\nom det blir ett ja i folkomröstningen som vi kommer\r\natt ännu en gång bekräfta det vilande\r\ngrundlagsförslaget. Annars kommer alltså det vilande\r\ngrundlagsförslaget att falla. Detta är ett mycket viktigt\r\nkonstaterande.\r\nJag tycker också att den proposition vi nu\r\ndiskuterar är föredömlig på det viset att den är så\r\ntydlig när det gäller den lag som skall antas av\r\nriksdagen. Det står klart och tydligt på sidorna 18, 19\r\noch 20 - bara några få sidor - att vi kommer att ta\r\növer alla tidigare EU-lagar och bestämmelser om\r\nsvenska folket röstar ja och vi går med i EU. Det står\r\nockså att EU i framtiden kommer att få fatta beslut\r\nsom gäller här i landet, även om de går emot våra\r\negna grundlagar och andra svenska lagar. Det står att\r\nregeringen skall underrätta riksdagen och rådgöra\r\nmed den, men det är regeringen som i ministerrådet\r\nkommer att fatta besluten om lagar som skall gälla i\r\nlandet. Lagstiftningen kommer alltså att flyttas från\r\nriksdag till regering. Eftersom våra ministrar bara är\r\nen liten del av den beslutande församlingen kan alltså\r\ninte svenska folket utkräva ansvar av dem som i\r\nfortsättningen kommer att ansvara för en stor del av\r\nde lagar som skall gälla i Sverige.\r\nVad jag förstår är man på många håll angelägen\r\nom att Sverige skall komma med i EU. Vi kommer ju\r\natt betala mycket bra för oss. Per person betalar vi\r\nmer än något annat land. EU skulle, om Norden gick\r\nmed i unionen, utökas bara med 6 % människor men\r\nmed ungefär 50 % av ytan. EU skulle då få en\r\nflerdubblad tillgång till mineral, fiske och elektricitet.\r\nPå det sättet skulle de nordiska länderna bidra mycket\r\naktivt till unionens rikedom.\r\nMan kan fråga sig vad det är för union som vi\r\ntänker ge makt över oss, om svenska folket röstar ja i\r\nfolkomröstningen. Det är viktigt att följa med i\r\npraktiken. Teorin kan låta vacker och fin. Men om\r\nman läser i tidningarna och följer med vad som i\r\nsjälva verket sker där nere, märker man att det är\r\nnationer som kämpar för sitt eget och som ibland har\r\nganska låga utpressningsmetoder. Detta har bl.a.\r\nbeskrivits i Financial Times, men också i svenska\r\nmedier.\r\nItalien har tydligen brutit mot\r\nmjölkkvotsbestämmelserna, som jag inom parentes\r\nsagt tycker är vansinniga. Italien har tydligen ett straff\r\nfrån EU över sig, böter motsvarande 7 miljarder\r\nsvenska kronor. Nu säger man att Italien inte kommer\r\natt ratificera de nya bestämmelserna om en utökad\r\nbudget för EU, som skall komma upp i EU-\r\nparlamentet den 24 oktober, med mindre än att detta\r\nklaras ut så att Italien inte behöver betala sina böter.\r\nDå säger Spanien att om Italien inte ratificerar den\r\nnya budgetprincipen, som ger Spanien mer pengar till\r\nsin regionalpolitik, kommer Spanien att motsätta sig\r\nen utvidgning av EU och inte rösta för att bl.a.\r\nSverige skall bli ny medlem.\r\nDet är viktigt att vi har klart för oss att det är så\r\nhär samarbetet sker i EU. Det är alltså utpressning.\r\nMan försöker på olika sätt pressa varandra till\r\neftergifter. Jag tycker inte att det verkar vara en union\r\ntill vilken jag har lust att överlämna rätten att besluta\r\növer mig, rätten att besluta över Sverige.\r\nDet finns också andra saker i denna proposition.\r\nJag har inte på något sätt hunnit läsa igenom den än.\r\nFrågan är om någon hinner läsa igenom alltihop. Det\r\nvisar sig bl.a. att vi plötsligt kommer att tvingas\r\nmomsbelägga studiecirklar. ABF, Vuxenskolan och\r\nandra studieförbund har upptäckt att det inom EU\r\nkrävs en gemensam momsbas. Vi kan då inte, som vi\r\nalltid har gjort, undanta studiecirklarna från moms.\r\nDet blir en besvärande ny pålaga, en urholkning av\r\nvåra möjligheter att själva bestämma och därmed\r\nkunna stödja folkbildningen i landet.\r\nTill sist vill jag ställa en fråga till EU-ministern.\r\nJag har framställt en interpellation som ännu inte har\r\nbordlagts. Jag skrev den och lämnade in den på\r\nkansliet redan den 3 oktober. Den kommer att\r\nbordläggas på i dag. Jag menar att vi har möjligheter\r\ntill inflytande genom EES-avtalet. Vi har vetorätt,\r\ninitiativrätt och rätt att vara med i utformandet av de\r\nnya EU-bestämmelserna. Vi kan alltså stoppa dem\r\nsåsom gällande för EES. Det är ett inte ringa\r\ninflytande, vilket också den gamla regeringen har\r\ndeklarerat. Våra tjänstemän finns med i många\r\narbetsgrupper.\r\nJag har framställt min interpellation så fort jag\r\nnågonsin har kunnat. Min fråga till Mats Hellström är:\r\nKommer Mats Hellström att besvara min\r\ninterpellation före den 13 november, så att vi kan\r\nklara ut att vi redan genom det begränsade område av\r\nEU:s jurisdiktion som EES-avtalet omfattar faktiskt\r\nhar ganska avsevärda möjligheter att påverka? Vi är\r\nju inte alls tvingade att följa allt som sker i EU:s\r\nfortsatta utveckling genom något sorts hängavtal eller\r\nlydstatsavtal.</pre><pre>Anf.  48  HADAR CARS (fp) replik:\r\nHerr talman! Jag har tre frågor till Birgitta\r\nHambraeus.\r\nBirgitta Hambraeus uttrycker en glädje över att\r\nMats Hellström nu, å den nya regeringens vägnar, har\r\nförklarat att man inte tänker genomföra någon\r\ngrundlagsändring förrän efter folkomröstningen. Det\r\när samma grundtanke som den förutvarande\r\nregeringen har givit uttryck för. Centerpartiet deltog i\r\nregeringen. I slutomgången deltog dock inte Centerns\r\npartiledare. Innebär det att det inom centergruppen\r\nhar funnits en osäkerhet om ifall man skulle hantera\r\ndenna grundlagsändring tidigare än vad den gamla\r\nregeringen - och den nya - har tänkt sig?\r\nMin andra fråga gäller momsen på studiecirklar,\r\nsom så bekymrade Birgitta Hambraeus. Om man nu\r\nmåste införa moms på studiecirklar därför att man är\r\nmedlem i den europeiska unionen, finns det ingenting\r\nsom hindrar den svenska riksdagen att anslå mera\r\npengar till studiecirkelverksamheten, för att\r\nkompensera den skattehöjning som momsbeläggning\r\ninnebär. Tänker Birgitta Hambraeus, om detta skulle\r\nbli fallet, lägga fram förslag om ökade anslag till\r\nstudiecirklarna, som kompenserar dem för en sådan\r\neventuell höjning?\r\nMin tredje fråga gäller följande. Birgitta\r\nHambraeus var en av de argaste och hätskaste\r\nmotståndarna till EES-avtalet när det behandlades här\r\ni riksdagen. Är hennes hätskhet mot avtalet lika stor i\r\ndag eller kan hon tänka sig att ha kvar det, i händelse\r\nav att svenska folket, trots min förhoppning och min\r\nförmodan, skulle rösta nej till ett medlemskap i den\r\neuropeiska unionen?</pre><pre>Anf.  49  BIRGITTA HAMBRAEUS (c)\r\nreplik:\r\nHerr talman! Den viktiga skillnaden mellan vad vi\r\nsade när grundlagsändringen antogs första gången och\r\nblev ett vilande grundlagsförslag och det som Mats\r\nHellström i dag deklarerar är - där är vi alla överens -\r\natt vi före folkomröstningen inte skall ta upp saken till\r\nprövning igen. Men den viktiga nyhet som Mats\r\nHellström kom med är att det endast vid ett ja i\r\nfolkomröstningen blir aktuellt att över huvud taget\r\nbehandla denna grundlagsändring eller befästa den.\r\nJag vill gärna returnera en fråga till Hadar Cars: Är\r\ndet någonting som också Hadar Cars instämmer i? Jag\r\ntycker att det är väldigt viktigt och bra. Det får inte\r\nvara ett grundlagsförslag vilande så att man när som\r\nhelst under fyraårsperioden med bara en enkel\r\nmajoritet i riksdagen kan ansluta Sverige till EU utan\r\nnågon ny diskussion.\r\nNär det gäller studiecirklarna tycker jag att Hadar\r\nCars kom med en mycket bra idé, att de skall få\r\nkompensation. Jag tar det som ett löfte från Hadar\r\nCars att vi tillsammans skall kompensera\r\nstudieförbunden.\r\nEES-avtalet är krångligt och onödigt. Det tycker\r\njag fortfarande, men vi har det, och näringslivet är\r\ntydligen väldigt förtjust i det. Därför tycker jag att vi\r\nskall försöka göra det bästa av det.</pre><pre>Anf.  50  HADAR CARS (fp) replik:\r\nHerr talman! Jag får tolka det Birgitta Hambraeus\r\nsäger beträffande grundlagsändringen så, att det inom\r\nCenterpartiet tidigare funnits osäkerhet om man skulle\r\nanta lagen även om det blev ett nej i\r\nfolkomröstningen. Jag är glad att Centerpartiet på den\r\npunkten nu kommit till den slutsats som Folkpartiet\r\nkom till för länge sedan.\r\nSlutligen noterar jag, herr talman, att hätskheten\r\nmot EES-avtalet i dag är väsentligt mindre\r\nframträdande i det Birgitta Hambraeus säger. I dag ser\r\nhon avtalet som fördelaktigt för svenskt näringsliv.\r\nHon ser även andra fördelar med det. Det är förfärligt\r\nroligt att hon på den här punkten har haft tid och\r\nmöjlighet att tänka om. Tänk om hon skulle bli\r\ntvungen att tänka om en gång till!</pre><pre>Anf.  51  Statsrådet MATS\r\nHELLSTRÖM (s):\r\nHerr talman! Det är kanske litet originellt att svara\r\npå en interpellation när man varken bestämt när den\r\nskall besvaras eller känner till innehållet. Eftersom\r\nBirgitta Hambraeus ändå ställt frågan, får jag väl\r\nkommentera själva sakfrågan. Där är det i all enkelhet\r\nså att man visst kan säga nej till områden i EES-\r\navtalet. Då faller de för alla EES-avtalets\r\nmedlemsstater, då urgröps avtalet. Det är en\r\ninstabilitet i avtalet som tyvärr gör det så skakigt.\r\nMan kan visst inskränka samarbetet, man kan ställa\r\nsig utanför. Då faller hela avsnittet, och inte bara för\r\nvår del utan också för andra.\r\nDen andra möjligheten, som debatterats här i dag,\r\ndvs. att förbättra EES-avtalet genom en\r\nomförhandling, förefaller mig utomordentligt\r\nfrämmande. Utan tvekan anser många av\r\nmedlemsländerna i den europeiska unionen att de har\r\ngivit Sverige, Norge, Finland och Österrike mycket\r\ngoda villkor. Det är vad de anser. Om vi säger nej,\r\nrespekterar de förstås det. Inte tror jag att de skulle\r\nlåta oss plocka russin ur en annan kaka genom att göra\r\nEES-avtalet mer attraktivt för just Sverige. Det\r\nförefaller mig utomordentligt främmande.</pre><pre>Anf.  52  BIRGITTA HAMBRAEUS (c)\r\nreplik:\r\nHerr talman! Jag är oerhört mån om att vi skall få\r\nen ordentlig diskussion om möjligheten att påverka\r\nEES-avtalet. Därför skrev jag en interpellation efter\r\natt hela sommaren försökt diskutera frågan med Ulf\r\nDinkelspiel. Jag lämnade interpellationen till\r\nkammarkansliet måndagen den 3 oktober. Den\r\nkommer av någon anledning inte att anmälas förrän i\r\ndag. Därför är min fråga till Mats Hellström: Kommer\r\nMats Hellström att göra allt som står i hans makt att\r\nse till att vi faktiskt får en diskussion före den 13\r\nnovember? Jag tycker att det är väldigt angeläget. Vi\r\nhar nämligen möjlighet att påverka alla de nya EU-\r\nregler som EU önskar få tillämpbara genom EES-\r\nområdet. Vi har en ganska stor möjlighet att påverka\r\ngenom vår initiativrätt, som man ju inte har som EU-\r\nmedlemsland. Det är bara kommissionen som har den\r\nrätten.\r\nVi har också möjligheter att vara med i de\r\narbetsgrupper som utformar de nya reglerna. Det var\r\nför mig - det måste jag erkänna - en nyhet, Hadar\r\nCars, jag hade inte läst så noga i EES-avtalet. Det här\r\när viktigt att diskutera och få klargjort. Så ofta säger\r\nman: Det är redan färdigt, vi är tvungna att bara\r\nanpassa oss efter allting.\r\nJag hoppas att Mats Hellström vill bekräfta att vi\r\nfår en ordentlig diskussion om möjligheterna till\r\ninflytande genom EES-avtalet före folkomröstningen.</pre><pre>Anf.  53  Statsrådet MATS\r\nHELLSTRÖM (s):\r\nHerr talman! Jag tycker att vi skall försöka hålla\r\nisär olika frågor i kammaren. När och hur en\r\ninterpellation som ännu inte anmälts skall besvaras får\r\ntas upp i sinom tid när interpellationen faktiskt finns.\r\nI själva sakfrågan är det få som är så angelägna\r\nsom jag att varje dag fram till den 13 november\r\ndiskutera EES-avtalet, som jag anser var viktigt i det\r\nskede det skrevs men som jag anser vara fullständingt\r\notillräckligt för vårt land. Ingen kan vara gladare än\r\njag om vi kan diskutera de villkor som EES-avtalet\r\nerbjuder varje dag fram till den 13 november. Jag\r\nhoppas också att ordentlig klarhet skall finnas för alla\r\nsom skall rösta i denna angelägna fråga.</pre><pre>Anf.  54  BENGT HURTIG (v):\r\nHerr talman! När vi träffar vänsterpartister ute i\r\nEuropa vill de flesta av dem självklart att vi skall gå\r\nmed i EU. De vill ha hjälp i argumentationen för den\r\npolitiska linje som de står för. Men de säger också att\r\ndet är viktigt att folket skall få avgöra det här, att\r\nfolkets majoritet får bestämma hur vi skall ha det med\r\ndet europeiska samarbetet.\r\nFrån borgerligt håll får jag ofta en annan vinkling.\r\nMan säger att vi måste ta ansvar för Europas framtid\r\noch dess konkurrens med de andra stormakterna Japan\r\noch USA, och då kan vi inte längre lyssna så förfärligt\r\nmycket på folkviljan. Folk förstår inte det här riktigt.\r\nDet finns trots allt ett auktoritärt odemokratiskt drag i\r\ndessa sammanhang, som bl.a. tog sig uttryck i Nic\r\nGrönvalls artikel i våras och som följts upp i andra\r\nartiklar, att de folkvalda politikerna utgör ett grus i\r\nmaskineriet för att få Europa starkt och måste på\r\nnågot sätt få mindre makt i sina parlament, sättas i\r\nkarantän på ett eller annat sätt. Pessimismen när det\r\ngäller folkstyre och demokrati skall vi slå tillbaka mot\r\nden 13 november.\r\nDet vore en katastrof för demokratin om det bara\r\nfanns ett alternativ - man kan få det  intrycket i\r\ndebatten i dag. Det finns inget alternativ, vi måste gå\r\nmed i unionen. Har vi då demokrati om vi inte kan\r\nvälja mellan olika demokratier? Det måste rimligen\r\nfinnas olika alternativ.\r\nNågon frågade varför man inte delat ut\r\nMaastrichtfördraget till hushållen. I EG-delegationen,\r\ndär jag sitter med, fick vi den informationen att man\r\nfrån danskt håll har varnat för det. Skulle man dela ut\r\nMaastrichtfördraget till hushållen, skulle de bli så\r\nförskräckta att det skulle bli som det gick i Danmark,\r\natt folket röstade nej. Man litar inte på folkets\r\nförmåga att läsa Maastrichtfördraget. Det är den bistra\r\nsanningen.\r\nMaastrichtfördraget är egentligen en ganska\r\nhastigt ihopkommen traktat under trycket av den\r\npolitiska situation som uppträdde efter Berlinmurens\r\nfall. Jag och många Europapolitiker med mig tror att\r\ndet kommer att få omarbetas rätt grundligt innan det\r\nkan leda till något konkret resultat.\r\nHerr talman!  Det är en sned fördelning på\r\npartirepresentationen här i dag. Det skulle ha behövts\r\nföreträdare för andra partier som vi vet har en kritisk\r\ninställning men som har haft svårt att bli nominerade i\r\nden valprocedur som vi har. Det är också ett uttryck\r\nför den bristande omsorg om demokratin som spritt\r\nsig även i vårt land.\r\nPropositionen karakteriseras enligt mitt\r\nförmenande av en mängd kringgående rörelser och\r\nförskönande omskrivningar, som vi har fått gott om i\r\ndag.\r\nMan säger att propositionen skall dras tillbaka vid\r\nett nej. Det kan visa sig att hela detta arbete som\r\nregering och riksdag nu utför inte får något praktiskt\r\nresultat. Jag tycker faktiskt att det vore rimligt att den\r\nsocialdemokratiska regeringen tog en egen ställning\r\noch drog tillbaka propositionen.\r\nDe finska ställningstagandena har ett helt annat\r\ndrag av klarhet och ärlighet. Finländarna formulerar\r\nsig ofta som nej-sidan i Sverige gör. De säger att så\r\nhär blir det, och det är detta som de måste ta ställning\r\ntill. Det slirande sättet att formulera sig och de\r\nkringgående rörelserna är ingenting som stärker\r\nförtroendet för dem som argumenterar för ett\r\nmedlemskap.\r\nNär vi i den här kammaren i våras behandlade\r\nfolkomröstningsbetänkandet KU50 var det ingen som\r\nkunde tro att de statliga resurser som riksdagen\r\ntillsköt skulle användas på ett så snett sätt som har\r\nvarit fallet under sommaren.\r\nUtrikesdepartementets handelsavdelning har gått\r\nut med en broschyr till alla hushåll. Broschyren är\r\nfylld av formuleringar som med rätta kan kritiseras.\r\nOm man ställer samma frågor till broschyren och till\r\nSekretariatet för Europainformation får man ofta helt\r\nskilda svar. Om man t.ex. frågar om ifall riksdagen\r\nkan avgöra om Sverige skall delta i EMU:s tredje steg\r\nmed gemensam valuta och riksbank svarar\r\nSekretariatet för Europainformation: Nej, Sverige är\r\njuridiskt bundet av Maastrichtfördraget där EMU\r\ningår. Vi har inget undantag från de reglerna.\r\nVi vet ju att den dominerande uppfattningen hos\r\nja-sidan och i propositionen är att Sveriges riksdag\r\nsjälv beslutar om detta, inte därför att det står så utan\r\ndärför att man i praktisk politik tydligen inte behöver\r\nfölja avtalet.\r\nHar Sverige fått garantier för att kunna behålla\r\nSystembolagets försäljningsmonopol? I broschyren\r\nstår det att Systembolaget skall behållas. Men\r\nSekretariatet för Europainformation säger: Nej,\r\nkommissionen har sagt att man inte tänker dra\r\nSystembolagets monopol inför EU-domstolen. Men\r\ningenting utesluter att någon annan part -- t.ex. en\r\nvinproducent -- gör det. På det viset kan man gå\r\nigenom fråga efter fråga och få -- som jag ser det --\r\nbetydligt bättre och rakare svar från Sekretariatet för\r\nEuropainformation, som också är ett organ för\r\nregeringen.\r\nKampen mot narkotikamissbruk och brottslighet\r\nhar ju varit uppe till diskussion här i dag. De åtgärder\r\nsom skall vidtas är skärpta gränskontroller vid de yttre\r\ngränserna och ökat polisiärt samarbete. Det betyder\r\natt Polisen skall få större möjligheter att ingripa mot\r\npersoner inne i landet. När man inte kan agera vid\r\ngränserna måste man alltså ingripa mot personer ute\r\npå gator och torg. Frågan är då vilka perspektiv detta\r\nöppnar mot ett samhälle där de polisiära åtgärderna\r\nmåste förstärkas på det viset. Det är inte säkert att\r\ndetta blir ett så särskilt trevligt samhälle.\r\nHerr talman! Under de kommande debatterna\r\nkommer det att finnas anledning att återkomma till\r\nmånga av dessa punkter. Jag är tacksam att den här\r\ndebatten trots allt har hållits i dag.</pre><pre>\r\nAnf.  55  CARL BILDT (m) replik:\r\nHerr talman! Liksom många andra av kammarens\r\nledamöter har jag nu lyssnat till tre och en halv\r\ntimmars debatt. Det har jag gjort därför att jag har\r\nvarit angelägen att höra vad nej-sidan har att säga om\r\nsitt alternativ. Vi vet vad nej-sidan är emot, men det\r\nvore intressant att höra vad man är för. Nu har Bengt\r\nHurtigs partiledare tröttnat på debatten, så jag får\r\nanvända Bengt Hurtig litet som stand in för Gudrun\r\nSchyman.\r\nOm jag har förstått Vänsterpartiets uppfattning rätt\r\när den följande. Det omedelbara alternativet är EES-\r\navtalet. Men med Gudrun Schymans formulering har\r\nEES-avtalet uppenbara brister från\r\ninflytandesynpunkt. Därför vill Vänsterpartiet att vi\r\nomedelbart skall inleda förhandlingar med EU-\r\nstaterna om att vi skall få det inflytande som vi just\r\nhar sagt nej till. Då ligger alltså hela frågan om\r\nSveriges demokratiska inflytande i EU-staternas\r\nhänder. Säger EU då nej till Vänsterpartiets linje,\r\nsitter vi där med en lösning som enligt era egna\r\nformuleringar har uppenbara brister ur\r\ninflytandesynvinkel. Kommer ni i en förhandling\r\nmåste ni ha någonting att ge för att få det inflytande\r\nsom ni först inte velat ha men som ni nu vill ha i\r\nutbyte mot någonting. Vad är det då som ni skall ge\r\nför att få det som ni nyss inte ville ha?\r\nDet är klart att det finns ett alternativ, Bengt\r\nHurtig. Det är bara det att ni inte vågar redovisa det.\r\nNi vågar inte stå för konsekvenserna. När jag lyssnar\r\ntill Vänsterpartiets företrädare under denna debatt får\r\njag ett intryck av att ni står lika nakna som era\r\nvalaffischer när det gäller att faktiskt redovisa vad ni\r\nskall göra. Om inte annat sägs av Bengt Hurtig\r\nkommer jag att gå ut i den debatt som nu har inletts\r\noch säga att vi har fått bekräftat av Vänsterpartiets\r\nföreträdare under denna debatt att ert alternativ är\r\nEES-avtalet, men att ni själva säger att detta är ett\r\nalternativ som inte ger Sverige det inflytande som vi\r\nborde ha. Sedan skall Vänsterpartiet lägga sig och be\r\nEU om att få inflytande efter det att man har\r\nsmutskastat EU:s samarbete och sagt nej. Ni är lika\r\nnakna som era valaffischer.</pre><pre>Anf.  56  BENGT HURTIG (v) replik:\r\nHerr talman! Det är ju faktiskt så att vi tror att\r\nIsland, Sverige, Norge och Schweiz kommer att vara\r\nintressanta för EU också i fortsättningen när det gäller\r\nnågon form av avtal. Jag är positivt överraskad över\r\nden beredvillighet som EU visat i fråga om att lyssna\r\npå EFTA-länderna under de månader som EES-\r\navtalet har varit i kraft.\r\nDet har uppstått problem på några områden. Det\r\nhar inte gått att tillämpa EES-avtalet som man har\r\ntänkt sig. Det gäller t.ex. sjöfartscabotaget, vissa\r\narbetstidsdirektiv som inte islänningarna kunde\r\nacceptera och det gäller det tredje\r\nsakförsäkringsdirektivet.\r\nNu har man lyft ut dessa tre saker, dvs. de har inte\r\nblivit tillämpade inom EES-avtalets ram. Det pågår\r\nlöpande förhandlingar om en rad områden som är\r\nproblematiska. När det gäller t.ex. lastbilars längd och\r\nandra sådana områden kan vi ju faktiskt försöka att\r\nlyfta ut dem ur avtalet och därmed slipper vi de\r\njättelika problem som den stela tillämpningen av EU-\r\ndirektiv och förordningar medför.\r\nSom EES-avtalet är formulerat innebär det att\r\nman måste tolerera vissa nationella olikheter, vilket\r\nman hittills i praktiken redan har gjort. Man är mån\r\nom oss som handelspartner och man är mån om att det\r\nhela skall fungera så smidigt som möjligt. Det har inte\r\nvarit något större buller om dessa avsteg i\r\nförhandlingarna om EES-avtalet, vare sig från EFTA-\r\nländerna eller EU-länderna. Man har sett det som en\r\npraktisk lösning på ett praktiskt problem.</pre><pre>Anf.  57  CARL BILDT (m) replik:\r\nHerr talman! Jag vill passa på att välkomna att\r\nBengt Hurtig i sitt tidigare inlägg bekräftade bilden av\r\natt de europeiska vänsterpartierna tycker att\r\nVänsterpartiet i Sverige står för en isolationistisk\r\nlinje.\r\nJag konstaterar också att Bengt Hurtig bekräftar\r\nmin bild av Vänsterpartiets linje, dvs. att det är EES-\r\navtalet som skall gälla och sedan skall vi be att EU tar\r\nhänsyn till oss i alla fall. Det kan man ju göra, men\r\nVänsterpartiets linje är att vi skall böna och be men\r\natt vi skall vara bannlysta från möjligheterna att få\r\nvara med och fatta beslut. Det är detta som jag kallar\r\nett lika uppenbart pinsamt som plågsamt demokratiskt\r\nunderskott. Vi kan böna och be och vi kan vädja, men\r\nvi kan aldrig vara med och fatta beslut.\r\nDetta gäller också åtskilliga av de konkreta\r\nexempel som Bengt Hurtig här tog upp. Han talade\r\nom Systembolaget och att den frågan låg hos\r\ndomstolen. Det må vara på det sättet även om\r\nkommissionen inte har sagt att man skall föra frågan\r\ndit. Men detta är identiskt med den situation som\r\nBengt Hurtig själv vill ha. Systembolagets framtid\r\nkan ligga hos domstolen precis lika mycket vare sig\r\nom det är EES-avtalet som gäller eller om vi är\r\nmedlemmar. Däremot har vi som medlemmar\r\nmöjlighet att agera politiskt för Systembolaget - om\r\nvi nu skulle tycka att det är jordens mest angelägna\r\nsak. Som EES randstat kan vi böna och be, men vi är\r\nbannlysta från möjligheten att vara med och fatta\r\nbeslut.\r\nBengt Hurtig har, i sin partiledares frånvaro,\r\nbekräftat att det ni i Vänsterpartiet företräder här är ett\r\nrandstatsalternativ, där Sverige står utan inflytande\r\növer viktiga beslut, också över vår egen framtid. Det\r\när ni som står för det demokratiska underskottet. Det\r\nbeskedet skall vi med kraft föra ut från dagens debatt.</pre><pre>Anf.  58  BENGT HURTIG (v) replik:\r\nHerr talman! Om vi sitter i EU:s ministerråd och\r\nefter en debatt om t.ex. lastbilarna blir nedröstade, är\r\nvi tvungna att införa de kortare lastbilarna, oavsett om\r\nvi vill det eller inte, oavsett om vi i Sveriges riksdag\r\när eniga om att vi inte vill ha dem. Sådan är\r\nsituationen.\r\nOm vi däremot hanterar den här frågan inom EES-\r\navtalets ram kommer vi att kunna ta upp\r\nförhandlingar om att slippa just den delen av avtalet,\r\ngenom att inget nytt regelverk kommer att införas i\r\nSverige utan att riksdag, regering eller myndigheter\r\ngodkänner ett sådant beslut. Det är skillnaden.\r\nMaktlösheten är inte total när det gäller EES-\r\navtalet, vilket man ibland kan få ett intryck av. Sedan\r\nkan det naturligtvis också behöva ske andra\r\nförändringar av EES-avtalet. Man kan behöva skriva\r\nom hur miljöfrågor, varucirkulation osv. skall\r\nhanteras.\r\nJag tycker inte att situationen är sådan att EES-\r\navtalet behöver leda till skräck och förtvivlan för\r\nsvenskt näringsliv och svenska företagare.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att pågående ärende samt de ärenden som\r\nåterstod på föredragningslistan fick avgöras vid\r\nmorgondagens sammanträde.</pre><pre>Anf.  59  KRISTER SKÅNBERG (mp):\r\nHerr talman! Först vill jag kommentera EES-\r\navtalet, som kommer upp gång på gång i den här\r\ndebatten. Alla talare är tydligen överens om att EES-\r\navtalet är otillräckligt på olika sätt och att det ger oss\r\nett svagt inflytande. Därför måste det ha varit en svår\r\nvårdslöshet från de partiers sida som var så ivriga att\r\nanta EES-avtalet, trots att EG-domstolen tvingade\r\navtalsparterna att ändra innehållet, så att EFTA-\r\nländerna fick ett mycket svagare inflytande än de\r\nskulle ha haft. Det var farligt att hetsa fram det här\r\navtalet. Det fanns ju möjlighet att ta mycket längre tid\r\npå sig för att ta ställning till avtalet än vad riksdagen\r\nutnyttjade.\r\nVad som nu händer är alltså att alla tycks vara\r\nense om att det är ett för svagt avtal. Nu påstår ja-\r\nsidan att vår enda chans är att också bli medlemmar i\r\nden europeiska unionen. Det betyder ju att den\r\nfolkomröstning som skall hållas den 13 november\r\nborde ha hållits redan om EES-avtalet. Därom fick vi\r\ningenting veta.\r\nJag är förvånad över att man dessutom i anförande\r\nefter anförande hackar på dem som är kritiska till\r\nsvenskt EU-medlemskap, därför att de i det här läget\r\nändå tycker att EES-avtalet ger Sverige större frihet\r\nän ett EU-medlemskap skulle ge. Jag tycker faktiskt\r\natt ni borde skämmas.\r\nFru talman! Jag anser att de ekonomiska\r\nkonsekvenserna av ett svenskt medlemskap i\r\nEuropeiska unionen jämfört med fortsatt deltagande i\r\ndet europeiska ekonomiska samarbetet är otillräckligt\r\nbelysta i den förra regeringens proposition. Den här\r\npropositionen är alltså ett dåligt underlag för beslut.\r\nDen visar inte vilka skillnaderna kan förväntas eller\r\nbefaras bli mellan nuläget, med EES-avtalet, och ett\r\neventuellt svenskt medlemskap i Europeiska unionen.\r\nI propositionen står det på sidan 47 att det inte\r\nfinns någon motsättning mellan de långsiktiga målen\r\nför regeringens ekonomiska politik och EU:s\r\nriktmärken för den ekonomiska utvecklingen: låg\r\ninflation, låga räntor, sunda statsfinanser och stabil\r\nväxelkurs.\r\nI vår nya regerings regeringsdeklaration talas det\r\nom en ny inriktning av den ekonomiska politiken, om\r\nåtgärder som skall ge bästa möjliga resultat för\r\nstatsfinanser, tillväxt och sysselsättning. Den förra\r\nregeringen nämnde inte sysselsättningen.\r\nVilka blir då skillnaderna mellan fortsatt\r\ndeltagande i EES och ett eventuellt svenskt EU-\r\nmedlemskap med en sådan ny ekonomisk politik? Var\r\nfinns analyserna av det? Var finns slutsatserna? Det\r\nkommer att behövas krafttag för att vi skall kunna\r\npressa ned arbetslösheten i Sverige, speciellt om vi\r\nblir medlemmar i Europeiska unionen.\r\nJag har här ett diagram, men jag har till min\r\nledsnad blivit informerad om att man inte längre kan\r\nvisa overheadbilder här i kammaren. Jag hoppas att\r\ndet löser sig så småningom - det gick bra förut.\r\nDiagrammet visar arbetslösheten i procent av\r\narbetskraften och hur den har utvecklats från 1969 till\r\n1993.\r\n1981 steg arbetslösheten i Europeiska\r\ngemenskapen över 8-procentsnivån, och sedan dess\r\nhar den legat mellan knappt 9 och drygt 11 %. I\r\nSverige var arbetslösheten ca 2,5 % 1981, steg till ca\r\n3,5 % 1983 och sjönk sedan för varje år fram till\r\n1989. Den började stiga brant från 1990. Under EU-\r\nanpassningsåren steg den till över 8 %, enligt vår\r\nkälla, OECD.\r\nHur skall arbetslösheten i Sverige kunna pressas\r\nned under åtminstone 3,5-procentsnivån, om vi i\r\nSverige tvingas ha prisstabilitet som främsta norm för\r\nden ekonomiska politiken, som EU har enligt\r\nMaastrichtfördraget?\r\nDet är lika dystert om vi tittar på\r\nsysselsättningstillväxten. Bureau of Labour Statistics\r\nhar i ett diagram jämfört sysselsättningens tillväxt i\r\nNordamerika, Japan och Europa sedan 1960. Medan\r\nsysselsättningen i USA nästan fördubblades fram till\r\n1988 har det inte hänt mycket i Europa.\r\nDe allra flesta bedömare är eniga om att det är i\r\nsmå företag som nya jobb kan skapas. Då bör man\r\nkanske ta i beaktande det som Percy Barnevik i ABB\r\nför några år sedan varnade för, nämligen att ett EU-\r\nmedlemskap skulle leda till ett blodbad på\r\nsmåföretag.\r\nJag måste till slut fråga, fru talman: Hur hade det\r\ngått för småföretagen och för svensk exportindustri\r\nom Sverige redan varit med i Europeiska unionen? Då\r\nhade kronan inte tillåtits flyta och därmed få en mer\r\nrealistisk kurs. Då hade inte svensk exportindustri fått\r\nsin största chans på tiotals år. Då hade arbetslösheten\r\nnog inte börjat minska nu. Småföretagen hade inte\r\nheller haft möjlighet att som underleverantörer\r\nleverera till de större företagen.</pre><pre>Anf.  60  Statsrådet MATS\r\nHELLSTRÖM (s):\r\nFru talman! En av de frågor som Krister Skånberg\r\ntog upp är värd att upprepa. Han frågade: Om nu\r\nEES-avtalet ger så litet inflytande, varför är det då så\r\nmånga partier som har förespråkat detta avtal? Det är\r\ni och för sig en fråga som det är relevant att ställa.\r\nJag tror också att det är ganska viktigt att besvara\r\nden, därför att svaret ger det perspektiv som debatten\r\nhittills har saknat.\r\nPå slutet av 80-talet var EG inriktat på att fördjupa\r\nsitt samarbete men inte på att utvidga det. När man\r\ninbjöd EFTA-länderna till starten av förhandlingarna\r\nom EES-avtalet talade man också om ett i olika\r\navseenden jämställt avtal när det gällde olika typer av\r\ninflytande i avtalet. Det var i början av 1989. EFTA-\r\nländerna gick in i den förhandlingen.</pre><pre>Sedan hände det som har berörts väldigt litet i den\r\nhär debatten och som visar hur oerhört snabbt vi\r\nglömmer viktiga historiska skeenden.\r\nDen 9 november 1989 föll Berlinmuren. Då\r\nvandrade människor upp på muren. Östtyska\r\n\"Volkspolizei\" sköt inte. Berlinmuren föll alltså.\r\nJärnridån föll. Warszawapakten upplöstes, och\r\nsedermera upplöstes Sovjetunionen. Det var en\r\nrevolution som skedde i Östeuropa, med början i\r\nnovember 1989 - en revolution i vår del av världen.\r\nDå var detta på allas våra näthinnor. Nu tycks det vara\r\nbortglömt.\r\nDetta ledde då i EG:s ledning ganska snabbt till\r\nhelt andra signaler. Det märktes också i\r\nförhandlingarna, och det redovisades i dåvarande\r\nolika EES-samrådsorgan. EG förstod att nu var det en\r\nny dagordning som måste gälla i Europa: Hur skall vi\r\ni den rika västvärlden kunna hjälpa till med att\r\nintegrera de nya fria länderna i Östeuropa i en modern\r\nekonomi och demokrati? Därmed kom också EES-\r\nförhandlingarna att ändras. Det märktes redan på\r\nvårvintern 1990 att det inte längre handlade om detta\r\ninflytande. I stället erbjöds EFTA-ländernas\r\nregeringar möjligheten att söka medlemskap i EG\r\nunder den förutsebara delen av 1990-talet.\r\nDet var en förändring från EG:s sida där man inte\r\nhade tänkt sig en utvidgning. Nu förstod man att det i\r\nhög grad handlar om hur vi i den rika delen av Europa\r\ntillsammans skall kunna hjälpa till så att hela Europa\r\nkan få ett drägligt liv, och det gäller då folkflertalet,\r\nunder våra barns livstid.\r\nDet var heller ingen tillfällighet att regeringarna i\r\nSverige, Finland och Norge svarade på den\r\nsituationen genom att, för Sveriges del under ett\r\nhalvårs tid av diskussioner i riksdagen, söka\r\nmedlemskap i den europeiska gemenskapen, som det\r\nhette på den tiden. Det är den processen som så har\r\nglömts bort i dagens diskussion, dvs. att det var just i\r\nmedvetande om både att det inte gick att få det\r\ninflytande inom EES-avtalets ram som man\r\nförväntade sig vid 80-talets upplösning och det\r\nfaktum, som jag sagt tidigare i debatten här, att det är\r\nnu under 90-talet som vår del av världen förändrats så\r\nkraftigt. Skall vi delta i den förändringen eller inte?\r\nDet perspektivet borde den här debatten faktiskt också\r\nhandla om.</pre><pre>Anf.  61  KRISTER SKÅNBERG (mp)\r\nreplik:\r\nFru talman! Det var ett vackert anförande, Mats\r\nHellström! Men jag är inte säker på att jag förstår vad\r\ndet har med mitt påstående att göra - att jag tycker att\r\nde partier som drev igenom EES-avtalet har visat svår\r\nvårdslöshet med demokratin när man inte ordnade en\r\nfolkomröstning om EES-avtalet. Med den logik som\r\nman försöker sig på här var det faktiskt i så fall EES-\r\navtalet som var det avgörande steget. Man talar\r\nungefär som Carl Bildt i den förra regeringen gjorde.\r\nOm den enda vägen skulle vara att vi gick vidare till\r\nmedlemskap, är det väl direkt ohederligt att inte ordna\r\nen folkomröstning i fråga om det första steget. Jag\r\nhörde inte någon kommentar från Mats Hellström om\r\ndetta. Jag vore tacksam för en sådan.</pre><pre>Anf.  62  Statsrådet MATS\r\nHELLSTRÖM (s):\r\nFru talman! Få politiska frågor har diskuterats så\r\nlänge i denna riksdag som just EES-avtalet, Krister\r\nSkånberg, som jag förresten får hälsa välkommen\r\ntillbaka. Krister Skånberg var ju med i riksdagen\r\ntidigare under en period.\r\nTvå allmänna demokratiska val har hållits i det här\r\nlandet under förhandlingsprocessen. Ingen fråga -\r\nsåvitt jag känner till, i alla fall inte under\r\nenkammarriksdagens tid - har i riksdagens utskott\r\nbehandlats så länge och så noga som EES-avtalet.\r\nDen process som vi har haft i den här riksdagen\r\nnär det gäller det avtalet och de villkor som har gällt\r\nför vårt land, liksom för Norge, Finland och\r\nÖsterrike, för att få delta på den gemensamma\r\nmarknaden har svenska folket egentligen kunnat\r\ngranska i allmänna val mer än kanske någon annan\r\npolitisk fråga. Jag tror därför, Krister Skånberg, att\r\ndenna kammare har diskuterat den frågan mer än\r\nkanske någon annan fråga sedan enkammarsystemet\r\ninfördes.</pre><pre>Anf.  63  KRISTER SKÅNBERG (mp)\r\nreplik:\r\nFru talman! EES-avtalet har naturligtvis\r\ndebatterats en del - och skam vore det väl annars!\r\nMan jag skulle kunna travestera litet här, Mats\r\nHellström, genom att säga: Inte någonsin tidigare har\r\nväl en så stor fråga fått så kort remisstid att en lång\r\nrad remissinstanser i sina svar måst säga att de inte\r\nhinner ta ställning. Inte någon gång tidigare i Sveriges\r\nhistoria har väl en så viktig förändring beretts så\r\nutomordentligt knappt och bristfälligt som just EES-\r\navtalet.\r\nSå mycket konstigare blir detta när det faktiskt\r\nfanns mera tid. Men detta jäktades igenom. Det sades:\r\nSverige måste nu bli färdig. Så småningom visade det\r\nsig att EES-avtalet ändå skulle upp till ombehandling.\r\nInte ens den respittiden använde Sveriges riksdag till\r\natt förbättra beslutsunderlaget. Jag vidhåller alltså\r\nlugnt och bestämt att detta var uselt förberett och att\r\ndet hade funnits tid för att ordna en folkomröstning.\r\nAtt jag tar upp detta beror på att talare efter talare\r\npå något sätt hånar dem som nu vill säga nej till ett\r\nsvenskt EU-medlemskap för att de var kritiska till\r\nEES-avtalet. Detta är något fullständigt oerhört. Ja,\r\ndet är ett hån mot demokratin att föra ett sådant\r\nresonemang.</pre><pre>Anf.  64  CARL BILDT (m) replik:\r\nFru talman! Låt mig först säga till Krister\r\nSkånberg att hans argument mot ett EU-medlemskap,\r\natt vi i det läget inte skulle kunna låta den svenska\r\nkronan flyta, dess värre är felaktigt. Innan den\r\nsvenska kronan flöt, flöt flera viktiga EU-valutor -\r\ninklusive det brittiska pundet och därefter flera andra\r\nvalutor. Låt oss således rensa ut uppenbara\r\norimligheter från debatten!\r\nSedan till den fråga som jag ställde till Bengt\r\nHurtig och även till Miljöpartiet om ert alternativ.\r\nEfter att ha lyssnat också på Krister Skånberg är det\r\nuppenbart att alternativet är EES-avtalet. Då kan man\r\nsäga till Krister Skånberg: Var glad, du får din\r\nfolkomröstning om EES-avtalet. Den har vi den 13\r\nnovember och då kan vi ta ställning till medlemskap\r\neller EES-avtal. De som tycker att EES-avtalet är det\r\nbästa för Sveriges framtid och att detta räcker, skall\r\nrösta på det. De som vill ha inflytande också skall\r\nsjälvfallet rösta på medlemskap.\r\nDet som är litet förvånande i denna debatt är att ni\r\nsom var emot detta EES-avtal nu säger att det är det\r\nsom ni vill anbefalla svenska folket. Det avtal som ni\r\nsäger inte ger oss inflytande vill ni anbefalla Sverige.\r\nSedan skall ni tydligen, liksom Vänsterpartiet, försöka\r\nböna och be de andra europeiska staterna om det\r\ninflytande som detta avtal inte ger.\r\nVar alltså glad! Folkomröstningen och vägvalet\r\nhandlar om den rösträtt vi faktiskt får när vi är\r\nmedlemmar, och den kan ingen förneka att vi har. Det\r\ninnebär inte att vi dominerar och kan bestämma allt.\r\nDet kan ingen i denna riksdag heller göra, för så är det\r\naldrig i samarbete. Men vi är med. Vi utövar\r\ninflytande och är med om att fatta beslut som kommer\r\natt gälla även i Sverige.\r\nMed EES-avtalet kommer till större delen exakt\r\nsamma beslut att gälla i Sverige. Men då har ni\r\navskurit oss från möjligheterna till inflytande också i\r\nfrågor som direkt rör svenska medborgare - alltifrån\r\nSystemet till salmonellan. Det är detta\r\nfolkomröstningen gäller - EES-avtalet med alla dess\r\ndemokratiska begränsningar eller samarbetslinjen\r\nmed allt vad den innebär för framtiden. Tack för det\r\nbeskedet, Krister Skånberg!</pre><pre>Anf.  65  KRISTER SKÅNBERG (mp)\r\nreplik:\r\nFru talman! Så länge Sverige inte är medlem i\r\nEuropeiska unionen har vår riksdag och våra\r\nmyndigheter t.ex. möjlighet att ställa högre krav på\r\nprodukter än vad Europeiska unionen kan göra när det\r\ngäller sådant som miljö och säkerhet. Det skulle\r\ninnebära att svenska företag kan behålla en\r\nhemmamarknad där man kan ligga före med att\r\nutveckla miljövänliga och resurssnåla produkter som\r\nvärlden, inklusive Europeiska unionen, kommer att\r\nropa efter senast i början av det tjugonde århundradet.\r\nI den nuvarande regeringens proposition talas det om\r\natt man skall ha en uthållig ekonomisk tillväxt. Det\r\ninnebär alltså att vi faktiskt måste börja inrikta svensk\r\nindustri på miljövänligare och resurssnålare\r\nprodukter.Där skulle vi alltså kunna få ett försprång,\r\nom vi inte tvingas att gå i takt som vi kommer att göra\r\nom vi går med i Europeiska unionen.\r\nJa, Carl Bildt, jag är i och för sig glad för att vi får\r\nen folkomröstning. Jag är fortfarande litet förvånad\r\növer att man kan föra detta ganska arroganta\r\nresonemang: Krister Skånberg, nu har vi ordnat det så\r\natt folkomröstningen gäller någonting som vi tycker\r\när undermåligt. Vi har gått med på ett avtal som\r\ninnebär att Sverige får ett dåligt inflytande. Vi brydde\r\noss inte om att påpeka detta förra gången. Vi brydde\r\noss inte om att begära en omförhandling redan då, när\r\nvi insåg att detta var ett dåligt alternativ.\r\nNu ska jag vara glad för den här\r\nfolkomröstningen. Jag är fortfarande glad att vi får\r\nmöjlighet att ta ställning till någonting som faktiskt\r\ninte innebär att vi blir medlemmar vilket skulle\r\ninnebära att Sveriges riksdag därmed skulle bli i stort\r\nsett arbetslös i fortsättningen. Jag är glad att det\r\nfortfarande finns chans att hindra utländska makter\r\nfrån att stifta lagar i Sverige. Det vore felaktigt. Jag\r\ntycker att vi kan fortsätta samarbetet med Europeiska\r\nunionen, med andra europeiska länder och med länder\r\ni hela världen med fortsatt rätt till självbestämmande.\r\nFru talman! Det är viktigt för Sveriges industri att\r\nvi kan driva en självständig handelspolitik och att vi\r\ninte riskerar, vilket vi skulle göra om vi blev\r\nmedlemmar i Europeiska unionen, att komma i kläm i\r\nett tänkbart handelskrig mellan t.ex. USA och\r\nEuropeiska unionen. Det har funnits tendenser till\r\nsådana skärmytslingar. Jag tror att Sverige har större\r\nmöjligheter att handla med alla länder om vi står\r\nutanför EU.</pre><pre>Anf.  66  CARL BILDT (m) replik:\r\nFru talman!  Krister Skånberg talar väldigt\r\nmycket. Men jag vet inte riktigt vad han talar om, för\r\nhan talar inte om Miljöpartiets alternativ.\r\nMiljöpartiets alternativ är ju EES-avtalet, vilket\r\ninnebär att vi utrikeshandelsmässigt är beroende av\r\nEU. Därigenom är vi en del av detta, om man så\r\nväljer att kalla det, handelsblock. Han kan hålla sina\r\ntal på någon kongress för Miljöpartiet och företräda\r\nnågon annan linje. Men det är inte Miljöpartiets linje\r\nsom han förefaller att företräda i denna debatt.\r\nLåt mig också få påpeka för honom, när han talar\r\nom miljöstandard, att vi har rätten till en högre\r\nmiljöstandard. Men när det gäller reglerna för t.ex.\r\nvaruhandel är ju skillnaden mellan vad vi kan göra\r\nsom EES-medlemmar och som EU-medlemmar\r\nknappt befintliga över huvud taget, för samma\r\nregelverk gäller för hela EES-området. Men besluten\r\nfattas bara av dem som är medlemmar i unionen, så\r\näven här är det dags att ta en interndebatt inom\r\nMiljöpartiet.\r\nSedan vill jag också bara upprepa att det inte är vi\r\nsom har pådyvlat er EES-alternativet. Nu har några\r\nstycken här under några timmar ställt frågor om\r\nalternativen. Alternativen har successivt blivit allt\r\nklarare, även om jag villigt medger att de inte kom så\r\nenkelt och inte så omedelbart spontant, utan det har\r\nsuccessivt blivit allt klarare att EES-alternativet är det\r\nalternativ som vi har. Och det är det alternativ som ni\r\nsjälva har valt. Då må det väl vara oss förlåtet att\r\nnågot erinra om vad ni själva sade om vad detta\r\nalternativ innebär i form av bristande inflytande.\r\nVad min egen ståndpunkt beträffar har jag\r\nständigt, vilket jag tror att Mats Hellström kan intyga,\r\ni denna kammare sagt att EES-avtalet är ett\r\nrandstatsavtal. Detta var en nödvändighet under ett\r\növergångsskede, som Mats Hellström väl beskrev\r\nbakgrunden till. Men det var ingen som med\r\nsjälvaktning kunde säga att detta var en slutstation för\r\nSverige.\r\nDet är ni som har gjort detta randstatsavtal till ert\r\neget alternativ. Skyll inte på oss! Det är ni som har\r\nvalt alternativ. Men vi tar oss friheten att påpeka den\r\ndemokratiska begränsning och den plågsamma\r\nsituation som det kommer att leda till när vi på punkt\r\nefter punkt, månad efter månad, år efter år,\r\ndecennium efter decennium kommer att få finna oss i\r\nbeslut som vi inte vill vara med och fatta själva. Detta\r\när Miljöpartiets och Vänsterpartiets Europaalternativ.</pre><pre>Anf.  67  KRISTER SKÅNBERG (mp) replik:\r\nFru talman! Det är viktigt att konstatera att\r\nMiljöpartiet inte var med i riksdagen när besluten om\r\nsvenskt deltagande i det europeiska ekonomiska\r\nsamarbetet fattades. Vi deltog alltså inte i beslutet.\r\nRiksdagen har genom sitt beslut med stor majoritet\r\ntvingat fram det andra alternativet vid\r\nfolkomröstningen den 13 november. Omröstningen\r\nstår mycket riktigt, som Carl Bildt påpekar, mellan\r\nfortsatt EES-avtal och ett svenskt medlemskap i\r\nEuropeiska unionen.\r\nVi har påpekat ett antal gånger att vi redan tidigare\r\nhade ett mycket gott samarbete med Europeiska\r\ngemenskapens länder, som det hette då, i form av ett\r\nfrihandelsavtal som har fungerat alldeles\r\nutomordentligt och en lång rad andra avtal. Vid de\r\ndebatter som vi fortfarande kunde delta i sade vi att\r\ndet fanns för- och nackdelar med EES-avatalet. Vi\r\nfördömde det inte på alla punkter, men vi tyckte att\r\ndet inte bara handlade om just handel och ekonomiskt\r\nsamarbete utan att det också gjorde djupa ingrepp i\r\nden svenska lagstiftningen och därmed i den svenska\r\nsjälvständigheten. Värre blev det naturligtvis när det\r\nförsta EES-avtalet som diskuterades förändrades och\r\nEG-domstolen skulle vara den enda tolkaren av\r\nfördraget enligt parollen: Du skall inga andra gudar\r\nhava jämte mig. Det är som sagt bra att\r\nfolkomröstningen genomförs.\r\nFru talman! Det är viktigt att komma ihåg att\r\nSverige ändå fungerar något så när bra, trots den förra\r\nregeringens ekonomiska politik. Arbetslösheten har\r\nminskat, tack vare att Carl Bildt tvingades vika från\r\nden hårda linjens politik. Vi skulle vara med i\r\nEuropeiska gemenskapens hårda kärna. Det skulle få\r\nkosta vad som helst. Den svenska kronan skulle\r\nförsvaras till varje pris. Vad har detta kostat hittills,\r\nCarl Bildt? Är det 60 miljarder eller är det mera som\r\nCarl Bildts envishet kostade de svenska\r\nskattebetalarna? Kronan började i alla fall plötsligt\r\nflyta, och det gav en chans. Nu säger Carl Bildt att det\r\nhade den fått göra även om vi hade varit med i\r\nEuropeiska unionen. Det skedde där en del\r\ndevalveringar, men det var ingen valuta som tilläts\r\nflyta så vitt jag vet.</pre><pre>Anf.  68  KENNETH KVIST (v):\r\nFru talman! I den här debatten har efterlysts\r\nalternativet för nejsidan. På mycket kort sikt  är svaret\r\nnaturligtvis att alternativet är det Sverige såsom det är\r\noch såsom det verkar i dag, precis som alternativet för\r\nja-anhängarna är EU såsom det verkar i dag. Men vad\r\när alternativet från ja-anhängarna på litet längre sikt?\r\nÄr det någon som i dag kan säga att man med\r\nbestämdhet kan förutspå vilken utveckling EU\r\nkommer att genomgå?\r\nCarl Bildt har nu tyvärr lämnat kammaren. Han\r\nhar suttit här länge, vilket var en beundransvärd\r\nprestation i sig. Han säger: Skyll inte EES-avtalet på\r\noss! Han säger att detta avtal var ett randstatsavtal.\r\nMen det var ju regeringen Bildt som slöt detta\r\nrandstatsavtal, som enligt sin egen uppfattning om\r\ndetta avtal med berått mod lät Sverige bli en randstat i\r\nEES-samarbetet. Däremot var vi från Vänsterns sida\r\nkritiska mot EES-avtalet just därför att det var ett\r\nrandstatsavtal, just därför att det inte gav inflytande,\r\noch just därför ville vi ha omförhandlingar och ett helt\r\nannat avtal.\r\nMats Hellström försöker framställa EU, vilket han\r\ninte än den enda ja-anhängaren som gör, som en sorts\r\narena som skall jämställas med Sveriges riksdag.\r\nMen EU är en arena med helt andra spelregler, byggd\r\npå helt andra principer. I EU är det inte\r\nfolksuveränitetsprincipen och parlamentarismen som\r\ngenomsyrar spelplanen, utan EU är tvärtom en\r\nmaktapparat för en elitistisk byråkrati, där regeringar\r\neller representanter för regeringar uppträder som\r\nlagstiftare.\r\nEtt EU-medlemskap skulle innebära ett politiskt\r\nsystemskifte. På alla de områden som EU griper in i\r\nmed EU-rätten upphör riksdagen att vara egentlig\r\nlagstiftare. Därmed avskaffas också delvis - och till\r\nväxande del - en av grundpelarna i vår författning,\r\nnämligen att det är den folkvalda riksdagen som\r\nstiftar lag. Lagstiftningsmakt överförs till Bryssel, till\r\nministerrådet, där en representant för Sveriges\r\nregering kommer att utöva 4/90 röstinflytande över de\r\nlagar som skall gälla i Sverige.\r\nDetta betyder att riksdagen som folkets främsta\r\nföreträdare, som det heter i vår regeringsform,\r\nkommer att upphöra på en rad områden. Ordningen i\r\nEU är som bekant den att nationell lag - även lag av\r\ngrundlags valör - får vika för EU-rätten.\r\nInnebörden av detta är att folkets möjlighet att\r\npåverka politiken avtar. I slutna möten i ministerrådet\r\noch på den utanför folkinflytande stående\r\nkommissionens initiativ kommer växande delar av de\r\nlagar och beslut som kommer att vara styrande för\r\nvårt land att antas. Folkviljans genomslag i val till\r\nriksdagen kommer att kraftigt minska i betydelse.\r\nEtt medlemskap i EU skulle därför faktiskt innebära\r\nminskad demokrati.\r\nI den föreliggande propositionens avsnitt Allmänna\r\növerväganden frångås denna problematik delvisl med\r\ntystnad, delvis med förnekanden. Uttryckligen påstås\r\natt samarbetet i EU är \"strikt mellanstatligt\". Det\r\npåstås att medlemsstaterna är \"fördragens herrar\", och\r\ndet påstås att det handlar om begränsad överlåtelse av\r\nbeslutsbefogenheter.</pre><pre>Men faktum är att det inte handlar om en begränsad\r\növerlåtelse. För att vi skall komma med i EU föreslås\r\ngrundlagens hittillsvarande formulering i 10 kap. 5 § i\r\nregeringsformen, som möjliggör överförande av\r\nbeslutsmakt i begränsad omfattning till mellanstatlig\r\norganisation, bli kompletterad med följande\r\nformulering: \"Riksdagen kan överlåta beslutanderätt\r\ntill Europeiska gemenskaperna så länge som dessa har\r\nett fri- och rättighetsskydd motsvarande det som ges i\r\ndenna regeringsform och i den europeiska\r\nkonventionen angående skydd för de mänskliga\r\nrättigheterna och de grundläggande friheterna.\" Orden\r\n\"begränsad omfattning\" är strukna inför EU därför att\r\nvi i praktiken överlämnar beslutsbefogenhet i oviss\r\nomfattning - ingen kan säga i hur stor omfattning.\r\nEU har en överstatlig karaktär, som skiljer EU\r\nfrån allt annat internationellt samarbete. Det är därför\r\nen eufemism att, som det framhålls i propositionen,\r\nsamarbetet i EU är strikt mellanstatligt. Det är vidare\r\ninte genom några av politiska instanser beslutade\r\nfördrag utan - vilket skildras i propositionen ca 400\r\nsidor längre fram - genom en \"vidsträckt tolkning\" av\r\nRomfördragets artikel 5 som EU:s domstol har ställt\r\nEU-rätten över den nationella rätten och även över\r\ngrundlagarna. EU-rätten har härigenom fått inte bara\r\nen direkt tillämplighet i medlemsstaterna utan faktiskt\r\nockså en överordnad ställning, vilket innebär att\r\nriksdagens inflytande och ställning kraftigt försvagas.\r\nDärigenom lyfts väsentligt politiskt inflytande bort\r\nfrån riksdagen och därmed - vilket är det allvarliga -\r\nbort från folkets vilja. Försöken i propositionen att\r\nsläta över denna realitet kommer i det fortsatta\r\narbetet,  liksom i kampanjen inför folkomröstningen,\r\natt blottläggas och avslöjas.</pre><pre>Anf.  69  RAGNHILD POHANKA (mp):\r\nFru talman! Riksdagsledamöter! Jag har valt ett\r\nämne som tydligt visar skillnaden mellan en\r\nsjälvständig stat som Sverige och EU, nämligen\r\nalkohol- och narkotikapolitiken.\r\nNär det gäller uppbyggandet eller förändringen av\r\nett samhälle är det visionerna samt folkets och\r\npolitikernas vilja som avgör i vilken riktning\r\nutvecklingen skall gå. Samtidigt skall man utgå från\r\nverkligheten, dvs. det samhälle, den struktur, som vi\r\nhar i vårt land och naturligtvis göra på samma sätt när\r\ndet gäller EU. Vi skall se efter i vilken riktning EU\r\nutvecklas, i detta fall när det gäller alkohol- och\r\ndrogpolitiken.\r\nI Sverige har vi redan år 1977 lagt fast att vår\r\nstrategi är att begränsa alkoholens skadeverkningar\r\ngenom att sänka totalkonsumtionen. Tillgängligheten\r\noch prismekanismen är några av de effektiva redskap\r\nsom man använder. Förebyggande verksamhet och\r\nupplysning i skolor och på arbetsplatser är några\r\nandra.\r\nMen EU:s viktigaste fråga är fri rörlighet, och det\r\ngår före hälsoaspekten. Alltså kommer enligt\r\npropositionen detaljhandelsmonopolet, Systemet, att\r\nnoga och regelbundet övervakas av kommissionen.\r\nDet kan också efter en anmälan bli föremål för\r\ndomstolens behandling. Många affärsmän vill ju\r\nockså i Sverige se försäljning i detaljhandeln av\r\nalkohol.\r\nKostnaderna för alkohol kommer med all säkerhet\r\natt anpassas nedåt, mot EU-nivån. När vi som\r\nprivatpersoner efter en övergångstid kommer att få\r\ninföra mera vin, sprit och öl än vi får göra nu,\r\nkommer också priserna att gå nedåt. Det var ett av\r\nvåra alkoholpolitiska instrument. Dessutom kan\r\ntillgängligheten komma att öka efter ett\r\ndomstolsutslag.\r\nI Sverige, med sina omkring 800 000\r\nalkoholmissbrukare och ca 300 000 som har svårare\r\nproblem och är i behov av vård, är det\r\nalkoholproblemen som är helt överskuggande, medan\r\nde ca 15 000 med andra svåra drogproblem tycks vara\r\nmindre svårbemästrade. Men det är en växande skara,\r\noch den ökar nu efter ett par års paus, där\r\nnarkomanerna eller blandmissbrukarna i genomsnitt\r\nblev äldre - de som inte redan dött av sitt missbruk.\r\nMen nu går missbruket allt längre ned i åldrarna.\r\nÄnnu har vi en ur internationell synpunkt verksam\r\noch restriktiv drogpolitik.\r\nInom EU är alkohol att betrakta som vilken vara\r\nsom helst, och den fria rörligheten och den fria\r\nkonkurrensen går före andra motiv. När det gäller\r\nnarkotika är det litet mer problematiskt. Den yttre\r\ngränskontrollen, mot länder utanför EU, skall inte\r\nförändras. EU ämnar t.o.m. förstärka den, något som\r\nverkligen behövs. 80 - 90 % av vår narkotika kommer\r\nfrån EU, men hittills har inte någon praktisk handling\r\nkommit till stånd i det här fallet. Det är t.o.m. så att en\r\ndel länder i EU har sparat in på tjänster inom den yttre\r\ngränskontrollen.\r\nCIS, Customs Information System, ökar dock\r\nkontrollen på vissa områden där man tidigare inte haft\r\nnågon alls. Men har narkotikan väl kommit in i ett\r\nEU-land är det i stort sett fritt fram. Vid EU:s inre\r\ngränser får tullen nämligen inte vara permanent\r\nnärvarande. Tullen får inte heller använda\r\nsystematiska kontroller eller stickprover. Sådana\r\nbetraktas som hinder för den fria rörligenheten.\r\nEndast vid misstanke om brott får tullen gripa en\r\nmisstänkt. Om man betänker att 15 % av de 1 500\r\nbeslagen förra året gjordes på grund av misstanke, kan\r\nman förstå vad EU betyder när det gäller minskande\r\nmöjligheter för tullen att arbeta.\r\nBestämmelserna baseras som alltid på\r\nRomfördraget, Maastricht och/eller konkreta\r\nförordningar och direktiv beslutade av ministerrådet.\r\nGränskontrollutredningen talar om att\r\nkompensatoriska åtgärder måste vidtas. Som EU-\r\nmedlemmar skall vi få tillgång till flera internationella\r\nsamarbetsinstrument och andra åtgärder för svenska\r\ninrikesförhållanden. Men först i oktober 1994 läggs\r\nett förslag till en konvention om Europol fram.\r\nChefen Peter Vowé räknar med tio år tills\r\norganisationen blir slagkraftig eller över huvud taget\r\noperativ. Jaha, så var det med den internationella\r\nsamarbetsorganisationen. EDMC, European Drugs\r\nMonitoring Center i Lissabon, är oerhört drogliberalt.\r\nHur ser det ut i EU? En oerhörd uppgivenhet och\r\npassivitet finns där inför drogerna, medan aktiviteten\r\nfinns att åse hos drogliberalerna, med påtryckningar,\r\nmed liberalisering, med storstadskonventionerna om\r\nett fritt narkotikaanvändande. I t.ex.\r\nFrankfurtresolutionen, som lades fram 1990, kräver\r\nman total legalisering av cannabis och marijuana, att\r\nsmå mängder av tung narkotika skall tillåtas samt\r\nförskrivning av metadon och nu även av heroin och\r\nandra tunga droger.\r\nFrån början var det fyra städer: Amsterdam,\r\nFrankfurt, Hamburg och Zürich. 1993 var de 23, och\r\nnu finns ett kontaktnät till ytterligare 28 storstäder,\r\ndäribland Köpenhamn, efter påtryckningar från\r\nTyskland. Det är något oerhört som händer på det här\r\nområdet.\r\nTyskland, Italien, Storbritannien, Holland,\r\nGrekland och Portugal, i och för sig även Schweiz\r\nsom är utanför EU, har kommit långt med\r\nliberaliseringen. Här skall vi in och påverka. Jag\r\ntycker att det är patetiskt. Det är stor risk att vi sväljs\r\nav den här stora krokodilen.\r\nMed all säkerhet kan vi däremot utanför EU\r\nbevisa att det går att fortsätta med vår alkohol- och\r\ndrogpolitik, att förnya och förbättra den med positiva\r\nförtecken, men endast utanför EU. När det gäller\r\ndrogpolitiken är risken, om vi är medlemmar i EU, att\r\nett beroende av nya droger byggs upp hos ett allt\r\nstörre antal människor även i vårt land. Arbetslösa,\r\nrotlösa och fyra och en halv miljoner bostadslösa i EU\r\när en grogrund för olika droger, för kriminalitet och\r\nutslagning. Vi har samma problematik i Sverige i en\r\nnågot mindre skala.\r\nEU:s yttre och inre gränskontroller kommer att få\r\nstor kraft när det gäller att hindra asylsökande att\r\nkomma in i EU och dess delstater. Detta sker genom\r\nökade kontroller vid olika yttre och inre gränsavsnitt\r\noch genom kraven på transportbolagen att stoppa\r\nasylsökande innan påstigning på flygplan och färjor\r\nsker. En ny osynlig Berlinmur. Däremot blir den yttre\r\ngränsen för droger, och vapen för den delen, svår att\r\neffektivt bevaka då t.ex. Holland, Grekland och\r\nPortugal har så liberal drogpolitik. Väl inne i EU är\r\nchanserna små att lägga beslag på drogerna.\r\nGenom arbetslöshet och dåligt socialt skyddsnät\r\nskapas grogrunden för missbrukande och utslagning.\r\nNär man en gång skapat en stor marginaliserad grupp\r\ngår det inte att fånga upp den igen, t.ex. när det blir\r\nhögkonjunktur. Det visar all erfarenhet från Europa,\r\nsäger Börje Olsson, CAN, forskare vid\r\nCentralförbundet för alkohol- och\r\nnarkotikaupplysning.\r\nEnbart EU:s alkohol- och drogpolitik räcker för att\r\nsäga nej till EU. Vi har inte råd att isolera oss i EU.\r\nDär blir vi verkligen en nettobetalande randstat, inte i\r\nett europeiskt samarbete, utan i en union utan\r\nutträdesparagraf.</pre><pre>Anf.  70  YVONNE RUWAIDA (mp):\r\nFru talman!  I jämställdhetens namn skulle jag\r\ngärna vilja säga fru talkvinna. Men jag skall inte prata\r\nom jämställdhet i dag, utan om EU och miljön.\r\nEn stor del av miljöförstöringen känner inga\r\ngränser. Därför krävs det på många områden\r\ninternationellt samarbete och gemensamma beslut för\r\natt lösa problemen. Det bedrivs mycket miljöarbete i\r\nmånga internationella fora, varav EU är ett bredvid\r\nmånga andra.\r\nSverige ligger nära EU och har en stor del av sin\r\nhandel med just EU. Det är naturligtvis viktigt att vi\r\nkan påverka EU. Beslut om miljöregler fattas dock\r\ninte bara på sammanträden inom EU. Det är viktigare\r\natt det finns positiva föregångsexempel i EU:s\r\nnärområde.\r\nKalifornien ligger på många områden långt fram\r\ndå det gäller miljön och har starkt påverkat sin\r\nomgivning. Kalifornien har drivit hela den federala\r\nmiljöpolitiken framför sig. Utveckling på\r\nmiljöområdet behöver dynamik. Miljön blir inte bättre\r\nav likriktning. Det trodde jag att vi hade lärt oss av\r\nforna Sovjetunionen, där planekonomi och likriktning\r\nvar orden.\r\nAv ja-förespråkarna får vi höra att vi får ställa\r\nhårdare krav och att EU enbart har minimiregler. Är\r\ndet så? Nej, verkligheten är inte så enkel. På många\r\nområden hindrar EU:s krav Sverige från att ligga före.\r\nI regeringens konsekvensutredning, EU, EES och\r\nmiljön, skriver man: Den amerikanska lagstiftningen\r\nger faktiskt Kalifornien ett större utrymme för\r\nsärlösningar än vad EG:s regelverk erbjuder\r\nmedlemsländerna. USA är alltså mer dynamiskt än\r\nEU. EU hindrar Sverige från att bli Europas\r\nKalifornien. EU hindrar hårdare miljökrav, framför\r\nallt på produkter och gör att vi inte kan gå före.\r\nGenom att vara ett föregångsexempel driver man på\r\nmiljöutvecklingen som land, företag eller som enskild\r\nmänniska.\r\nVi har i förhandlingarna fått en del\r\növergångsregler på miljöområdet. Det är bra. Men\r\nefter en viss period skall alla länder inom EU ha\r\nsamma regler, och vi har i avtalet inte fått några\r\ngarantier för att vi får behålla våra strängare regler.\r\nDet är ett tydligt exempel på att vi inte kan gå före.\r\nVi har i Sverige haft en miljödifferentierad\r\nförsäljningsskatt på fordon. Men redan innan\r\nfolkomröstningen EU-anpassade den förra regeringen\r\noss och ersatte försäljningsskatten med en\r\nmiljödifferentierad fordonsskatt. EU hindrar Sverige\r\natt på detta område använda ett effektivt styrmedel för\r\nett miljövänligare samhälle. Försäljningsskatt är\r\nnämligen som styrmedel mycket mer effektivt än\r\nfordonsskatt. Vi skall inte glömma bort att den förra\r\nregeringen i samförstånd med Socialdemokraterna har\r\nurholkat den svenska miljöpolitiken med en EU-\r\nanpassning.\r\nEU:s konstitution innehåller politiska mål. Det gör\r\ninte den svenska. Det överordnade målet för EU är att\r\nfrämja traditionell ekonomisk tillväxt genom att\r\navlägsna nationella begränsningar för handeln.\r\nNär det gäller handel finns det tvingande politiska\r\nbeslut inom EU. Det räcker med kvalificerad\r\nmajoritet för harmonisering av produktkrav. Men när\r\ndet gäller miljöpolitiska instrument, som miljöskatter\r\neller åtgärder som påverkar val av olika energikällor,\r\nkrävs enhällighet, dvs. ett enskilt land kan i dag lägga\r\nsitt veto i dessa viktiga miljöfrågor. Men vi kan bli\r\növerkörda när det gäller produkter som vi vill ha\r\nhögre miljökrav på.\r\nExempelvis skulle vi, om vi vore ett medlemsland\r\ni EU, inte ens tillsammans med alla övriga\r\nmedlemsländer kunna tvinga England att minska sina\r\nutsläpp. Men vi skulle bli tvingade att ta emot\r\nprodukter som de producerar som är miljö- eller\r\nhälsoskadliga. Handel går före miljöhänsyn.\r\nFältbiologerna, Miljöförbundet, Framtiden i våra\r\nhänder och Jordens vänner är alla medlemmar i\r\nFolkrörelsen mot EU, och de rekommenderar ett nej.\r\nNaturskyddsföreningen har uttalat att ett EU-\r\nmedlemskap skulle få övervägande negativa effekter\r\nför miljöpolitiken. EU är ett miljöhot.\r\nDet är nästan aldrig makthavarna eller\r\netablissemanget som är pådrivande i\r\nmiljöutvecklingen, utan den drivs av folklig opinion.\r\nDetta förutsätter en tydlig väg från folkopinion till\r\npolitiska beslut. Något sådant finns inte inom EU.\r\nEU innebär inskränkningar i friheten till\r\ninformation. Vi har ingen garanti för den svenska\r\noffentlighetsprincipen eller meddelarfriheten. Det här\r\nhindrar medborgare att delta i den miljöpolitiska\r\nutvecklingen. Resultatet blir att miljöutvecklingen\r\nhämmas.\r\nDe fördelar som Sverige kan få som medlem i EU\r\nuppväger inte ens på långt när de nackdelar som följer\r\ngenom att vi inte kan gå före, genom att information\r\noch demokrati försämras och genom att EU:s struktur\r\nökar transporterna.\r\nFör att vi skall nå en hållbar utveckling i Sverige\r\noch i världen krävs rätten att gå före och att vi har en\r\ngod demokrati, dvs. ett nej till EU för Sverige.</pre><pre>Anf.  71  PETER ERIKSSON (mp):\r\nFru talman! Jag tänker ta upp ett område i\r\npropositionen, en aspekt som behandlas i mycket liten\r\nutsträckning men som jag ändå uppfattar som\r\ngrundläggande.\r\nNär ja-sägarna allt som oftast kommer till korta i\r\ndebatterna brukar de påpeka att EU är en process.\r\nMan skall inte stirra sig blind på detaljer. Jag håller\r\nmed om det. EU är en process. Den som på allvar har\r\nstuderat EU det senaste decenniet kan knappast\r\nkomma till någon annan slutsats än att det är en\r\naccelererande centralisering och byråkratisering som\r\nutmärker processen. Enhetsakten, den ökande\r\nanvändningen av majoritetsbeslut, Maastrichtavtalet\r\noch EU-domstolens förstärkta maktställning är kanske\r\nde tydligaste exemplen på det.\r\nSom jag ser det är processen entydigt på väg mot\r\nen ny gemensam västeuropeisk statsbildning. Det gör\r\nEU unikt i jämförelse med alla andra internationella\r\norganisationer. Det är därför malplacerat att, som\r\nnågra debattörer har gjort, jämföra med Nordiska\r\nrådet eller FN.\r\nNå, är det här bra eller dåligt? I propositionen tas\r\nen del aspekter upp, men man glömmer andra som för\r\nmig är väsentliga och grundläggande.\r\nFru talman! Demokrati betyder folkstyre. Om de\r\nnordiska länderna blir medlemmar i EU kommer\r\nunionen att omfatta 360 miljoner människor och över\r\n20 olika språk. Är det över huvud taget möjligt att\r\nkombinera en sådan koloss med ett fungerande\r\nfolkstyre? Är det möjligt att skapa en situation där\r\nvanliga, enkla människor känner att de är med och\r\npåverkar framtiden och att de är delaktiga i\r\nbeslutsprocessen?\r\nI propositionen, liksom i konsekvensutredningen\r\nSuveränitet och demokrati, löser man den här frågan\r\ngenom att helt och hållet förbise den. I stället väljer\r\nman att göra om frågeställningen och föra ett mycket\r\ntvivelaktigt resonemang om Sveriges formella och\r\nfaktiska suveränitet. Det här är kanske smart, men det\r\när farligt och bedrägligt.\r\nJag tror att förutsättningen för ett effektivt\r\nfolkstyre är ett öppet samhälle med medvetna och\r\nengagerade människor som tar ansvar för framtiden.\r\nMöjligheterna att skapa en bättre värld ligger i första\r\nhand i en offentlig debatt och i att människor sluter\r\nsig samman och trycker på makthavare för att få en\r\nförändring.\r\nI propositionen väljer man i stället ett \"von oben\"-\r\nperspektiv, ett elitistiskt och närmast machiavelliskt\r\nperspektiv, där makthavarna förutsätts vara upplysta\r\noch oberoende av folket.\r\nDemokratin är inte till för oss i gräddfilen. Om\r\nEbon Larsson i Öjebyn utanför Piteå är förbannad\r\neller tycker att vi i riksdagen har gjort ett allvarligt\r\nmisstag, kan han skriva en artikel i lokaltidningen.\r\nÅtminstone Bengt Hurtig i riksdagen, och nu också\r\nAnders Sundström i regeringen, läser det som Ebon\r\nLarsson skriver. Han kan skriva brev och han kan\r\nlyfta telefonluren. Jag kan däremot garantera er att det\r\ninte finns någon i EU-kommissionen som läser Piteå-\r\nTidningen. Ebon Larsson kommer aldrig att tala med\r\nden kommissionär som har hand om frågan.\r\nEbon Larsson kan också ta steget in i en\r\nlokalförening. Han kan driva frågan där lokalt.\r\nKanske kan han få i gång en större aktivitet. Kanske\r\nkan han få människor att ställa upp på en\r\ndemonstration. Kanske kan han få 10 000 pitebor att\r\ngå ut och demonstrera för en stor och viktig fråga.\r\nKanske kommer Aktuellt att ta upp frågan i en\r\nsändning över hela Sverige. Men i Bryssel ser man\r\ninte på Sveriges television.\r\nJag frågar om det är möjligt att kombinera en\r\nkoloss som EU med ett fungerande folkstyre. Jag har\r\ninget säkert svar, och när jag ser på unionen i dag ser\r\njag inte ens skymten av ett försök. För svensk del\r\nkommer hemlighetsmakeriet att öka. Riksdagen\r\nkommer in i bilden när besluten i realiteten redan är\r\nfattade. Folkrörelsernas möjligheter att påverka\r\nkommer att minska radikalt också genom försämrade\r\nremissmöjligheter och det grundläggande problemet\r\natt makt heter pengar.\r\nDet är inget annat än cynism när man i\r\npropositionen på s. 459 i del 1 skriver att svenska\r\nintresseorganisationer får en dubbel möjlighet att\r\npåverka genom att de vid ett medlemskap kan ta\r\ndirekt kontakt med EU-organen. Lobbyistsystemet är\r\nden starkes rätt och därmed också de stora företagens.\r\nDemokratin och folkstyret är den svages motmakt.\r\nDen är Carl Bildt, den f.d. borgerliga regeringen och\r\nIngvar Carlsson beredda att skicka minst 50 år\r\ntillbaka i tiden.\r\nVi har redan sett hur sekretessreglerna inom EU\r\nbegränsar den offentliga debatten. Nyligen försvarade\r\njordbruksminister Karl Erik Olsson användningen av\r\nhemligstämplar av EU-material hos svenska\r\nmyndigheter, trots att det uppenbart stred mot vår\r\ntryckfrihetsförordning. Karl Erik Olsson ansåg, enligt\r\ntidningen Land, att ett offentliggörande av papper om\r\ngenmanipulerad raps skulle omöjliggöra\r\nförtroendefulla samtal i framtiden.\r\nTyvärr tror jag att den f.d. jordbruksministern är\r\nrepresentativ. Den svenska traditionen talar för att\r\nvarken svenska politiker eller tjänstemän kommer att\r\nslåss för vår offentlighetslagstiftning i EU. Den\r\nsvenska åsikten från myndigheter och verk kommer\r\ndärmed i många fall att formuleras utan offentlig\r\ninsyn.\r\nI remissvaren till EU-propositionen gör flera\r\njuridiska myndigheter, som t.ex. Kammarrätten i\r\nGöteborg och Hovrätten över Skåne och Blekinge,\r\nden självklara bedömningen att insynen i\r\nbeslutsfattandet kommer att minska. Svenska\r\njournalister delar inte heller den blåögda optimism\r\nsom den borgerliga regeringen har spritt omkring sig.\r\nDet här är oerhört allvarligt. Offentlighetsprincipen\r\noch regelverket kring den är medborgarnas bästa\r\nförsäkring mot mygel och korruption. Den är den\r\nviktigaste anledningen till att svensk demokrati\r\nfaktiskt är bättre än demokratin i nästan alla andra\r\nländer i världen.\r\nDet enda säkra sättet att hävda den svenska\r\ngrundlagen mot EU hade varit att kräva ett\r\nerkännande och begära undantag för de regler som\r\nkolliderar med offentlighetsprincipen. Nu valde\r\nregeringen att nöja sig med en meningslös och ensidig\r\ndeklaration som inte förpliktar till något.\r\nSammanfattningsvis kan man säga att EU:s\r\nkonstruktion, centraliseringsprocessen och det dåliga\r\navtalet motverkar ett folkligt inflytande.\r\nMakten blir onåbar, och banden mellan\r\nmakthavare och folket kapas, eftersom man inte kan\r\nrösta bort eller sparka en dålig kommission, ett dåligt\r\nministerråd.\r\nJag anser att propositionen över huvud taget inte\r\nhar belyst de grundläggande frågorna kring demokrati\r\noch folkstyre på ett seriöst sätt.\r\nFru talman! En sund politik för en bättre värld går\r\nut på att utveckla folkstyret i stället för att avveckla\r\ndet. Därför bör svenska folket säga nej till ett\r\nmedlemskap i den europeiska unionen.</pre><pre>Anf.  72  EWA LARSSON (mp):\r\nFru talman! Talkvinna låter bättre. Om\r\npropositionen godkänns godkänns också det\r\nresonemang som utredningen bygger hela sitt\r\nställningstagande på. Jag har tittat litet extra på\r\njämställdheten.\r\nI de allmänna övervägandena under avsnittet\r\njämställdhet anser utredningen att \"ett EU-\r\nmedlemskap ger Sverige den bästa ekonomiska\r\ntillväxten och att det ger förutsättningar för social\r\nvälfärd och jämställdhet mellan kvinnor och män\".\r\nUtredningen låter ett resonemang kring tro utgöra\r\ngrunden för ställningstagandet. Vem kan säga att just\r\nett medlemskap i EU gör att tillväxten i Sverige ökar?\r\nOch vem vågar säga till tredje världens kvinnor att de\r\nkan glömma allt vad jämställdhet heter så länge de\r\ninte har den bästa ekonomiska tillväxten.\r\nVi kan konstatera att arbetslösheten inom de tolv\r\nEU-länderna i dag ligger kring 10 %. Ca 20 miljoner\r\nmänniskor går alltså utan arbete. I resonemanget om\r\natt tillväxt är bra just för kvinnor och inte för alla\r\nmänniskor torde ligga en gammal vana att använda\r\njust kvinnor som arbetskraftsreserv. Låg tillväxt är\r\nlika med att kvinnor arbetar oavlönat hemma. Hög\r\ntillväxt är lika med att kvinnor arbetar både oavlönat\r\nhemma och avlönat ute.\r\nUngefär var tredje arbetstagare inom EU är\r\nkvinna, men kvinnorna utgör hälften av de arbetslösa.\r\nKvinnor under 25 år har drabbats av  mycket hög\r\narbetslöshet i de flesta EU-länder. I Sydeuropa ligger\r\nden arbetslösheten så högt som på 30-40 %.\r\nKvinnorna är också i genomsnitt arbetslösa längre tid\r\nän männen.\r\nNu tror jag att resonemanget om kvinnor som en\r\ngenerell arbetskraftsreserv är ett förlegat resonemang.\r\nJag tror i stället att många högavlönade kvinnor\r\nkommer att få goda arbetsmöjligheter inom EU:s\r\norganisation. Men många kvinnor som i dag arbetar\r\ninom den offentliga sektorn i Sverige kommer att\r\nförlora sina arbeten. Kommunförbundet har räknat ut\r\natt ca 80 000 kvinnor får gå redan 1995, med givna\r\nkommunala budgetramar. Att högavlönade kvinnor\r\nvinner på ett eventuellt medlemskap behöver inte\r\nheller betyda att jämställdheten ökar, eftersom\r\nhögavlönade män gynnas ännu mer.\r\nJag skall återgå till hypotesen om att vi får den\r\nbästa ekonomiska tillväxten genom ett medlemskap i\r\nEU och att det ger förutsättningar för jämställdhet.\r\nFru talman! Vad vi känner till i dag, förutom\r\narbetslöshetssituationen, är att ungefär 90 % av\r\nSveriges penningflöde in och ut ur landet på en dag\r\ninte producerar arbeten. Det är pengar som det tjänas\r\npengar på. Inga nya arbeten skapas.\r\nNu verkar det som om en del politiker menar att vi\r\nförst måste avreglera valutamarknaden i Sverige\r\ngenom att ta bort dess spelregler. När det är klart,\r\nnågra har blivit väldigt rika och landet har tömts på\r\ninvesteringskapital måste vi gå med i EU, avsäga oss\r\nsvenskt folkstyre med riksdagen som högsta\r\nbeslutande organ och förlägga makten utanför\r\nSveriges gränser. Sedan skall vi tillsammans med EU-\r\nländerna hitta på gemensamma regler för att tygla\r\npenningflödena, så att investeringar som ger nya\r\narbeten kommer i gång. Det är regler som vi har\r\navskaffat för att få vara med.\r\nDetta låter som filosofin kring kärnkraften: Bygg\r\nut först för att avveckla sedan!\r\nVem vet om inte alla dessa turer kanske t.o.m.\r\nhämmar en ekonomisk utveckling och tillväxt här i\r\nSverige? Kanske blev eller blir viktiga investeringar i\r\nAsien eller USA aldrig av på grund av alla\r\nEuropapiruetter. Tänk om det hinner bli jordbävning i\r\nTokyo innan vi har reglerat penningmarknaden genom\r\ngemensamma ansträngningar i EU och japanerna\r\nbehöver ta hem alla sina yen! Då rasar världens\r\nbanker ihop som korthus, eftersom mer pengar är i\r\nomlopp än vad som i realiteten finns.\r\nI detta spel vill riksdagens majoritet att vi skall\r\nnysta oss in allt mer. Den anger spelet som en väg till\r\nökad jämlikhet. Jag hoppas innerligt att majoriteten av\r\nSveriges befolkning - jag tänker på alla kvinnor - inte\r\nlåter sig luras av gubbarnas spelteorier utan ser hur\r\nverkligheten ser ut.\r\nI Sverige lönearbetar kvinnor och män i ungefär\r\nsamma utsträckning. Även när barnen är små arbetar\r\nkvinnor i Sverige tack vare en väl utbyggd och\r\nkvalitativt hög barnomsorg.\r\nInom EU ser det naturligtvis litet olika ut, men en\r\ngenerell iakttagelse är att kvinnor är ekonomiskt\r\nberoende av män via skattesystem, bidragsregler och\r\nbrist på barnomsorg. Kvinnor får i och med det en\r\nunderordnad ställning. De måste be om pengar och\r\nförväntas självfallet stå för det obetalda arbetet.\r\nI Tyskland går det bra för industrin nu, men\r\narbetslösheten ligger kvar på ca 10 %. Är det den\r\nsamhällsutvecklingen vi vill efterlikna här i Sverige?\r\nMänniskor mår naturligtvis dåligt av arbetslösheten.\r\nIntressegrupper ställs mot varandra, och\r\nfrämlingsfientligheten ökar.\r\nVad beträffar avgiften till EU är jag mycket\r\ntveksam till om vi har råd att gå med. Vi har i dag en\r\nstatsskuld på ca 1 300 miljarder kronor. Ingen vill väl\r\npåstå att den är planerad? De dryga 100 miljarder\r\nkronor i ränta på skulden som vi måste betala 1995\r\nbelastar statskassan hårt.\r\nEn annan fråga gäller solidariteten, som har\r\nnämnts tidigare här i kväll. Är det en riktig solidarisk\r\nprioritering att man via skattsedeln är med och betalar\r\nrationaliseringen av Portugals textilindustri eller\r\nvägrondeller i Spanien? Det är bara ett par exempel\r\npå vad vår medlemsavgift kan tänkas användas till.\r\nKanske skulle prioriteringen i stället vara att man\r\nsatsar på kollektivjordbruk i Latinamerika eller på\r\nskolundervisning i Ghana.\r\nKan det vara annat än tro att tillväxten i Sverige\r\nkommer att öka genom ett medlemskap? Kan det vara\r\nannat än tro att Sverige kommer att få mer genomslag\r\ni EU än EU får i Sverige? Nordens kvinnor kan i\r\nstället förlora det som har erövrats i form av\r\nbarnomsorg och plats på arbetsmarknaden. Om\r\nkvinnor inte kan arbeta och försörja sig själva finns\r\ndet heller ingen jämställdhet.</pre><pre>Anf.  73  LENA KLEVENÅS (s):\r\nFru talman! Jag skall fatta mig kort, eftersom jag\r\nhåller på att missa tåget till Uppsala. Där skall jag\r\nvara med om att starta ytterligare en länsavdelning för\r\nsocialdemokrater som är mot EU.\r\nAv den här debatten skulle man kunna tro att det\r\nbara finns EU-motståndare inom Miljöpartiet,\r\nVänsterpartiet och Centern. Så är inte fallet.\r\nI Sverige finns något som heter Folkrörelsen mot\r\nEU. Där ingår t.ex. Socialdemokrater mot EU som en\r\nav de stora organisationerna. Där ingår även fackliga\r\nEU-kritiker. 10 % av den socialdemokratiska\r\nregeringen är EU-motståndare, 10 % av den\r\nsocialdemokratiska riksdagsgruppen likaså. 50 % av\r\nvåra medlemmar är också mot medlemskapet.\r\nVi har i partiet ja- och nejkommittéer som har\r\npresenterat sina argument, och vi har en öppen och\r\nfrisk debatt. Vi är eniga om målet. Vi vill att\r\nmänniskor skall ha jobb, och vi vill att miljön skall\r\nräddas, men vi ser verktyget EU på olika sätt.\r\nDen borgerliga regeringens proposition har vi inte\r\ntänkt tillbakavisa, utan vi skall väcka en motion. Den\r\när ännu inte klar. Därför kan vi naturligtvis inte nu\r\nredovisa vad som står i den. Jag tror att många av oss\r\nEU-motståndare i det socialdemokratiska partiet\r\nkommer att återkomma i den allmänpolitiska debatten\r\npå onsdag i nästa vecka.\r\nSkälen till att som socialdemokrat vara mot EU-\r\nmedlemskapet är många, men de viktigaste gäller\r\nnaturligtvis ekonomin och sysselsättningen.\r\nEU kommer att få, vilket har sagts många gånger\r\nhär i dag, en gemensam ekonomisk politik med en\r\ngemensam bank. Målet för den ekonomiska politiken\r\när prisstabilitet. Det är mycket svårt att få detta att gå\r\nihop med full sysselsättning. Jag och andra EU-\r\nmotståndare gör bedömningen att det blir svårare för\r\noss att uppfylla målet att människor skall ha ett jobb\r\nom vi går med i unionen.\r\nDet underliga med denna debatt för och emot EU-\r\nmedlemskapet är att vi alla använder samma goda\r\nskäl till varför vi vill eller inte vill bli medlemmar. De\r\när fred, miljö och sysselsättning.\r\nVad gäller fredsfrågan ser jag saken på följande\r\nsätt. Om vi har ett samarbete i Europa på alleuropeisk\r\noch likställd grund är det fredligt. Men om vi har ett\r\nsamarbete i Europa som är exklusivt och uteslutande,\r\ndär en liten klick rika länder plockar ut, godkänner,\r\naccepterar och inbjuder några de tycker är lämpliga ur\r\nmajoriteten av Europas länder kan det skapa\r\nkonflikter.\r\nDet talas så mycket om Europa som om det bara\r\nvore EU. EU är för närvarande en fjärdedel av\r\nEuropa. Även om Sverige och de andra tre länder som\r\nansökt om medlemskap går med är det fortfarande\r\nbara en tredjedel. Europa har nästan 50 stater.\r\nDet har frågats mycket om alternativet till ett\r\nmedlemskap och de fyra friheterna. Man skulle enligt\r\nmin mening kunna ha följande fyra saker som grund\r\nför alternativet till ett medlemskap.\r\nFolkrörelsedemokratin och de starka\r\nfackföreningarna kan vara en punkt. Den andra kan\r\nvara den generella välfärden. Den börjar nu att brytas\r\nned i EU-anpassningens tecken, och vi håller på att bli\r\nkunder på en marknad.\r\nDen tredje punkten är den solidariska\r\nlönepolitiken. I den avreglerade marknadens\r\nlönespridning finns det inte rum för någon solidarisk\r\nlönepolitik. Den fjärde punkten är naturligtvis den\r\nfulla sysselsättningen.\r\nFör mig är EU byggd på marknadens ideologi.\r\nMen det är inte mer av de fyra friheterna vi behöver,\r\nutan det är mindre. Vi behöver minskade klyftor och\r\nen förbättrad miljö globalt sett.\r\nVi behöver ett nytt ekonomiskt system i världen\r\nsom tar med i beräkningen den miljard människor\r\nsom saknar allt. Detta är inte idealitet eller idealism.\r\nDetta är realism. Vi måste utgå från att alla människor\r\när lika mycket värda, att alla människor har sitt\r\nmänniskovärde.\r\nVi måste utgå från det ekologiska systemet, som\r\när basen för all produktion, och som är större och\r\nviktigare än t.o.m. det ekonomiska systemet. Vår tids\r\nhybris är att vi går utöver de ramar som naturen ger.\r\nVi inbillar oss att vi kan fortsätta att bygga våra\r\nsamhällen på myten om den eviga ekonomiska\r\ntillväxten.\r\nJag blev litet besviken på föregående talare från\r\nMiljöpartiet. Hon verkade lika mycket fast i\r\ntillväxttänkandet som många av ja-sägarna.\r\nDen tillväxt som detta resonemang bygger på får\r\ninte ske inom den offentliga sektorn, utan den får bara\r\nvara privat. Men inte ens den tillväxten kan lösa de\r\nproblem som vi måste lösa, nämligen de stora\r\nklyftorna globalt och miljöförstöringen.\r\nJag återgår nu till att tala litet om marknaden.\r\nUnder den sommar som har gått har vi många gånger\r\nhotats av marknadens krav på politiken. Det har\r\nmärkts ett tydligt och klart ogillande av att ett\r\nriksdagsval och EU-val genomförs för att ta reda på\r\nvad folk tycker. Det verkar som om att demokratin är\r\nett litet irritationsmoment för marknaden, eller kanske\r\nett ganska stort irritationsmoment, och det skrämmer\r\nmig.\r\nCarl Bildt sade i debatten här tidigare under\r\neftermiddagen att vi är mitt uppe i ett globalt liberalt\r\nsystemskifte med avreglering. Det är inte ofta jag\r\nhåller med Carl Bildt. Men jag tycker att den\r\nbeskrivningen av vad EU-medlemskapet är för\r\nnågonting och vad vi skulle hamna mitt i är riktig.\r\nSom jag ser det är avregleringens verktyg dessa\r\nfyra friheter: det fria flödet av arbetskraft, kapital,\r\nvaror och tjänster. Avregleringens mål är att minska\r\ndet folkvalda parlamentets makt och kollektivt\r\nfackligt inflytande.\r\nMånga ja-sägare, tyvärr även i mitt parti, vill\r\ndiskutera vad man vill med medlemskapet. Vi som\r\nsäger nej ser till hur EU ser ut i dag. Som medlemmar\r\nmåste vi underkasta oss de beslut som vi är med och\r\nfattar. EU är i dag tyvärr den permanenta\r\nmassarbetslöshetens union.\r\nJag är stolt över att vara socialdemokrat, och jag\r\när stolt över att mitt parti vågar släppa fram en genuin\r\ndebatt i EU-frågan. Vi accepterar och respekterar\r\nvarandra i partiet för våra olika ståndpunkter.\r\nJag är övertygad om att ju mer vi studerar frågan i\r\nvår folkrörelse och vår arbetarrörelse i studiecirklar\r\noch i andra sammanhang kommer allt fler människor\r\natt bli övertygade om att rösta nej till ett medlemskap.</pre><pre>Anf.  74  KRISTER SKÅNBERG (mp):\r\nFru talman! För att förbättra möjligheterna för en\r\nsakkunnig utskottsbehandling av regeringens\r\nproposition 19 om Sveriges medlemskap i Europeiska\r\nunionen yrkar jag om följande remittering till utskott.</pre><pre>Det under överläggningen av Krister Skånberg\r\nframställda yrkandet hade följande lydelse:</pre><pre>Yrk. 1</pre><pre>såvitt avser artikel 112 i fördraget  JoU</pre><pre>såvitt avser slutakten:\r\ndels gemensam förklaring om gemensam utrikes-\r\noch säkerhetspolitik                    FÖU\r\ndels gemensam förklaring och normer för\r\nmiljöskydd, hälsa och produktsäkerhet   JoU\r\ndels förklaring av Finland och Sverige om\r\nalkoholmonopol                          SoU\r\ni övrigt                              UU</pre><pre>Yrk. 2, 3 och 4                       KU</pre><pre>Fru talman!  Ragnhild Pohanka sade i sitt\r\nanförande att den svenska alkoholpolitiken kommer\r\natt urholkas och försvåras om Sverige blir medlem i\r\nEuropeiska unionen. Jag vill kommentera detta litet\r\ngrand.\r\nI Svenska Dagbladet kan vi i dag läsa att ett EU-\r\ninträde skulle göra spriten billigare i Sverige. Det ger\r\nmig anledning att tala litet grand om hur ett EU-\r\nmedlemskap skulle påverka den svenska statens\r\nfinanser.\r\nNettokostnaden för själva medlemskapets avgifter\r\nblir 18-22 miljarder om några år. Skatteanpassningen\r\nuppskattas av olika bedömare till 20-24 miljarder\r\nkronor. Hans Tapper talade i den statliga ERU-\r\nrapporten om att skatteanpassningen på sikt skulle\r\nkunna minska statens skatteintäkter med så mycket\r\nsom 80 miljarder kronor. Till detta kommer de ökade\r\nkostnaderna för alkoholskador, som har uppskattats\r\ntill 10 miljarder kronor.\r\nStatens kassa kommer att vara minst 40-50\r\nmiljarder mindre om vi går med i Europeiska unionen\r\nän annars. Man får alltså så mycket mindre att röra sig\r\nmed. I sämre fall kan det bli 70-80 miljarder kronor.\r\nJag hoppas att vi här i kammaren så småningom\r\nfår besked om var motsvarande nedskärningar skall\r\ngöras i den svenska statens budget. Hur skall bristen i\r\nstatskassan kunna täckas när budgetunderskottet redan\r\när så förfärande stort och statsskulden bara ökar?</pre><pre>Anf.  75  EWA LARSSON (mp):\r\nFru talman! Jag vill förtydliga mig när det gäller\r\nbegreppet tillväxt. Jag tror på tillväxt. I det begreppet\r\ninkluderar jag t.ex. tillväxt inom kunskaper och\r\ninformation. Jag hoppas också på kulturell tillväxt och\r\nutveckling. Jag är inte så starkt troende när det gäller\r\ntillväxt av sopberg.</pre><pre>Överläggningen av härmed avslutad.</pre><pre>\r\n 14 §  Bordläggning\r\nAnmäldes och bordlades\r\nSkrivelse\r\n1994/95:38 Redogörelse för åtgärder med anledning\r\nav riksdagens skrivelse 1993/94:390 om bl. a.\r\nkärnvapen och särskilt inhumana vapen.</pre><pre>Förslag\r\n1994/95:RR4 Riksdagens revisorers förslag angående\r\ninsatser mot den ekonomiska brottsligheten</pre><pre> 15 §  Anmälan om interpellationer</pre><pre>Följande interpellationer hade anmälts:</pre><pre>den 3 oktober</pre><pre>1994/95:1  av Per Gahrton (mp) till statsministern om\r\nen rättvis och tillförlitlig EU-omröstning\r\n1994/95:2  av Birgitta Hambraeus (c) till\r\nutrikesministern om EES</pre><pre>10 oktober</pre><pre>1994/95:3  av Eva Zetterberg (v) till utrikesministern\r\nom vapenexporten\r\n1994/95:4  av Sten Andersson till socialministern om\r\nasylsökande som byter kommun</pre><pre>Interpellationerna redovisas i bilaga som fogas till\r\nriksdagens snabbprotokoll tisdagen den 18 oktober.</pre><pre> 16 §  Anmälan om frågor</pre><pre>Följande frågor hade anmälts:</pre><pre>den 3 oktober</pre><pre>1994/95:1  av Birgitta Hambraeus (c) till\r\nfinansministern om momsen på studiecirklar\r\n1994/95:2  av Birgitta Hambraeus (c) till\r\nkommunikationsministern om nattågstrafiken</pre><pre>den 6 oktober</pre><pre>1994/95:3  av Andreas Carlgren (c) till\r\nutbildningsministern om löntagarfondsmedlen till\r\nforskning\r\n1994/95:4  av Andreas Carlgren (c) till\r\nutbildningsministern om fristående skolor\r\n1994/95:5  av Kristina Svensson (s) till\r\nutbildningsministern om studieomdömen från\r\nfolkhögskolor\r\n1994/95:6  av Kristina Svensson (s) till\r\narbetsmarknadsministern om ändrad praxis i vissa\r\nutvisningsärenden\r\n1994/95:7  av Kristina Svensson (s) till\r\narbetsmarknadsministern om asylsökande\r\nkosovoalbaner\r\n1994/95:8  av Elving Andersson (c) till\r\nkommunikationsministern om öresundsbrons\r\nekonomiska förutsättningar</pre><pre>den 10 oktober</pre><pre>1994/95:9  av Dan Ericsson (kds) till\r\narbetsmarknadsministern om ROT-avdraget\r\n1994/95:10  av Chatrine Pålsson (kds) till\r\nsocialministern om vårdnadsbidraget\r\n1994/95:11  av Dan Ericsson (kds) till\r\nfinansministern om en värnskatt\r\n1994/95:12  av Bengt Silfverstrand (s) till\r\nutbildningsministern om behörighetsvillkor för högre\r\nstudier\r\n1994/95:13  av Carl Bildt (m) till statsministern om\r\nSveriges medlemskap i EU\r\n1994/95:14  av Lennart Daléus (c) till statsrådet\r\nJörgen Andersson om energiöverenskommelsen\r\n1994/95:15  av Agne Hansson (c) till statsrådet Jörgen\r\nAndersson om den kooperativa hyresrätten</pre><pre>Frågorna redovisas i bilaga som fogas till\r\nriksdagens snabbprotokoll tisdagen den 18 oktober.</pre><pre>17 §  Kammaren åtskildes kl. 19.10.</pre><pre>\r\nFörhandlingarna leddes\r\nav talmannen från sammanträdets början t.o.m. 13 §\r\nanf. 22 (delvis),\r\nav förste vice talmannen därefter t.o.m. anf. 59\r\n(delvis) och\r\nav andre vice talmannen därefter till sammanträdets\r\nslut.</pre><pre></pre><pre>Innehållsförteckning</pre><pre></pre><pre>\r\n1 §  Anmälan om återtagande av plats i riksdagen        1\r\n2 §  Anmälan om ersättare för statsråd  1\r\n3 §  Val av ledamöter i utskotten       1\r\n4 §  Val av suppleanter i utskotten     4\r\n5 §  Val av ledamöter och suppleanter i riksdagens förvaltningsstyrelse 7\r\n6 §  Val av ledamöter och suppleanter i den svenska delegationen till Europeiska\r\nfrihandelssammanslutningens (EFTA) parlamentarikerkommitté      7\r\n7 §  Val av ledamöter och suppleanter i den svenska delegationen till Gemensamma\r\nparlamentarikerkommittén EG-Sverige     8\r\n8 §  Val av ledamöter och suppleanter i den svenska delegationen till dels\r\nEuropeiska ekonomiska\r\nsamarbetsområdets (EES) gemensamma parlamentarikerkommitté, dels EFTA-staternas\r\nparlamentarikerkommitté 8\r\n9 §  Kallelse till utskottssammanträden 8\r\n10 §  Anmälan om partiernas företrädare i talmanskonferensen    9\r\n11 §  Justering av protokoll    9\r\n12 §  Hänvisning av ärenden till utskott        9\r\n13 §  Remissdebatt      9\r\n14 §  Bordläggning      53\r\n15 §  Anmälan om interpellationer       54\r\n1994/95:1  av Per Gahrton (mp) till statsministern om en rättvis och\r\ntillförlitlig EU-omröstning     54\r\n1994/95:2  av Birgitta Hambraeus (c) till utrikesministern om EES       54\r\n1994/95:3  av Eva Zetterberg (v) till utrikesministern om vapenexporten 54\r\n1994/95:4  av Sten Andersson till socialministern om asylsökande som byter\r\nkommun  54\r\n16 §  Anmälan om frågor 54\r\n1994/95:1  av Birgitta Hambraeus (c) till finansministern om momsen på\r\nstudiecirklar   54\r\n1994/95:2  av Birgitta Hambraeus (c) till kommunikationsministern om\r\nnattågstrafiken 54\r\n1994/95:3  av Andreas Carlgren (c) till utbildningsministern om\r\nlöntagarfondsmedlen till forskning      54\r\n1994/95:4  av Andreas Carlgren (c) till utbildningsministern om fristående\r\nskolor  54\r\n1994/95:5  av Kristina Svensson (s) till utbildningsministern om studieomdömen\r\nfrån folkhögskolor\r\n54\r\n1994/95:6  av Kristina Svensson (s) till arbetsmarknadsministern om ändrad\r\npraxis i vissa\r\nutvisningsärenden       54\r\n1994/95:7  av Kristina Svensson (s) till arbetsmarknadsministern om asylsökande\r\nkosovoalbaner   54\r\n1994/95:8  av Elving Andersson (c) till kommunikationsministern om öresundsbrons\r\n ekonomiska\r\nförutsättningar 54\r\n1994/95:9  av Dan Ericsson (kds) till arbetsmarknadsministern om ROT-avdraget\r\n54\r\n1994/95:10  av Chatrine Pålsson (kds) till socialministern om vårdnadsbidraget\r\n54\r\n1994/95:11  av Dan Ericsson (kds) till finansministern om en värnskatt  54\r\n1994/95:12  av Bengt Silfverstrand (s) till utbildningsministern om\r\nbehörighetsvillkor för högre    54\r\nstudier 54\r\n1994/95:13  av Carl Bildt (m) till statsministern om Sveriges medlemskap i EU\r\n54\r\n1994/95:14  av Lennart Daléus (c) till statsrådet Jörgen Andersson om\r\nenergiöverenskommelsen  54\r\n1994/95:15  av Agne Hansson (c) till statsrådet Jörgen Andersson om den\r\nkooperativa hyresrätten 54\r\n17 §  Kammaren åtskildes kl. 19.10.     54</pre><pre></pre><pre></pre><pre></pre><pre></pre><pre></pre><pre></pre><pre></pre><pre></pre><pre></pre><pre>\r\nProt.\r\n1994/95:7\r\n11 oktober\r\n___________</pre><pre></pre><pre>Prot.\r\n1994/95:7\r\n11 oktober\r\n___________</pre><pre></pre><pre>2</pre><pre>\r\n3</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}