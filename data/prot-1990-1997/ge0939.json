{"dokumentstatus":{"dokument":{"hangar_id":"2438927","dok_id":"GE0939","rm":"1990/91","beteckning":"39","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"39","slutnummer":"0","datum":"1990-12-05 00:00:00","systemdatum":"2010-02-17 00:00:00","publicerad":"1990-12-05 00:00:00","titel":"Riksdagens snabbprotokoll 1990/91:39 Onsdagen den 5 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{116E72CF-BE5A-4D8F-BEC0-7F19CB10C78C}","dokument_url_text":"http://data.riksdagen.se/dokument/GE0939/text","dokument_url_html":"http://data.riksdagen.se/dokument/GE0939","dokumentstatus_url_xml":"http://data.riksdagen.se/dokumentstatus/GE0939","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:39</div>\r\n<div class=\"sidhuvud_datum\">Onsdagen den 5 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 29 november.</pre><pre>2 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1990/91:KU16</pre><pre>Trafikutskottets betänkande 1990/91:TU10</pre><pre>Jordbruksutskottets betänkanden 1990/91:JoU13\r\noch JoU14</pre><pre>\r\nMeddelande om samlad votering</pre><pre>Talmannen meddelade att lagutskottets\r\nbetänkanden LU13 och LU14, finansutskottets\r\nbetänkanden FiU5, FiU6, FiU7 och FiU9 samt\r\nskatteutskottets betänkanden SkU3 och SkU5\r\nskulle avgöras i ett sammanhang efter avslutad\r\ndebatt.</pre><pre>3 § Vårdnad och umgänge</pre><pre>Föredrogs</pre><pre>lagutskottets betänkande</pre><pre>1990/91:LU13 Vårdnad och umgänge (prop.\r\n1990/91:8).</pre><pre>Anf. 1 Justitieminister LAILA FREIVALDS\r\n(s):</pre><pre>Herr talman! Familjen är en viktig grundenhet i vår\r\nsamhällsbyggnad. Att stärka familjens ställning i\r\ndet sociala nätverket är därför ett viktigt mål för\r\nden socialdemokratiska familjepolitiken.</pre><pre>Svensk familjerätt har sedan början av 1970-talet\r\nvarit föremål för ett fortlöpande reformarbete.\r\nFamiljen har stått i centrum för detta reformarbete.\r\nI regeringens proposition om vårdnad och\r\numgänge, som riksdagen i dag skall ta ställning till,\r\nfullföljs den inriktningen.</pre><pre>Förslagen i propositionen sätter familjen och det\r\ngemensamma föräldraansvaret i förgrunden. Men\r\nförslagen i propositionen innebär också att ännu\r\nstörre tonvikt än hittills läggs på barnens intressen.\r\nEn reform i enlighet med propositionen kommer\r\ndärför också att innebära en förstärkning av\r\nbarnens ställning i samband med vårdnads- och\r\numgängesfrågor.</pre><pre>Föräldrar har ett gemensamt ansvar för att barnen\r\nkan växa upp under trygga och goda förhållanden\r\noch med möjlighet till nära kontakter med båda\r\nföräldrarna. All erfarenhet visar att en bristfällig\r\nkontakt mellan barnet och en av föräldrarna kan\r\nstöra barnets utveckling.</pre><pre>Detta gäller inte minst den sociala anpassningen.\r\nEn mycket stor del av de ungdomar som hamnar i\r\nkriminalitet har en dålig kontakt med en av\r\nföräldrarna. De nu framlagda förslagen kan därför\r\nockså bidra till att motverka en utveckling mot\r\nkriminalitet hos barn och ungdom.</pre><pre>En grundläggande tanke bakom de förslag som\r\nlagts fram i propositionen är att bana vägen för en\r\nutveckling mot att föräldrarna i så stor utsträckning\r\nsom möjligt själva skall kunna komma överens om\r\nhur vårdnads- och umgängesfrågor skall ordnas.</pre><pre>Det ligger i sakens natur att barnets möjligheter att\r\nha en nära och god kontakt med båda föräldarna\r\nunderlättas, om dessa kan samarbeta i frågor som\r\nrör barnet. Det är också givet att förutsättningarna\r\nför ett sådant samarbete är större, om föräldrarna\r\nsjälva kan enas om vårdnad och umgänge än om\r\navgörandet måste överlämnas till en domstol.</pre><pre>Ett första led i reformen är därför en ökad satsning\r\npå samarbetssamtal, alltså samtal där föräldrarna\r\nunder sakkunnig ledning försöker resonera sig fram\r\ntill en gemensam syn på vårdnads- och\r\numgängesfrågorna. Sådana samtal förekommer\r\nredan på många håll, och resultaten är\r\ngenomgående mycket positiva. Jag tror inte att\r\nnågon i dag ifrågasätter värdet och betydelsen av\r\nsamarbetssamtalen. Det finns därför goda skäl att\r\nlyfta fram dessa ytterligare som en modell för att\r\nlösa vårdnads- och umgängestvister.</pre><pre>Detta gör vi på två sätt med de nya reglerna. Dels\r\nser vi till att samarbetssamtal kan komma till stånd\r\ni samtliga landets kommuner. Alla föräldrar, var de\r\nän bor i landet, skall alltså ha möjlighet att kunna\r\nfå samarbetssamtal.</pre><pre>Dels ger vi domstolarna en möjlighet att i vårdnads-\r\noch umgängesmål själva ta initiativ till\r\nsamarbetssamtal. Även om en rättegång har inletts,\r\nbör alla möjligheter att åstadkomma en\r\nsamförståndslösning tas till vara.</pre><pre>Med utgångspunkt i att lagreglerna bör främja ett\r\ngemensamt föräldraansvar är det naturligt att den\r\ngemensamma vårdnaden sätts i fokus. Gemensam\r\nvårdnad innebär att föräldrarna tillsammans tar det\r\nrättsliga ansvaret för barnet och i samråd löser de\r\nfrågor som rör barnet.</pre><pre>Erfarenheten visar att kontakterna mellan barnet\r\noch den förälder som barnet inte bor tillsammans\r\nmed i regel är markant tätare när föräldrarna har\r\ngemensam vårdnad än när de inte har det. De flesta\r\nsärboende föräldrar som har gemensam vårdnad är\r\nockså nöjda med denna vårdnadsform och vill\r\ngärna rekommendera den även för andra föräldrar.</pre><pre>Vi tar nu ytterligare ett steg på vägen mot\r\ngemensam vårdnad som den grundläggande\r\nvårdnadsformen. Gemensam vårdnad skall bli\r\nmöjlig inte bara när föräldrarna är helt ense om\r\ndetta. Den skall också kunna användas i sådana fall\r\ndå en eller båda föräldrarna i första hand vill ha\r\nensam vårdnad men i andra hand kan tänka sig\r\ngemensam vårdnad. Detta gör systemet mer\r\nflexibelt och skapar bättre förutsättningar för att i\r\ndet enskilda fallet uppnå den lösning som är bäst för\r\nbarnet.</pre><pre>För ogifta sammanboende föräldrar är naturligtvis\r\nden gemensamma vårdnaden lika naturlig som för\r\ngifta sammanboende föräldrar. Eftersom det inte\r\nfinns någon entydig och i alla lägen klar markering\r\nav när ett samboförhållande föreligger är det svårt\r\natt ha den gemensamma vårdnaden som\r\nautomatisk huvudprincip.</pre><pre>Vi inför nu en ordning som i praktiken ger ogifta\r\nföräldrar samma fördelar som en huvudregel om\r\ngemensam vårdnad. Föräldrarna skall samtidigt\r\nsom de lämnar socialnämnden de uppgifter som\r\nbehövs för att fastställa faderskapet kunna anmäla\r\natt de vill ha gemensam vårdnad.</pre><pre>I de fall då gemensam vårdnad inte är aktuell utan\r\nen av föräldrarna ensam skall anförtros vårdnaden\r\nkommer frågan om umgänge mellan barnet och den\r\nandra föräldern i förgrunden. Det är viktigt att de\r\nsom handlägger frågor om umgänge gör detta på ett\r\nnyanserat sätt och försöker finna en ordning som\r\nhar förutsättning att fungera i praktiken.</pre><pre>Ett särskilt problem när det gäller\r\numgängesfrågorna är s.k. umgängessabotage, fall\r\ndär en förälder utan fog försöker hindra en kontakt\r\nmellan barnet och den andra föräldern. Vi kan inte\r\nacceptera att en förälder ensidigt och utan skäl\r\nförsöker hindra kontakten mellan barnet och den\r\nandra föräldern.</pre><pre>Samhällets syn på detta måste klart markeras. Det\r\ngör vi genom en lagändring som direkt sätter\r\nbarnets behov av kontakt med båda föräldrarna i\r\nförgrunden.</pre><pre>Denna regel har i den allmänna debatten\r\nmissuppfattats på några håll. Låt mig därför en\r\ngång för alla slå fast att regeln på intet sätt innebär\r\natt vårdnaden mer eller mindre automatiskt skall\r\növerflyttas till den andra föräldern när\r\nvårdnadshavaren motsätter sig att barnet får träffa\r\nden andra föräldern.</pre><pre>Det är ju självklart, och det betonas också på\r\nupprepade ställen i propositionen, att varje fall\r\nmåste bedömas för sig. Det kan finnas mycket goda\r\nskäl för en vårdnadshavare att motsätta sig att\r\nbarnet får umgås med den andra föräldern. Denne\r\nkan exempelvis ha gjort sig skyldig till misshandel\r\neller annat övergrepp mot barnet.</pre><pre>Även om det inte är på det viset, kan det från\r\nbarnets synvinkel ändå vara bäst att få stanna kvar\r\ni sin invanda miljö. Vad det handlar om är i stället\r\natt i lagen slå fast det synsättet, om vilket det i dag\r\nråder stor enighet inom beteendevetenskapen, att\r\ndet för ett barns utveckling är viktigt att barnet har\r\nnära och goda relationer till båda föräldrarna.</pre><pre>När det skall bedömas om vårdnaden om ett barn\r\nskall flyttas över från den ena föräldern till den\r\nandra är således frågan om barnets behov av\r\nkontakt med båda föräldrarna bara en av flera\r\nomständigheter som skall beaktas. Det är\r\nhelhetsbedömningen av samtliga omständigheter i\r\ndet enskilda fallet som skall avgöra om en\r\növerflyttning av vårdnaden bör ske.</pre><pre>Den regel jag nu har talat om är ett led i\r\nsträvandena att främja goda kontakter mellan barn\r\noch föräldrar. I samma riktning verkar en annan\r\nregel om att vårdnadshavaren skall vara skyldig att\r\nlämna den andre föräldern sådana upplysningar\r\nsom kan främja umgänget.</pre><pre>Umgängesföräldern är en viktig person i barnets\r\nliv, och för att barnets umgänge med den föräldern\r\nskall flyta så bra som möjligt bör\r\numgängesföräldern vara så informerad om barnets\r\nförhållanden att föräldern på ett naturligt sätt kan\r\nleva med i barnets vardag. För de flesta föräldrar\r\nframstår detta som självklart, men för de föräldrar\r\nför vilka det inte gör det kan en uttrycklig\r\nbestämmelse ha ett pedagogiskt värde.</pre><pre>I de vårdnads- och umgängestvister som inte kan\r\nlösas genom att föräldrarna kommer överens måste\r\ni regel en vårdnadsutredning göras. Sådana\r\nutredningar kan bli mycket tidskrävande, och vi vill\r\nnu effektivisera och påskynda\r\nutredningsförfarandet. Ett viktigt inslag är att\r\nsocialnämnden inte längre skall yttra sig över\r\nvårdnadsutredningar. Detta medför inte bara att tid\r\nkan sparas, utan man slipper också processandet\r\ninför socialnämnden. Därigenom kan man minska\r\nden risk för fördjupade motsättningar som inte\r\nsällan blir följden av den rättegångsliknande\r\nhandläggningen av vårdnadsutredningar i\r\nsocialnämnderna.</pre><pre>Det har från några håll sagts att det juridiska\r\ninslaget kommer att öka och det sociala minska om\r\nförslaget genomförs. Som jag ser det blir det\r\nsnarare tvärtom. Hela reformen präglas av en\r\nbetoning av de sociala aspekterna och en strävan\r\nefter samförståndslösningar. Men om det till slut\r\nändå kvarstår en tvist, är det domstolens uppgift att\r\nlösa den tvisten. Vad det handlar om är en\r\nrenodling av funktionsuppdelningen mellan sociala\r\ninstanser och domstol.</pre><pre>En fråga som under många år har varit föremål för\r\nkritik är systemet med interimistiska eller\r\nprovisoriska beslut i vårdnadsmål. Sådana beslut\r\nfattas i ett inledande skede av rättegången, oftast\r\npå ett mycket knapphändigt material, och de har\r\ninte sällan en styrande inverkan på det slutliga\r\navgörandet. Här går vi nu in med åtgärder. I stället\r\nför ett interimistiskt beslut om vårdnaden skall\r\ndomstolen kunna nöja sig med att besluta om vem\r\nbarnet skall bo tillsammans med så länge tvisten\r\ninte är avgjord.</pre><pre>En sådan ordning ligger väl i linje med det\r\ngrundläggande synsättet att markera den\r\ngemensamma vårdnaden som den naturliga och\r\nprimära vårdnadsformen. Det är inte rimligt att en\r\ndomstol på ett knapphändigt material skall skilja en\r\nförälder från hela det rättsliga ansvaret för barnet.\r\nFör föräldrarna kan det också ha en positiv\r\npsykologisk effekt att det interimistiska beslutet\r\nblir mindre ingripande. I framtiden kommer därför\r\ni det flesta fall den gemensamma vårdnaden att\r\nbestå, i vart fall till dess att det slutliga avgörandet\r\nkan fattas.</pre><pre>Jag har nu presenterat huvuddragen i de förslag\r\nsom riksdagen i dag skall ta ställning till. Det\r\nhandlar om ett paket med olika komponenter, där\r\nde skilda komponenterna, var och en på sitt sätt, är\r\navsedda att stryka under den vikt som vi tillmäter\r\nbetydelsen av goda relationer mellan barn och\r\nföräldrar. Att uppnå detta är naturligtvis inte bara\r\nen fråga för lagstiftaren, utan också en fråga om\r\ntillämpningen av lagen och om praktiskt\r\nhandlande. Men det är min förhoppning att vi\r\ngenom de nya reglerna skall ha lagt den nödvändiga\r\ngrunden.</pre><pre>Av lagutskottets betänkande synes framgå att det i\r\nSveriges riksdag i allt väsentligt finns en allmän\r\nuppslutning kring de förslag som har lagts fram i\r\npropositionen. Det betyder såvitt jag kan förstå att\r\ndet här i riksdagen finns en gemensam syn på\r\nbetydelsen av att sätta familjen och särskilt barnens\r\nintressen i centrum för reformarbetet. Det är\r\nmycket glädjande.</pre><pre>Herr talman! Jag vill redan nu säga att jag dess\r\nvärre inte kommer att kunna vara med i kammaren\r\nunder hela den kommande debatten, eftersom jag\r\nsedan länge har en tjänsteresa inbokad. Men jag\r\nhoppas att det skall bli en intresseväckande debatt.\r\nTrots den stora samsyn som råder i grundfrågorna,\r\nfinns en hel del frågor som kan behöva debatteras.\r\nBarnen och barnens rätt och situation i samhället är\r\nvärda all den uppmärksamhet de kan få.</pre><pre>Anf. 2 CHARLOTTE CEDERSCHIÖLD\r\n(m):</pre><pre>Herr talman! Dagens betänkande, Vårdnad och\r\numgänge, berör föräldraskapets innersta väsen,\r\nrätten att få ta hand om sitt barn. Ingrepp i denna\r\nrätt måste göras med största försiktighet och efter\r\nmycket nogranna överväganden.\r\nStällningstagandena är svåra. Betänkandet syftar\r\ntill att minska de spänningar och den ångest som\r\nuppstår i dessa situationer genom att det i än större\r\nutsträckning låter föräldrarna ta ett gemensamt\r\nansvar för barnet och själva komma överens om hur\r\nvårdnads- och umgängesfrågorna skall lösas.</pre><pre>Vi tillskyndar dessa förslag och anser att utskottets\r\nskrivningar är väl avvägda. Barnets uppfattning och\r\nsynpunkter i vårdnads- och umgängesmål skall\r\nenligt utskottets mening i fortsättningen tas till vara\r\npå ett mera påtagligt sätt. Här finns ett\r\ntillkännagivande som går längre än propositionen.\r\nVi finner det glädjande och kan konstatera att flera\r\nav våra motionärer i dessa frågor har blivit väl\r\ntillgodosedda. Vi gläds också åt framgångarna i\r\nutskottet vad gäller att skyndsamhet skall påkallas\r\ndå det gäller vårdnadsutredningar. Våra\r\nmotionärer har också tagit upp frågan om\r\nresekostnader vid utövande av umgängesrätten.\r\nUtskottet har här ett tillkännnagivande som\r\nefterlyser förslag från regeringen, förslag som bör\r\nkomma skyndsamt. Även på denna punkt är\r\nsåledes våra motionärer väl tillgodosedda.</pre><pre>Betänkandet innehåller många utmärkta\r\nsynpunkter i dessa svåra frågor. Alla kan inte\r\nberöras här, men värt att nämna är att\r\nsamarbetssamtalen ges en starkare ställning. De\r\nhar visat sig kunna hjälpa föräldrar att finna\r\nlösningar.</pre><pre>Men allt kan givetvis inte lösas med lagstiftning. Ett\r\nbra och nära föräldraskap skapas inte i första hand\r\nmed lagstiftning, utan med aktiva föräldrainsatser,\r\nansvar och deltagande i barnets vardag. Inte minst\r\när det viktigt att bli mer uppmärksam på\r\ntidsfaktorns betydelse när det gäller umgänget med\r\nbarn.</pre><pre>Moderata kvinnoförbundet har i 20 år haft ett\r\nprogram som då och då revideras i takt med tiden.\r\nDet heter Barnet i centrum, och det är just vad det\r\nhär handlar om -- att sätta barnet i centrum.\r\nBetänkandet försöker göra det. Barnets behov lyfts\r\nfram, och barnet har behov av båda sina föräldrar.\r\nMen även mor- och farföräldrar har fått en alltmer\r\nökande betydelse för barnen i den moderna världen\r\ndär båda föräldrarna heltidsarbetar. Känslomässiga\r\nrelationer till mor- och farföräldrarna är också en\r\nverklighet som kan påverka det vi alla eftersträvar,\r\nnämligen barnens bästa.</pre><pre>Vi har en reservation, nr 14, som grundar sig på en\r\nmotion av Allan Ekström, i vilken han yrkar avslag\r\npå propositionens förslag att byta ordet\r\nfaderskapserkännande mot faderskapsbekräftelse.\r\nVi moderater har följt upp motionen och yrkar\r\navslag på betänkandet i denna del. I denna\r\nsynpunkt har vi också stöd av lagrådet. Terminologi\r\noch nyspråk ändrar inte verkligheten. Man kan\r\nockså konstatera att det i dessa internationella\r\ntider, inte minst med tanke på Tysklands enande,\r\nfinns anledning att behålla ett ord som liknar\r\ndanskans och tyskans anerkennen. Det är ingen\r\nstor fråga, men Allan Ekström har en poäng i sin\r\nmotion som förtjänar att lyftas fram i en debatt om\r\nvårdnad av barn. Han menar att fadern kan\r\nundvika hela förfarandet genom att gifta sig med\r\nbarnets mor.</pre><pre>Till betänkandet finns också fogat ett särskilt\r\nyttrande. Här pekar jag på två punkter som är\r\noerhört angelägna att hålla i fokus. Just här ligger\r\nnämligen den oro som kommit till uttryck bland\r\ndem som känner tvivel inför en del av förslagen i\r\nbetänkandet, inte minst organisationen Barnens\r\nrätt i samhället, BRIS.</pre><pre>Betänkandet utgår ifrån att barnens bästa skall\r\ngälla. Men det är när det detta skall tolkas som\r\nsvårigheterna uppstår. Syftet är alla ense om -- men\r\nhur uppnås det? När nu gemensam vårdnad blir\r\nhuvudregel är det oerhört angeläget att\r\ndomstolarna är lyhörda för även svaga uttryck som\r\nkan visa att barnen kanske trots allt inte mår bäst\r\nav gemensam vårdnad. Skulle man misslyckas i att\r\nfånga upp dessa fall, blir priset för barnen högt, och\r\nlagstiftningen kommer då inte i samklang med det\r\nallmänna medvetandet. Det skall inte bli den som\r\nskriker högst som skall lyckas göra sin stämma hörd\r\ni dessa mål. Det skall inte krävas ett särskilt\r\ncivilkurage för att gå emot gemensam vårdnad.\r\nDen får givetvis aldrig utnyttjas som ett hot för att\r\nframtvinga umgängesrätt i olämpliga fall. Inte\r\nheller får den vara så stark att den förhindrar att\r\nsynpunkter som skyddar barnet kommer i dagen.\r\nBarn får givetvis aldrig användas som verktyg i\r\nrehabiliteringen av den som begått övergrepp -- om\r\nän aldrig så lindriga.</pre><pre>Umgängesrätten får inte bli en börda för barnet.\r\nBarnet skall inte tvingas till den. Bland det mest\r\ncentrala i betänkandet är därför utskottets\r\nställningstagande för att ge barnet möjlighet till ett\r\ngrundläggande inflytande i vårdnads- och\r\numgängesprocessen. Detta krav bör regeringen\r\nsnarast konkretisera.</pre><pre>Beslut i dessa frågor kan ha en avgörande betydelse\r\nför en människas liv. Finns det brister i lagstiftning\r\noch tillämpning, bör dessa därför rättas till utan\r\ndröjsmål. Lagstiftningens uppgift är att underlätta\r\nbarnens situation vid skilsmässa, inte försvåra den.\r\nFrågornas komplexitet men också deras stora\r\nbetydelse för den enskilde gör att det i just detta\r\närende är särskilt viktigt med en noggrann\r\nutvärdering och uppföljning. Jag förutsätter att en\r\nsådan kommer till stånd och delges utskottet inom\r\nrimlig tid.</pre><pre>Jag yrkar bifall till reservation nr 14.</pre><pre></pre><pre>Anf. 3 BENGT HARDING OLSON (fp):</pre><pre>Herr talman! Låt mig till en början säga att det\r\ngläder mig att se justitieministern här. Ett\r\nrättssamhälle bygger ju inte enbart på straffrätt,\r\nregler om brott och straff, utan också på civilrätt.\r\nReglerna för vårdnad och umgänge handlar om de\r\nkanske absolut viktigaste byggstenarna i samhället,\r\nnämligen barnen.</pre><pre>I en skilsmässosituation är, som jag antydde,\r\nvårdnad och umgänge med barn viktiga och\r\nkänsliga rättsliga frågor. Det har framförts många\r\nklagomål mot gällande lag. Folkpartiet har framfört\r\nkrav på förbättringar sedan många år tillbaka, och\r\njag noterar med tacksamhet att vi nu äntligen har\r\nfått ett besked från regeringen i form av den\r\nproposition som vi nu behandlar. Om den kan sägas\r\natt den tillgodoser merparten av folkpartiets krav,\r\noch det är synnerligen tacknämligt. Jag vill ta\r\ntillfället i akt att framföra ett tack till\r\njustitieministern för att det är på det sättet.</pre><pre>Men tyvärr nådde regeringen inte heller i den här\r\nfrågan ända fram. Därav våra många reservationer.\r\nDe är närmare bestämt 17 stycken. Jag hoppas att\r\njustitieministern har tid att stanna inte bara för att\r\nta emot mitt tack för vad som är bra, utan även för\r\natt höra kritiken mot det som är dåligt.</pre><pre>Folkpartiets inställning kan sammanfattas på\r\nföljande sätt. Det råder stor enighet om att barnets\r\nbästa -- och jag vill använda det uttrycket och inte\r\nbarnets intresse eller något liknande, utan barnets\r\nbästa i vid mening -- måste framhävas mer. Den\r\ngemensamma vårdnaden från äktenskapet bör inte\r\nupplösas i onödan. Vid äktenskapsskillnad mellan\r\nföräldrarna behöver faktiskt barnen båda sina\r\nföräldrar, och kanske behöver de sina båda\r\nföräldrar extra mycket just i skillnadssituationen.\r\nDärför måste alla anstränga sig att uppnå\r\nsamförståndslösningar. Det minimerar ju också\r\ntvisterna inför domstol.</pre><pre>De s.k. samarbetssamtalen får en nyckelroll.\r\nTanken är att domstolen har rätt att ta initiativ till\r\nsådana samtal. Folkpartiet anser att domstolen\r\nborde ha en plikt att ta initiativ till samarbetssamtal\r\nutom i rena undantagsfall. Detta borde faktiskt\r\nframgå av lagtexten. Jag blir alltmer övertygad om\r\natt det borde framgå av lagtexten efter det som\r\njustitieministern sade här i inledningsanförandet.</pre><pre>Om det nu är oundvikligt med en tvist, krävs två\r\nsaker för att det skall bli en riktig dom. Det krävs\r\nett bra beslutsunderlag och det krävs en bra\r\nkompetens hos dem som behandlar fallet.</pre><pre>Det behövs till en början en bra vårdnadsutredning\r\nsom utförs av välutbildad personal inom\r\nsocialtjänsten. Det kan vara en kompetent man\r\neller kvinna. Jag poängterar detta, eftersom många\r\nmän i skillnadssituationen uppfattat det som\r\nnegativt att de möter en kvinnovärld, och det är\r\nkanske inte en bra start för att lösa tvisten.</pre><pre>Det är också viktigt för en bra vårdnadsutredning\r\natt de sociala myndigheterna lämnar en\r\nrekommendation till rätten hur man anser att\r\nvårdnads- och umgängesfrågan skall lösas.\r\nDessutom måste utredningen utföras med\r\nskyndsamhet. Detta är numera ett lagfäst krav. Så\r\nstod det inte i propositionen, och detta framförde\r\nfolkpartiet i sin motion. Vi noterar att hela\r\nutskottet enigt har ställt sig bakom att lagen skall\r\nändras på den punkten.</pre><pre>I detta sammanhang vill jag också betona\r\nbetydelsen av de s.k. snabbyttrandena, dvs. de\r\nyttranden vid interimistiska beslut som\r\njustitieministern här har talat en del om. Det är bra\r\natt dessa beslut, helt i linje med folkpartiets\r\nmångåriga inställning, endast gäller den faktiska\r\nvårdnaden. Men dessa snabbyttranden som lämnas\r\nfrån de sociala myndigheterna till domstolen inte\r\nbara bör utan skall inhämtas av rätten före beslut.\r\nDet är ett faktum att dessa interimistiska beslut har\r\nen mycket styrande inverkan på de slutliga\r\nbesluten. Det tycks justitieministern vara medveten\r\nom, men man orkar inte gå ändå fram. Har man\r\nden inställning som justitieministern här har sagt,\r\nskall man också säga ja till att det i lagen skall\r\nframgå att dessa s.k. snabbyttranden skall\r\ninhämtas.</pre><pre>För övrigt kan sägas att det naturligtvis är självklart\r\natt alla som vid en tvist skall bedöma s.k. barnmål\r\nskall besitta en rejäl barnkompetens som innebär\r\nkunskap om barns behov och förhållanden. Den\r\nbehövs inte bara på den sociala sidan, vilket är mer\r\nuppenbart, utan även inom domstolen. Härav\r\nföljer att det i barnmålen i princip endast borde\r\nutnyttjas ordinarie domare. De har en betydligt\r\nlängre domarerfarenhet än någon extra tillkallad\r\ntingssekreterare eller tingsfiskal. Vid behov skall\r\ndomstolen också kunna använda sig av en\r\nbarnexpert som är särskilt sakkunnig och som kan\r\nförse domstolen med alla de viktiga fakta som är\r\nnödvändiga för att komma fram till ett bra och\r\nriktigt resultat. De faktorer som jag anfört skulle\r\nfrämja en god dom i dessa mycket svåra frågor. Det\r\när beklagligt att utskottets majoritet inte ställer sig\r\nbakom dessa enkla självklara krav.</pre><pre>Herr talman! Det bör särskilt tilläggas en del saker\r\nom umgängesrätten. Vid tvist om den\r\ngemensamma vårdnaden blir umgängesrätten\r\nsynnerligen viktig. Det gäller både för\r\nvårdnadshavaren och för umgängesrättshavaren.\r\nBåda har sin plikt att ha ett umgänge med barnen,\r\nen god kontakt med barnen, och att främja\r\nvarandras kontakt. Det är en plikt mot barnet.</pre><pre>Det är en mycket grannlaga uppgift för domstolen\r\natt avgöra hur en umgängesrätt skall konstrueras,\r\noch det är förknippat med många problem. Jag\r\nskall här ta upp några av dessa problem. Det gäller\r\nför det första umgängesrättens omfattning. I\r\nhittillsvarande praxis har den varit\r\notillfredsställande. Praxis har varit alldeles för\r\nstelbent, och man har haft en schabloniserad\r\ntillämpning som varit nästan lika i alla fall och som\r\nutgått från att alla familjer är likadana. Man har\r\nnästan aldrig uteslutit umgängesrätten, och inte ens\r\nvid sexuella övergrepp mot barnen har pappan,\r\nvilket borde vara självklart, förlorat sin\r\numgängesrätt. Det finns därför, precis som\r\njustitieministern säger, behov av nya signaler för att\r\nfå en annorlunda och mer nyanserad praxis.</pre><pre>Lagstiftarens grundläggande tanke är att barnets\r\nbästa entydigt -- jag vill betona detta -- skall stå i\r\ncentrum. Men detta hade framgått mycket\r\ntydligare med folkpartiets förslag till lagtext i\r\nföräldrabalken 6:15, där vi vill att umgängesrätten\r\nskall tillgodoses efter vad som är bäst för barnet --\r\ninte som i dag och som propositionen förordar: ''så\r\nlångt som möjligt''. Detta är ett alldeles för\r\nneutralt, könlöst och okänsligt uttryck för att det\r\nskall tillgodose barnets bästa. Dessutom borde\r\nbegreppet preciseras i lagen. Enligt folkpartiet bör\r\numgängesrätten bestämmas ''med utgångspunkt\r\nfrån barnets ålder och mognadsgrad, känslomässig\r\nanknytning mellan barnet och\r\numgängesrättshavaren, barnets egen inställning\r\nsamt föräldrarnas inbördes förhållanden''.</pre><pre>Det är beklagligt att justitieministern och\r\nutskottsmajoriteten inte har utnyttjat detta tillfälle\r\ntill att skapa klarhet i lagen. Därför förvånar det\r\nmig inte när justitieministern här och nu sade att\r\nden här regeln har missförståtts. Ja, den har\r\nmissförståtts allaredan. Man behöver bara läsa den\r\nhär veckans tidningar så ser man det. Med\r\nfolkpartiets modell hade man uppnått en tydlig ny\r\nsignal för en nyanserad praxis.</pre><pre>För det andra gäller det informationen mellan\r\nvårdnadshavare och umgängesrättshavare.\r\nInformationsutbytet har hittills inte varit lagfäst.\r\nNumera är informationsskyldigheten en plikt för\r\nvårdnadshavaren och en rätt för\r\numgängesrättshavaren -- för övrigt ett gammalt\r\nfolkpartikrav. Tyvärr är denna\r\ninformationsskyldighet av svårbegriplig\r\nomfattning. Det sägs här att informationsskyldighet\r\nföreligger ''bara i den mån den kan främja\r\numgänget''. Enligt min uppfattning är detta ett\r\nalldeles för snävt synsätt. Informationsskyldigheten\r\nborde i stället omfatta ''erforderliga upplysningar\r\nom barnets förhållanden och utveckling''. För att\r\nnärmare beskriva detta begrepp kan jag säga att det\r\när mera omfattande och vardagligt inriktat och inte\r\nbara snävt tillyxat för umgängestiden, som är en del\r\nav ett barns liv, utan det här skulle främja barnets\r\nbästa, även i det långa livsperspektivet.</pre><pre>För det tredje handlar det om kostnaderna för\r\numgängesrättens utövande, och det gäller främst\r\nresekostnaderna. Umgängesrätten har faktiskt en\r\nkostnadssida. Det kostar att resa för att hälsa på sitt\r\neget barn. Detta är alla berörda medvetna om, men\r\ndet inser tydligen inte regeringen.\r\nUmgängesrättshavaren står i dag för hela\r\nkostnaden, trots att den borde delas mellan\r\nmamman och pappan. Tyvärr lägger ekonomin\r\nalltså hinder i vägen för umgängesrättens utövande.\r\nLagutskottet har flera gånger efterlyst en reglering\r\nfrån regeringens sida. Nu måste regeringen\r\nverkställa denna beställning. Det går inte att tala\r\nvackert om umgängesrätten samtidigt som man\r\nnonchalerar den praktiska verkligheten, i det här\r\nfallet kostnaderna.</pre><pre>För det fjärde måste de s.k. umgängessabotagen\r\nminskas. Tyvärr förekommer sabotage där\r\nvårdnadshavaren på alla upptänkliga sätt hindrar\r\numgängesrättshavaren att utöva sin umgängesrätt.\r\nSådant måste motverkas om det inte sker utan\r\nbeaktansvärda skäl -- man skall inte blunda för att\r\ndet i vissa situationer kan föreligga sådana skäl. Det\r\nfinns två sätt som kan användas för att hindra och\r\nmotverka de otillbörliga sabotagen. Det ena är att\r\nompröva vårdnaden -- vilket vi i folkpartiet har\r\nföreslagit -- och det andra är att införa en\r\nstraffsanktion. Jag är fullt medveten om att man\r\ninte kan straffa fram goda relationer mellan barn\r\noch föräldrar, men genom den uttryckliga\r\nlagstiftning som folkpartiet har föreslagit kan man\r\nkanske förebygga en lång rad problem. Dessutom\r\nhar det väl samma pedagogiska värde som\r\njustitieministern talade om i sitt\r\ninledningsanförande när det gällde\r\ninformationsskyldigheten.</pre><pre>För det femte: Om föräldrar inte följer rättens dom\r\nmåste den naturligtvis verkställas med tvång;\r\ndomar är ju till för att följas. Gällande regler är\r\ndock stelbenta och borde därför ändras på två\r\npunkter. Verkställighet bör alltid vägras vid minsta\r\nrisk för barnen, och länsrätten bör i en sådan\r\nsituation självmant kunna initiera en omprövning\r\nav vårdnadsfrågan i tingsrätten.</pre><pre>Herr talman! Ensamma pappor är en viktig och\r\nangelägen fråga. En kedja är ju inte starkare än sin\r\nsvagaste länk. Familjerelationen består av mamma,\r\npappa och barn. Det förefaller som det är pappan\r\nsom är den svagaste länken. Orsaken är att den\r\nensamstående, frånskilde mannen drabbas av\r\ndubbla separationer. Han förlorar både sin\r\nföräldraroll och sitt nätverk i form av vänner, släkt\r\nosv. Resultatet blir oundvikligen att mannen inte\r\nsällan hamnar i kris, en kris som följs av missbruk,\r\nvilket i sin tur leder till ohälsa och kriminalitet och\r\nytterst till självmord. Det är inte bara som jag står\r\nhär och säger, utan det är statistiskt bevisat att det\r\nförhåller sig så.</pre><pre>Skuldfrågan kan alltid diskuteras och vems felet är,\r\nmen det gagnar inget. En sak är emellertid\r\nuppenbar: ytterst drabbas barnet. Vår kunskap om\r\nde ensamma pappornas situation är helt\r\notillräcklig. Problemen, orsakerna och de\r\nsamhällsekonomiska konsekvenserna borde\r\nkartläggas och lämpliga förbättringsåtgärder\r\nvidtas. Detta har påpekats från folkpartiets sida år\r\nut och år in. Regeringen har struntat i detta, trots\r\natt justitieministern i sitt inledningsanförande\r\nnoggrant poängterade hur viktigt det är att\r\nupprätthålla kontakten.</pre><pre>I lagutskottet avgavs inte en enda röst för de\r\nensamma fädernas situation, förutom från\r\nfolkpartiets sida. Det känns utomordentligt trist,\r\nsärskilt för barnens skull.</pre><pre>Det finns också andra typer av föräldraskap som\r\nbehöver uppmärksammas. Det förekommer\r\nfaktiskt andra föräldrakonstellationer än\r\nkärnfamiljer, och dessa uppmärksammas alldeles\r\nför litet. Jag skall i all korthet ta upp några frågor\r\nkring detta.</pre><pre>Vid samboende utan äktenskap borde den ogifte\r\nfaderns ställning förbättras, särskilt för barnens\r\nskull. En faderskapspresumtion borde införas vid\r\nsamboförhållande som i princip motsvarar den vid\r\näktenskap. Detta förslag har avstyrkts av\r\nmajoriteten. Även i fortsättningen krävs en\r\nuttrycklig viljeförklaring från den ogifte pappan.\r\nEnligt förslag från justitieministern skall denna\r\nviljeförklaring benämnas ''faderskapsbekräftelse''.\r\nJag tycker att det är en dålig term. För mig och för\r\nmånga andra går då tankarna till någon form av\r\n''leverans'' som bekräftas i efterhand på ett typiskt\r\naffärsmässigt sätt. Det vore bättre att använda\r\nordet ''faderskapsförklaring''. En sådan förklaring\r\nkunde avges av en stolt fader direkt vid det\r\nefterlängtade barnets födelse. Det skulle innebära\r\nen bra start för barnet, justitieministern.</pre><pre>Vid vissa föräldraskap uppkommer speciella\r\nproblem, och det gäller den s.k. sociala\r\nföräldraskapen. Vid styvföräldraskap och\r\nfamiljehemsföräldraskap är den rättsliga\r\nsituationen synnerligen oklar. Vi i folkpartiet vill\r\nskapa en rättslig reglering, men det har majoriteten\r\navvisat. Jag höll på att säga att det kvittar.\r\nVerkligheten kommer att bli sådan att regeringen --\r\nhur den nu kommer att se ut -- tvingas att reglera\r\ndetta.</pre><pre>Herr talman! Avslutningsvis vill jag betona att barn\r\nalltid behöver två föräldrar, även efter skilsmässan.\r\nUmgängeskontakten måste bibehållas och\r\numgängestrassel måste på alla sätt minimeras just\r\nför barnens bästa.</pre><pre>Folkpartiet liberalerna stöder samtliga sina\r\nreservationer. Jag kan glädja alla med att votering\r\nkommer att begäras endast beträffande\r\nreservationerna 6, 10 och 28.</pre><pre></pre><pre>Anf. 4 Justitieminister LAILA FREIVALDS (s)\r\nreplik:</pre><pre>Herr talman! Bengt Harding Olson har ansett att\r\ndet i 6 kap. 15 § föräldrabalken uttryckligen bör\r\nanges att umgängesrätten skall tillgodoses efter vad\r\nsom är bäst för barnet. Han har också hävdat att\r\nparagrafen bör innehålla en precisering av vilka\r\nfaktorer som skall beaktas vid bedömningen av vad\r\nsom är bäst för barnet.</pre><pre>För egen del vill jag konstatera att 6 kap. 15 §\r\nföräldrabalken redan anger att domstolen skall\r\nbesluta i fråga om umgänge efter vad som är bäst\r\nför barnet. Bengt Harding Olson är således i den\r\ndelen redan tillgodosedd i den gällande\r\nlagstiftningen. Jag höll på att säga att Bengt\r\nHarding Olson återigen bara har läst halva\r\nparagrafen.</pre><pre>När det gäller Bengt Harding Olsons krav på\r\npreciseringar i paragrafen anser jag att det skulle\r\nvara olämpligt att göra sådana preciseringar. Som\r\nutskottsmajoriteten har framhållit är det tvärtom\r\nönskvärt med en större flexibilitet och anpassning\r\ntill förhållandena i det enskilda fallet när\r\numgängesfrågor, som är mycket svåra att avgöra,\r\nskall bedömas. Preciseringar av det slag som Bengt\r\nHarding Olson önskar göra i den paragrafen skulle\r\nmotverka detta syfte.</pre><pre>När det gäller faderskapspresumtion är det viktigt\r\nnär man handlägger faderskapsärenden att det görs\r\npå ett så smidigt och enkelt sätt som möjligt. Det är\r\nviktigt att det sker under former som inte är\r\nintegritetskränkande. Jag anser att de system som\r\nvi har i dag uppfyller de kraven.</pre><pre>Det går knappast att införa en\r\nfaderskapspresumtion för sambofallen. I\r\nsamboförhållanden finns inte såsom vid äktenskap\r\nen helt entydig och för alla synlig markering av att\r\nett samlevnadsförhållande föreligger. Det kan inte\r\ngärna komma i fråga att införa ett regelsystem för\r\nfaderskapspresumtion i sambofall som innebär att\r\ndet inte med tillräcklig säkerhet går att avgöra om\r\nnågon verkligen är far till barnet. Liksom\r\nutskottsmajoriteten ställer jag mig således\r\navvisande till att införa faderskapspresumtion för\r\nsambofall. Detta gör jag med hänsyn till barnets\r\nintresse.</pre><pre>När det gäller frågan om vilken terminologi man\r\nskall använda i stället för den som vi använder i\r\ndag -- erkännande av ett faderskap -- anser jag att\r\nbekräftelse av ett faderskap är en betydligt bättre\r\nterm. Termen förklaring, som Bengt Harding\r\nOlson förespråkar, kan jag inte alls anse vara\r\nlämplig i det här sammanhanget. Termen finns\r\nnämligen redan i föräldrabalken, men har då en\r\nhelt annan betydelse.</pre><pre>Bengt Harding Olson sade inledningsvis att han var\r\nglad för propositionen. Det gläder mig att han är\r\nglad. Han sade också att regeringen inte hade nått\r\nända fram. Jag undrar om det inte är ett\r\nmissförstånd. Är det inte så att regeringen har nått\r\nända fram, medan folkpartiet inte har gjort det?\r\nVisar inte reservationerna det?</pre><pre>Anf. 5 BENGT HARDING OLSON (fp)\r\nreplik:</pre><pre>Herr talman! Jag förstod det mesta som\r\njustitieministern sade, men det sista begrep jag\r\ninte. Det kanske kvittar.</pre><pre>Man använder en betänklig och, vill jag påstå,\r\nfelaktig lagstiftningsmetod. Man skriver in viktiga\r\nregler och synpunkter i motiven i stället för i\r\nlagtexten. Enligt min uppfattning räcker det inte\r\nmed att det står i motiven. Viktiga regler skall stå i\r\nlagen. Det gäller initiativplikten, som jag har\r\nnämnt, och umgängesrätten. Däremot lyckades vi\r\nfaktiskt få skyndsamhetsbegreppet, som bara\r\nåterfanns i motiven, att bli inskrivet i lagstiftningen.\r\nDet är viktigt att man skiljer på detta. Det är där\r\nsignalerna ges.</pre><pre>Justitieministern borde rimligen inse att det är\r\nviktigt att lagstiftningen är klar. Vi har nu senast\r\nblivit förvånade -- det gäller inte bara regering utan\r\nmöjligen också riksdag -- över den oklarhet som\r\nvidlåder rattfyllerilagstiftningen.  När det gäller\r\nbegreppet barnets bästa står det så som jag har sagt\r\ni lagstiftningstexten. Begreppet preciseras inte,\r\nvilket jag efterlyser. Justitieministern säger att en\r\nsådan precisering skulle låsa. Nej, den behöver inte\r\nalls låsa. Precisering är inte detsamma som låsning.\r\nPrecisering är detsamma som att man skapar\r\nklarhet och undviker missförstånd. Det är faktiskt\r\ntvå skilda saker.</pre><pre>Jag vill poängtera att den beskrivning som\r\nfolkpartiet har i sista stycket när det gäller den här\r\nparagrafen inte är tagen ur luften. Den är grundad\r\npå BRIS, Barnens rätt i samhället, synpunkter. Det\r\nbör därför rimligen vara en acceptabel precisering\r\nsom, vill jag påstå, skulle ge den nyanserade\r\ntillämpning som alla efterlyser.</pre><pre>Man skulle kunna ta upp frågorna om\r\nfaderskapspresumtion. Jag vet att diskussion inte\r\nlönar sig på den punkten. Jag skall inte gå vidare\r\nmed detta.</pre><pre>Jag tänker inte heller diskutera vidare huruvida vi\r\nskall ha den ena eller den andra termen. Det här är\r\nför viktigt för att man skall prata om annat.</pre><pre>Det är symptomatiskt att justitieministern inte tog\r\nupp en viss fråga. Jag ägnade en stor del av mitt\r\nanförande åt ensamma fäders situation. Det är ett\r\nkänt problem för alla, utom tydligen för\r\njustitieministern och riksdagen. Det diskuteras i\r\nalla media. Det är ett beklämmande ointresse från\r\njustitieministerns sida att inte ens i repliken kunna\r\nsäga en enda liten vers som visar att man tänker på\r\nde ensamma papporna, i varje fall från\r\njustitieministerns sida.</pre><pre>Anf. 6 Justitieminister LAILA FREIVALDS (s)\r\nreplik:</pre><pre>Herr talman! Jag kan inte låta bli att ta en replik\r\nnär det gäller de ensamma fäderna. I propositionen\r\nframgår på flera ställen vilken betydelse vi även har\r\ntillmätt de ensamma fäderna. Vi har givetvis valt att\r\ni första hand tala utifrån barnets perspektiv och\r\nbarnets behov av sin pappa. Även faderns intressen\r\nmåste vägas in i lagstiftningsarbetet. Så har skett på\r\nflera håll.</pre><pre>Jag vill understryka att t.ex. frågan om precisering\r\ni lagtext kan ha betydelse just för de ensamstående\r\npapporna. När det gäller frågan om möjligheten att\r\nutnyttja umgängesrätten, ekonomiskt bidrag och\r\nannat i anslutning till detta utgår jag ifrån att Bengt\r\nHarding Olson är medveten om att de frågorna för\r\nnärvarande bereds i socialdepartementet.</pre><pre>Anf. 7 BENGT HARDING OLSON (fp)\r\nreplik:</pre><pre>Herr talman! Tack, justitieministern, för att vi fick\r\nnågra ord om de ensamma papporna. De är\r\nomnämnda någonstans i marginalen i\r\npropositionen, och vi har nu fått ytterligare några\r\nord på vägen. Men det behövs, justitieministern,\r\ninte bara ord, utan det behövs åtgärder.</pre><pre>Förklara för mig varför det är fel att titta på dessa\r\nfrågor och intressera sig för orsaker, problem m.m.\r\nOm inte justitieministern läser alla tidningar, vilket\r\njag inte kan begära, borde hon ändå läsa tidningen\r\nVi eller varför inte tidningen Aftonbladet, som\r\nborde vara av intresse och som kommer varje dag.</pre><pre>I Aftonbladet visar man intresse för dessa frågor.\r\nDet är beklämmande att vi skall ha det på det här\r\nsättet. Nu har justitieministern sista chansen att\r\nsäga att det är bra att frågan är uppmärksammad av\r\nfolkpartiet inkl. Bengt Harding Olson och av\r\ntidningarna. Det är ännu bättre att socialstyrelsen\r\nmed anledning av tidningarna -- jag tror inte att det\r\när med anledning av folkpartiet -- har sagt att man\r\nskall göra en utredning. Jag tycker att\r\njustitieministern skall säga att också hon tycker att\r\ndet är bra.</pre><pre>Vi stöder reservationen i betänkandet, och jag\r\nuppmanar mina partivänner att göra det för att\r\nmarkera hur viktigt det här är för barnens skull.</pre><pre>Anf. 8 Justitieminister LAILA FREIVALDS (s)\r\nreplik:</pre><pre>Herr talman! Bengt Harding Olson lyssnar tydligen\r\ninte på vad jag säger. Frågan är under beredning i\r\nsocialdepartementet.</pre><pre>Anf. 9 MARTIN OLSSON (c):</pre><pre>Herr talman! Ansvaret för att alla barn har bästa\r\nmöjliga uppväxtförhållanden är en för varje\r\nvuxengeneration synnerligen viktig uppgift. Både\r\nvår skyldighet gentemot barnen som individer och\r\nvårt ansvar för att den nya generationen skall få\r\nbästa möjliga förutsättningar för att föra vårt\r\nsamhälle vidare gör att vi vuxna måste ägna stort\r\nintresse åt barnens och ungdomarnas situation. Det\r\när därför enligt centern av största betydelse att vi\r\nför en familjepolitik som ger barnen trygghet och\r\nrättvisa och att vi för en utbildningspolitik som ger\r\nalla barn och ungdomar möjlighet till den\r\nutbildning som de önskar och har förutsättningar\r\nför.</pre><pre>Ansvaret för barnens bästa måste i första hand ligga\r\npå föräldrarna. Men hela vårt samhälle har ett\r\nansvar för att genom lagstiftning och andra\r\npolitiska beslut se till att barnens bästa tillgodoses\r\noch att barnens rättigheter skyddas.</pre><pre>I dagens ärende behandlas barnens ställning i de\r\nmånga fall då barnets föräldrar separerat eller av\r\nannan anledning inte lever tillsammans. Andelen\r\nsplittrade familjer är stor i vårt moderna samhälle.\r\nMånga barn får därför inte möjlighet att växa upp i\r\nett hem tillsammans med båda sina biologiska\r\nföräldrar. Många av dessa barn lever i en mer utsatt\r\nsituation än andra barn, och en större andel av\r\ndessa barn riskerar att få problem och i vissa fall att\r\nbli problem för samhället.</pre><pre>Det är viktigt att samhället har möjligheter att\r\nskydda och stödja barn i utsatta situationer. Men\r\noberoende av samhällets ansvar är det av\r\navgörande betydelse att föräldrarna tar sitt ansvar\r\nför sina barn. Föräldraransvaret skall vara lika stort\r\näven om föräldrarna av olika skäl inte finner det\r\nmöjligt att hålla samman. Lagstiftningen när det\r\ngäller föräldraansvar och barns rättigheter när\r\nföräldrarna inte håller ihop skall visa samhällets\r\npolicy i dessa frågor och samtidigt underlätta för\r\nföräldrarna att lösa konflikter på det för sina barn\r\nbästa sättet.</pre><pre>När det gäller frågor om vårdnad och umgänge\r\nmåste barnets bästa vara utgångspunkten vid alla\r\nbedömningar. Barnet -- även om det är litet -- är en\r\nindivid med rättigheter såväl när det gäller\r\nsamhället som när det gäller sina föräldrar.</pre><pre>I den proposition som behandlas i det nu aktuella\r\nbetänkandet föreslås ändringar i vissa regler,\r\nframför allt i föräldrabalken, syftande till att bana\r\nväg för en utveckling mot att föräldrarna själva i\r\nstörre utsträckning skall kunna komma överens i\r\nvårdnads- och umgängesfrågor.</pre><pre>Centern väckte en kommittémotion med anledning\r\nav propositionen. I vår motion poängterar vi att\r\nbarnets bästa måste vara ledstjärnan och att\r\nföräldrarätten måste utgå från barnets behov och\r\nbarnets bästa. Barn behöver båda sina föräldrar\r\noch är oftast beroende av en nära och\r\nförtroendefull kontakt med dem båda för sin\r\nutveckling. Ett barns föräldrar har därför --\r\noberoende av om de bor tillsammans eller inte -- ett\r\ngemensamt ansvar för barnets uppfostran och\r\nuppväxt. Enligt vår mening skall huvudprincipen\r\nvara att barn har rätt till båda sina föräldrar.\r\nReglerna om vårdnad och umgänge måste därför\r\nutformas så att barnens bästa sätts i fokus och att\r\nföräldraansvaret klart framgår.</pre><pre>I vår motion framför vi fyra konkreta krav. De\r\ngäller dels mål och omfattning av verksamheten\r\nmed samarbetssamtal, dels uttalande om att\r\nbarnets bästa blir avgörande vid beslut om\r\nvårdnaden, dels översyn syftande till att stärka\r\nbarns ställning i mål om vårdnad och umgänge, dels\r\növersyn av reglerna för beslut om umgängesrätt så\r\natt reglerna präglas av främst hänsynstagande till\r\nbarnets bästa.</pre><pre>Under den allmänna motionstiden väckte Karin\r\nSöder och Ylva Annerstedt en motion med krav på\r\nlösning av frågan om ersättning för kostnader vid\r\nutövande av umgänge med barn när föräldrarna bor\r\nlångt ifrån varandra. Även den motionen\r\nbehandlas i det nu aktuella betänkandet.</pre><pre>Herr talman! Jag vill här främst något kommentera\r\nbehandlingen av dessa båda motioner och kan då\r\nkonstatera att flera av kraven stöds av ett enigt\r\nlagutskott, men att vi centerpartister i två fall funnit\r\nanledning att reservera oss med anledning av krav i\r\nvår kommittémotion.</pre><pre>Jag vill först ta upp frågan om hänsyn till barnets\r\nbästa vid beslut om gemensam vårdnad. I\r\npropositionen föreslås att domstol skall kunna\r\nbestämma att vårdnaden skall vara gemensam även\r\ni sådana fall då en förälder eller båda yrkat ett den\r\ngemensamma vårdnaden skall upplösas och\r\nvårdnaden anförtros en förälder. Enligt centerns\r\nmening måste barnets bästa vara vägledande för\r\ndomstolen vid beslut om vårdnaden. Ett beslut om\r\ngemensam vårdnad -- trots att en eller båda\r\nföräldrarna önskar ensam vårdnad -- måste kunna\r\ngrundas på övertygelsen om att gemensam vårdnad\r\nkommer att gynna barnet.</pre><pre>Vi framhåller i vår motion att gemensam vårdnad\r\nkan vara olämplig i förhållanden där kvinnan på\r\ngrund av misshandel eller av annan anledning\r\nkänner sig pressad och i underläge. För vissa barn\r\nkan ett beslut om gemensam vårdnad medföra att\r\nde riskerar att utsättas för psykisk, fysisk och\r\nsexuell misshandel.</pre><pre>Med anledning av vårt motionskrav och\r\nmotivuttalande i denna riktning framhåller\r\nutskottet bl.a.:</pre><pre>''Vad särskilt gäller frågan om hänsynen till barnets\r\nintressen vid beslut om gemensam vårdnad vill\r\nutskottet understryka att domstolen i såväl dessa\r\nmål som i alla andra vårdnadsmål skall -- utifrån de\r\nförhållanden som föreligger i det enskilda fallet --\r\nbesluta efter vad som är bäst för barnet.''</pre><pre>Härigenom och genom övriga skrivningar\r\ntillgodoses vårt motionskrav.</pre><pre>Ett annat motionskrav som vi fått stöd för är kravet\r\npå ökat inflytande för barnet i vårdnadsprocesser.\r\nUnder senare år har frågan om barns inflytande i\r\ndessa processer, bl.a. genom att barnet blir part och\r\nkan få ett särskilt ombud, diskuterats alltmer, och\r\nförslag i denna riktning framlades av utredningen\r\nom barnets rätt 1987. Jag erinra om att Föreningen\r\nBarnens rätt i samhället BRIS, i sitt yttrande över\r\nden departementspromemoria som ligger till grund\r\nför propositionen pekade på att barnets ställning\r\noch intressen inte lyfts fram och markerats\r\ntillräckligt i promemorian och att det helt saknades\r\nförslag till ökade möjligheter för barnet att själv\r\nkomma till tals i utredningar, domstolar eller på\r\nannat sätt få uttrycka sin mening kring\r\nvårdnadsfrågan.</pre><pre>I propositonen diskuteras inte dessa frågor. Med\r\nhänsyn härtill och till vårt motionskrav framhåller\r\nutskottet: ''Enligt utskottets mening hade det varit\r\nönskvärt om i propositionen hade redovisats vilken\r\ninställning som regeringen har till de förslag om\r\ntalerätt m.m. som lagts fram av utredningen om\r\nbarnets rätt.''</pre><pre>Utskottet framhåller vidare, i linje med vad som\r\nframhålls i vår motion: ''att det finns anledning att\r\növerväga en ordning som medger att barnets\r\nuppfattning och synpunkter i vårdnads- och\r\numgängesmål kan tas till vara på ett mer påtagligt\r\nsätt än vad gällande rätt erbjuder''.</pre><pre>Utskottet tillstyrker vår motion och föreslår ett\r\ntillkännagivade till regeringen.</pre><pre>Även Karin Söders och Ylva Annerstedts motion\r\nom lösning av frågan om kostnaderna för långa\r\numgängesresor tillstyrks av utskottet. 1988 gjorde\r\nlagutskottet ett uttalande i denna riktning och\r\nförordade då att de då väckta motionerna i ärendet\r\nskulle överlämnas till kommittén för översyn av\r\nreglerna om underhållsbidrag till barn och\r\nbidragsförskott. I våras avslutade denna utredning\r\nsitt arbete utan att ha löst frågorna om\r\nunderhållsbidrag och bidragsförskott och inte\r\nheller frågan om kostnader för umgängesresor.</pre><pre>Lagutskottet finner därför och med anledning av\r\nden nämnda motionen jämte andra motioner med\r\nmotsvarande krav att det är ''mycket angeläget att\r\nproblemet med resekostnader vid utövande av\r\numgängesrätten nu snarast får en lösning.''\r\nUtskottet fortsätter: ''Regeringen bör därför\r\nskyndsamt ta upp frågan till närmare överväganden\r\noch därefter återkomma med förslag till\r\nriksdagen.''</pre><pre>Herr talman! Enligt propositionen införs regler om\r\natt kommunerna skall erbjuda föräldrarna\r\nsamarbetssamtal för lösande av vårdnads- och\r\numgängestvister. Från centern finner vi detta\r\npositivt, men när det gäller mål och omfattning\r\nm.m. av samarbetssamtalen har vi vissa\r\nsynpunkter, som framgår av vår motion och av\r\nreservation 2 bakom vilken även folkpartiet och\r\nmiljöpartiet står. Enligt vår mening bör huvudsyftet\r\nmed samarbetssamtalen vara att ena föräldrarna\r\nkring en lösning som är bäst för barnet. Detta\r\nhänsynstagande till barnets bästa måste i vissa fall\r\nleda till att samtalen inriktas på att förmå en av\r\nföräldrarna att avstå från gemensam vårdnad.\r\nDetta bör t.ex. gälla när barnet riskerar att komma\r\ntill skada på grund av övergrepp i någon form från\r\nen förälder.</pre><pre>Beträffande utformningen av samarbetssamtalen\r\nvill vi framhålla det angelägna i att föräldrarna ges\r\nmöjligheter att påverka valet av samtalsledare.\r\nSamtalen bör kunna genomföras inom ramen för\r\nden verksamhet som bedrivs såväl av\r\nfamiljerådgivningsbyråer som av kyrkliga\r\norganisationer.</pre><pre>Vi betonar även vikten av adekvat utbildning för\r\nsamtalsledare.</pre><pre>En annan betydelsefull fråga när det gäller\r\nsamarbetssamtalen är att de enligt vår mening\r\nmåste ske under familjerådgivningssekretess, dvs.\r\natt det inte är samma person som både genomför\r\nsamtalen och som i ett senare skede utför\r\nvårdnadsutredningen.</pre><pre>Innan jag går in på den andra reservation som vi\r\navgett i anledning av vår motion, vill jag kort\r\nberöra reservationen 10 om vårdnadshavarens\r\nupplysningsskyldighet. I propositionen föreslås en\r\nkomplettering av föräldrabalken innebärande att\r\nbarnets vårdnadshavare skall, om inte särskilda\r\nskäl talar mot detta, till den umgängesberättigade\r\nlämna sådana upplysningar rörande barnet som kan\r\nfrämja umgänget.</pre><pre>Vi centerpartister delar här synpunkterna i en\r\nfolkpartimotion, där det framhålls att\r\nupplysningsskyldigheten inte skall begränsas till\r\nenbart det som främjar umgänget utan även\r\nomfatta frågor om barnets hälsa, skolgång,\r\nuppehållsort, feriearbete eller särskilda\r\nfritidsintressen. Vi föreslår därför att lagtexten ges\r\nen vidare omfattning än den som har föreslagits i\r\npropositionen.</pre><pre>Jag vill till slut ta upp ytterligare ett krav i centerns\r\nkommittémotion, nämligen frågan om översyn av\r\numgängesreglerna.</pre><pre>Umgängesrätten måste bestämmas med\r\nutgångspunkt i barnets behov av nära och goda\r\nrelationer till båda sina föräldrar. Men med hänsyn\r\ntill barns skilda förhållanden och behov är det\r\nnödvändigt med en flexibel bedömning och en\r\nindividuell anpassning vid bedömning av\r\numgängets omfattning och formerna härför. Vi\r\nnödgas konstatera att domstolsavgörandena i\r\numgängesfrågor i regel är mycket schablonmässiga.\r\nRedan detta talar för behovet av en översyn.</pre><pre>Viktiga frågor i dessa sammanhang är också\r\nbedömningen av s.k. umgängessabotage. Sådana\r\nfinns det av två slag. Det ena -- och det är nog det\r\nsom vi oftast tänker på -- är när vårdnadshavaren\r\nförsvårar eller förhindrar umgänget med den andre\r\nföräldern. Även om detta i många fall beror på\r\novilja hos vårdnadshavaren, måste man komma\r\nihåg att det i vissa fall beror på att vårdnadshavaren\r\nhelt enkelt finner det med hänsyn till barnets\r\nsäkerhet vara till skada för barnet, om barnet måste\r\numgås med den andre föräldern. Det finns t.ex. fall\r\ndär den förälder som har umgängesrätt har förgripit\r\nsig mot barnet.</pre><pre>Den andra, och rent statistiskt vanligaste, typen av\r\numgängessabotage är när den\r\numgängesberättigade föräldern inte följer\r\növerenskomna regler för samvaro med barnet,\r\nalltså inte bryr sig om att ta emot barnet alls eller i\r\nvarje fall inte i den utsträckning som har avtalats.</pre><pre>Sammanfattningsvis finner vi centerpartister att en\r\növersyn av reglerna för umgänge bör göras i syfte\r\natt göra reglerna mer flexibla. Hänsyn till barnets\r\nbästa skall vara vägledande här liksom när det\r\ngäller avgöranden om vårdnaden.</pre><pre>Sedan utskottet behandlade frågan har vi fått stöd\r\nför vår uppfattning både av riksorganisationen för\r\nkvinnojourer i Sverige och i en artikel i Svenska\r\nDagbladet den 28 november av Kajsa Akseldotter\r\noch Lena Feuk. I skrivelsen från riksorganisationen\r\nför kvinnojourer i Sverige framhåller ordföranden\r\nEbon Kram att umgängesrätten inte skall få gå före\r\nbarnets elementära behov av att kunna känna sig\r\ntryggt och av att få leva tillsammans med någon som\r\ndet kan lita på. Vi önskar att riksdagen skjuter på\r\nbeslutet och återremitterar ärendet i och för ny\r\nutredning. Ingen har krävt att beslutet skall\r\nuppskjutas, men genom att stödja centerns\r\nreservation i frågan får vi en utredning om det här\r\nsvåra spörsmålet.</pre><pre>Herr talman! Vi har alla ett ansvar för att barnen i\r\nvårt land får trygghet och bästa möjliga\r\nuppväxtförhållanden. Barnets bästa måste bli\r\navgörande i alla vårdnads- och umgängestvister.\r\nFörslagen i propositionen avses verka i denna\r\nriktning, men enligt vår åsikt gäller detta inte i alla\r\navseenden på ett tillfredsställande sätt. Med\r\nlagutskottets förslag i anledning av de två motioner\r\nsom jag har berört blir det dock en förstärkning.\r\nYtterligare steg mot att ta hänsyn till barnets bästa\r\nskulle vi i dag ta, om riksdagen följer de\r\nreservationer som centern står bakom.</pre><pre>Jag vill, herr talman, yrka bifall till en av dem,\r\nnämligen reservation 7.</pre><pre></pre><pre>Anf. 10 ELISABETH PERSSON (v):</pre><pre>Herr talman! Vi i vänsterpartiet tror att det om det\r\nföreliggande förslaget om samarbetsavtal\r\nförverkligas kommer att bli lättare för många\r\nföräldrar att komma överens när det gäller frågor\r\nsom handlar om vårdnad och umgänge vid\r\nseparation. Men samarbetssamtalen är ju i första\r\nhand till för att ge föräldrarna en möjlighet att\r\ndiskutera sig fram till ett gemensamt beslut om\r\nvårdnaden av och umgänget med barnen. De löser\r\nnaturligtvis inte alla problem som är förenade med\r\natt en familj upplöses.</pre><pre>Jag kommer först att ta upp några punkter som\r\nberör förutsättningarna för att samarbetsavtalen\r\nskall kunna bli det som de är avsedda att vara och\r\ndärefter peka på förutsättningar för att det\r\ngemensamma umgänget skall kunna fungera i\r\npraktiken. Slutligen kommer jag att tala om de\r\nuppenbara brister som propositionen har i fråga om\r\ninställningen till barnen och om hur barnens rätt,\r\nbehov och vilja bättre skall kunna komma till\r\nuttryck. Jag kommer att yrka bifall bara till\r\nreservation 3 och 24, men vänsterpartisterna står\r\nnaturligtvis bakom alla reservationer där deras\r\nnamn finns med.</pre><pre>Herr talman! Att vara samtalsledare för två\r\nföräldrar -- som vid separation inte av sig själva kan\r\nlösa frågan hur de skall ordna för sina barn -- och\r\nhjälpa föräldrarna att lösa konflikten är inget som\r\nvilken välvillig människa som helst klarar av. För\r\ndetta krävs det sakkunnig ledning, helst av\r\nutbildade psykologer. Dess värre finns det inte\r\ntillräckligt många sådana här i landet. I\r\npropositionen förbigås det här med tystnad, och jag\r\när mycket orolig för att man inte riktigt vet hur illa\r\ndet är beställt. Att kommunerna skall ges stor frihet\r\nnär det gäller på vilket sätt samarbetssamtalen skall\r\nkomma till stånd är nog bra. Går det inte att ordna\r\ndet hela i egen regi kan man t.ex. köpa tjänster av\r\nnågon annan kommun eller på annat sätt, men det\r\när inte till stor hjälp om det inte finns några sådana\r\ntjänster att köpa eller tillgå på annat håll.</pre><pre>Det blir visserligen en lagstadgad skyldighet för\r\nkommunerna att erbjuda samarbetssamtal. Även\r\nom det har prövats på många håll är det fråga om\r\nen ny verksamhet för kommunerna. Vi vet tyvärr\r\nalltför väl hur det ser ut på många håll. Resurserna\r\nräcker inte till för den kommunala servicen. Ett\r\nsextiotal kommuner har redan talat om att de anser\r\natt de i nuvarande ekonomiska läge inte har\r\nmöjlighet att erbjuda samarbetssamtal. Tyvärr\r\nräcker det inte långt att göra detta till en lagstadgad\r\nskyldighet. Det finns alltför många exempel på hur\r\nandra lagstadgade skyldigheter åsidosätts på grund\r\nav brist på resurser. Omsorgslagen är ett välkänt\r\nsådant exempel. Jag anser inte att man kan tiga bort\r\nproblemen när det gäller förutsättningarna för att\r\nsamarbetssamtalen skall bli mer än goda\r\nintentioner på papperet. Problemen beror som sagt\r\nnaturligtvis på brist på utbildade personer och på\r\nkommunernas otillräckliga ekonomiska\r\nmöjligheter. Man kan alltså inte tiga ihjäl\r\nproblemen och hänvisa till det statsfinansiella läget,\r\nvilket görs i betänkandet. Jag vill därför yrka bifall\r\ntill reservation 3, där det framhålls att regeringen\r\nmåste återkomma efter att ha analyserat\r\nförhållandena och lägga fram förslag för riksdagen.</pre><pre>Samarbetssamtalen syftar till att föräldrarna skall\r\nkunna enas om umgängesformerna, och många\r\nföräldrar kommer ju redan nu på egen hand\r\növerens om hur de vill ha det. Men för att umgänget\r\nmellan barn och föräldrar skall kunna fungera i\r\npraktiken krävs det också en rad andra insatser. För\r\natt främja kontakten behövs ibland förtur till en\r\nbostad nära barnet för den förälder som har flyttat\r\nfrån det tidigare gemensamma hemmet.\r\nBostadsbidrag skall kunna utgå till båda parter, så\r\natt de har råd med en bostad med utrymme för\r\nbarn.</pre><pre>Så kommer vi då till problemen med\r\nresekostnaderna. I vår motion L427 tar vi upp\r\nproblemen med resekostnader och föreslår fria\r\nresor för barn som skall träffa en förälder som inte\r\nbor på samma ort. Frågan om resekostnader vid\r\nutövande av umgängesrätten har långhalats. Den\r\nhar varit uppe i riksdagen vid en rad tillfällen, men\r\ninte heller i den här propositionen läggs det fram\r\nnågra konkreta förslag.</pre><pre>Nu är vi glädjande nog helt eniga i utskottet. Vi\r\nmenar att problemen måste lösas snarast. Jag\r\nhoppas att justitieministern -- tyvärr har hon måst\r\navlägsna sig från kammaren -- har uppfattat\r\nskrivningen i betänkandet som den är avsedd att\r\nuppfattas, nämligen som en skarp uppmaning till\r\nberörda departement att skyndsamt lösa frågan.</pre><pre>Herr talman! Vi i vänsterpartiet anser inte att det\r\ngår att sätta likhetstecken mellan föräldrarnas\r\nbehov och det som är bäst för barnen på det sätt\r\nsom görs i propositionen. I många motioner, från\r\nsamtliga partier, tar man också upp frågan om\r\nbarnens rätt och barnens behov samt om hur dessa\r\nbäst skall tas till vara i frågor som rör vårdnad och\r\numgänge.</pre><pre>Det finns, glädjande nog, en mycket bred\r\nsamstämmighet om att barnens intresse, vilja, rätt\r\noch behov bättre måste komma till uttryck än som\r\nnu är fallet.</pre><pre>\r\nVi i vänsterpartiet har uttryckt detta genom att visa\r\npå det utgångsperspektiv som fortfarande finns i\r\nlagstiftningen, nämligen föräldrarnas. Vi menar att\r\ndet borde vara tvärtom: lagstiftningen borde\r\ngenomsyras av ett barnperspektiv. Barnens bästa\r\nskall vara den absolut avgörande faktorn när det\r\ngäller att göra olika ställningstaganden.</pre><pre>För att det här skall kunna komma till uttryck krävs\r\ndet att man respekterar barnet, att man låter barnet\r\nkomma till tals och att man lyssnar till barnet. Och\r\ndet här är inte så enkelt som det låter. Barn tar\r\nnämligen många gånger ett mycket stort ansvar för\r\nsina föräldrar och lägger ofta skulden på sig själva\r\nför föräldrarnas konflikter eller handlingar. För att\r\nkunna lyssna på barnen på rätt sätt -- så att deras\r\nåsikter bäst kan komma till uttryck -- krävs det av\r\nlyssnaren mycket stor erfarenhet och goda\r\nkunskaper om barn.</pre><pre>Vi menar att om barnens behov och rätt hade\r\ngenomsyrat ställningstagandena i vårdnadsfrågor\r\nskulle det vara uteslutet att en förälder, som av\r\nolika anledningar allvarligt brister i sin föräldraroll,\r\nskall ha rätt till umgänge med barnet.</pre><pre>Den enighet som utskottet nu visar när det gäller\r\natt stärka barnens ställning i mål om vårdnad och\r\numgänge i förhållande till propositionens förslag är\r\nmycket glädjande, och jag yrkar naturligtvis bifall\r\ntill utskottets hemställan på denna punkt.</pre><pre>Barnet är den svagaste parten i de flesta\r\nsammanhang. Vi i vänsterpartiet har många gånger\r\ntidigare verkat för att barns ställning skall stärkas.\r\nBarnens utsatthet erkänns inte av alla eller i alla\r\nsammanhang. Det krävs mognad, kunskap,\r\nerfarenhet och empati för att en vuxen skall kunna\r\nförstå barn och vad som är barns bästa. Därför har\r\nvi föreslagit att mål i fråga om vårdnad och\r\numgänge skall överflyttas från allmän domstol till\r\nförvaltningsdomstol.</pre><pre>Vi menar att länsrätterna har större kompetens än\r\ntingsrätterna när det gäller att handlägga sådana\r\nhär frågor. Med en sådan ordning skulle såväl själva\r\nsakprövningen som frågor om verkställighet helt\r\nkunna koncentreras till den instans som för\r\nnärvarande har den största socialpsykologiska\r\nkompetensen. Dessutom har man ofta ett gott\r\nsamarbete med kommunernas socialtjänst. Det\r\nfinns alltså enligt vår mening anledning att anta att\r\nmöjligheterna till samförståndslösningar skulle öka\r\nom vårdnads- och umgängestvisterna fick\r\nhandläggas i sin helhet i förvaltningsdomstol.\r\nDärtill kommer att de många gånger\r\nkontroversiella verkställighetsfrågorna skulle bli\r\nföremål för uppmärksamhet från både parternas\r\noch domstolens sida redan i inledningen av en\r\nprocess.</pre><pre>Vidare kommer risken att behöva besluta om\r\ntvångsåtgärder för att få verkställighet att\r\nminimeras så långt detta är möjligt.</pre><pre>Jag anser alltså att det är olyckligt att\r\ndomstolsutredningen enligt sina direktiv endast har\r\natt överväga en ordning som innebär att allmän\r\ndomstol skall pröva såväl mål om vårdnad och\r\numgänge som frågor om verkställighet beträffande\r\nsådana avgöranden. Enligt vår mening borde\r\nutredningens uppgift ha varit den motsatta, något\r\nsom dock kan rättas till genom tilläggsdirektiv.</pre><pre>Jag yrkar bifall till reservation 24.</pre><pre>Tyvärr tror vi inte att vi kommer att få gehör för\r\nvårt önskemål om att mål skall flyttas över från\r\ntingsrätter till länsrätter. Mot den bakgrunden\r\nmenar vi att det är viktigt att tingsrätterna tillförs\r\nbarnkompetens, att deras kompetens när det gäller\r\nfrågor om barn blir större. Det kan ske på olika\r\nsätt. Vi har valt att följa samma linje som\r\nfolkpartiet och föreslår alltså expertmedverkan i\r\ntingsrätterna.</pre><pre>Vi i vänsterpartiet anser att vi har fått gehör för vårt\r\nförslag om att vårdnadsutredningar inte skall få dra\r\nut på tiden på det sätt som sker alltför ofta nu, och\r\ndet är naturligtvis bra. Självfallet går det inte att\r\nfastställa en absolut tidsgräns -- det menar vi inte\r\nheller att man skall göra. Men om inte synnerliga\r\nskäl föreligger bör, menar vi, en period om tre fyra\r\nmånader vara en rimlig tid för en\r\nvårdnadsutredning. Vi ser med glädje och\r\ntillfredsställelse att denna uppfattning delas av\r\nandra och tycker att det är bra att detta tydligt\r\nframgår av lagskrivningen.</pre><pre>Herr talman! Jag har inte kommenterat alla\r\npunkter vare sig när det gäller propositionen eller\r\nnär det gäller betänkandet. Men jag nöjer mig ändå\r\nmed vad jag här har sagt. Vi har bara yrkat bifall till\r\ntvå reservationer. Men trots det står vi, naturligtvis,\r\nbakom vänsterpartiets motion och\r\nställningstaganden i övrigt.</pre><pre>Anf. 11 ELISABET FRANZÉN (mp):</pre><pre>Herr talman! Utskottet är, som det redan sagts\r\nflera gånger i debatten, helt enigt om att det är\r\nbarnens bästa som man skall ha för ögonen när man\r\nbeslutar om hur vårdnaden om barnen skall delas\r\noch, tyvärr ibland, fördelas mellan föräldrarna\r\nsamt när man beslutar om umgänget mellan\r\nföräldrar och barn i de fall där föräldrarna lever\r\nåtskilda.</pre><pre>Det är mycket glädjande med denna enighet. Men\r\nvid en första anblick kan det tyckas underligt att\r\ndenna stora enighet har kunnat resultera i så\r\nmycket som 28 reservationer. Skälet är naturligtvis\r\natt det är oerhört svårt att åstadkomma\r\nbestämmelser som är så heltäckande och som\r\nsamtidigt är så flexibla att de kan tillämpas i alla\r\nupptänkliga och möjliga situationer, med alla\r\nsorters människor inblandade. Hur skall man t.ex.\r\nutforma regler om umgänge så, att de passar i så\r\nolika fall som de där vårdnadshavare vill hindra den\r\nandra föräldern att träffa barnen för att han eller\r\nhon själv har svårt att handskas med kontakten med\r\nf.d. maken, och även de där den ene föräldern vill\r\nskydda barnet, och kanske sig själv, från fortsatt\r\nmisshandel och andra övergrepp från den andra\r\nförälderns sida? Det kanske också finns skäl att\r\nfrukta att den andra föräldern skall kidnappa\r\nbarnet och föra det ur landet.</pre><pre>Men samtidigt skall reglerna kunna tillämpas i de\r\nvanliga, normala, fallen -- med föräldrar som både\r\nvill och förmår handla till sina barns bästa. Ett barn\r\nhar rätt till nära kontakt med båda föräldrarna.\r\nMen det måste vara en kontakt som är bra för\r\nbarnet.</pre><pre>Partigrupperna har i utskottet på vissa punkter\r\nkommit fram till olika uppfattning om vilka regler\r\nsom säkrast leder fram till det önskade målet:\r\nbarnets bästa.</pre><pre>Tidigare talare i den här debatten har på olika sätt\r\nbeskrivit det aktuella lagförslagets innehåll och\r\nprisat dess goda sidor. Därför nöjer jag mig med att\r\nfortsättningsvis i mitt anförande kommentera de\r\nfrågor där miljöpartiet har gjort en annan\r\nbedömning än utskottsmajoriteten.</pre><pre>Vi är bekymrade över att det, trots alla goda\r\nföresatser, finns barn som har det svårt i vårt\r\nsamhälle. Många barn försummas och far illa trots\r\nreglerna i t.ex. socialtjänstlagen och\r\nföräldrabalken. Vi är övertygade om att de\r\nändringar i föräldrabalken som görs i dag är ett steg\r\npå vägen mot en bättre samhällsställning för\r\nbarnen, men det räcker inte. Det behövs nya grepp.</pre><pre>Miljöpartiet föreslår därför i en motion och i\r\nreservation 1 att en parlamentarisk utredning\r\ntillsätts för att kartlägga och analysera barnens\r\nlevnadsvillkor och rättsliga ställning och för att reda\r\nut hur nuvarande regler tillämpas och fungerar i\r\npraktiken. Utredningen bör sedan lägga fram\r\nlagförslag som skall stärka barnens rätt i samhället.\r\nVi vill i det sammanhanget föra fram tanken att\r\nlagregler som rör barnens rätt skall kunna samlas\r\ni en särskild barnbalk. En sådan balk skulle bli en\r\nmarkering av den vikt samhället lägger vid barnens\r\nrätt. I gamla tider samlade man prioriterade frågor\r\nför sig, i jordabalken, i ärvdabalken och i\r\nföräldrabalken, för att nämna några exempel.</pre><pre>När det gäller samarbetssamtalen har vi anslutit oss\r\ntill centerns förslag om vissa regler för hur dessa\r\nskall utformas. Det bör uttryckas klart att\r\nhuvudsyftet med samtalen är att ena föräldrarna\r\nkring en lösning som är till barnets förmån, även\r\nom det i vissa fall måste innebära att man försöker\r\nförmå en av föräldrarna att avstå från gemensam\r\nvårdnad och umgänge. I vissa tragiska situationer\r\nfinns tyvärr risken att barnet kan komma att skadas\r\ngenom övergrepp från en förälder. Det är ett\r\nförhållande som man inte får blunda för.</pre><pre>Det är också en fördel om föräldrarna har möjlighet\r\natt påverka valet av samtalsledare, att det finns väl\r\nutbildade samtalsledare och att samtalen skall\r\nkunna ske under sekretess. Vi ser inte att de här\r\ngenerella kraven på något avgörande och störande\r\nsätt skulle inskränka kommunernas frihet att\r\nutforma samtalen på ett sätt som passar de lokala\r\nomständigheterna, vilket utskottsmajoriteten\r\nhävdar.</pre><pre>När ett gift par får barn utgår samhället från att den\r\näkta mannen är barnets far. När en man och en\r\nkvinna som lever tillsammans utan att vara gifta får\r\nbarn krävs en faderskapsutredning. Det upplever\r\nmånga par som kränkande. Att införa en\r\nfaderskapspresumtion vid samboförhållanden\r\nskulle troligen gynna även barnet, på grund av den\r\npsykologiska effekten av att mannen på ett\r\nsjälvklart sätt får ta emot sin roll som far, med dess\r\nansvar, rättigheter och skyldigheter.</pre><pre>Den nuvarande ordningen med en\r\nfaderskapsutredning, om än så summarisk, tar en\r\nhel del tid och resurser i kommunerna. Man måste\r\nlägga upp ett ärende med blanketter, underskrifter\r\noch registrering. I Göteborg, med sin knappa halva\r\nmiljon innevånare, görs 3 400\r\nfaderskapsutredningar per år. 90 % av dem gäller\r\nfasta samboförhållanden. Om man i stället skulle ge\r\nsamboende par möjlighet att anmäla sitt\r\nsamboende till folkbokföringsmyndigheten, skapas\r\nde förutsättningar som behövs för att man skall\r\nkunna utgå ifrån att mannen i dessa förhållanden,\r\nliksom i äktenskap, är far till barnet som föds. Av\r\nden anledningen stöder vi det folkpartiförslag om\r\nfaderskapspresumtion i samboförhållanden som\r\nuttrycks i vår gemensamma reservation nr 16.</pre><pre>I de fall vårdnads- och umgängesfrågorna inte kan\r\nlösas i godo blir det ofta rättegång. När domstolen\r\ni den processen fattar ett interimistiskt beslut om\r\nvårdnad och umgänge får den själv avgöra om\r\nbeslutsskälen skall anges eller inte. I alltför många\r\nfall saknas därför beslutsskälen helt eller är alltför\r\nknapphändiga. Detta är en nackdel för parterna i\r\nmålen, eftersom de har stor nytta av att se skälen.\r\nDen som vet hur domstolen har resonerat kan\r\nmånga gånger ha lättare att acceptera beslutet och\r\natt avstå från att överklaga. För den part som ändå\r\nvill överklaga är det lättare att angripa beslutet med\r\nadekvata argument. Miljöpartiet vill med sin\r\nreservation nr 22 införa sådana regler i\r\nföräldrabalken att domstolen åläggs att motivera\r\ninterimistiska beslut.</pre><pre>När domstolen skall avgöra en vårdnads- och\r\numgängestvist mellan två föräldrar, skall den i\r\nförsta hand söka en lösning som är till barnets\r\nbästa. Men det kan ibland vara svårt för domstolens\r\nledamöter att hitta den lösningen, när de bevis och\r\nargument som läggs fram för rätten kommer från\r\nföräldrarna och deras juridiska ombud. Ibland är\r\nföräldrarnas kamp om barnen mycket prestigefylld\r\noch hätsk. Utskottets majoritet har tagit den här\r\nkonflikten på allvar och skriver att det finns skäl att\r\ntänka på hur barnets uppfattning och synpunkter\r\nskall kunna tas till vara på ett bättre sätt i\r\numgänges- och vårdnadsprocesser än vad som nu är\r\nmöjligt. Majoriteten vill alltså, liksom vi, ge barnet\r\nen starkare ställning i de här tvisterna, men den vill\r\ninte nu föreslå hur det skall gå till, utan överlämnar\r\ndet spörsmålet till regeringen, som får överväga\r\nsaken i sammanhang som den finner lämpligt.</pre><pre>I miljöpartiet är vi mycket glada åt att alla partier\r\nfaktiskt har uttalat en önskan att ge barnet en bättre\r\nplattform, men vi tycker att det redan finns ett bra\r\noch konkret förslag, som mycket väl skulle kunna\r\ngenomföras utan ytterligare omfattande\r\nprövningar. Utredningen om barnens rätt kom med\r\nsitt betänkande 1987 och föreslog där att barn skall\r\nfå rätt till ett eget juridiskt ombud i mål om vårdnad\r\noch umgänge. Det förslaget behandlas inte klart i\r\npropositionen. Vi har tagit upp det som ett eget\r\nförslag i vår motion 1990/91:L12, och eftersom vi\r\nfortfarande tycker att det är gott nog att\r\ngenomföras i den form det föreligger, föreslår vi i\r\nreservation 23 att så sker.</pre><pre>Avslutningsvis vill jag säga att vi självfallet står\r\nbakom samtliga våra reservationer, men av hänsyn\r\ntill kammarens arbetsbelastning avstår vi från att\r\nyrka bifall till dem.</pre><pre></pre><pre>Anf. 12 GUNILLA ANDERSSON (s):</pre><pre>Herr talman! Barns rättigheter och intressen i den\r\nsvenska familjerätten har sedan början av 1970-\r\ntalet varit föremål för reformering. Från att ha varit\r\nen lag som i första hand tillgodosett föräldrarnas\r\nrätt till sina barn, har lagen ändrats och barnets rätt\r\ntill umgänge med båda sina föräldrar har lyfts fram.</pre><pre>Det nu framlagda betänkandet är ett stort steg i rätt\r\nriktning. Till grund för betänkandet ligger en\r\nproposition från regeringen som i sin tur bygger på\r\nett antal utredningar som har genomförts under\r\nresans gång, och på synpunkter som kommit fram\r\nvid överläggningar som departementet haft med\r\nmyndigheter och organisationer.</pre><pre>På det internationella planet har strävanden mot ett\r\nstörre hänsynstagande till barnens intresse\r\nutmynnat i en FN-konvention om barns rättigheter.\r\nKonventionen godkändes av Sveriges riksdag under\r\nvåren och innehåller bestämmelser avsedda att se\r\ntill att barns grundläggande rättigheter respekteras,\r\natt ge barn skydd mot övergrepp och utnyttjande\r\nsamt rör bl.a. frågor om vårdnad och umgänge.</pre><pre>Eftersom justitieministern har redogjort för\r\nhuvudsyftet och helhetssynen i förslagen till\r\nändringar i lagen, övergår jag till att bemöta de\r\nreservationer som, trots en grundläggande enighet\r\ni utskottet, tillfogats betänkandet. Förslagen till\r\nändringar i lagen poängterar särskilt vikten av att\r\nföräldrarna själva skall ta ett gemensamt ansvar för\r\nbarnen och själva lösa frågan om hur vårdnaden\r\noch umgänget skall utformas.</pre><pre>För att hjälpa föräldrarna föreslås nu att\r\nkommunerna blir skyldiga att erbjuda så kallade\r\nsamarbetssamtal, för att lösa dessa problem, samt\r\natt domstolarna i anslutning till detta ges rätt att\r\ninitiera samtal, om de kan tänkas tjäna något syfte.</pre><pre>I reservation 2 av folkpartiet, centern och\r\nmiljöpartiet tas frågan upp om att mål och\r\nutformning av samtalen bör anges. Frågan om\r\nutbildning av samtalsledarna tas också upp, liksom\r\nsekretessen vid samtalen.</pre><pre>Frågan om mål och utformning måste vara en sak\r\nför kommunerna att avgöra. Det är väl ganska\r\nsjälvklart att syftet skall vara att konflikter löses\r\noch att samförståndslösningar kommer till stånd,\r\ndetta med hänsyn till vad som är bäst för barnet.\r\nLikadant är det med utbildningen. Det är för mig\r\nsjälvklart att socialnämnderna ser till att deras\r\npersonal får den rätta utbildningen. Givetvis\r\nkommer socialstyrelsen att få en viktig uppgift i att\r\nhjälpa kommunerna med utvecklingen av metoder,\r\nutbildning av personal m.m. Sekretessen är givetvis\r\nen viktig del i samtalen, och utskottets majoritet vill\r\nunderstryka vikten av att samtalen, om föräldrarna\r\nså önskar, sker med familjerådgivningssekretess.</pre><pre>Vänsterpartiet tar i sin reservation upp att\r\nkommunerna behöver ekonomiskt stöd för att\r\ngenomföra verksamheten med samarbetssamtal.\r\nDet är ju redan i dag så att de flesta kommuner\r\nerbjuder samarbetssamtal. Enligt en undersökning\r\nsom socialstyrelsen gjort förekom våren 1987\r\nsamarbetssamtal i 217 av landets 284 kommuner.\r\nSedan samtalen infördes har man i 80 % av de\r\nsamtal som inletts före tvist kommit fram till en\r\nsamförståndslösning. När samtal initierats av\r\ndomstol har 56 % av föräldrarna enats. Detta visar\r\natt frågan är viktig också ur samhällsekonomisk\r\nsynvinkel. Kommunalekonomiskt går\r\nverksamheten på kort sikt jämnt ut, men på lång\r\nsikt är den troligen lönsam. Dessutom vill\r\nfolkpartiet att det skall framgå av lagtexten när\r\ndomstolen bör förordna om samarbetssamtal. Både\r\ni propositionens text och i motivuttalanden i\r\nutskottsbetänkandet framgår detta och behöver\r\nföljakligen inte ingå i lagtexten.</pre><pre>Folkpartiet har också en reservation om socialt\r\nföräldraskap. I förarbetet till propositionen har\r\nfrågan inte tagits upp, och det kan ifrågasättas om\r\nden skall behandlas i sammanhanget.</pre><pre>Herr talman! När det gäller frågan om gemensam\r\nvårdnad föreslås att ogifta föräldrar skall kunna få\r\ngemensam vårdnad genom en anmälan till\r\nsocialnämnden i samband med att faderskapet\r\nfastställs. På så sätt förenklas förfarandet jämfört\r\nmed i dag, då man måste göra en anmälan till\r\npastorsämbetet. Domstolen skall kunna bestämma\r\natt vårdnaden skall vara gemensam, eller fortsätta\r\natt vara gemensam, om den som yrkat att få enskild\r\nvårdnad absolut inte motsätter sig gemensam\r\nvårdnad i det fall hans eller hennes yrkande om att\r\nensam få vårdnaden inte bifalles av domstolen.\r\nDetta har stor betydelse för barnens rättigheter till\r\nbåda sina föräldrar. Jag upplever att barnens rätt till\r\numgänge framför allt med sina pappor är begränsad\r\ni dag. I och med den föreslagna lagändringen stärks\r\nbarnens rätt till båda sina föräldrar.</pre><pre>En annan sak som behandlas i betänkandet är\r\nfrågor som rör umgänget och umgängesrätten. Här\r\nfinns två reservationer. Centerpartiet framför i sin\r\nreservation att man vill ha en översyn av reglerna\r\nför umgänget. I folkpartiets reservation nr 6 yrkas\r\natt man skall komplettera lagtexten så att det där\r\nframgår att umgängesrätten skall tillgodoses efter\r\nvad som är bäst för barnet. Formen för umgänget\r\nskall alltid beslutas utifrån vad som är bäst för\r\nbarnet. För att förhindra s.k. umgängessabotage\r\nföreslås att man i föräldrabalken inför en särskilt\r\nregel som slår fast att frågan om barnets behov av\r\nkontakt och samvaro med båda föräldrarna skall\r\nges en framträdande plats vid valet av\r\nvårdnadshavare. Gemensam vårdnad är inte\r\nliktydigt med att barnet t.ex. bor lika länge hos\r\nbåda sina föräldrar, utan det betyder kanske att\r\nbarnet bor hos en av sina föräldrar men har ett\r\nkontinuerligt umgänge med den andra föräldern.\r\nDet betyder givetvis ett delat ansvar när det gäller\r\nfrågor rörande barnets framtid. Umgänget skall\r\ngivetvis planeras med barnens bästa för ögonen och\r\ninte hamna i några schablonmässiga\r\numgängesformer.</pre><pre>Ibland kan det ju också finnas skäl att umgänge\r\nmed den ena föräldern inte bör förekomma. Så kan\r\nt.ex. vara fallet om en förälder gjort sig skyldig till\r\nbrott mot barnet. Umgänget måste bestämmas\r\nefter de omständigheter som förekommer i varje\r\nenskilt fall. Högsta domstolen har i ett rättsfall,\r\nNJA 1988, tagit avstånd från schablonmässigt\r\nbestämda umgängestider. Som redan framförts\r\nunderstryks vikten av prövning i varje enskilt fall. I\r\nandra fall kan det vara så att umgängesföräldern\r\ninte ser till att umgänget fungerar eller genomförs.\r\nDetta bör också vägas in när beslut fattas.</pre><pre>Utskottets majoritet vill betona vikten av att en\r\nflexiblare individuell prövning bör komma till\r\nstånd. Med anledning av vad som sägs i\r\npropositionen utgår utskottet från att en\r\nutvärdering av rättspraxis kommer att göras i\r\nlämpligt sammanhang. Satsningen på att genom\r\nsamarbetssamtal öka antalet\r\nsamförståndslösningar kan också leda till att\r\numgängessabotage i framtiden blir mindre vanliga.</pre><pre>Det är viktigt att beakta och vinna erfarenhet av nu\r\ngjorda förändringar innan man går vidare. Med\r\ndessa förändringar uppnås samma mål som de i\r\nreservationen anförda.</pre><pre>Folkpartiet har också en reservation angående\r\numgängessabotage. Man menar att om den ena\r\nföräldern saboterar umgänget skall vårdnaden\r\nkunna överföras till den andra föräldern. Men\r\nförutom ändringen att se till att barnets behov av\r\nnära och god kontakt med båda föräldrarna i varje\r\nenskilt fall främjas, är man inte beredd från\r\nmajoritetens sida att införa straffrättsliga\r\nsanktioner för vårdnadshavaren. Det löser inte\r\nproblemen sett ur barnets synvinkel. Det är viktigt\r\natt ta reda på varför föräldern saboterar umgänget.\r\nSom nämndes tidigare kan det t.ex. vara så att en\r\nförälder gör sig skyldig till brott mot barnet.</pre><pre>Herr talman! En annan viktig del i de föreslagna\r\nförändringarna är frågan om upplysningar till\r\numgängesföräldern om barnet. Här föreslås en\r\nsärskild regel om att vårdnadshavaren skall ge\r\nupplysningar som skall underlätta umgänget.\r\nFolkpartiet och centern har, som vanligt höll jag på\r\natt säga, en reservation där man yrkar att det av\r\nlagtexten skall framgå att upplysningsskyldigheten\r\näven här avser upplysningar som berör barnens\r\nhälsa och framtid. Upplysningar kan gälla hälsa,\r\nskolgång, bostadsort, feriearbete etc. Jag vill\r\npoängtera att utskottets majoritet inte finner det\r\nnödvändigt att i lagtexten reglera särskilda\r\nförhållanden. Jag utgår ifrån att det inte blir några\r\nproblem att tolka lagen. En väl avvägd\r\nmotivskrivning åtföljer lagen. Man får förutsätta\r\natt de som tillämpar lagen gör detta på ett klokt\r\nsätt.</pre><pre>När det gäller frågor som rör kostnader för\r\numgänget går utskottet ett steg längre än\r\npropositionen. Ett stort antal motioner tar upp\r\nfrågan om kostnader för resor i samband med\r\numgänget. Utskottet har tidigare påpekat vikten av\r\natt frågan utreds. Frågan hänskjöts till utredningen\r\nom underhållsbidrag och bidragsförskott som på\r\ngrund av tidsbrist inte behandlade frågan.\r\nUtskottet ger därför regeringen till känna att\r\nskyndsamt ta upp frågan och återkomma till\r\nriksdagen med förslag. Det är viktigt att barnen\r\nskall kunna umgås med båda sina föräldrar. Därför\r\nmåste problemet få en lösning.</pre><pre>Utskottet avger ytterligare ett tillkännagivande om\r\nen översyn som skall syfta till att barnets\r\nuppfattning och synpunkter i vårdnads- och\r\numgängesmål skall tas till vara på ett mer påtagligt\r\nsätt. Här får man en bra utgångspunkt för fortsatta\r\növerväganden i departementet. Yrkandena i\r\nmiljöpartiets reservation om en översyn av barnens\r\nrätt har här delvis blivit tillgodosedda.</pre><pre>Nästa fråga som jag tänker kommentera är\r\nvårdnadsutredningar och tidsaspekten runt dessa.\r\nHär föreslås att socialnämnden skall uppdra åt en\r\ntjänsteman att utföra en vårdnadsutredning och\r\nlämna den direkt till domstolen, i stället för att som\r\nnu fördröja det hela genom att gå vägen via\r\nsocialnämnden för beslut. På så vis får man bort det\r\ndubbla processandet och tiden för ett avgörande i\r\nvårdnadsmålet kan förkortas mycket. Frågan\r\nbehandlas i utredningen Barnets rätt 87:7. Där\r\nanger man bl.a. följande skäl för förslaget:</pre><pre>1. Den mellankommande prövning som sker i\r\nnämnden är ägnad att förstärka konflikten mellan\r\nföräldrarna.</pre><pre>2. Nämndens prövning förlänger också tiden under\r\nvilken föräldern och barnet får leva i ovisshet om\r\nframtiden.</pre><pre>Utskottet instämmer i detta. Utskottet ifrågasätter\r\nemellertid inte socialnämndernas kompetens i\r\nfrågan; intresset för att förkorta tiden är viktigare.\r\nDe flesta remissinstanser instämmer med förslaget.</pre><pre>Vänsterpartiet har reserverat sig för att\r\nsocialnämnderna skall vara kvar. Samtidigt har\r\nvänsterpartiet motionerat om att utredningstidens\r\nlängd skall förkortas. Dessa två förslag motsäger\r\nvarandra. Har vänsterpartiet kanske något bra\r\nförslag om hur man skall förkorta utredningstiden\r\nnär det dubbla processandet behålls?</pre><pre>Förslaget innebär också att utredaren själv får\r\nbedöma om det insamlade faktamaterialet skall\r\nåtföljas av en slutsats från hans eller hennes sida.\r\nMot detta har folkpartiet reserverat sig. Man\r\ninstämmer nästan med utskottsmajoriteten, men\r\nmed den hårfina skillnaden att det ofta, men inte\r\nalltid, kan vara lämpligt att vårdnadsutredningen\r\nutmynnar i ett förslag. Till folkpartiet och Bengt\r\nHarding Olson vill jag säga att båda dessa förslag\r\nförutsätter väl att utredaren är en kompetent\r\nperson som i varje enskilt fall kan bedöma frågan.\r\nDomstolen kan också i varje enskilt fall ange\r\nriktlinjer för utredningarna.</pre><pre>Folkpartiet tar också upp frågan om\r\nbarnkompetens för socialnämndens personal. Här\r\nvill jag bara hänvisa till vad som i detta anförande\r\ntidigare sagts angående utbildning i samband med\r\nsamarbetssamtalen.</pre><pre>Herr talman! Som jag sade inledningsvis är de nu\r\nföreslagna förändringarna angående vårdnad och\r\numgänge av största vikt för att stärka barnets rätt\r\ntill båda sina föräldrar. Dessa barn är vår framtid,\r\nmen vi alla vuxna måste ta ansvar för dem och föra\r\nderas talan.</pre><pre>Lennart Andersson kommer att ta upp de frågor\r\nsom jag nu inte berörde.</pre><pre>Jag vill avsluta med en dikt av Nils Ferlin som jag\r\ntycker passar i sammanhanget.</pre><pre>Du har tappat ditt ord och din papperslapp</pre><pre>du barfota barn i livet.</pre><pre>Nu sitter du åter på handlarns trapp</pre><pre>och gråter så övergivet.</pre><pre>Vad var det för ord, var det långt eller kort</pre><pre>var det väl eller illa skrivet?</pre><pre>Tänk efter nu förrän vi föser dig bort</pre><pre>du barfota barn i livet.</pre><pre>Herr talman! Om riksdagen nu, vilket jag hoppas,\r\nbeslutar anta det av lagutskottet framlagda\r\nförslaget, så behöver barnen inte komma i en så\r\nsvår situation som Nils Ferlin beskriver i dikten.</pre><pre>Jag yrkar bifall till utskottets hemställan i nu\r\nberörda delar och avslag på reservationerna 1--13\r\nsamt 17--22.</pre><pre>Anf. 13 ELISABETH PERSSON (v) replik:</pre><pre>Herr talman! Både Gunilla Andersson och jag\r\nvet -- och säkert också hela riksdagen -- att de här\r\nsamarbetssamtalen, som nu är föreslagna, kommer\r\natt löna sig på långt sikt. Och jag vill påstå att det\r\när troligt att kommunfullmäktigeledamöter, som\r\nbeslutar om kommunernas verksamhet, innerst\r\ninne också inser detta.</pre><pre>Men vad gör man om det inte finns medel för\r\nverksamheten? Från vilket verksamhet skall man ta\r\nresurser till samarbetsavtal, den här nya uppgiften\r\nsom nu läggs på kommunerna? Skall man ta\r\nresurserna från hemtjänsten, från barnomsorgen\r\neller kanske från skolan? Och om det inte finns\r\nsakkunniga för att leda de här samarbetssamtalen,\r\nvad skall kommunerna göra då?</pre><pre>Jag tycker att det är litet trist att vifta undan de här\r\nsynpunkterna, låtsas att det inte är några problem\r\noch, som man i viss mån nu gör i betänkandet,\r\nskylla på det statsfinansiella läget. Vi kan ha delade\r\nmeningar om det statsfinansiella läget, men har vi\r\ninte råd att satsa på detta, som enligt vad vi alla är\r\növerens om kommer barnen till godo, då tycker jag\r\natt det är illa ställt.</pre><pre>Det ser naturligtvis olika ut i olika kommuner. Hur\r\nser det ut i Gunilla Anderssons kommun? Jag vet i\r\nalla fall att man i många kommuner i Östergötland\r\nkommer att ha svårigheter att genomföra detta.</pre><pre>När vi längre fram kommer tillbaka och pekar på\r\nproblemen med sakkunnig personal, utbildade\r\npsykologer osv., hoppas jag att vi kommer att få\r\nGunilla Anderssons stöd -- exempelvis när vi\r\nkommer att verka för ökning av antalet\r\nutbildningsplatser för psykologstuderande.</pre><pre>Sedan tog Gunilla Andersson upp problemet med\r\nsocialtjänsten och bibehållande av\r\nvårdnadsutredningarna. Javisst, detta är ett\r\nproblem. Det finns naturligtvis en motsättning när\r\ndet sägs att vårdnadsutredningarna skall bedrivas\r\nskyndsamt. Men vi har, som jag hoppas framgår,\r\nmenat att vi just för att slå vakt om den\r\nbarnpsykologiska kompetensen skall behålla\r\nsocialnämnderna i det här sammanhanget. Vi tror\r\natt där trots allt finns större kompetens om barn än\r\nvad det finns på annat håll, och att det är viktigt att\r\nbevara denna kompetens.</pre><pre></pre><pre>Anf. 14 MARTIN OLSSON (c) replik:</pre><pre>Herr talman! Gunilla Andersson kritiserade några\r\nav de reservationer där centern finns med.</pre><pre>I reservation 2, om utformningen av\r\nsamarbetssamtal, vill vi ha ett tillkännagivande.\r\nGunilla Andersson anser att det inte är erforderligt.\r\nJag vill ta upp en sak i detta sammanhang. Vi\r\nbetonar föräldrarådgivningssekretessen. Utskottet\r\nnöjer sig med att säga att man så mycket som\r\nmöjligt skall erbjuda föräldrar som så önskar\r\nsamarbetsavtal med familjerådgivningssekretess.\r\nDetta är alltså en av de frågor vi tar upp, och vi\r\ntycker att det är en så viktig fråga att den nästan\r\nensam skulle ha motiverat ett tillkännagivande.</pre><pre>Men jag tänkte närmast gå in på reservation 7 -- där\r\ncentern är ensam -- om översyn av\r\numgängesreglerna. Det är inget tvivel om att\r\numgängesrätten för den förälder som inte har\r\nvårdnaden om barnet är ett stort problem. Vi\r\ntycker att de reformer som föreslås i propositionen\r\ninte är tillräckliga härvidlag, utan man behöver gå\r\nvidare. Därför är vårt yrkande att det skall ske en\r\növersyn av dessa regler. Vi hänvisar till de problem\r\nsom finns och framhåller att frågan främst måste ses\r\nutifrån barnets bästa. Man måste undersöka vilka\r\nanledningarna är till umgängessabotage, om det är\r\nberättigat att försöka hindra umgänget utifrån\r\nbarnets synpunkt. Man måste över huvud taget få\r\nen mer flexibel bedömning -- det är den uppfattning\r\nsom genomsyrar vår reservation.</pre><pre>Som jag nämnde i mitt tidigare anförande är vi inte\r\nensamma om att ta upp den här frågan. Om jag nu\r\nhinner, skall jag citera den skrivelse som vi för\r\nnågra dagar sedan fick från Riksorganisationen för\r\nKvinnojourer i Sverige, beträffande propositionen\r\nom vårdnad och umgänge:</pre><pre>''Många enskilda och organisationer har kontaktat\r\noss i detta ärende och kritiken är mycket enhällig.\r\nLagförslaget har inte tillräckligt utrett frågan om\r\numgängesrätt med barn i fall där en förälder utövat\r\nsexuella övergrepp mot barnet.</pre><pre>Umgängesrätten ska inte få gå före barnets\r\nelementära behov av trygghet och att leva med\r\nnågon att lita på.</pre><pre>Önskvärt vore att Riksdagen skjuter på beslutet\r\noch återremitterar ärendet till ny utredning.</pre><pre>Med kvinnohälsningar</pre><pre>Riksorganisationen för kvinnojourer i Sverige\r\n(ROKS)</pre><pre>Ebon Kram</pre><pre>ordförande.''</pre><pre>Jag tycker att det är värdefullt att få med detta i\r\nriksdagens protkoll och visa vilka synpunkter man\r\nhar från håll där man särskilt slår vakt om barnens\r\noch kvinnornas situation.</pre><pre>Anf. 15 BENGT HARDING OLSON (fp)\r\nreplik:</pre><pre>Herr talman! Jag skall bemöta några synpunkter i\r\nGunilla Anderssons anförande.</pre><pre>Jag noterar att socialdemokraterna behöver minst\r\ntre företrädare för att försvara den här\r\npropositionen, nämligen justitieministern, Gunilla\r\nAndersson och Lennart Andersson -- med en\r\ntaletid på tillsammans 45 minuter. Men det skall\r\nnog ordna sig ändå.</pre><pre>Först och främst, Gunilla Andersson, gäller det\r\nsamarbetssamtal. Vi är helt överens om detta. Jag\r\nskriver gärna under på att det är viktigt, och jag är\r\növertygad om att det blir bra resultat. Men varför\r\ndå säga att det bara skall vara rätt för domstolen att\r\nta initiativ till sådana samtal? Se till att det blir en\r\nplikt -- med något enstaka undantag -- och för in det\r\ni lagen! Det skulle vara en logisk följd av de egna\r\nresonemangen.</pre><pre>Sedan gäller det umgängesrättens omfattning.\r\nUmgängesrätten skall nu stärkas, och man skall få\r\nen mer nyanserad bild av det hela. Ja tack, det är\r\nbra. Men vad bidde det? En tumme! Här har\r\nMartin Olsson talat om vad ROKS tycker. ROKS\r\ntycker att det ges precis fel signaler.</pre><pre>Vi kan också ta med vad som stod i Svenska\r\nDagbladet den 28 november: ''Nästan riskfritt\r\nförgripa sig på barn. Föräldrar som försöker skydda\r\nsina barn kan förlora vårdnaden -- -- --.'' Vem har\r\nskrivit den artikeln? Jo, bl.a. Lena Feuk, som\r\ntidigare var ordförande i BRIS.</pre><pre>Det kallar jag inte att precisera och försöka uppnå\r\nen nyanserad lagtillämpning. Det blev ju precis\r\ntvärtom.</pre><pre>Ett sätt att komma ur den fällan är alltså att säga ja\r\ntill folkpartiets motion om precisering av\r\nbegreppet. De här skrivningarna är inte något eget\r\nfabrikat från folkpartiets sida. Detta är hämtat från\r\nBRIS, där som sagt Lena Feuk tidigare varit\r\nordförande. Det har alltså stöd i de skrivningar som\r\nvi nu har sett, och det har rimligen också stöd av\r\nROKS. Det finns ytterligare ett alternativ till att\r\nåterremittera ärendet, nämligen att rösta på\r\nfolkpartiets reservation.</pre><pre>Den tredje punkten gäller informationsutbytet\r\nmellan föräldrarna. Ja, Gunilla Andersson, det är\r\noerhört viktigt att det sker. Men varför då säga att\r\ndet skall vara ett informationsutbyte som kan\r\nfrämja umgänget? Det är mycket kortsiktigt tänkt.\r\nUmgängestiden löper under ett visst antal år i\r\nbarnets liv. Vidga blicken och tänk litet mer\r\nlångsiktigt! Se till att det finns ett\r\ninformationsutbyte som gagnar barnet inte bara när\r\ndet är barn utan i livsperspektivet! Vad är det för fel\r\npå den vidare synen?</pre><pre>Anf. 16 GUNILLA ANDERSSON (s)\r\nreplik:</pre><pre>Herr talman! I debatten kring samarbetssamtalen,\r\nElisabeth Persson, har också dessa samtals\r\nsamhällsekonomiska betydelse berörts. Låt mig\r\nframhålla att samarbetssamtalen inte blir en\r\nekonomisk belastning för kommuner och landsting\r\ntotalt sett. Kommunal- och landstingsekonomiskt\r\ngår verksamheten på kort sikt ungefär jämnt ut.\r\nLångsiktigt är den troligen lönsam både för\r\nkommuner och landsting. Mot denna bakgrund och\r\nmed hänsyn till det statsfinansiella läget finns det\r\ningen anledning att nu överväga statsbidrag till\r\nverksamheten. I min hemkommun, Elisabeth\r\nPersson, finns redan den här verksamheten.</pre><pre>Martin Olsson och Bengt Harding Olson talade om\r\nmål och utformning för samarbetssamtal.\r\nNaturligtvis är målet med samarbetssamtal att nå\r\nen samförståndslösning. Annars vore ju införande\r\nav sådana samtal onödigt. I begreppet\r\nsamförståndslösning måste anses ingå alternativet\r\natt förmå en av föräldrarna att avstå från den\r\ngemensamma vårdnaden resp. umgänget med\r\nbarnet, om detta bedöms vara den för barnet bästa\r\nlösningen.</pre><pre>Anf. 17 MARTIN OLSSON (c) replik:</pre><pre>Herr talman! Jag har svårt att förstå hur Gunilla\r\nAndersson så energiskt kan argumentera mot vår\r\nreservation 2. I den redovisar vi på ett något\r\nfylligare sätt än utskottsmajoriteten hur vi tycker\r\natt utformningen av samarbetssamtalen skall vara.\r\nI detta fall liksom i övriga fall i anledning av\r\nmotioner är det bra om utskottet går litet längre och\r\npreciserar mer än vad som görs i propositionen.</pre><pre>I min förra replik berörde jag frågan om en översyn\r\nav umgängesreglerna, men jag hann inte fullfölja\r\ndet jag hade tänkt säga. Jag tror inte att Gunilla\r\nAndersson nämnde något om detta i sin replik, men\r\nlåt mig ändå säga att den skrivelse som vi har fått\r\nfrån ROKS i och för sig går ut på att ärendet skall\r\nåterremitteras till en ny utredning. Det stämmer\r\nmycket väl med vad som sägs i vår reservation 7.</pre><pre>Vi yrkar inte avslag på ändringsförslaget i\r\npropositionen, men vi vill att det skall göras en\r\növersyn av umgängesreglerna, så att de olika\r\naspekter som finns på dem kan komma att beaktas.\r\nBland de reservationer som vi har avgett har jag\r\nyrkat bifall just till reservation 7 för att ge riksdagen\r\nmöjlighet att i dag stödja vårt krav, ett krav som\r\nockså stöds av bl.a. kvinnojourerna.</pre><pre>Anf. 18 BENGT HARDING OLSON (fp)\r\nreplik:</pre><pre>Herr talman! Jag ställde tre frågor till Gunilla\r\nAndersson angående samarbetssamtal,\r\numgängesrätt och informationsutbyte. Jag fick\r\ninget svar på någon av dem och efterlyser därför ett\r\nsådant.</pre><pre>Därutöver skall jag ställa ytterligare några frågor.\r\nGunilla Andersson säger att man inte kan straffa\r\nbort umgängessabotage. Nej, det ligger mycket i\r\ndet. Men det är rimligt att det finns en balans även\r\ni strafflagstiftningen. Om umgängesrättshavaren\r\nmissköter sig, då blir han eller hon straffad.\r\nDäremot finns inte motsvarande straffsanktion mot\r\nvårdnadshavaren om denne missköter vårdnaden.\r\nAntingen tar man helt bort straffsanktionerna, eller\r\nockså skall straffsanktioner gälla i båda fallen. Det\r\när rättslig balans. Eller hur, Gunilla Andersson?</pre><pre>I frågan om umgängesrättskostnaderna tycker jag\r\ndet var bra att utskottet inkl. socialdemokraterna\r\ngav regeringen en knäpp på näsan. Det var\r\nvälförtjänt.</pre><pre>Sociala föräldraskap blir allt vanligare. Det handlar\r\ni klartext om styvföräldrar som förekommer så\r\nfrekvent i dag. Det handlar många gånger om mina,\r\ndina resp. våra barn, och det blir ofta en mycket\r\nkomplicerad familjebild som kallas för\r\nstyvföräldraskap. Detta är hittills oreglerat. Varför\r\nvisar Gunilla Andersson inget intresse för den\r\nsaken?</pre><pre>Vårdnadsutredningen måste utföras med\r\nkompetens, Gunilla Andersson. Folkpartiet tycker\r\nverkligen att det skall finnas kompetens både där\r\noch i domstolen.</pre><pre>Låt mig avslutningsvis säga att Nils Ferlin också är\r\nmin favorit. Min fromma förhoppning är att vi alla\r\nskall verka för att det i fortsättningen inte skapas\r\nnågra rättsliga barfotabarn.</pre><pre>Anf. 19 ELISABETH PERSSON (v) replik:</pre><pre>Herr talman! Jag skall nu försöka vara mycket\r\npedagogisk och tydlig. Det finns en mängd\r\nkommunal serviceverksamhet som alla är överens\r\nom är bra och lönsam. Jag tror exempelvis att det\r\ninte råder några som helst delade meningar om att\r\nkonsumentrådgivningen gagnar såväl kommunerna\r\nsom konsumenterna och på sikt är bra för hela\r\nsamhället. När kommunerna befinner sig i ett svårt\r\nekonomiskt läge och dessutom inte kan höja\r\nkommunalskatten, måste de dess värre skära ned\r\npå viss verksamhet hur bra den än är. Det har vi sett\r\nexempel på inom bl.a. konsumentrådgivningen.\r\nDen frågan kommer vi att diskutera här på fredag.\r\nMånga kommuner tar bort den verksamheten trots\r\natt de vet att den lönar sig och är bra för alla parter.</pre><pre>I fråga om samarbetssamtalen vet vi också att\r\nfamiljerådgivningsverksamheten i många\r\nkommuner inte är tillräckligt utbyggd. Man har inte\r\nhaft råd att bedriva den, på en del håll har det\r\nuppstått tvister med landstinget om var\r\nverksamheten skall ligga osv. Det har inte heller\r\nfunnits kompetent personal att leda\r\nfamiljerådgivningsverksamheten. Den har alltså\r\ninte varit tillräckligt utbyggd.</pre><pre>Nu framläggs ett nytt förslag, nämligen att\r\nkommunerna skall ha skyldighet att till dem som så\r\nönskar tillhandahålla samarbetssamtal. Det\r\nbetyder med nödvändighet att ytterligare en\r\nuppgift läggs på kommunerna, och den kostar\r\npengar. I kommuner med dålig ekonomi finns det\r\nstor risk för att familjerådgivningsverksamheten\r\ninte byggs ut. Det hjälper alltså inte med den\r\nskyldighet som införs, eftersom det inte heller finns\r\ntillräckligt med personal. Jag tror att de berörda\r\nskulle känna stor olust om de fick stå i kö -- kanske i\r\nflera månader och upp till ett halvår -- för att kunna\r\ngenomföra dessa samtal. Det gagnar inte någon\r\npart och inte heller vårdnadsutredningen. Det är\r\ndet scenario som kan bli verklighet om inte\r\nkommunerna får resurser för att bygga ut\r\nverksamheten.</pre><pre>Vi har olika uppfattningar om riskerna. Det är\r\nbeklagligt att vänsterpartiet är det enda parti som\r\ntar denna fråga på allvar. Jag skall inte fortsätta\r\nreplikskiftet därom men konstaterar att det tyvärr\r\när så. Det handlar inte enbart om resurser i form av\r\npengar utan även om resurser i form av utbildning\r\noch personal. Vi hoppas att den vägen kunna få de\r\nandra partiernas stöd framöver.</pre><pre></pre><pre>Anf. 20 GUNILLA ANDERSSON (s)\r\nreplik:</pre><pre>Fru talman! Målen för samarbetssamtalen anser\r\njag bör utformas av kommunerna. Jag delar helt\r\nMartin Olssons uppfattning att det är nödvändigt\r\nmed flexibel bedömning och individuell anpassning\r\ntill förhållanden i det enskilda fallet när det gäller\r\numgängesfrågor. En sådan utveckling är enligt min\r\nuppfattning redan på väg i rättspraxis. Det finns\r\nskäl att följa utvecklingen, men jag finner inte\r\nnågon anledning att nu aktualisera en översyn av\r\numgängesreglerna.</pre><pre>I fråga om upplysningsskyldigheten, Bengt Harding\r\nOlson, har jag den uppfattningen att det inte är\r\nlämpligt att i lagtexten särskilt reglera vissa typer av\r\nupplysningar. I stället bör regeln ges en allmän\r\nutformning, vilket föreslås i propositionen. Om\r\nendast vissa typer av upplysningar regleras, skulle\r\nman kunna bli osäker på vad som gäller beträffande\r\nandra slag av upplysningar.</pre><pre>När det gäller sanktioner, Bengt Harding Olson,\r\nvill jag säga att jag inte tror på att man kan straffa\r\nfram ett umgänge.</pre><pre>Bengt Harding Olson tar också upp frågan om s.k.\r\nsocialt föräldraskap. Det är väldigt svårt att förstå\r\nvad han är ute efter. De sociala föräldraskap som\r\nhan räknar upp avser adoptions- och\r\ninseminationsbarn samt styvföräldraskap och\r\nfamiljehemsföräldraskap. Som han själv\r\nkonstaterar, är den rättsliga situationen för\r\nadoptions- och inseminationsbarn i allt väsentligt\r\ndensamma som vid biologiskt föräldraskap.</pre><pre>Slutligen till Elisabeth Persson: Socialutskottet har\r\ni ett betänkande tidigare i år hemställt att riksdagen\r\nskall ge regeringen till känna att man skall trygga\r\nfamiljerådgivningsverksamheten.</pre><pre>Anf. 21 LENNART ANDERSSON (s):</pre><pre>Fru talman! Som en av utskottets talesmän skall jag\r\ni mitt anförande kommentera nio reservationer och\r\nframför allt redovisa utskottets motiveringar och\r\nställningstaganden i de delfrågor som tagits upp i\r\nreservationerna. Anledningen till att vi i det här\r\närendet har utsett två talesmän för utskottet är\r\nartighet mot dem som har lämnat reservationer i\r\närendet.</pre><pre>I reservationerna 14 och 15 tas frågan om termen\r\n''faderskapserkännande'' upp till debatt. De\r\ngrundläggande reglerna om faderskap till barn\r\nfinns i föräldrabalkens första kapitel. I den nu\r\naktuella propositionen föreslås att ''erkännande''\r\nav faderskap skall ersättas med det nya begreppet\r\n''bekräftelse'' av fadeskapet. I reservation 14 av\r\nledamöterna från moderata samlingspartiet\r\nföreslås att termen ''faderskapserkännande'' skall\r\nbibehållas, och i reservation 15 anser ledamöterna\r\nfrån folkpartiet att den nya termen bör vara\r\n''faderskapsförklaring''.</pre><pre>Jag vill till att börja med erinra om att utskottet\r\ntidigare har ställt sig mycket positivt till en ändring\r\nav termen ''faderskapserkännande''. Den frågan\r\nbehandlades här i riksdagen senast våren 1987.\r\nUtskottet har tidigare framhållit att terminologin i\r\ndag för många fäder kan upplevas som\r\nsvårförståelig och ibland t.o.m. som kränkande.\r\nEnligt utskottet borde regeringen i lämpligt\r\nsammanhang överväga om inte någon annan\r\nbenämning kunde införas för faderns medverkan\r\nvid fastställande av faderskap.</pre><pre>En terminologisk ändring bör enligt utskottets\r\nmening ta sikte på vad rättshandlingen i själva\r\nverket avser, nämligen ett intygande om att\r\nmannen är far till barnet och tar på sig faderskapets\r\nalla konsekvenser, såväl rättsliga som andra.</pre><pre>När utskottet har haft att bedöma de två förslagen\r\n''faderskapsbekräftelse'' och\r\n''faderskapsförklaring'', är det vår uppfattning att\r\nde är relativt likvärdiga. Men det är en\r\nomständighet som har gjort att utskottet väljer bort\r\nordet ''förklaring'', och det är att i 1 kap. 2 §\r\nföräldrabalken används ordet ''förklaring'' för det\r\nfall när rätten skall besluta att mannen i\r\näktenskapet inte är far till barnet, och i 1 kap. 5 §\r\nföräldrabalken används samma term i det fall\r\nfaderskap skall fastställas genom dom. Av dessa\r\norsaker finner utskottet att termen\r\n''faderskapsförklaring'' är mindre lämplig än\r\n''faderskapsbekräftelse'', när man skall ersätta den\r\nnuvarande termen ''faderskapserkännande''.</pre><pre>Vi anser i utskottet att propositionens förslag på\r\nden här punkten är väl avvägt. Därmed yrkar jag\r\navslag på reservationerna 14 och 15.</pre><pre>I reservation 16 av folkpartiets och miljöpartiets\r\nledamöter behandlas frågan om\r\nfaderskapspresumtion vid samboförhållande, ett i\r\noch för sig mycket intressant ämnesområde.\r\nEftersom den frågan redan har debatterats i dag\r\nmellan justitieministern och Bengt Harding Olsson,\r\navstår jag i denna debattomgång från ytterligare\r\nkommentar. Men formellt ber jag nu att få yrka\r\navslag på reservation 16.</pre><pre>I reservation 23 av miljöpartiets ledamot behandlas\r\nfrågan om barns rätt i mål om vårdnad och\r\numgänge. I reservationen framhålles att förslaget\r\nmed ett ombud för barn i vårdnads- och\r\numgängestvister har så uppenbara fördelar att\r\nregeringen omgående bör förelägga riksdagen ett\r\nlagförslag härom.</pre><pre>Jag vill framhålla att utskottets majoritet anser att\r\ndet är något överraskande att miljöpartiets\r\nrepresentant väljer att i denna fråga gå fram ensam\r\ni en reservation, när hela utskottet i övrigt har enats\r\nom att föreslå ett tillkännagivande med krav på\r\nytterligare övervägande i de frågor som rör barns\r\nställning i mål om vårdnad och umgänge.</pre><pre>Frågan om barns talerätt samt rätt till ombud och\r\nbiträde i vårdnads- och umgängesmål behandlades\r\nav den stora utredningen Barnets rätt. Utredningen\r\nskrev mycket utförligt i det ärendet och lade fram\r\nkonkreta förslag, men när betänkandet var ute på\r\nremiss var det mycket delade meningar bland\r\nremissinstanserna. Många remissinstanser framhöll\r\natt det inte är lämpligt att barn under femton år ges\r\ntalerätt.</pre><pre>I det nu aktuella ärendet föreligger motioner från\r\nalla de sex partier som är representerade i\r\nriksdagen. Med anledning av alla de\r\nmotionsyrkandena skriver utskottet rätt utförligt\r\noch bl.a. följande: ''Även om förslagen i\r\npropositionen är inriktade på\r\nsamförståndslösningar anser utskottet att man inte\r\nkan avskriva de synpunkter som utredningen om\r\nbarnets rätt framfört, i vart fall inte förrän man\r\nnärmare kan överblicka erfarenheterna av\r\ntillämpningen av de föreslagna nya reglerna i FB.''</pre><pre>Med anledning av motionerna hemställer utskottet\r\natt riksdagen skall göra ett tillkännagivande till\r\nregeringen om att de här delfrågorna skall\r\növervägas på nytt och att regeringen skall\r\nåterkomma med förslag till riksdagen. Därmed\r\nyrkar jag avslag på reservation 23.</pre><pre>I reservationerna 24 från vänsterpartiet och 25 från\r\nfolkpartiet behandlas frågor om verkställighet i mål\r\nom vårdnad och umgänge. I den motion som ligger\r\ntill grund för reservation 24 av Elisabeth Persson\r\nförordas att vårdnads- och umgängestvister skall\r\navgöras i länsrätt i stället för av tingsrätt.\r\nMotionären hävdar att i länsrätten finns det större\r\nsocialpsykologisk kompetens att tillgå samt att\r\nlänsrätten samarbetar med kommunernas\r\nsocialtjänst.</pre><pre>I motionen från folkpartiet föreslås att lagen ändras\r\nså att länsrätten skall kunna vägra verkställighet i\r\nsamtliga fall när denna inte är förenlig med barnens\r\nbästa. Motionären framhåller också att i\r\nverkställighetsmålen måste man söka en metod för\r\natt om möjligt undvika fortsatta tvister. En\r\nmöjlighet skulle då vara att länsrätten vid vägrad\r\nverkställighet med bindande verkan skulle kunna\r\nåterförvisa vårdnads- eller umgängesmålet till\r\nallmän domstol för omprövning.</pre><pre>Utskottets majoritet påminner i sin skrivning om\r\natt denna delfråga redan är föremål för utredning i\r\nrättegångsutredningen. Utskottets majoritet anser\r\natt vi bör avvakta utredningens förslag och föreslår\r\ni denna del avslag på de två motionsyrkandena. Jag\r\nyrkar därmed avslag på reservationerna 24 och 25.</pre><pre>I reservation 26 föreslår folkpartiet expertledamot\r\ni domstol, och i reservation 27 från folkpartiet\r\nbehandlas kompetenskrav m.m. för domare.\r\nUtskottet har även på dessa punkter mycket\r\nutförliga skrivningar. Jag ber att få hänvisa till dessa\r\noch yrkar formellt avslag på reservationerna 26 och\r\n27. Jag gör detta för att få något mer tid till att\r\ndiskutera reservation 28 från folkpartiet, där man\r\nbehandlar ensamstående fäders situation.</pre><pre>I reservationen sägs att efter en skilsmässa får män\r\nen mycket svår situation. De förlorar sin\r\nföräldraroll, och de mister ofta ett tidigare\r\numgänge med släktingar och vänner. För många\r\nmän föreligger uppenbar risk för missbruk av bl.a.\r\nalkohol. Inte minst mot bakgrund av de\r\nsamhällsekonomiska konsekvenserna av att så\r\nmånga män efter en separation inte kan fungera\r\nsocialt är det angeläget att lämpliga åtgärder vidtas\r\nför att förbättra deras situation. Så långt\r\nreservationen. Jag finner det vara en brist att\r\nreservanterna inte säger någonting om vilka\r\nåtgärder som enligt deras mening är konstruktiva i\r\nsammanhanget. Kanske Bengt Harding Olson i dag\r\nnågot kan lätta på förlåten och tala om vilka\r\nåtgärder det är som närmast föresvävar folkpartiet.</pre><pre>Från utskottsmajoritetens sida säger vi i detta\r\nsammanhang att riksdagen våren 1988 behandlade\r\nen motion som tog upp samma fråga som den nu\r\naktuella. På hemställan av utskottet beslöt\r\nriksdagen då att överlämna motionen till\r\nunderhållsbidragskommittén för prövning. I dag vet\r\nvi att kommittén av olika skäl inte har kunnat\r\nbehandla bl.a. frågan om de underhållsskyldigas\r\nsituation utan har överlämnat den till regeringen\r\nmed begäran om att den övervägs i annat\r\nsammanhang. Utredningen har ändå presterat en\r\ndel. I betänkandet SOU 1990:48 Samhällsstöd till\r\nunderhållsbidragsberättigade barn har kommittén\r\nredogjort för situationen för särlevande föräldrar\r\nmed särskilt låga inkomster.</pre><pre>Lagutskottet utgår i dag från att de problem som\r\nhar tagits upp i motion L10 kommer att övervägas\r\ninom den arbetsgrupp som tillsätts inom\r\nregeringskansliet för vidare behandling av\r\nunderhållsbidragskommitténs förslag.\r\nArbetsgruppen kommer att få företrädare för tre\r\nolika departement. Därigenom blir det en mycket\r\nrepresentativ arbetsgrupp.</pre><pre>Vi är alla ledamöter i lagutskottet lika angelägna\r\nom att få i gång ett utredningsarbete, där man\r\nutförligt belyser den situation och de villkor som\r\nmånga frånskilda män lever under. Folkpartiet vill\r\ngöra ett tillkännagivande till regeringen nu, trots att\r\nutskottet anger att en särskild arbetsgrupp inom\r\nregeringskansliet skall arbeta med denna fråga.\r\nInom majoriteten litar vi på de uppgifter som vi har\r\nfått om att ett utredningsarbete mycket snart skall\r\nkomma i gång. Vi har fått uppgifter om\r\narbetsgruppens sammansättning. Vårt engagemang\r\ni sakfrågan är därför inte på något sätt mindre än\r\nfolkpartiets. Det mest intressanta vore nu att få\r\nnågot mer preciserade förslag från folkpartiet. Det\r\nskulle bl.a. vara en god vägledning för ledamöterna\r\ni arbetsgruppen när de nu skall ta sig an detta svåra\r\nproblem och komma med förslag.</pre><pre>Jag yrkar därmed avslag på reservation 28 och bifall\r\ntill utskottets hemställan i alla delar.</pre><pre>Anf. 22 CHARLOTTE CEDERSCHIÖLD (m)\r\nreplik:</pre><pre>Fru talman! Socialdemokraterna har en särskild\r\nfaibless för att vilja ändra terminologin. Detta är\r\nofta meningslöst när betydelsen är densamma. Så\r\när det även denna gång. Det är ingen skillnad i\r\ninnebörden i det nya begreppet, utan innebörden är\r\nfortfarande att vederbörande tar på sig\r\nfaderskapets konsekvenser, bl.a. i rättsligt\r\nhänseende. Ordet bekräftelse har sämre\r\ninternationell förståelse utan att ge något nytt eller\r\nbättre. Det för också tanken till ord som\r\norderbekräftelse, bestyrkande kvitto eller bevis.\r\nDet tycker jag är onödigt att dra in i detta\r\nsammanhang. Ordet förklaring hade varit bättre,\r\nmen eftersom det används på annat ställe i\r\nföräldrabalken går det inte att använda i detta\r\nsammanhang.</pre><pre>Vi avstyrker således förslaget att ändra\r\nterminologin. Vi vill bibehålla ordet\r\nfaderskapserkännande.</pre><pre>Anf. 23 ELISABET FRANZÉN (mp)\r\nreplik:</pre><pre>Fru talman! Jag tycker att det är trevligt att\r\nmiljöpartiet ibland kan överraska Lennart\r\nAndersson. Förslaget om ombud i rätten för barn\r\nhar tagits fram av utredningen om barnens rätt. Vi\r\när medvetna om att remissinstanserna har haft\r\ndelade meningar. I miljöpartiet har många haft ett\r\nstort intresse för frågan. Den samlade\r\nbedömningen från vår sida är att förslaget är bra.\r\nDärför har vi reserverat oss.</pre><pre>Om Lennart Andersson lyssnade hörde han att jag\r\ni mitt anförande uttalade stor tillfredsställelse över\r\natt utskottet faktiskt nu vill pröva frågan om\r\nbarnens ställning i rättegångar. Utskottet kanske\r\nkommer fram till det vi föreslår i reservationen. Det\r\nkanske blir en annan lösning. Den hoppas jag, och\r\ntror, kommer att bli bra.</pre><pre>Anf. 24 BENGT HARDING OLSON (fp)\r\nreplik:</pre><pre>Fru talman! Till Lennart Andersson vill jag säga att\r\njag tackar för artigheten att så många\r\nsocialdemokrater ställt upp för att försvara\r\npropositionen.</pre><pre>En del punkter kan vi kanske avföra för vidare\r\ndiskussion för att vinna tid, exempelvis\r\nfaderskapspresumtionen. Om vi tittar på begreppet\r\nfaderskapsförklaring/faderskapsbekräftelse tycker\r\njag faktiskt att ordet bekräftelse är lika kränkande\r\nsom erkännande. Faderskapserkännande är\r\nungefär som att erkänna en brottslig handling.\r\nFaderskapsbekräftelse är, som jag tidigare sagt,\r\nungefär som att bekräfta en order eller en begärd\r\nleverans. Faderskapsförklaring är den stolte\r\nfaderns deklaration att han vill ta ansvar för sitt\r\nefterlängtade barn. Om detta sedan skulle kollidera\r\nmed annan lagstiftningsteknik är det bara att\r\njustera efter det. Svårare än så är det inte.</pre><pre>Beträffande verkställighet vid tvister då domar inte\r\nkan verkställas utan måste få ytterligare en\r\nprövning i domstol är det som föreslås riktigt. Det\r\när bra att man omprövar detta i\r\nrättegångsutredningen. Det hade också varit snyggt\r\noch prydligt om även socialdemokraterna hade\r\ntalat om i vilken riktning de tycker att utredningen\r\nskall arbeta, i stället för att bara tiga.</pre><pre>Beträffande barnkompetens har jag ingen annan\r\nkommentar till Lennart Andersson än att det är en\r\nsjälvklarhet att en sådan skall finnas, både i\r\nsocialförvaltningar och i domstolar.</pre><pre>Slutligen en otroligt viktig fråga, och det glädjer\r\nmig att fler och fler inser dess vikt i dag -- bättre sent\r\nän aldrig. Lennart Andersson säger att det finns ett\r\nvisst intresse från socialdemokraterna för de\r\nensamstående pappornas situation. Ja tack, det är\r\nbra. Så hänvisar Lennart Andersson till\r\nunderhållsbidragskommittén, den som havererade.\r\nNu skall en ny utredning tillsättas. Snart skall den\r\nutredningens arbete komma i gång. Det är bra, men\r\ndet borde ha skett för länge sedan. Så efterlyser\r\nLennart Andersson förslag från mig på hur frågan\r\nskall lösas. Det hade varit bra om jag hade kunnat\r\nge en patentlösning på de ensamstående pappornas\r\nbedrövliga situation, men det kan jag inte. Det\r\nskulle vara oförsiktigt och oklokt av mig att göra\r\ndet. Jag kräver först kunskap. På grundval av\r\nkunskap skall man sedan fatta beslut om hur frågan\r\nskall lösas.</pre><pre>Om det nu finns ett så stort intresse från\r\nsocialdemokraternas och regeringens sida, varför\r\ninte säga ja till reservationen?</pre><pre>Anf. 25 LENNART ANDERSSON (s)\r\nreplik:</pre><pre>Fru talman! Först beträffande själva\r\nterminologin -- om det skall heta\r\nfaderskapserkännande, faderskapsbekräftelse eller\r\nnågonting annat -- vill jag påminna om att det finns\r\nen bakgrund till det ändringsförslag som lanseras i\r\npropositionen. Det är framför allt en debatt i denna\r\nkammare, inte minst med folkpartiets olika\r\nföreträdare, som gång på gång har pekat på att\r\ntermen faderskapserkännande kan upplevas som\r\nkränkande av många. Man har från folkpartiets\r\nsida krävt en annan terminologi. Det är den\r\ndebatten och de kraven som ligger bakom\r\npropositionen, där nu föreslås\r\nfaderskapsbekräftelse i stället. Jag har motiverat\r\nvarför inte har antagit Bengt Harding Olsons\r\nförslag om faderskapsförklaring. Det ordet finns på\r\nflera andra punkter i föräldrabalken. Det är inte så\r\nenkelt att på dessa platser ersätta\r\nfaderskapsförklaring med någon annan\r\nterminologi. Jag är inte ens övertygad om att en\r\nsådan lösning skulle ha blivit bättre.</pre><pre>Med hänvisning till det starka önskemål som under\r\nflera år har framförts här i kammaren tycker jag att\r\ndet är riktigt att regeringen nu tagit upp frågan och\r\nkommit med ett konkret förslag.</pre><pre>Till Elisabet Franzén vill jag bara replikera\r\nbeträffande barnens ställning i vårdnadsmål, att vi\r\nställer stora förhoppningar till den arbetsgrupp som\r\nskall arbeta inom regeringskansliet. Vi vill att det\r\nskall vara en förutsättningslös utredning. Vi har\r\nsjälvfallet mycket noga studerat vad utredningen\r\nom barnens rätt har lagt fram för förslag. Det är ett\r\nalternativ. Men vi säger ju från\r\nutskottsmajoritetens sida att vill pröva även andra\r\ntänkbara alternativ för att stärka barnens ställning\r\ni vårdnadsmål, och vi vill alltså ha en\r\nförutsättningslös utredning. Vi är glada för att\r\narbetet nu verkligen kommer i gång på allvar. Vi\r\nutgår från att utredningen inte skall behöva ta\r\nalltför lång tid, utan att vi kan emotse nya förslag\r\ntill riksdagen i denna mycket väsentliga delfråga.</pre><pre>Slutligen till Bengt Harding Olson om de\r\nensamstående pappornas situation. Jag delar\r\nuppfattningen att vi först naturligtvis måste få en\r\nkartläggning och utifrån denna kartläggning sedan\r\ngöra den samlade bedömningen. Jag vill i dag litet\r\nprotestera mot Bengt Harding Olson, som säger att\r\nsocialdemokraterna inte har något intresse för\r\ndessa frågor. Jag vill i all vänlighet påminna om att\r\nunder senare delen av 70-talet när vi utformade\r\nreglerna för underhållsbidrag var det vi\r\nsocialdemokrater som lade fram förslaget om\r\nfädernas förbehållsbelopp och hela den\r\nkonstruktionen.</pre><pre></pre><pre>Anf. 26 BENGT HARDING OLSON (fp)\r\nreplik:</pre><pre>Fru talman! Lennart Andersson återkommer till\r\nfrågan om terminologin. Det är riktigt, Lennart\r\nAndersson, att folkpartiet krävt att terminologin\r\nskall ändras, och det känns skönt att vi är ense på\r\nden punkten. Folkpartiet anser fortfarande att\r\n''faderskapsförklaring'' är en bättre term. Jag kan\r\nåta mig att justera lagen på de punkter där det\r\nbehövs, om Lennart Andersson behöver hjälp.</pre><pre>Vad beträffar de ensamma fädernas situation är det\r\nbra att vi nu äntligen får den här debatten. Det\r\nkänns tryggt att den förs även här i kammaren. Som\r\njag nämnde tidigare har det förts en lång debatt i\r\nen rad tidningar. Det är tidningar som jag sade till\r\njustitieministern borde intressera henne, och de\r\nborde intressera även Lennart Andersson. Det är\r\nt.ex. tidningen Vi och Aftonbladet. Jag lånar gärna\r\nut ett exemplar av dessa tidningar. Efter\r\nAftonbladets artiklar kan man läsa: ''Nu satsas det\r\npå papporna, säger socialstyrelsen.'' Det är bra,\r\noch jag hoppas att även socialdemokraterna då\r\nkommer att satsa på papporna. Lennart Andersson\r\nsäger att det gjordes av socialdemokraterna redan\r\npå 70-talet. Det är också bra -- fortsätt med det\r\näven på 90-talet. Ett sätt att göra det på är att stödja\r\nfolkpartiets reservation på den punkten.</pre><pre>Lennart Andersson inledde sitt anförande med en\r\nartighet. Jag har velat kvittera den artigheten. Vi\r\nhar i den här debatten tre socialdemokrater med en\r\nsammanlagd taletid av minst 45 minuter. Genom att\r\njag begärt replik på var och en av dem kommer jag\r\nupp i en något sånär jämförbar taletid.</pre><pre>Anf. 27 ELISABET FRANZÉN (mp)\r\nreplik:</pre><pre>Fru talman! När det gäller barnens talesrätt i\r\ndomstol kan jag inte dela Lennart Anderssons tillit\r\ntill regeringens arbetsgrupp, som skall behandla\r\nden frågan. Såvitt jag förstår består detta arbete\r\nhittils endast av riksdagens uttalande att det\r\nspörsmålet ''skall övervägas ytterligare i lämpligt\r\nsammanhang och att det bör ankomma på\r\nregeringen att bestämma formerna härför''. Har\r\nregeringen redan tillsatt en arbetsgrupp är det bra.\r\nJag vet emellertid inte om så är fallet, och jag har\r\ninte sett direktiven. Till dess ett bättre förslag\r\npresenteras står vi fast vid vårt förslag om juridiskt\r\nombud för barnen i vårdnadsmål.</pre><pre>Anf. 28 CHARLOTTE CEDERSCHIÖLD (m)\r\nreplik:</pre><pre>Fru talman! Det gäller terminologin igen. Något\r\nskäl att ändra terminologin när man inte kommer\r\npå något bättre ord finns helt enkelt inte. Det är\r\ntypiskt för socialdemokraterna att föreslå\r\nändringar, som inte medför någon förbättring och\r\ninte ger reglerna någon ny innebörd.\r\nSocialdemokrater älskar nya lagar. Moderaternas\r\nlagförslag utmärker sig för att de medför\r\nförbättringar -- annars föreslår vi inga ändringar.</pre><pre>Anf. 29 LENNART ANDERSSON (s)\r\nreplik:</pre><pre>Fru talman! Jag måste då konstatera att Charlotte\r\nCederschiöld inte tycks ha någon förståelse för\r\nopinionsyttringar som kommer fram i denna\r\nkammare från olika partigrupper.\r\nSocialdemokraternas ställningstagande visar att vi\r\nvarit mycket mer lyhörda och velat gå folkpartiet\r\ntill mötes genom att gå med på en ändring av den\r\nhär terminologin. Vi har uppfattat det så, att det\r\nfinns ett mycket påtagligt intresse i riksdagen att\r\ngöra en ändring. Det är detta intresse vi nu\r\ntillgodoser. Vi tycker att det är en god regel att\r\nlyssna på riksdagens ledamöter och ta del av de\r\nuppfattningar de för fram.</pre><pre>Som avslutningsreplik till Bengt Harding Olson vill\r\njag säga att det är självklart för oss i vår partigrupp\r\ni lagutskottet att följa den situation under vilken\r\nensamma pappor lever. Jag får ofta rapporter från\r\nexempelvis industriarbetare i min hemkommun.\r\nMånga ensamstående pappor där måste arbeta\r\nextra t.ex. som taxichaufförer under lördagar och\r\nsöndagar för att klara sin ekonomi. Jag kan också\r\nta fram exempel på frånskilda skolledare och deras\r\nekonomiska situation. Vi har ganska mycket sådant\r\nmaterial att tillgå.</pre><pre>Jag tycker att det är bra att arbetsgruppen i\r\nregeringskansliet nu sätter hög fart och tar tag i\r\ndessa frågor för att få fram en ännu mer fullständig\r\nkartläggning. Jag är övertygad om att vi sedan\r\ntillsammans skall kunna göra bra bedömningar och\r\nkomma fram till förslag om åtgärder. Jag var i dag\r\nnyfiken på att få höra om Bengt Harding Olson\r\nredan nu hade några konstruktiva tankar om\r\nlämpliga åtgärder. Men den diskussionen kanske\r\nBengt Harding Olson och jag kan ta privat efter den\r\nhär debatten. Vi kan då jämföra varandras tankar\r\noch idéer för att se hur långt vi kan komma.</pre><pre>Förste vice talmannen anmälde att Charlotte\r\nCederschiöld anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 30 KAJ LARSSON (s):</pre><pre>Fru talman! I tre år i följd har jag i riksdagen\r\nmotionerat om förbättringar vad gäller umgänge\r\nmed och vårdnad om barn. Under denna tid har jag\r\nfått många brev och telefonsamtal från förtvivlade\r\nmänniskor. Det har varit människor som har känt\r\nsig hjälplösa i sin situation: de har rätt att träffa sin\r\nson eller dotter, men i praktiken har det inte\r\nfungerat.</pre><pre>När jag började fördjupa mig i denna problematik\r\ntrodde jag inte att det fanns så många\r\nensamstående som hade och har dessa problem.\r\nDet kändes som om det tändes ett hopp för dessa\r\nmänniskor, människor som inte i första taget träder\r\nfram och skriker på hjälp, därför att de ser det som\r\nett personligt nederlag, ett socialt misslyckande i\r\nlivet. I en del fall kan det t.o.m. bli så, att man\r\ndämpar sin förtvivlan med alkohol, som man sedan\r\nblir beroende av, följderna blir då mycket tragiska.</pre><pre>Genom UFR, Umgängesrätts-Föräldrarnas\r\nförening, har jag fått träffa många människor som\r\nhar denna besvärliga situation, och jag har också\r\nfått många värdefulla synpunkter på hur\r\numgängesrätten praktiskt fungerar i vårt land.\r\nFöreningen har också noggrant följt både\r\nutredningsarbetet och propositionsarbetet, och\r\nman har i remissomgångar gett uttryck för sina\r\nsynpunkter. Jag ser att medlemmar från föreningen\r\ni dag följer debatten från läktaren. Det är ett bevis\r\npå att det finns ett stort intresse för denna fråga från\r\nderas sida.</pre><pre>Jag har tidigare här i kammaren sagt att om barn\r\nfick bestämma, så skulle skilsmässor förbjudas. Så\r\ntror jag att det är i de flesta fall, men givetvis inte i\r\nalla.</pre><pre>Varje år är det många barn som upplever sina\r\nföräldrars skilsmässa. I Sverige hade vi 18 862\r\nskilsmässor under år 1989, varav 11 792 med barn\r\nunder 18 år. Därtill skall läggas alla separationer i\r\nsamboförhållanden.</pre><pre>Jag anklagar inte människor för att de går skilda\r\nvägar -- det kan vara naturligt att de gör det. Men\r\nviktigt är, fru talman, att om det finns minderåriga\r\nbarn med i bilden båda föräldrarna då tar sitt ansvar\r\nför barnens uppväxt och fostran. Barn har rätt till\r\nbåde mamma och pappa -- det har konstaterats av\r\nmånga. Men tyvärr, i många fall fungerar det inte\r\nså i praktiken. I bland används barnen som slagträ\r\ni bråket mellan föräldrarna.</pre><pre>De flesta barn vill träffa den förälder som flyttar.\r\nDet är dock inte ovanligt att den förälder som\r\nbarnet bor hos medvetet eller omedvetet för över\r\nsin bitterhet och besvikelse över den misslyckade\r\nrelationen på barnet.</pre><pre>Efter att ha lyssnat på många människor och tagit\r\ndel av många varianter av problem kan jag bara\r\nkonstatera att barnen ofta glöms bort. Det är\r\nbarnen som mår dåligt och tar skada.</pre><pre>Fru talman! Efter att ha tagit del av och läst\r\nregeringens proposition och lagutskottets\r\nbetänkande kan jag konstatera att det på flera\r\npunkter föreslås ändringar som sammanfaller med\r\nde krav som jag och mina medmotionärer, Ulla-\r\nBritt Åbark och Åke Selberg, har framfört.</pre><pre>Vi har under punkt 1 i motionen föreslagit, att det\r\nskulle bli obligatoriskt med samarbetssamtal för\r\nalla skilsmässoföräldrar. Propositionen går inte så\r\nlångt. I denna föreslås att kommunerna skall vara\r\nskyldiga att bereda föräldrar möjlighet till\r\nsamarbetssamtal. Jag kan hålla med om att detta\r\nkan vara tillräckligt som ett första steg. Vi får se vad\r\nresultatet blir. Men om riksdagen så beslutar är det\r\nviktigt att detta budskap förs ut och att\r\nkommunerna erbjuder utbildad och kunnig\r\npersonal på området. Jag är orolig för att detta i\r\nmindre kommuner inte får någon högre prioritet.\r\nJag tycker att det ligger en del i vad Elisabeth\r\nPersson på denna punkt framfört i debatten.\r\nFöljden kan bli att samarbetssamtalen inte anses\r\nmeningsfulla och att samtalens kvalitet inte blir bra.\r\nMen jag är beredd att acceptera förslaget och\r\nkommer noggrant att följa utvecklingen.</pre><pre>Under punkt 2 har vi föreslagit att\r\nvårdnadsutredningen skall vara avslutad inom tre\r\nmånader. I propositionen föreslås åtgärder som\r\nkommer att innebära en snabbare väg. Utredaren\r\nskall gå direkt till tingsrätten och inte via\r\nsocialnämnden. Detta är naturligtvis bra, men det\r\när glädjande att utskottet i betänkandet skärper\r\nskrivningen. Man anser att en handläggningstid på\r\ntre till fyra månader torde vara ett rimligt\r\nriktmärke, något som också överensstämmer med\r\nJOs uttalande.</pre><pre>Utskottet gör också ett tillägg i 6 kap. 19 § andra\r\nstycket, som kompletteras med föreskrift,\r\nvarigenom rätten åläggs en uttalad skyldighet att se\r\ntill att skyndsamhetskravet när det gäller\r\nvårdnadsutredningar tillgodoses. Jag anser att det\r\när bra att utskottet gjort detta uttalande och tillägg.\r\nSom jag tidigare nämnt har barnets umgänge med\r\nbåda föräldrarna en mycket stor betydelse. Det är\r\ndärför oacceptabelt att det som sker i många fall är\r\natt vårdnadshavaren genom olika åtgärder\r\nsaboterar och omöjliggör för barnet att få träffa den\r\nandra föräldern.</pre><pre>Av många kontakter som jag haft med människor i\r\ndetta ärende har jag också blivit uppmärksamgjord\r\npå att förhållandet också kan vara det omvända, att\r\nden förälder som har umgängesrätt struntar i att\r\numgås med sitt barn. Jag anser att detta är ett lika\r\nstort fel som när vårdnadshavaren saboterar\r\numgänget. Barnet skall sättas i centrum. Båda\r\nföräldrarna måste känna ett ansvar för barnets\r\nuppfostran, och då måste barnet ha rätt att umgås\r\nmed båda föräldrarna på ett naturligt och riktigt\r\nsätt. Jag är övertygad om att barnet vill ha det så\r\noch att föräldrarna måste sluta upp med att enbart\r\ntänka på sig själva eller att skada den andra parten.</pre><pre>I hemställan i vår motion under punkt 3 föreslår vi\r\natt reglerna skall skärpas för att tillförsäkra en\r\nförälder med umgängesrätt möjligheten att faktiskt\r\nutöva umgänget. Den som saboterar umgänget\r\nskall bli fråntagen vårdnadsrätten, om detta inte\r\nstår i strid med barnets bästa. Detta yrkande har\r\navstyrkts av utskottet. Men trots detta anser jag att\r\nskiljelinjerna inte är så stora. Utskottet skriver\r\nbl.a.: ''Är det klarlagt att en förälder utan\r\ngodtagbara skäl har försökt försvåra eller\r\nomintetgöra ett umgänge mellan barnet och den\r\nandra föräldern kan detta tala för att vårdnaden bör\r\növerflyttas.''</pre><pre>När jag i dag lyssnade på Laila Freivalds tycker jag\r\natt detta blev dunklare. Hon sade att detta hade\r\nuppfattats på fel sätt. Jag är givetvis medveten om\r\natt man när man framför en sådan begäran också\r\nmåste framlägga bevis. Därför måste förslaget\r\nföranleda en utredning. Jag hoppas att jag har\r\ntolkat utskottstexten rätt. Om jag har missuppfattat\r\ntexten, måste jag be att få frågan ytterligare belyst\r\nav utskottets talesman. Men om min tolkning är\r\nriktig anser jag att skillnaden mellan yrkandet i\r\nmotionen och utskottets förslag inte är så våldsamt\r\nstor.</pre><pre>Propositionens förslag att ett interimistiskt beslut i\r\nvårdnadsmål i stället för att gälla vårdnaden skall\r\nkunna avse vem barnet skall bo tillsammans med\r\ntycker jag är bra, och detta överensstämmer också\r\nmed yrkandet i vår motion. Utskottet har också\r\nställt sig bakom det förslaget.</pre><pre>Fru talman! Barn tar ofta på sig skulden för att\r\nföräldrarna bråkar, då de känner att bråket gäller\r\ndem. Det förekommer t.o.m. att barn går i\r\nsjälvmordstankar. I vår motion har vi framfört att\r\nbarnet i tvister som gäller barnet bör ha ett juridiskt\r\nombud som tillvaratar dess intressen och som\r\nframför allt ser till att barnet inte utsätts för psykisk\r\npress.</pre><pre>Utskottet delar denna uppfattning och går därför\r\nlängre än propositionen, och detta tycker jag är\r\nmycket bra. Visserligen säger man: ''Det är\r\nemellertid inte givet att en talerätt för barnet med\r\nformell partställning i processen och tillgång till\r\noffentligt biträde och ombud är den enda tänkbara\r\nlösningen. Det kan också finnas andra sätt att ge\r\nbarnet en starkare och mer framskjuten position i\r\nvårdnads- och umgängestvister.''</pre><pre>Utöver denna positiva syn från utskottet anser man\r\natt det bör ankomma på regeringen att bestämma\r\nformerna och ger därför detta regeringen till känna.</pre><pre>En av orsakerna till ett uteblivet umgänge kan vara\r\ndet geografiska avståndet. Det kan vara föräldrar\r\nsom avsiktligt bosätter sig långt ifrån varandra för\r\natt på så sätt minska umgänget.</pre><pre>Det kan också finnas andra skäliga orsaker till ett\r\nlångt avstånd mellan de separerade föräldrarnas\r\nbostadsorter. Oavsett orsaken blir det, om\r\numgänget med barnet skall fungera, långa och\r\ntröttande resor och umgängesrättsförälderns\r\nbristande ekonomi kan också sätta hinder i vägen.\r\nDet är inte bara resor utan även tillfällig bosättning\r\npå orten för att umgänget skall fungera som blir en\r\nekonomisk belastning.</pre><pre>Vi har även tagit upp det här problemet i vår\r\nmotion. Jag är medveten om det utredningsarbete\r\nsom pågått, men jag har nu ytterligare fått veta\r\ngenom läsning av utskottsbetänkandet att en\r\narbetsgrupp skall behandla frågorna vad gäller\r\nunderhållsbidrag och underhållsskyldigas situation.</pre><pre>Detta är bra. Det är också mycket bra att utskottet\r\nuttalar att problemet med resekostnader för\r\nutövande av umgängesrätten nu snarast får en\r\nlösning. Detta ger man regeringen till känna. Det\r\när därför min förhoppning att en lösning på detta\r\nproblem snarast presenteras för riksdagen.</pre><pre>Det är också min förhoppning att det samtidigt\r\npresenteras en lösning för fastställande av\r\nunderhållsbidrag och bidragsförskott. I dag\r\nfastställs underhållsbidraget efter krångliga regler,\r\ndär båda parter i många fall känner sig\r\notillfredsställda. Statens kostnad för\r\nbidragsförskott uppgår till 2 250 milj.kr. för\r\ninnevarande budgetår.</pre><pre>Det är viktigt att föräldrarna också tar ett\r\nekonomiskt ansvar för barnet. Som vi sagt i\r\nmotionen skall det vara en självklarhet att man\r\nskall betala underhåll till barnet, precis som man\r\nsjälvfallet skall betala inkomstskatt.</pre><pre>Krångliga regler gör att det går att smita lindrigare\r\nundan. Det är bra om vi snarast kan få lösningar på\r\ndessa båda problem.</pre><pre>Sekretesskydd i gällande lag får genom kopplingen\r\ntill vårdnadsinnehav till följd att den från\r\nvårdnaden skilde föräldern drabbas av orättfärdiga\r\nrättsförhållanden. I sekretessammanhang bör båda\r\nföräldrarna, anser jag, vara jämställda. Även icke\r\nvårdnadshavande förälder måste ha möjlighet att\r\nengagera sig i sina barns liv på olika områden, som\r\nt.ex. sjukhusvistelse, skolan osv.</pre><pre>Jag har hört många olika varianter som utspelats i\r\nkonflikter mellan människor. Bl.a. har jag hört att\r\nnär barn hamnar på sjukhus, uppger\r\nvårdnadshavaren sjukdomen som allvarligare än\r\nvad den är bara för att skada eller göra den andre\r\nföräldern orolig. Den kan inte vända sig till\r\nsjukhuset och få uppgifter eftersom sekretesslagen\r\nhar den utformningen.</pre><pre>Umgängesrättsföräldern är helt utlämnad till att\r\nlita på uppgifter från vårdnadshavaren. Det är\r\nförståeligt om konflikt föreligger att uppgifterna\r\nblir både oriktiga och kanske kortfattade.</pre><pre>I propositionen föreslås en ändring i föräldrabalken\r\ndär det skall föras in en särskild regel om\r\nvårdnadshavarens skyldighet att lämna bl.a.\r\numgängesföräldern sådana upplysningar rörande\r\nbarnet som kan främja umgänget.</pre><pre>Om så inte sker -- vad händer då? Är\r\nvårdnadshavaren inte lämplig som vårdnadshavare\r\ndå och kan därmed riskera att fråntagas sin rätt som\r\nvårdnadshavare vid en eventuell prövning? Jag\r\nställer frågan till utskottets talesman.</pre><pre>Jag tycker att propositionen och utskottets\r\nbetänkande i stort är mycket bra. Men på denna\r\npunkt är jag mycket tveksam om åtgärderna är\r\ntillräckliga.</pre><pre>Fru talman! Jag hemställer därför om bifall till\r\nyrkande 7 i motion L410 angående barnets\r\nsekretess.</pre><pre>Fru talman! Nu har regeringen lagt ett förslag om\r\nvårdnad och umgänge som har behandlats av\r\nlagutskottet. Utskottet har skärpt förslaget på\r\nnågra punkter, och jag tycker att slutprodukten i\r\nstort är en bra produkt. Nu återstår att se hur\r\nlagtexten fungerar i praktisk tillämpning.</pre><pre>Men jag kan konstatera att hur bra lagar vi än stiftar\r\ni riksdagen och hur bra formuleringar vi än\r\nanvänder oss av, återstår ändå ett stort ansvar av\r\nbåda föräldrarna för barnets uppväxt och fostran.</pre><pre>Ju bättre föräldrarna har löst sin egen separation\r\noch ju mer de är överens om hur vårdnaden av\r\nbarnet skall skötas, desto bättre mår barnen.\r\nDärför måste föräldrarna ta sitt ansvar och inte låta\r\nbarnen betala deras egna misslyckande.</pre><pre>Anf. 31 BENGT HARDING OLSON (fp)\r\nreplik:</pre><pre>Fru talman! Det är bra att Kaj Larsson känner\r\ndjupt för frågan om umgängesrätt och vårdnad av\r\nbarn. Ändå förklarar han sig vara nöjd med i\r\nprincip hela propositionen med ett par undantag.\r\nDet gör mig något förbryllad.</pre><pre>Han hänvisar till Umgängesrätts-Föräldrarnas\r\nriksförbund. Jag undrar om förbundet är lika nöjt.</pre><pre>I själva kärnpunkten -- den viktigaste och centrala\r\npunkten i frågan -- visade det sig att Kaj Larsson\r\när osäker. Han hänvisar till att justitieministern har\r\nuttryckt sig dunkelt om hur man skall besluta om\r\numgängesrätten. När skall den tillåtas, och,\r\nframför allt, när skall den förbjudas? Det är\r\nallvarlig kritik som Kaj Larson framför och som han\r\nockså, om jag har förstått saken rätt, riktar mot\r\nutskottets talesmän.</pre><pre>Folkpartiet har pekat på att just umgängesrättens\r\nomfattning behöver preciseras för barnets bästa.\r\nMed det förslag som folkpartiet hade till\r\nlagstiftningens utformning hade man preciserat i\r\nstället för att fördunkla rättstillämpningen.</pre><pre>Jag vet att Kaj Larsson känner djupt för\r\nensamstående fäders situation. Jag tror att han\r\nställer väldigt fromma förhoppningar till den\r\narbetsgrupp som plötsligt har dykt upp i debatten.</pre><pre>Det är oklart vad det egentligen är för arbetsgrupp.\r\nNär tillsattes den? Är det en ny arbetsgrupp, eller\r\när det en gammal som har återuppstått från den\r\nhavererade kommissionen eller kommittén, eller\r\nvad är det för något? Hur är den sammansatt? Och\r\nframför allt -- vilka direktiv har den fått?</pre><pre>Ett fel med utskottets resonemang, och grundfelet\r\nmed Kaj Larssons, är att man bara intresserar sig\r\nför hur det blir med ekonomin, bidragsförskotten\r\noch underhållsbidragen. Relationerna och\r\nproblemen för ensamstående fäder gäller inte bara\r\nekonomin, utan mycket annat. Det krävs att man\r\nhar en arbetsgrupp som inser det och som arbetar\r\nutifrån sådana direktiv för att den skall kunna klara\r\nut det.</pre><pre></pre><pre>Anf. 32 KAJ LARSSON (s) replik:</pre><pre>Fru talman! Jag har uppfattat frågan om sabotage\r\nsom så, att om någon avsiktligt saboterar ett\r\numgänge -- om det t.ex. inte finns skäliga orsaker\r\ntill detta -- så överflyttas vårdnaden vid en eventuell\r\nprövning till umgängesföräldern.</pre><pre>Justitieministern sade i dag att detta hade\r\nmissuppfattats. Jag förstod inte riktigt vad hon\r\nsade, men hon uttryckte sig faktiskt så, att frågan\r\ninte hade uppfattats rätt av massmedia. Jag frågade\r\ndärför i mitt anförande utskottets talesmän: Vad är\r\ndet som är missuppfattat? Min uppfattning är, att\r\nom en part avsiktligt missköter sig så att det inte\r\nfinns skäl att fullfölja det som man har kommit\r\növerens om, då bör vårdnaden överflyttas till den\r\nandra föräldern. Men vi får kanske svar på den\r\nfrågan senare.</pre><pre>När det gäller utredningen rör det sig om två\r\nekonomiska frågor: underhållsbidrag och\r\nresekostnader. Detta framgår tydligt och klart av\r\nskrivningen, om Bengt Harding Olson har läst den.</pre><pre>Anf. 33 BENGT HARDING OLSON (fp)\r\nreplik:</pre><pre>Fru talman! Det är allvarligt att t.o.m. Kaj\r\nLarsson, som är en av dem som på ett förtjänstfullt\r\nsätt ingående har försökt sätta sig in i dessa frågor,\r\nkommer att gå ifrån den här debatten, som nu har\r\npågått i snart tre timmar, med en osäkerhet om hur\r\ndenna paragraf skall tolkas. Jag hoppas att någon\r\nkommer att hjälpa Kaj Larsson med att sprida ljus\r\ni den frågan.</pre><pre>Beträffande utredningen har jag från Kaj Larsson\r\nfått ett klarläggande om att den arbetsgrupp som\r\nfinns inom socialdepartementet -- det är väl den han\r\navser -- huvudsakligen skall syssla med ekonomiska\r\nförhållanden. Det är ju ett klarläggande. Jag menar\r\natt detta är fel. Det är ett alldeles för inskränkt\r\nsynsätt i den här frågan. Man måste intressera sig\r\nför mycket annat som är viktigt för ensamstående\r\nföräldrar och inte bara för pengar.</pre><pre>Även jag är intresserad av att få ett svar på frågan\r\nom sekretessen. Kaj Larsson tyckte tydligen att\r\nutskottets talespersoner borde precisera sig på den\r\npunkten, och jag skall med nöje lyssna på\r\ninformationen.</pre><pre>Anf. 34 ULLA PETTERSSON (s):</pre><pre>Fru talman! Den som har läst gamla\r\nvårdnadsutredningar -- och de behöver inte vara\r\nsärskilt gamla --, som oftare förstärkte konflikten\r\nän bidrog till en lösning, måste bli glad i hjärtat av\r\ndet betänkande som vi i dag behandlar.</pre><pre>Det är mycket glädjande att utvecklingen har gått\r\noch nu tar ytterligare ett kliv mot ett större ansvar\r\nför föräldrarna att själva komma överens i\r\nvårdnads- och umgängesfrågor. Samhället skall inte\r\ntillhandahålla några vapen i en strid som inte har\r\nnågra vinnare utan bidra till en lösning och, inte\r\nminst viktigt, bidra med hopp om att en lösning är\r\nmöjlig. De föräldrar som hamnar i sådana här\r\nsituationer har nämligen ofta lämnat det hoppet\r\nbakom sig.</pre><pre>I proposition och betänkande sägs att\r\nsamarbetssamtal skall ske så snart sådana kan antas\r\ntjäna något syfte. Jag skulle vilja gå ett steg längre,\r\noch jag har i motion L8 föreslagit att\r\nsamarbetssamtal skall förekomma i alla\r\nvårdnadstvister där det inte är uppenbart onödigt.\r\nSignalen från samhället till föräldrarna borde enligt\r\nmin mening vara att det är deras ansvar att\r\ngemensamt lösa problemen rörande deras\r\ngemensamma barn och att samhället tror att\r\nföräldrarna är kapabla till detta.</pre><pre>Det kanske låter blåögt att tro att nästan alla\r\nvårdnadstvister kan lösas i samförstånd. Jag skulle\r\nförmodligen också själv ha tyckt det om jag inte\r\nhade haft egen erfarenhet av motsatsen.</pre><pre>Som de flesta väl har förstått vid det här laget, har\r\njag alltså själv arbetat med vårdnadsfrågor inom\r\nGotlands kommun. Där har vi den erfarenheten att\r\nman kan lösa många fler fall än vad man tror när\r\nman träffar föräldrar som kanske inte ens vill vistas\r\ni samma rum. Eftersom vi har sett att detta är\r\nmöjligt, har vi också vågat föreslå detta som ett\r\nobligatorium. Det var ju vad Gotlands kommun\r\nframhöll i sitt remissyttrande till\r\ndepartementspromemorian om vårdnad och\r\numgänge, nr 1989:52.</pre><pre>Det kräver naturligtvis kompetent personal,\r\npersonal som kan se till att barn och även föräldrar\r\ninte far illa under processen och att ingen blir\r\növerkörd och tvingas att gå med på en lösning som\r\nman egentligen inte vill gå med på. Jag förstår att\r\ndet tar tid att bygga upp en sådan kompetens, och\r\ndet finns tyvärr fortfarande kommuner som inte\r\ntillhandahåller denna möjlighet.</pre><pre>Mot bakgrund av utskottets resonemang kan jag\r\nförstå att man i dag inte är beredd att ta ställning\r\nför ett obligatorium, och jag skall därför inte\r\nkomma med något fåfängt yrkande om bifall till\r\nmin motion. Jag kan som sagt förstå utskottet, men\r\njag beklagar det. Jag kan bara hoppas att\r\ndomstolarna kommer att tolka lagen och utskottets\r\nuttalande om att föräldrarnas samtycke inte skall\r\nkrävas för att samtal skall komma till stånd så, att\r\nman i de allra flesta fall förordnar om\r\nsamarbetssamtal.</pre><pre>Jag vill i sammanhanget göra ännu ett påpekande,\r\nföranlett av utskottets förhoppning och förslag om\r\natt vårdnadsutredningar skall ske snabbt, snabbare\r\nän i dag. Det är mycket lätt att inse fördelarna med\r\ndetta, men jag vill ändå, mitt i den totala enigheten,\r\nhålla upp ett varningens finger.</pre><pre>En vårdnadstvist föregås oftast av en separation,\r\noch en separation tar sin tid. Det går, fru talman,\r\ninte att forcera sorgearbetet efter en brusten\r\nrelation, och det kan då vara väldigt olyckligt om\r\nman för snabbt tvingas lösa en konflikt på ett sätt\r\nsom kanske blir onödigt konfliktfyllt eller\r\nsmärtsamt. Ibland räcker det faktiskt att ge\r\nföräldrarna litet tid på sig för att de skall kunna\r\nkomma överens, och då kan alltså\r\nvårdnadsutredningen inställas. Jag har upplevt\r\nverkligt krångliga vårdnadstvister som har pågått\r\nlänge men där föräldrarna en dag kommer och helt\r\nförvånande meddelar att de har löst problemet.</pre><pre>Med det förslag till interimistiska beslut som finns\r\nmed i dagens betänkande och som enligt min\r\nuppfattning är alldeles utmärkt kommer saken\r\nockså i ett litet annat läge. Man behöver alltså inte\r\nvara rädd för att ärendena skall ta någon eller några\r\nmånader längre tid, eftersom man inte har låst sig\r\nvid en interimistisk lösning när det gäller\r\nvårdnadsfrågan utan enbart när det gäller boendet.\r\nDetta innebär inte att jag på något sätt försvarar att\r\ndet tar lång tid innan vårdnadsutredningar kommer\r\ni gång. Så skall det självfallet inte vara.</pre><pre>Det är faktiskt bättre att man kommer överens än\r\natt man får ett snabbt beslut. Man känner också\r\nstörre solidaritet gentemot en lösning som man\r\nsjälv har varit med om att arbeta fram och själv har\r\nvarit med om att skapa. Och man saboterar inte så\r\ngärna en sådan lösning.</pre><pre>Slutligen anser jag, till skillnad från utskottet, att\r\ndet nu är tid att införa en generell huvudprincip om\r\ngemensam vårdnad för ogifta föräldrar, oavsett om\r\nde sammanbor eller inte. I både proposition och\r\nbetänkande talas det om ett ''mognande'', och såvitt\r\njag förstår syftar man därmed på att en sådan regel\r\nbör komma i en ''mogen'' framtid. Jag undrar då\r\nbara i all ödmjukhet: När kommer enligt utskottet\r\ntiden att bli mogen, och vilka kriterier skall vara\r\nuppfyllda för att den skall anses vara det?</pre><pre>Anf. 35 KJELL DAHLSTRÖM (mp):</pre><pre>Fru talman! Låt mig som en i sammanhanget menig\r\nriksdagsledamot komma med några kommentarer.\r\nJag har suttit och lyssnat på hela debatten. Jag ingår\r\ninte i lagutskottet, men jag intresserar mig för de\r\nhär frågorna.</pre><pre>När jag hör Ulla Pettersson tala sin vackra\r\ngotländska kommer jag att tänka på\r\nsvensktoppsettan med Ainbusk Singers, Jag mötte\r\nLassie. Om vi lyssnar på den texten tror jag att vi\r\nförstår hur utsatta många barn i dag känner sig i\r\nsamhället.</pre><pre>Gunilla Andersson deklamerade Nils Ferlins\r\nBarfotabarn i livet, och jag tycker att även denna\r\nSvensktoppsetta med den utmärkta gotländska\r\ngruppen faktiskt har någonting att säga, så lyssna\r\ngärna på Svensktoppen när ni kommer hem i\r\nhelgen.</pre><pre>Detta betänkande handlar om vårdnad och\r\numgänge. Jag har mött människor på\r\nsocialförvaltningar som hellre talar om vård och\r\nvårdnad. Man ser alltså vård som en rent fysisk\r\nomvårdnad, där barnen bor finns vården om\r\nbarnen, medan vårdnad är ett vidare begrepp och\r\nnågot som på ett naturligt sätt, och det tycks vi alla\r\nvara överens om i den här debatten, skall delas av\r\nbåda föräldrarna.</pre><pre>Jag känner ett obehag inför termen umgängesrätt.\r\nDet finns en förening som heter\r\nUmgängesrättsföräldrarnas förening. Det ligger\r\nkanske något litet tragiskt i den benämningen. Jag\r\ntycker att det är bättre att kalla det vårdnad i stället\r\nför umgängesrätt. Det hade varit mycket bättre om\r\nvi ändrat begreppen vårdnad och umlgängesrätt till\r\nvård och vårdnad. Det är mer naturligt att båda\r\nföräldrarna har vårdnaden, och det är ju detta som\r\nhela betänkande leder till, såvitt jag kan förstå.</pre><pre>Skilsmässor är grunden till att så många barn far illa\r\noch till att vi måste ha sådana omfattande och\r\nkanske krångliga lagförslag och betänkanden i\r\ndessa frågor. Jag vill anknyta hela den\r\nproblematiken till det samhälle vi har som är\r\nmycket komplicerat och besvärligt. Människor\r\nflyttar runt i hela vårt land. Jag menar att\r\nskilsmässor är något naturligt i de fall det inte\r\nlängre finns borgerliga skrankor kring att omaka\r\npar skall fortsätta att leva tillsammans. Men\r\nsituationen är samtidigt onaturlig eftersom att detta\r\nkomplicerade konkurrenssamhälle ställer oerhört\r\nstora krav på föräldrar. I den meningen är\r\nskilsmässor en mycket olycklig följd av detta\r\nkonkurrensutsatta samhälle.</pre><pre>Jag anser att man måste vara på det klara med att\r\nman inte kan lasta individerna, föräldrarna, för alla\r\nskilsmässor. Det finns även en överlagrad\r\nproblematik i det konkurrensutsatta samhället, och\r\nbarnen kommer i kläm. Jag vill därför också stödja\r\nElisabet Franzéns framställning för miljöpartiets\r\nräkning om att särskilt uppmärksamma barnens\r\nrätt. Det finns faktiskt redan i dag möjlighet att\r\ngenomföra lagändringar som stöder barnets rätt.</pre><pre>Jag vill slutligen i anslutning till det jag här sagt,\r\nstödja folkpartiledamöterna Ulla Orrings och\r\nBengt Harding Olsons reservation nr 28 om de\r\nensamma fädernas situation. Det problemet har\r\nuppmärksammats alldeles för litet. Jag tycker att\r\ndet är som om det ginge en ängel genom denna\r\nkammare när många inser detta.Jag anser att de\r\nmånga socialdemokrater som har ställt upp och\r\ntalat i den här frågan, gömmer sig bakom\r\nekonomiska överväganden när det gäller de\r\nensamma fädernas och föräldrarnas situation, och\r\natt det man skall diskutera är underhållsbidrag osv.\r\nDet är ju hela den psykiska belastningen som\r\nsärskilt de utsatta ensamma fäderna upplever som\r\nvi borde uppmärksamma mer än vad som nu sker.</pre><pre>Jag anser att Bengt Harding Olson och folkpartiet i\r\nreservation 28 pekar mycket tydligt på detta, och\r\njag vill därför personligen stödja den\r\nreservationen. Jag vill också stödja Kaj Larssons\r\nanförande och den motion om barns sekretess som\r\nhan här tog upp. Även om Ulla Pettersson inte\r\nyrkade bifall till sin motion om samarbetssamtal,\r\nvill jag säga att jag helt och hållet delar de\r\nuppfattningar som hon här förde fram.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>4 § Ändring i lagen om internationell\r\njärnvägstrafik</pre><pre>Föredrogs</pre><pre>lagutskottets betänkande</pre><pre>1990/91:LU14 Ändring i lagen om internationell\r\njärnvägstrafik (prop. 1990/91:43).</pre><pre>Anf. 36 ELISABET FRANZÉN (mp):</pre><pre>Fru talman! Detta betänkande behandlar två\r\nförslag om ändring i lagen om internationell\r\njärnvägstrafik. Det ena har väckts med anledning\r\nav att Mellanstatliga organisationen för\r\ninternationell järnvägstrafik, förkortad OTIF efter\r\ndet franska namnet, har beslutat om vissa ändringar\r\ni bihangen till 1980 års fördrag om internationell\r\njärnvägstrafik. Det handlar i det här fallet om\r\nsmärre ändringar som främst innebär en liten\r\nhöjning av det lägsta ersättningsbelopp för vilken\r\nränta skall utgå. Miljöpartiet är enigt med resten av\r\nutskottet om att detta bör införlivas i svensk lag.</pre><pre>Den andra ändringen tycker vi däremot sämre om.\r\nDen innebär att framtida ändringar i fördraget\r\nautomatiskt skall få genomslag i svensk rätt. Det\r\nmotiveras av att nuvarande beslutsordning är\r\nomständlig. Det går så till, att de svenska besluten\r\nfattas i två steg. Riksdagen tar först ställning till om\r\nrevisionsutskottets ändringsförslag kan godkännas.\r\nOm inte minst en tredjedel av medlemsstaterna har\r\ngjort invändningar inom utsatt tid, träder\r\nrevisionsutskottets beslut i kraft. Tidsmarginalerna\r\nför dessa beslut är ibland knappa. Om och när\r\nbeslutet sedan trätt i kraft, kommer ärendet\r\ntillbaka till riksdagen för att införlivas med svensk\r\nlag.</pre><pre>Denna procedur är utan tvivel arbetskrävande.\r\nUtskottets majoritet föreslår i betänkandet att\r\nlösningen på detta praktiska problem skall bli att\r\nframtida ändringar i COTIF automatiskt och på\r\noriginalspråket franska skall bli gällande som\r\nsvensk lag. Som stöd för detta hänvisar man till de\r\nmöjligheter som ges i regeringsformens 10 kap. 5 §.\r\nDetta beslut skall därför fattas vid två tillfällen med\r\nett val emellan.</pre><pre>Miljöpartiet anser inte att det godtas att ett\r\ninternationellt organ skall kunna bestämma vilka\r\nlagregler som skall gälla i Sverige utan att riksdagen\r\nfår möjlighet att påverka lagstiftningen, om det\r\nfinns minsta risk för att dessa regler kan få en\r\navgörande betydelse för inhemska svenska\r\nförhållanden. Lagrådet har t.ex. framhållit i sitt\r\nremissvar att ändringar i COTIF kan komma att få\r\nen ''beaktansvärd materiell betydelse''.</pre><pre>Vi är också rädda för att detta kan blir ett farligt\r\nprejudikat, som kommer att åberopas vid andra\r\ntillfällen som ett stöd för att andra internationella\r\növerenskommelser automatiskt skall gälla i\r\nSverige, överenskommelser där ännu större\r\nsvenska intressen står på spel.</pre><pre>Miljöpartiet håller ändå med om att hanteringen i\r\ndag är tungrodd. Vi vill i stället föreslå att det skall\r\nbli möjligt med endast en behandlingsomgång i\r\nriksdagen. Samtidigt som riksdagen tar ställning i\r\nsak och tar upp frågan om Sverige skall göra\r\ninvändningar eller inte mot det aktuella beslutet,\r\nskulle riksdagen kunna besluta om att ändringen\r\nsenare skall införlivas i svensk lag förutsatt att\r\nbeslutet träder i kraft enligt OTIFs beslutsregler.</pre><pre>Miljöpartiet vill, som här framgått, inte ställa sig\r\nbakom utskottsmajoritetens förslag till lagändring i\r\ndetta avseende. Vi hänvisar till vår motion och till\r\nvår reservation. Eftersom vi inte tänker begära\r\nvotering, avstår jag här från att yrka bifall till\r\nreservationen, men vi står fast vid den.</pre><pre>Anf. 37 STIG GUSTAFSSON (s):</pre><pre>Fru talman! Detta betänkande behandlar, som\r\nredan framhållits, en proposition om en ändring i\r\nlagen om internationell järnvägstrafik. I\r\npropositionen finns två förslag. Det ena gäller att\r\nvissa ändringar skall införlivas i svensk rätt. Det är\r\ninte så komplicerat, och det är alltså inte omstritt\r\nhär i dag. Det andra förslaget innebär att ändringar\r\ni fördraget om internationell järnvägstrafik som\r\nbeslutas av revisionsutskottet automatiskt skall\r\ngälla som svensk rätt. Det är detta som vi\r\ndiskuterar.</pre><pre>När ändringar i fördraget görs är det en oerhört\r\nomständig procedur när de skall införlivas med\r\nsvensk rätt -- det har vi upplevt i utskottet. För att\r\nförenkla den ordningen föreslås nu att ändringarna\r\nautomatiskt skall gälla som svensk rätt.</pre><pre>Lagrådet har granskat både det förslaget och\r\nrevisionsutskottets kompetens mot bakgrund av\r\nregeringsformens bestämmelser, som återfinns i 10\r\nkap. 5 §, och har tillstyrkt den ändring som nu\r\nföreslås. Lagrådet anför bl.a.:</pre><pre>Att ändringar som rimligen kan förväntas bli\r\nbeslutade av revisionsutskottet och därtill bli\r\nbindande för Sverige över huvud taget skulle\r\nmateriellt bli av så ingripande natur att deras\r\növerensstämmelse med regeringsformens krav\r\nskulle med fog kunna ifrågasättas synes enligt\r\nlagrådet för övrigt osannolikt.</pre><pre>Det handlar här om ett internationellt samarbete\r\nsom har gamla anor och som är av stort värde för\r\natt underlätta den internationella järnvägstrafiken.\r\nDet bör kanske också påpekas att riksdagen alltid\r\nhar möjlighet att ingripa med lagstiftning om det\r\nmot förmodan skulle inträffa att revisionsutskottet\r\nskulle besluta om genomgripande och för Sverige\r\noacceptabla ändringar. Den möjligheten finns\r\nalltid.</pre><pre>Med det sagda, fru talman, vill jag yrka avslag på\r\nreservationen och bifall till utskottets hemställan i\r\nlagutskottets betänkande.</pre><pre>Anf. 38 ELISABET FRANZÉN (mp):</pre><pre>Fru talman! Våra argument framförde jag i\r\nanförandet, men jag tycker ändå att det är skäl att\r\nkommentera Stig Gustafssons citat från lagrådet.\r\nHans citat är riktigt. Jag citerade också lagrådet,\r\nnämligen den passus där man säger att den här\r\nändringen kan komma att få avsevärda materiella\r\nkonsekvenser. Stig Gustafsson citerade den passus\r\ndär lagrådet säger att det troligen inte kommer att\r\nske. Lagrådet motsäger alltså sig självt. Vi har tagit\r\nfasta på olika delar av lagrådets remissvar.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>5 § Ändrade kassakravsavgifter</pre><pre>Föredrogs</pre><pre>finansutskottets betänkande</pre><pre>1990/91:FiU5 Ändrade kassakravsavgifter.(prop.\r\n1990/91:41).</pre><pre>Anf. 39 RUNE RYDÉN (m):</pre><pre>Fru talman! I finansutskottets betänkande nr 5 om\r\nändrade kassakravsavgifter föreslås att\r\nkassakravsavgiften, som tas ut av riksbanken för de\r\nbanker och finansbolag som inte uppfyller det av\r\nriksbanken fastställda kassakravet, som för\r\nnärvarande är på 4 %, skall höjas när ränteläget på\r\nmarknaden motsvarar det dubbla diskontot minus\r\ntre procentenheter eller högre. Då skall i stället\r\nkassakravsavgiften svara mot en ränta som ligger\r\ntre procentenheter över det aktuella steget i\r\nräntetrappan, marginalräntan.</pre><pre>Att det över huvud taget kan bli aktuellt med en så\r\nhög avgift har ett klart samband med\r\nsocialdemokraternas misslyckade ekonomiska\r\npolitik och behovet av att försvara den svenska\r\nkronan, vilket har tvingat upp den korta räntan till\r\nhittills oanade höjder. Även om det väl aldrig varit\r\ntanken att avgiften skulle kunna bli 20 % eller\r\ndärutöver anser vi det rimligt att belastningen för\r\nden försumlige blir relativt sett lika kännbar som\r\ntidigare. På den punkten är vi eniga i utskottet.</pre><pre>Men i det här sammanhanget vill vi moderater peka\r\npå olikformigheten i konkurrenshänseende mellan\r\nbanker och finansbolag å ena sidan och de övriga\r\nkreditinstituten, exempelvis\r\nbostadskreditinstituten, å den andra. Banker och\r\nfinansbolag har en kassakravsavgift på 4 % som\r\nsätts in på ett räntelöst konto hos riksbanken. Med\r\nnuvarande räntenivå medför detta högst betydande\r\ninkomstbortfall och därför en kostnadsfördel och\r\ndärmed en konkurrensfördel för dem som inte\r\nbehöver avdela viss del av sin utlåningskapacitet för\r\nett ändamål som inte ger ränta.</pre><pre>Det enligt oss moderater riktiga sättet att rätta till\r\nden olikformigheten i konkurrensen mellan de\r\nolika kreditinstituten är att riksbanken ger skälig\r\nränta på innestående kassakravsmedel. Tyvärr har\r\nresten av utskottet inte velat lyssna på oss, varför vi\r\nhar tvingats reservera oss. Fru talman, jag yrkar jag\r\nbifall till reservationen.</pre><pre></pre><pre>Anf. 40 LISBET CALNER (s):</pre><pre>Fru talman! I finansutskottets betänkande nr 5\r\ntillstyrks propositionen om ändrade\r\nkassakravsavgifter. Det innebär att\r\nkassakravsavgiften skall vara flexibel vid mycket\r\nhöga räntor. Om t.ex. räntenivån på\r\npenningmarknaden ligger nära eller överskrider det\r\ndubbla diskontot höjs avgiftsnivån till att svara mot\r\nen ränta som ligger tre procentenheter över det\r\naktuella steget i riksbankens räntetrappa. Det sade\r\nockså Rune Rydén. Men under normala\r\nförhållanden blir det som hittills, att\r\nkassakravsavgiften skall svara mot en ränta som\r\nuppgår till det dubbla diskontot.</pre><pre>Folkpartiets motion om ändring av\r\nkassakravsreglerna för finansbolag har tillgodosetts\r\ngenom beslut av fullmäktige i riksbanken den 22\r\nnovember i år.</pre><pre>Moderaternas förslag om ränta på kassakravsmedel\r\navvisar utskottet. Utskottet avstyrkte så sent som\r\nden 5 april i år en motion med samma krav.\r\nUtskottet vidhåller sin uppfattning att\r\nkassakravsmedel inte skall ses som en\r\nplaceringsform utan som ett kreditpolitiskt medel.\r\nRäntan på kassakravsmedel bör därför, anser vi,\r\nprövas på penningpolitiska grunder av riksbanken.</pre><pre>Fru talman! Jag yrkar bifall till utskottets\r\nhemställan i finansutskottets betänkande nr 5 och\r\navslag på reservationen.</pre><pre>Anf. 41 RUNE RYDÉN (m):</pre><pre>Fru talman! Lisbet Calner motiverade inte med ett\r\nenda ord hur man skall komma till rätta med den\r\nskillnad i konkurrenshänseende som finns mellan\r\nbanker och finansbolag å ena sidan och övriga\r\nkreditinstitut å den andra. Det är den springande\r\npunkten i det här sammanhanget.</pre><pre>Man kan naturligtvis säga att man skall använda\r\nkassakraven som ett finanspolitiskt instrument,\r\nmen man kommer inte till rätta med skillnaden i\r\nkonkurrenshänseende på det sättet, och det är på\r\nden punkten som jag efterfrågar ett logiskt svar från\r\nsocialdemokraterna.</pre><pre>Anf. 42 LISBET CALNER (s):</pre><pre>Fru talman! Vårt svar på Rune Rydéns fråga --\r\nlogiskt eller inte -- är att vi anser att räntan på\r\nkassakravsmedel skall prövas på penningpolitiska\r\ngrunder av riksbanken.</pre><pre>Anf. 43 RUNE RYDÉN (m):</pre><pre>Fru talman! Att säga att detta skall prövas på\r\npenningpolitiska grunder är inget svar. Det\r\nupphäver ingalunda den skillnad i\r\nkonkurrenshänseende som finns mellan banker och\r\nfinansinstitut å ena sidan och övriga kreditinstitut å\r\nden andra. Kan jag få ett svar på hur detta skall ske\r\ntekniskt?</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>6 § Riksdagens revisorers verksamhet under\r\nbudgetåret 1989/90</pre><pre>Föredrogs</pre><pre>finansutskottets betänkande</pre><pre>1990/91:FiU6 Riksdagens revisorers verksamhet\r\nunder budgetåret 1989/90 (redog. 1990/91:2).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 10 §.)</pre><pre>7 § Ändringar i allemanssparandet</pre><pre>Föredrogs</pre><pre>finansutskottets betänkande</pre><pre>1990/91:FiU7 Ändringar i allemanssparandet\r\n(prop. 1990/91:45).</pre><pre>Anf. 44 RUNE RYDÉN (m):</pre><pre>Fru talman! Till finansutskottets betänkande 7 om\r\nändringar i allemanssparandet har vi moderater\r\nfogat en motiveringsreservation. Vi kan i och för sig\r\nacceptera den förändring i allemanssparandet som\r\navvecklandet av den särskilda sparbonusen på\r\nhögst 300 kr. innebär, men vi uttalar i vår\r\nreservation att det allemanssparande som inte är ett\r\nfondsparande på sikt bör avvecklas. I de\r\nspardebatter som har förts mellan utskottets\r\nledamöter har vi från tid till annan utförligt\r\nmotiverat detta. Därför finns det inte någon\r\nanledning att här behandla denna fråga när det rör\r\nsig om en teknisk detalj i allemanssparandet.</pre><pre>Jag vill emellertid också påpeka att vi moderater\r\nhar ett eget förslag till sparande, det s.k.\r\nstatssparandet. Detta sparande ger möjlighet för\r\nföräldrar och andra anhöriga att sätta in ett visst\r\nmaximerat belopp per år på ett särskilt bankkonto,\r\nvars avkastning är befriad från skatt. Kontot bör i\r\nstället vara spärrat för uttag fram till dess att barnet\r\nfyller 18 år. Detta är en bättre form av sparande än\r\ndet förslag till ändringar i allemanssparandet som\r\nsocialdemokraterna och regeringen står bakom.</pre><pre>Fru talman! Med det anförda yrkar jag bifall till den\r\nmoderata reservationen.</pre><pre>Anf. 45 LARS DE GEER (fp):</pre><pre>Fru talman! Precis som moderaterna har\r\nfolkpartiet en motiveringsreservation när det gäller\r\navskaffandet av bonusen för allemanssparande för\r\nungdomar under 25 år. Den enda skillnaden i vår\r\nreservation jämfört med moderaternas är att vi\r\nockså vill införa startsparande, men att vi på det här\r\nstadiet, innan en utredning är färdig, inte vill binda\r\noss för att startsparandet skall vara skattefritt.</pre><pre>Fru talman! Med denna motivering yrkar jag bifall\r\ntill reservation 3 som är fogad till detta betänkande.</pre><pre>Anf. 46 CARL FRICK (mp):</pre><pre>Fru talman! Jag vill yrka bifall till reservationen,\r\neftersom vi i miljöpartiet tycker att det är onödigt\r\natt dra in en sparbonus. Sparande är ju en\r\nuppskjuten konsumtion, och vi vill gärna\r\nunderlätta för människor att öka sitt sparande. Kan\r\nman stimulera ungdomar på olika sätt att spara är\r\ndetta angeläget. Även om det innebär att några\r\nenstaka fall överutnyttjar systemet, är det bättre att\r\nbehålla sparbonusen, för dessa pengar är ändå\r\nsparade. Detta anser vi vara så pass viktigt att jag\r\nän en gång yrkar bifall till reservationen.</pre><pre>Anf. 47 ROLAND SUNDGREN (s):</pre><pre>Fru talman! Det är ett enigt finansutskott som\r\ntillstyrker regeringens förslag om att den högsta\r\ntillåtna månadsinsättningen i allemanssparandet nu\r\nhöjs till 1 200 kr. och att taket för det samlade\r\nallemanssparandet justeras upp till 150 000 kr.</pre><pre>De reservationer, eller rättare sagt den reservation,\r\nsom har fogats till betänkandet handlar främst i sak\r\nom finansutskottets initiativ till att avveckla den\r\nsärskilda sparbonusen på högst 300 kr. I dag betalas\r\ndenna bonus ut till alla som fyller högst 25 år det\r\når de börjar spara i allemanssparandet. Syftet med\r\ndenna bonus har varit att stimulera ungdomar\r\nmellan 16 och 25 år till att börja spara i\r\nallemanssparandet. När nu den nedre gränsen för\r\nallemanssparandet upphör att gälla från årskiftet\r\nskapar detta möjligheter för föräldrar att börja\r\nallemansspara för sina barns räkning.</pre><pre>Samtidigt som denna ändring genomförs upphör\r\nden nuvarande skattefriheten för\r\nallemanssparandet. Jag vill dock understryka att\r\nallemanssparandet även i fortsättningen är en\r\ngynnad sparform om man jämför med annat\r\nsparande. Beskattningen vid allemanssparande är\r\n20 %, att jämföra med 30 % vid annat sparande.</pre><pre>Det finns även anledning att påpeka att från\r\nårsskiftet höjs grundavdraget vid gåvobeskattning\r\nfrån 2 000 kr. till 10 000 kr. per år och barn. Här\r\nstimuleras föräldrarna att också genom denna\r\nåtgärd spara för sina barn. Vi anser därför att det\r\ninte är angeläget med någon ytterligare\r\nskattemässig stimulans, särskilt som det finns skäl\r\natt anta att detta främst gynnar föräldrar med\r\nmycket god ekonomi. De kan säkert spara för sina\r\nbarns räkning utan att det utgår statsbidrag.</pre><pre>Nu kommer ytterligare 15 åldersgrupper att\r\nomfattas av allemanssparandet och då skulle en\r\nutvidgning av bonusen medföra att det blir en\r\növergångsmässig konstnadsökning på 50--75\r\nmilj.kr. Vi i utskottet, utom Carl Frick, är överens\r\nom att det är ganska oansvarigt att i dagens\r\nstatsfinansiella läge, då man bör göra allt för att\r\nspara på statsutgifter, belasta statskassan med en\r\nsådan kostnadsökning. Det är för mig något\r\nmärkligt att miljöpartiets representant i\r\nfinansutskottet tycks ha så liten respekt för\r\nskattebetalarnas pengar.</pre><pre>Med det anförda yrkar jag bifall till hemställan i\r\nfinansutskottets betänkande och avslag på samtliga\r\nreservationer. De tre borgerliga partiernas\r\nreservationer är mer något av\r\nmotiveringsreservationer, men alla, utom\r\nmiljöpartiet, är överens om att bonussystemet bör\r\navvecklas, inte minst administrativa skäl.</pre><pre>Anf. 48 IVAR FRANZÉN (c):</pre><pre>Fru talman! Även centern har i sak accepterat de\r\nförändringar i allemanssparandet som utskottet\r\ntillstyrker. När nu representanter från övriga\r\npartier här har redovisat hur förnämliga och bra\r\nförslag de har, kan jag inte underlåta att bevisa att\r\ncentern har det bästa alternativet, ett alternativ\r\nsom verkligen bör genomföras om man ser framåt.\r\nDet gäller detta med personliga\r\ninvesteringskonton.</pre><pre>Systemet med personliga investeringkonton har två\r\nunika egenskaper som inte de andra förslagen har.\r\nPersonliga investeringskonton är alltså en sparform\r\nsom är skattefri upp till ett halvt basbelopp.\r\nSystemet gör att det nästan garanterat blir fråga om\r\nett nysparande, vilket icke något av de andra\r\nsystemen kan garantera. Detta beror på att det inte\r\nfinns någon som skulle flytta beskattade pengar\r\nfrån ett konto till ett annat konto med skattekredit.\r\nDärmed blir det alltså nysparande.</pre><pre>Det andra egenskapen är att denna sparform\r\nrymmer en dynamiskt effekt som inget av de andra\r\nsystemen har. Många har begränsade\r\nsparmöjligheter inom den ordinarie inkomsten,\r\nmen om man vill göra en extra insättning och spara\r\nför att sedan få möjlighet att nyttja pengarna för att\r\nstarta ett eget företag eller skaffa bostad kan detta\r\ngöras skattefritt, eftersom pengarna inom denna\r\nsparform är skattefria under förutsättning att de\r\nanvänds för egen bostad eller sätts in i ett företag.\r\nDessa två egenskaper gör att detta förslag faktiskt\r\nväsentligt skulle bidra till de dynamiska effekter\r\nsom många vill tillskriva skatteomläggningen.\r\nDetta vill jag få noterat till kammarens protokoll\r\nför att ge den verkligt fina delen av bilden när det\r\ngäller sparande.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>8 § Uppbörden av tillfällig arbetsmiljöavgift</pre><pre>Föredrogs</pre><pre>finansutskottets betänkande</pre><pre>1990/91:FiU9 Uppbörden av tillfällig\r\narbetsmiljöavgift.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 10 §.)</pre><pre>9 § Deklarations- och kontrollfrågor i\r\nanslutning till skattereformen, m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU3 Deklarations- och kontrollfrågor i\r\nanslutning till skattereformen, m.m.</pre><pre>Anf. 49 HUGO HEGELAND (m):</pre><pre>Fru talman! Skatteutskottets betänkande nr 3 är\r\nföranlett av regeringens proposition 1990/91:5 med\r\nrubriceringen Taxering, kontroll och uppbörd i\r\nanslutning till skattereformen. Som utskottet\r\ninledningsvis skriver är de föreslagna\r\nlagändringarna i regel rena konsekvensändringar\r\ntill nya materiella skatteregler som är en följd av\r\nskatteomläggningen. Man erkänner ändå att\r\npropositionen på ett par punkter innehåller några\r\nmer genomgripande förändringar i förfarandet. Jag\r\nkommer där in på våra reservationer.</pre><pre>Reservation nr 1 handlar om räkenskapsutdrag i\r\nhandelsbolag. Vi anser att de nuvarande reglerna\r\nför beskattning av näringsverksamhet som bedrivs\r\ni handelsbolag bör bibehållas. Därigenom kommer\r\ninkomsterna även i framtiden att beskattas hos\r\ndelägarna, vilket vi tycker är den riktiga modellen.\r\nDelägarna skall således inte behöva svara för att\r\nräkenskapsutdrag lämnas. Därför lägger man en\r\nextra börda på dem. Vi tycker också att liknande\r\nregler skall gälla för rederier, åtminstone för de\r\nrederier som är nämnda i propositionen.</pre><pre>När det gäller det nya standardiserade\r\nuppgiftslämnandet, som onekligen är rationellt i\r\nflera avseenden, anser vi att det är viktigt att\r\nriksdagen fastslår att man skall göra en utvärdering\r\nav hur detta system utfaller. Vi vet nu inte hur det\r\negentligen kommer att bli. Det är väl sannolikt att\r\nen sådan utvärdering kommer att leda till vissa\r\nanpassningar, med särskild hänsyn till olika\r\nföretagstyper och branscher. Detta saknar vi. Jag\r\nyrkar därför bifall till reservation nr 22.</pre><pre>Vi har också en reservation, nr 3, som behandlar\r\nikraftträdande av de nya reglerna för företagens\r\nuppgiftslämnande. Den föreslagna omläggningen i\r\nföretagens uppgiftslämnande innebär stora\r\nförändringar för många företag. Detta kommer\r\ndelvis till uttryck i propositionen genom förslaget\r\natt företag som avslutar sina räkenskaper med\r\nårsbokslut vid 1992 års taxering kan välja att lämna\r\nuppgifter enligt gällande regler. Alla andra företag\r\nmåste tillämpa reglerna från 1992 års taxering. Vi\r\nanser att de bör ha en längre förberedelsetid inför\r\növergången till det nya systemet. Vi yrkar således\r\navslag på utskottets skrivning i det förslag som\r\nföljer propositionen och bifall till reservation nr 3.</pre><pre>I propositionen föreslås också att dotterföretag\r\nskall lämna uppgifter rörande moderbolaget i\r\nkoncernen. Vi tycker att man där går händelserna i\r\nförväg. Det pågår nämligen ett sådant\r\nreformeringsarbete inom EG. Vi tycker att man\r\nskall avvakta detta. I många andra fall hänvisar\r\nman till att det pågår förändringsarbete inom EG\r\noch att man bör avvakta det. Vi tycker att det är en\r\nklok inställning och föreslår ett liknande agerande\r\ni detta fall. Följden blir bifall till reservation nr 4.</pre><pre>Som alla vet skall man nu göra ett preliminärt\r\nskatteavdrag för alla räntor och utdelningar fr.o.m.\r\nden 1 januari 1991. Det var i alla fall meningen. Det\r\nkommer att ställa till problem. De flesta som har\r\nränteintäkter har naturligtvis också\r\nräntekostnader, liksom de som har\r\naktieutdelningar kanske har lånat på hälften av\r\naktiebeloppet. Följden blir att vi kommer att få en\r\nrad jämkningsansökningar som ställer till extra\r\narbete, framför allt för bankerna och givetvis även\r\nför VPC.</pre><pre>Vi tycker att man har alldeles för bråttom och anser\r\natt detta inte bör genomföras förrän fr.o.m. 1993\r\nårs taxering och gälla från den 1 januari 1992.\r\nRegeringen höll fast vid att detta skall gälla från\r\nden 1 januari 1991. Det står även i propositionen.\r\nIbland händer dock under även i riksdagen.\r\nSkatteutskottets socialdemokrater och även\r\nfolkpartister för den delen som var med på detta\r\nfrån början insåg att det inte går att genomföra.\r\nBankerna pekade på att det är fullständigt omöjligt\r\natt sätta i gång från den 1 januari med att dra\r\npreliminär skatt på alla ränteutdelningar. Man har i\r\nalla fall uppnått att det inte skall ske förrän den 1\r\napril. Det är ett framsteg även om jag tycker att det\r\när otillräckligt och att man tar för litet hänsyn till\r\ndet arbete som kommer att vila på bankerna, som\r\nkommer att få agera som skattefogdar i\r\nfortsättningen. Det har vi redan tillräckligt av.</pre><pre>Alla tycker att vi skall använda personnummer i så\r\nliten utsträckning som möjligt. Då och då blir det\r\nfråga om utökad användning. Här föreslås att man\r\nskall utöka skyldigheten att inhämta\r\npersonnummer. Det kommer också att ankomma\r\npå bankerna i samband med\r\npreliminärskatteavdraget. Vi tycker inte att det är\r\nmotiverat, och därför yrkar vi avslag på detta i vår\r\nreservation nr 6.</pre><pre>Som alla närvarande vet, och kanske en del\r\nfrånvarande, skall man inte längre få göra något\r\ngrundavdrag när det gäller kapitalinkomster. I\r\nprincip kan vi väl hålla med om det. Men vi tycker\r\natt om man ser praktiskt på detta blir det ett väldigt\r\nkineser,i när man skall börja dra skatt på allt som\r\nt.ex. överstiger 100 kr. per person. Där har vi för\r\növrigt ett ändringsförslag om att man skall räkna\r\nper konto och inte per person. Bankerna har pekat\r\npå att det är mycket mera ändamålsenligt, men det\r\nhar man inte lyssnat på. Vi föreslår dessutom att\r\nman skall ha ett särskilt grundavdrag på 1 000 kr.\r\nför kapitalinkomster. Det bör inarbetas i det\r\nallmänna grundavdraget på 4 000 kr. som gäller för\r\nalla skattebetalare. Poängen är att man uppmuntrar\r\nbarn och kanske föräldrar till sparande. Det är inte\r\nomöjligt.</pre><pre>Det kanske inte låter så mycket med 1 000 kr. Alla\r\nni som är lika gamla och förståndiga som jag och\r\nnågra till i utskottet vet att 1 000 kr. i dag\r\nmotsvarades av 100 kr. år 1946. Vi har en nolla för\r\nmycket i våra räkenskaper här i Sverige. Gunnar\r\nBiörck motionerade på sin tid om att vi skulle ta\r\nbort en nolla. Fransmännen tog bort en nolla som\r\nni vet, dock inte presidenten utan i räkenskaperna\r\noch fick den nya francen på det sättet. Vi sitter fast\r\ni ett nominalistiskt tänkande och tycker att 1 000 kr.\r\nlåter väldigt mycket som grundavdrag. Det är det\r\nsåledes inte. Det är inte mer än 100 kr. i 1946 års\r\npenningvärde. Vi som levde med de pengarna på\r\nden tiden och bättre vet pengars värde än\r\nungdomar gör förstår att avdragsmöjligheterna\r\nmåste justeras. Jag hoppas därför att kammaren\r\nkommer att följa reservation nr 8 om särskilt\r\ngrundavdrag på kapitalinkomster.</pre><pre>Det var rörande att höra hur varmt ni talade om\r\nsparandet. Det påstås för övrigt att det är\r\ndetsamma som uppskjuten konsumtion. Det är inte\r\nalldeles riktigt. Många sparar inte för att över\r\nhuvud taget konsumera, utan för att lämna efter sig\r\nen icke obetydlig förmögenhet till barn och\r\nbarnbarn. Man hoppas sedan att det förs vidare. En\r\ndel är kanske uppskjuten konsumtion, men en stor\r\ndel är helt enkelt avstående från konsumtion för\r\nevärdliga tider. Det tycker vi bör uppmuntras.</pre><pre>Konton med räntor har jag varit inne på. Vi tar upp\r\ndem i reservation nr 9 tillsammans med centern,\r\nsom då och då har sina ljusa ögonblick.</pre><pre>Vi har även reservation nr 10 beträffande\r\nikraftträdande av reglerna om uppbörd av\r\npreliminär skatt på räntor och utdelningar. Man har\r\nunderskattat bankernas behov av\r\npersonalutbildning. De skall lägga upp det på data.\r\nMan har varit förtvivlad inför den situation som\r\nskulle uppstå om man hade tvingats sätta i gång\r\nredan den 1 januari. Nu har man i alla fall skjutit på\r\ndet till den 1 april. Inom parentes hoppas jag att de\r\ninte tror att det är ett aprilskämt och inte tar det på\r\nallvar.</pre><pre>Vi har åter upprepat att vi tycker att den\r\npreliminära B-skatten skall motsvara föregående\r\nårs faktiska skatt. Tidigare var man, som ni vet,\r\nuppe i 120 % uttaxerad preliminär B-skatt. Nu har\r\nman i alla fall gått ned till 110 %. Vi anser att det är\r\nrimligt att man nöjer sig med 100 %. Ändå\r\növerbeskattar vi i många olika sammanhang. Jag\r\nyrkar därför bifall även till denna reservation.</pre><pre></pre><pre>Anf. 50 GÖREL THURDIN (c):</pre><pre>Fru talman! Jag tänker inte orda mycket om det här\r\nbetänkandet. Det innehåller inte så mycket. Vi\r\nkommer att avhandla skattefrågor i nästa vecka på\r\nett mera genomgripande sätt. Med tanke på att\r\nHugo Hegeland nämnde att vi har några ljusa\r\nögonblick vill jag peka på ett mycket ljust\r\nögonblick, nämligen när man får en majoritet i ett\r\nutskott att vända och tänka sig för. Det gäller\r\nikraftträdandet av reglerna för uppbörd av\r\npreliminär skatt på räntor och utdelningar. I detta\r\nsammanhang har vi från centerpartiet motionerat,\r\neftersom vi ansåg att utskottet skulle höra\r\nkreditinstituten för att se om inte ikraftträdandet av\r\nreglerna måste ändras, dvs. att man ger banker osv.\r\nen längre förberedelsetid. Så skedde och utskottet\r\ntog sitt förnuft till fånga, eftersom man insåg att det\r\nvar praktiskt omöjligt att få detta genomfört på ett\r\nbra sätt om man inte sköt upp ikraftträdandet av\r\ndessa regler. Därigenom tillgodosågs vårt förslag.</pre><pre>Vi har i det här betänkandet krävt att någon\r\npreliminär skatt inte skall tas ut på räntor som\r\nunderstiger 100 kr., eftersom det blir ett\r\nadministrativt krångel när banken skall försöka\r\nhålla reda på det sammanlagda ränteutfallet för en\r\nkund. Vi tycker att ett sådant förfarande skulle öka\r\ndet byråkratiska krånglet.</pre><pre>Det finns en annan punkt som vi får anledning att\r\nåterkomma till senare, nämligen att ge incitament\r\ntill sparande. Vi har i ett särskilt yttrande i detta\r\nbetänkande pekat på att vi redan i våras i samband\r\nmed beslutet om skattereformen yrkade på att\r\nsparavdraget skulle vara kvar på\r\ntusenkronorsnivån, vilket även Hugo Hegeland\r\nnämnde. Anledningen till detta är att man skall\r\nförsöka åstadkomma även ett nysparande, att ge\r\nmänniskor incitament till att börja spara. Det\r\nhandlar inte om att vi skall ha bara en bra\r\nkapitalbeskattning för dem som redan har sparat\r\noch har ett kapital och se till att dessa människor\r\nstimuleras till att fortsätta spara, utan det är viktigt\r\nför våra ungdomar att känna att det finns ett värde\r\ni sparande och att de stimuleras till detta. Ett\r\navdrag på 1000 kr. är ju inte särskilt mycket, och det\r\nborde ha kunnat medges, speciellt som\r\ngrundavdraget när det gäller kapitalinkomster tas\r\nbort och en särskild kapitalbeskattning införs. Vi\r\nhar därför tagit upp detta i ett särskilt yttrande,\r\nmen vi återkommer så småningom till detta.</pre><pre>Anf. 51 CARL FRICK (mp):</pre><pre>Fru talman! Jag skall vara mycket kortfattad. Jag\r\ntänkte ta upp två punkter. Den ena gäller\r\nreservation 6 om skyldighet att uppge\r\npersonnummer. Vi anser att det är mycket onödigt\r\natt införa den här typen av registrering av\r\nmänniskor på ytterligare ett område. Vi har faktiskt\r\nsett en ganska massiv protest från det svenska\r\nsamhället då över 700 000 människor har vägrat att\r\nlämna in folk- och bostadsräkningen eftersom de\r\nanser att det börjar gå för långt med allt\r\nregistrerande och hanterande av ofantliga\r\ndatamängder som berör oss i alla möjliga olika\r\nformer. Det måste vara möjligt att finna andra\r\nformer för att komma till rätta med\r\nuppgiftsskyldigheterna för bankerna än att införa\r\nytterligare en registrering. Därför yrkar jag bifall\r\ntill reservation 6.</pre><pre>I övrigt står jag bakom alla reservationer där\r\nmiljöpartiet finns med, men jag tänker inte yrka\r\nbifall till dem, eftersom det är onödigt att förlänga\r\nriksdagens arbete.</pre><pre>Däremot tycker jag att det är mycket viktigt att\r\nman på olika sätt stimulerar sparandet, vilket har\r\nsagts tidigare. En del sparande innebär naturligtvis\r\natt man för gott avstår från konsumtion, och en del\r\nsparande innebär att man skjuter upp\r\nkonsumtionen. I vilket fall som helst finns det ett\r\ngott syfte. Därför tycker jag att det finns all\r\nanledning att på olika sätt stimulera till detta.\r\nDärför har vi begärt att sparavdraget på 1 600 kr.\r\nför barn upp till 18 år skall behållas. Vi tycker att\r\ndet är onödigt att ta bort det eftersom det kan vara\r\ninledningen till ett sunt förfarande med pengar för\r\nungdomar som de kan ha nytta av i framtiden. Det\r\när alltför många som skuldsätter sig på olika sätt,\r\noch sedan får de en mängd problem i framtiden.\r\nDetta kan man möjligen förhindra genom att\r\nbibehålla det här sparavdraget.</pre><pre>Anf. 52 YVONNE SANDBERG-FRIES (s):</pre><pre>Fru talman! I skatteutskottets betänkande 3\r\nbehandlas en proposition från regeringen i vilken\r\nändrade regler för självdeklaration och\r\nkontrolluppgifter föreslås. Det finns även förslag\r\nsom gäller skatteuppbördsförfarandet.</pre><pre>De föreslagna förändringarna hänger samman med\r\nskattereformen och innebär väsentliga förenklingar\r\nbåde för enskilda människor och för\r\nskattemyndigheterna. De innebär också att\r\nskattekontrollen av företagen kan förbättras.</pre><pre>De båda huvudförslagen i propositionen gäller dels\r\nett nytt system för företagens uppgiftslämnande vid\r\ntaxering, dels ett system för uttag av preliminär\r\nskatt på räntor och utdelningar.</pre><pre>Förslaget om företagens självdeklarationer syftar\r\ntill en mer likformig och effektiv skattekontroll av\r\nföretagen. Genom de nya reglerna frigörs tid för\r\nskattemyndigheterna så att taxerings- och\r\nkontrollverksamheten i högre grad än vad som är\r\nmöjligt i dag kan styras mot väsentligheter.\r\nExempelvis kan ADB-stödet utnyttjas för att skilja\r\nut deklarationer som behöver genomgå en närmare\r\ngranskning. Samtidigt förenklas uppgiftslämnandet\r\nfrån företagen, bl.a. genom att de kan hämta\r\nuppgifterna direkt ur sin bokföring. En effekt av\r\ndetta blir att ett trettiotal av dagens\r\ndeklarationsblanketter kan avskaffas.</pre><pre>Det nya uppgiftslämnandet föreslås gälla fr.o.m.\r\n1992 års taxering. Företag som avslutar sina\r\nräkenskapsår med årsbokslut får dock möjlighet att\r\nvid taxeringen 1992 i stället lämna in uppgifter\r\nenligt dagens regler. Dessutom kan företag som\r\ninte har sin redovisning utformad på det sätt som\r\nförutsätts beviljas dispens från de nya reglerna i tre\r\når.</pre><pre>\r\nDet andra huvudförslaget i propositionen innebär\r\natt preliminär skatt på 30 % skall tas ut på\r\ninkomsträntor och utdelningar till fysiska personer\r\nsom är bosatta i Sverige. Det skall ske på i\r\nhuvudsak samma sätt som i fråga om bl.a. lön.\r\nSkatten skall dras av när räntan eller utdelningen\r\nbetalas ut eller gottskrivs. Det skall göras av den\r\nsom skall lämna kontrolluppgift. Som vi vet är det\r\nfråga om Värdepapperscentralen, banker och\r\nandra kreditinstitut. Något skatteavdrag skall inte\r\ngöras för ränta som understiger 100 kr.</pre><pre>Genom det här förslaget behöver den som bara har\r\nskattepliktiga ränte- eller utdelningsinkomster inte\r\ndeklarera och inte heller själv betala in skatten.</pre><pre>Utskottet instämmer helt i regeringens förslag\r\nutom på en enda punkt, vilket har berörts av\r\nföregående talare, nämligen när det gäller\r\ntidpunkten då reglerna om uppbörd av preliminär\r\nskatt på räntor och utdelningar skall träda i kraft.</pre><pre>Enligt propositionen skulle detta ske den 1 januari\r\n1991. Dessa regler skulle alltså träda i kraft vid\r\nsamma tidpunkt som den nya kapitalbeskattningen\r\ni övrigt. Det är i och för sig ett logiskt och riktigt\r\nresonemang. Samtidigt har vi i utskottet tagit\r\nintryck av de synpunkter som bl.a. bankerna har\r\nframfört när det gäller behovet av förberedelser för\r\natt få systemet att fungera. En sammanvägning av\r\nde här synpunkterna har lett fram till att utskottet\r\nföreslår att ikraftträdandet flyttas fram till den 1\r\napril 1991.</pre><pre>Sammanlagt 11 reservationer har fogats till\r\nbetänkandet, och det är -- som vanligt kan man\r\nkanske säga -- moderaterna som skiljer ut sig allra\r\nmest. Moderaterna svarar ensamma för 8 av de 11\r\nreservationerna, och de moderata reservationerna\r\npräglas i hög grad av en konservativ ovilja mot\r\nförändringar. Reservationerna handlar om att\r\nmoderaterna vill behålla nuvarande regler för\r\nbeskattning av handelsbolag, att de vill försena det\r\nnya skatteregistret, att de vill ge företagen längre\r\nförberedelsetid för företagen, att de vill avvakta\r\nutvecklingen inom EG, att de över huvud taget\r\nmotsätter sig att ett system med preliminär skatt för\r\nräntor och utdelningar införs och att detta, om det\r\ninförs, bör ske först senare, osv.</pre><pre>Motiven i de moderata reservationerna varierar\r\nalltså, men konsekvenserna av de moderata\r\nståndpunkterna blir i de allra flesta fall att\r\nmöjligheterna till en effektiv skattekontroll\r\nförsenas och försvåras. Till detta vill utskottet inte\r\nmedverka.</pre><pre>En av de största förtjänsterna med skattereformen\r\när ju just att den skall leda till att skatteplanering\r\noch skattefusk praktiskt taget omöjliggörs. De\r\nfrågor som vi nu behandlar ger de nödvändiga\r\nförutsättningarna för den kontroll som skall\r\ngarantera att så också blir fallet.</pre><pre>I ett par reservationer har moderaterna lyckats få\r\nandra partier att ansluta sig. Det gäller den\r\nföreslagna skyldigheten att uppge personummer\r\nnär det öppnas konto i bank. Moderater och\r\nmiljöpartister motsätter sig detta. Om det är att\r\nsäga att redan de regler som nu gäller, bl.a. om\r\nbankernas skyldighet att lämna kontrolluppgift,\r\nförutsätter att personummer skall anges. Det är\r\nalltså i egentlig mening inte fråga om att införa\r\nnågon nyhet, vilket ju Carl Frick var inne på.\r\nUtskottet har dessutom inhämtat yttrande från\r\nkonstitutionsutskottet, som inte har haft någonting\r\natt erinra mot förslaget.</pre><pre>I en annan reservation kräver moderater,\r\ncenterpartister och miljöpartister att det inte skall\r\ntas ut någon preliminär skatt på konton som\r\navslutas och där den tillgodoförda räntan\r\nunderstiger 100 kr. I propositionen föreslås det att\r\nnågon preliminär skatt inte skall tas ut, om den\r\nsammanlagda räntan på ett eller flera konton under\r\nett år understiger 100 kr. Med denna regel blir det\r\nmycket god överensstämmelse med den regel som\r\nnu gäller beträffande kontrolluppgiftsskyldighet.\r\nBestämmelsen infördes bl.a. därför att man ville\r\nunderlätta för bankerna. Skulle bankerna inte vara\r\nskyldiga att hålla inne preliminär skatt för sådana\r\nhär räntor, skulle det i många fall sannolikt\r\ninnebära att skatteinbetalningen vid årets slut inte\r\nskulle visa sig bli den rätta. Detta i sin tur skulle\r\ninnebära att många människor som inte skulle ha\r\nbehövt deklarera skulle bli skyldiga att göra det.\r\nDetta är inte önskvärt, eftersom det skulle medföra\r\nmer krångel än vad som är nödvändigt.</pre><pre>Slutligen till frågan om grundavdrag, sparavdrag\r\nm.m. Jag har inte för avsikt att uppta kammarens\r\ntid med att diskutera frågan, eftersom den blir\r\nföremål för debatt redan i nästa vecka.</pre><pre>Jag yrkar bifall till hemställan i skatteutskottets\r\nbetänkande och avslag på samtliga reservationer.</pre><pre>Anf. 53 HUGO HEGELAND (m):</pre><pre>Fru talman! Vi i moderatera samlingspartiet är ju\r\ninte bara intresserade av förenklingar inom\r\nskattesystemet, utan intresset gäller också\r\nriksdagens debattformer, voteringsformer och\r\nröstningsförfarande. Därför skall jag ta tillbaka vad\r\njag sade tidigare när jag ställde flera yrkanden. Jag\r\nnöjer mig med att yrka bifall till blott den första\r\nreservationen.</pre><pre>Yvonne Sandberg-Fries påpekade mycket riktigt\r\natt moderaterna skiljer sig från de övriga partierna.\r\nDetta är ju oundvikligt, eftersom moderata\r\nsamlingspartiet är det största och ledande\r\noppositionspartiet. Det vore väl tråkigt, om vi gick\r\ni flock med de andra. Dessutom sade Yvonne\r\nSandberg-Fries -- ett mycket vackert namn för\r\növrigt -- att moderata samlingspartiet visar en\r\nkonservativ ovilja mot förändringar. Jag undrar hur\r\nen liberal ovilja mot förändringar ser ut.</pre><pre>Det är alldeles riktigt att bankerna har en\r\nskyldighet när det gäller att ta fram personnummer.\r\nDet är inte en nyhet. Det allvarliga är att det är\r\nfråga om en utökning av ett från personlig\r\nintegritetssynpunkt mindre tillfredsställande\r\nsystem. Jag tror att alla kan hålla med om det. Även\r\nCarl Frick betonade detta.</pre><pre>På tal om sparande, Carl Frick, får man väl säga att\r\nvad som nu sades av Carl Frick faktiskt var mitt i\r\nprick.</pre><pre>Slutligen vill jag, fru talman, göra det påpekandet\r\natt inflationen i år tar 11 % av allt banksparande, så\r\nden som spar 10 000 kr. på ett bankkonto eller ett\r\nallemanssparkonto får betala 100 kr. till följd av\r\ninflationen. Där har vi det avdrag på 100 kr. som\r\nsocialdemokraterna gör så stor affär av. Det är ju\r\nav noll och intet värde.</pre><pre>Anf. 54 GÖREL THURDIN (c):</pre><pre>Fru talman! Med risk att inte kunna vara lika rolig\r\nsom Hugo Hegeland tar jag på nytt till orda. Jag vill\r\nbara att ta upp en sak som Yvonne Sandberg-Fries\r\nsade om skattereformen. Hon sade att i och med\r\ngenomförandet av reformen var möjligheterna till\r\nskattefusk och skatteplanering i princip fullständigt\r\nstoppade. Jag vill bara stillsamt markera att det är\r\nmärkligt att man måste ha en generalklausul som\r\nskall ta vid där skattereglerna inte räcker.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>10 § Ändringar i vägtrafikskattelagen</pre><pre>Föredrogs</pre><pre>skatteutskottets betänkande</pre><pre>1990/91:SkU5 Ändringar i vägtrafikskattelagen\r\n(prop. 1990/91:37).</pre><pre>Anf. 55 KARL-GÖSTA SVENSON (m):</pre><pre>Fru talman! I den proposition som delvis ligger till\r\ngrund för det betänkande som vi nu skall debattera\r\nhar regeringen tagit upp en del av de\r\nkonkurrenssnedvridande effekter som kommer att\r\nfinnas inom mervärdebeskattningen.</pre><pre>Det är beklagligt att regeringen inte har haft\r\nambitionen att skapa en konkurrensneutral\r\nmervärdebeskattning. Basbreddningen inom\r\nmomsområdet innebär ju bl.a. att fot- och\r\nnaprapatvård momsbeskattas från årsskiftet. Det\r\nfår till följd att naprapatvård inte längre blir\r\nkonkurrensneutral mot kiropraktikervård. Denna\r\nnegativa effekt kan lätt undvikas. Personliga\r\nvårdtjänster som enligt nuvarande bestämmelser är\r\nundantagna från mervärdebeskattning skall enligt\r\nmoderat uppfattning även framdeles vara befriade\r\nfrån mervärdebeskattning, oavsett vem som\r\ntillhandahåller ifrågavarande tjänst.</pre><pre>Enskild verksamhet inom omsorgsområdet som\r\nriktas direkt mot vårdgivare kommer att belastas\r\nmed mervärdeskattekostnader avseende den\r\nskattefria verksamheten. Bedrivs motsvarande\r\nverksamhet i kommunal regi eller i enskild regi,\r\nvarvid upphandling sker från kommunens sida,\r\nerhålls full kompensation för mervärdeskatten.</pre><pre>I tider då den offentliga sektorn står inför stora\r\nförändringsbeslut är det orimligt att\r\nmervärdebeskattningen utformas på det sätt som\r\njag har gett exempel på. Det innebär nämligen en\r\nutökad ''Dagmarism''. Det är ju anmärkningsvärt\r\natt inte regeringen visar intresse av att skapa\r\nkonkurrensneutralitet ens på detta viktiga område,\r\nsärskilt som efterfrågan på omsorg kommer att öka\r\ndramatiskt, inte minst inom äldreomsorgen.</pre><pre>Mervärdebeskattningen styr oss således mot en\r\nfortsatt planekonomi inom omsorgsverksamheten.\r\nFör undvikande av skattekostnader måste nämligen\r\nall verksamhet inom ifrågavarande områden\r\nkanaliseras via kommunsektorn. Det är inte bara\r\nstelbent och byråkratiskt. Det står i klar strid mot\r\nmarknadsmässiga principer. Valfriheten för\r\nenskilda människor begränsas i hög grad.</pre><pre>Motsvarande konkurrenssnedvridande effekter\r\nkommer också på idrottsområdet. I vissa fall blir\r\nspelaravgifter momsbeskattade efter årsskiftet. Det\r\när ytterligare ett exempel på hur den beslutade\r\nskatteomläggningen drabbar idrottsrörelsen i vårt\r\nland.</pre><pre>I betänkandet behandlas också ett antal motioner\r\nfrån den allmänna motionstiden.</pre><pre>Utskottets majoritet vill inte stimulera till ett ökat\r\nmotorintresse bland våra ungdomar. På annat sätt\r\nkan man inte tolka majoritetens förslag att\r\nfortfarande kräva dubbel accis och dispensavgift i\r\nsamband med att bl.a. motorfordonsintresserade\r\nungdomar bygger ett s.k. amatörbyggt fordon.\r\nTrots att huvudparten av de delar som används vid\r\ndessa amatörbyggen tidigare har funnits på ett\r\naccisbelagt motorfordon, måste man erlägga ny\r\naccis efter ombyggnaden. Dessutom måste man\r\nerlägga en s.k. dispensavgift på 7 000 kr.\r\nDispensavgiften grundas på bestämmelser om nya\r\navgasregler från 1989 års bilmodeller. Den kommer\r\natt ge upphov till mycket stora problem för många\r\nmotorfordonsentusiaster. Möjligheten att\r\nimportera äldre fordon har i stort sett\r\nomöjliggjorts.</pre><pre>Kostnaderna för en amatörbyggare att få ett fordon\r\nav normalstorlek godkänt för körning på svenska\r\nvägar uppgår till ca 23 000 kr. Härav uppgår accis-\r\noch dispensavgift till nästan 18 000 kr. Det är enligt\r\nmoderat uppfattning ett orimligt avgiftsuttag.</pre><pre>Vi moderater vill inte heller motarbeta intresset för\r\nveteranbilar. Det är enligt vår uppfattning\r\noacceptabelt att införsel och innehav av äldre,\r\nkulturhistoriskt intressanta fordon försvåras genom\r\nstela och omotiverat hårda skatteregler. Vi vill\r\ndärför införa en rullande 30-årsgräns avseende\r\nvägskattebefrielse för denna typ av fordon.\r\nDessutom bör inte 30 år gamla eller äldre fordon\r\nbeläggas med accis vid införsel. Vi föreslår i stället\r\nett schablonbelopp i likhet med vad som gäller i\r\nbl.a. Norge. Beloppet där är 1 500 kr., som kan\r\ntjäna som riktmärke för oss.</pre><pre>I reservation nr 7 uttalar vi tillsammans med\r\ncentern att s.k. A-traktorer, som enbart används i\r\njordbruk, skall hänföras till jordbrukstraktorer.\r\nEftersom dessa traktorer inte används för\r\nentreprenadverksamhet utan enbart för\r\njordbrukets eget behov är det inte rimligt att\r\nhänföra dessa fordon till trafiktraktorer.</pre><pre>Det får till följd t.ex. att man beträffande\r\ntransporter av betor, potatis och spannmål, som har\r\nskett med A-traktorer, i flertalet fall återgår till att\r\nutföra dessa transporter med vanliga\r\njordbrukstraktorer. Det innebär på många olika\r\nsätt en klar försämring.</pre><pre>Det är därför märkligt att utskottets majoritet\r\nfortfarande håller fast vid den orimliga\r\nbeskattningseffekt som jordbrukare med A-\r\ntraktorer efter den 30 juni i år har drabbats av.</pre><pre>När det gäller den proposition som behandlas i\r\ndetta betänkande vill jag framhålla att vi vägrades\r\natt motionera om den typ av\r\nkonkurrenssnedvridande effekter i\r\nmomsbeskattningen som jag nämnde inledningsvis\r\ni mitt anförande. Vi kommer därför att under den\r\nallmänna motionstiden återkomma med dessa\r\nsjälvklara krav på en konkurrensneutral\r\nmomsbeskattning. Det är enligt vår uppfattning\r\nnödvändigt att enskilda människor ges möjlighet\r\ntill valfrihet inom vård och omsorg. För att vi skall\r\nkunna uppnå detta mål måste exempelvis\r\nmomsbeskattningen ändras.</pre><pre>Herr talman! Slutligen yrkar jag bifall till\r\nreservation 3 i detta betänkande. Jag har dock inte\r\nför avsikt att begära votering.</pre><pre></pre><pre>Anf. 56 GÖREL THURDIN (c):</pre><pre>Herr talman! Karl-Gösta Svenson talade\r\ninledningsvis så vackert om naprapater och om\r\nalternativ medicin att jag började fundera över\r\nvarför han inte nämnde zonterapeuterna också.\r\nDet gällde ju ändringar i vägtrafikskattelagen.\r\nÅtminstone i det sammanhanget använder vi ju\r\nfötterna, dvs. begagnar apostlahästarna.</pre><pre>Men så småningom kom han in på det här\r\nbetänkandet om ändringar i vägtrafikskattelagen.\r\nVi i centern har funnit anledning att ställa oss\r\nbakom reservation 4 om veteranbilar. Vidare har vi\r\nfunnit anledning att avge en reservation i anledning\r\nav en motion som har väckts av bl.a. centerpartister\r\noch som handlar om motorsågsbränsle. Det\r\nhandlar om vikten av att styra med hjälp av skatter,\r\nnågot som vi har talat om i många avseenden. Det\r\nframgår av många betänkanden. Vi tycker alltså att\r\npolitiker skall styra med skatter t.ex. när det gäller\r\nmiljöfrågor. Om så inte blir fallet, finns det en risk\r\natt ett motorsågsbränsle som är ofarligare för den\r\nsom arbetar med det och som alltså innebär en\r\nbättre arbetsmiljö slås ut på grund av att det blir för\r\ndyrt.</pre><pre>Likaså står vi bakom reservation 7 om A-traktorer.\r\nVi tycker inte att det finns någon anledning att\r\nkräva en strängare beskattning av dessa traktorer i\r\nde fall där man kan fastställa att traktorerna är rena\r\narbetsredskap. I det sammanhanget finns det\r\ncentermotioner som vi har följt upp.</pre><pre>Anf. 57 GÖSTA LYNGÅ (mp):</pre><pre>Herr talman! Ibland är det svårt att finna rim och\r\nreson i vårt utskotts resonemang. Man skriver t.ex.\r\ni detta betänkande att det i Sverige pågår ett arbete\r\nsom syftar till en styrning mot miljövänligare\r\nbränslen, fordon och fartyg. Sammanhanget är\r\nsådant att man kan tro att det underförstås att\r\nutskottet verkligen ställer upp på detta. Men det\r\nförhåller sig ju precis tvärtom. Man höjer\r\nfrigränsen för tunga landsvägsfordon, så att dessa\r\nfordon får det lättare i konkurrensen med\r\nspårburen trafik. Det gäller just de utländska\r\nfordonen. När det gäller dessa handlar det väl om\r\nlångväga transporter, för vilka just spårburen trafik\r\nborde utnyttjas. Jag skulle gärna vilja ha en\r\nförklaring till varför man gör på det viset. Vi har\r\nalltså föreslagit att det beträffande nuvarande\r\nskattepliktsgräns, som är 3 500 kg, inte skall ske\r\nnågon höjning till 6 000 kg.</pre><pre>Sedan har vi i vår motion föreslagit gemensamma\r\nnordiska miljöavgifter. Här säger utskottet att ett\r\ninslag i det nordiska samarbetet är att söka\r\ngemensamma nordiska lösningar. Med den\r\nmotiveringen avstyrker man vårt yrkande.</pre><pre>Kan herr talmannen förstå ett sådant handlande?\r\nJag kan inte göra det. Men vi får hoppas att Kjell\r\nNordström ger oss en förklaring.</pre><pre>Till slut några ord om elbilarna. En särskild\r\nskatteklass för elbilar, ja, t.o.m. befrielse från\r\nfordonsskatt, är ju ett gammalt krav från vår sida.\r\nDen reservation som Maggi Mikaelsson och jag har\r\nundertecknat grundar sig dock på en motion från\r\ntvå moderater. Ett tag kunde man nästan tro att\r\nmoderaterna hade en sorts nyvaknat intresse för\r\nmiljövänlig teknik. Men så väl var det inte i detta\r\nsammanhang, för moderaterna i utskottet har inte\r\nställt upp på elbilsreservationen. Det skall bli\r\nspännande att se hur det blir på olika håll i\r\nvoteringen.</pre><pre>Herr talman! Jag yrkar bifall till reservation 8 och\r\nvill meddela att jag kommer att begära votering på\r\nden punkten. I övrigt står vi i miljöpartiet de gröna\r\nbakom våra reservationer. Men i detta\r\nsammanhang yrkar vi inte bifall till dem.</pre><pre>Anf. 58 KJELL NORDSTRÖM (s):</pre><pre>Herr talman! I proposition nr 37 föreslår\r\nregeringen förändringar av vägtrafikskatten för\r\nutländska fordon. Bakgrunden till dessa förslag är\r\natt de nordiska samarbetsministrarna redan 1985\r\ntillsatte en arbetsgrupp som skulle undersöka\r\nförutsättningar för mera likartade regler för\r\nfordonsavgifter i de nordiska länderna.</pre><pre>Arbetet har varit ett led i strävan att utveckla\r\nNorden som hemmamarknad, och förslagen i\r\npropositionen innebär att den gränsöverskridande\r\ntrafiken underlättas. Beträffande den viktgräns för\r\nfordons- och kilometerskatt för utländska fordon\r\nsom används i Sverige föreslås en höjning från\r\nnuvarande 3 500 kg till 6 000 kg. Även beträffande\r\nden körsträckegräns som gäller för\r\nkilometerbeskattningen föreslås en höjning, från 50\r\nkm till 100 km.</pre><pre>Avsikten med förenklingarna är särskilt att\r\nunderlätta trafiken i gränsområden. Speciellt viktig\r\när den föreslagna höjningen av skattepliktsgränsen\r\ntill 6 000 kg, något som skulle medföra att lättare\r\ndistributionsbilar helt kunde undantas.</pre><pre>I propositionen föreslås också en del förändringar\r\nav mervärdeskatten vad gäller hyra av bil eller\r\nmotorcykel för yrkesmässig trafik liksom att\r\nuttagsbeskattning även skall omfatta den\r\nkommunala förvaltningen av egna\r\nbostadsfastigheter.</pre><pre>Kommunerna föreslås även få rätt till statsbidrag\r\nnär man utger bidrag eller andra ersättningar till\r\nkommunalförbund i vissa fall.</pre><pre>Slutligen föreslås vissa följdändringar i lagen om\r\nmervärdeskatt och i lagen om omsättningsskatt på\r\nvissa värdepapper på grund av ändringar i annan\r\nlagstiftning.</pre><pre>Alla partier utom miljöpartiet har i skatteutskottet\r\ntillstyrkt samtliga förslag från regeringen.</pre><pre>Miljöpartiet vill i enlighet med reservation 1 att\r\npropositionen skall avslås. Miljöpartiet kan inte\r\nacceptera att vi underlättar för den\r\ngränsöverskridande trafiken. Men även\r\nmiljöpartister måste i denna fråga, liksom i en del\r\nandra frågor, inse att vi knappast kan diktera\r\nvillkoren själva. Detta förslag är i mångt och\r\nmycket ett resultat av en förhandling där man\r\nfaktiskt tvingats att både ge och ta.</pre><pre>Målsättningen har varit att försöka få till stånd en\r\nmer likartad beskattning beträffande\r\nfordonstrafiken. Men olikheterna mellan de\r\nnordiska länderna är faktiskt så stor att det har visat\r\nsig vara omöjligt att komma fram denna väg.</pre><pre>I samband med behandlingen av propositionen tog\r\nutskottet upp ett antal motioner som väcktes under\r\nden allmänna motionstiden. Detta har resulterat i\r\nytterligare nio reservationer.</pre><pre>Reservationer med i stort sett likalydande innehåll\r\nhar behandlats av denna kammare vid ett flertal\r\ntillfällen. Jag avser därför inte att kommentera alla.\r\nMen jag vill säga några ord om reservation 3 som\r\ngäller amatörbyggda bilar.</pre><pre>Regeringen avgjorde i juni månad detta år ett antal\r\nbesvärsärenden om s.k. årsmodellsdispens som\r\ninnebar att ett flertal av dessa fordon, som satts\r\nsamman av bilentusiaster, erhållit s.k.\r\nårsmodellsdispens. Inom trafiksäkerhetsverket\r\npågår nu ett arbete med att utforma föreskrifter för\r\nen årsmodellsdispens som säkerligen kommer att\r\ntillfredsställa många bilentusiaster. Detta innebär\r\natt både motionären och reservanterna borde vara\r\nnöjda med att kraven i viss mån håller på att\r\ntillgodoses.</pre><pre>Herr talman! Med detta vill jag yrka bifall till\r\nutskottets hemställan och avslag på samtliga\r\nreservationer.</pre><pre>Anf. 59 GÖSTA LYNGÅ (mp):</pre><pre>Herr talman! Jag har inte fått något rejält besked\r\nav Kjell Nordström om huruvida det nordiska\r\nsamarbetet skulle kunna gå ut på gemensamma\r\nmiljöavgifter för transporter.</pre><pre>Dessutom saknar jag fortfarande miljövänligheten i\r\natt gynna tunga eller medeltunga lastbilstransporter\r\nframför spårburen trafik.</pre><pre>Anf. 60 KJELL NORDSTRÖM (s):</pre><pre>Herr talman! Jag har förståelse för att Gösta Lyngå\r\npå många områden vill ha bättre miljö. Om det är\r\nvi överens. Men det är inte säkert att det i alla\r\nsammanhang skulle vara bättre att använda\r\nspårbunden trafik när det gäller\r\ngränsöverskridande trafik. Det finns inte så värst\r\nmånga spår som korsar gränserna. Det skulle i\r\nmånga fall bli mycket långa resor, ofta med\r\ndieseldrivna tåg. För miljön tror jag att detta\r\nförslag är rätt bra jämfört med att köra långa\r\nsträckor med tåg med dieseldrivna lok.</pre><pre>Anf. 61 GÖSTA LYNGÅ (mp):</pre><pre>Herr talman! Det är just vid långa transporter man\r\nskall använda järnvägen. Det är där man skall\r\nprofilera järnvägen. Vid korta transporter har\r\nlandsvägstrafiken en klar plats. Det är den sortens\r\nmiljöstyrning av trafiken som vi vill ha. Det är den\r\nsorten vi hade hoppats att kunna arbeta för\r\ngemensamt med de andra nordiska länderna.</pre><pre>Anf. 62 KJELL NORDSTRÖM (s):</pre><pre>Herr talman! Det mesta av landsvägstrafiken\r\nutgörs inte av långa resor. En föredragshållare som\r\njag hade möjlighet att lyssna till för en tid sedan\r\nberättade att 90 % av alla landsvägstransporter\r\nmed lastbil är kortare än 10 mil. Den\r\nföredragshållaren sade att alternativet inte var att\r\nanvända järnväg, utan snarare att använda häst och\r\nvagn.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande lagutskottets betänkanden\r\n1990/91:LU13 och LU14, finansutskottets\r\nbetänkanden 1990/91:FiU5, FiU6, FiU7 och FiU9\r\nsamt skatteutskottets betänkanden 1990/91:SkU3\r\noch SkU5.</pre><pre>\r\nLagutskottets betänkande LU13</pre><pre>Mom. 5 (ekonomiskt stöd till kommunerna)</pre><pre>Utskottets hemställan -- som ställdes mot\r\nreservation 3 av Elisabeth Persson -- bifölls med\r\nacklamation.</pre><pre>Mom. 11 (umgängesrättens utövande)</pre><pre>Utskottets hemställan bifölls med 263 röster mot 35\r\nför reservation 6 av Ulla Orring och Bengt Harding\r\nOlson. 1 ledamot avstod från att rösta.</pre><pre>Mom. 12 (översyn av umgängesreglerna)</pre><pre>Utskottets hemställan bifölls med 262 röster mot\r\n38 för reservation 7 av Martin Olsson och Stina\r\nEliasson.</pre><pre>Mom. 17 (vårdnadshavarens\r\nupplysningsskyldighet)</pre><pre>Utskottets hemställan bifölls med 227 röster mot\r\n73 för reservation 10 av Ulla Orring m.fl.</pre><pre>Mom. 20 (sekretesskyddet för barn)</pre><pre>Utskottets hemställan -- som ställdes mot\r\nyrkande 7 i motion 1989/90:L410 av Kaj Larsson\r\nm.fl. -- bifölls med acklamation.</pre><pre>Mom. 22 (termen faderskapserkännande)</pre><pre>Utskottets hemställan bifölls med 220 röster mot\r\n59 för reservation 14 av Rolf Dahlberg m.fl. 21\r\nledamöter avstod från att rösta.</pre><pre>Mom. 37 (behörig domstol i vårdnadsmål)</pre><pre>Utskottets hemställan bifölls med 280 röster mot\r\n18 för reservation 24 av Elisabeth Persson.</pre><pre>Mom. 42 (ensamstående fäders situation)</pre><pre>Utskottets hemställan bifölls med 261 röster mot\r\n36 för reservation 28 av Ulla Orring och Bengt\r\nHarding Olson.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU14</pre><pre>Utskottets hemställan bifölls.</pre><pre>Finansutskottets betänkande FiU5</pre><pre>Mom. 2 (ränta på kassakravsmedel)</pre><pre>Utskottets hemställan bifölls med 241 röster mot\r\n60 för reservationen av Lars Tobisson m.fl.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU6</pre><pre>Utskottets hemställan bifölls.</pre><pre>Finansutskottets betänkande FiU7</pre><pre>Hemställan</pre><pre>Utskottets hemställan -- som ställdes mot\r\nhemställan i reservation 1 av Carl Frick -- bifölls\r\nmed acklamation.</pre><pre>Motivering</pre><pre>Utskottets motivering -- som ställdes mot dels\r\nden i reservation 2 av Lars Tobisson m.fl. anförda\r\nmotiveringen, dels den i reservation 3 av Anne\r\nWibble och Lars De Geer anförda motiveringen --\r\ngodkändes med acklamation.</pre><pre>Finansutskottets betänkande FiU9</pre><pre>Utskottets hemställan bifölls.</pre><pre>Skatteutskottets betänkande SkU3</pre><pre>Mom. 1 (räkenskapsutdrag i handelsbolag, m.m.)</pre><pre>Utskottets hemställan bifölls med 240 röster mot\r\n58 för reservation 1 av Bo Lundgren m.fl. i\r\nmotsvarande del.</pre><pre>Mom. 7 (skyldighet att uppge personnummer)</pre><pre>Utskottets hemställan -- som ställdes mot\r\nreservation 6 av Bo Lundgren m.fl. i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU5</pre><pre>Mom. 4 (amatörbyggda fordon)</pre><pre>Utskottets hemställan -- som ställdes mot\r\nreservation 3 av Bo Lundgren m.fl. -- bifölls med\r\nacklamation.</pre><pre>Mom. 10 (elbilar)</pre><pre>Utskottets hemställan bifölls med 262 röster mot\r\n38 för reservation 8 av Gösta Lyngå och Maggi\r\nMikaelsson.</pre><pre>Övriga moment</pre><pre>Utskottets hemställan bifölls.</pre><pre>11 § Beslut rörande utskottsbetänkanden som\r\nslutdebatterats den 29 november</pre><pre>Företogs till avgörande utbildningsutskottets\r\nbetänkande 1990/91:UbU2 samt näringsutskottets\r\nbetänkanden 1990/91:NU2 och NU8 (beträffande\r\ndebatten i dessa ärenden, se prot. 35).</pre><pre>Utbildningsutskottets betänkande UbU2</pre><pre>Mom. 1 (plan för utnyttjande av media i den högre\r\nutbildningen)</pre><pre>Utskottets hemställan bifölls med 158 röster mot\r\n140 för reservationen av Larz Johansson m.fl. 2\r\nledamöter avstod från att rösta.</pre><pre>Mom. 2 och 3</pre><pre>Utskottets hemställan bifölls.</pre><pre>Näringsutskottets betänkande NU2</pre><pre>Utskottets hemställan bifölls.</pre><pre>Näringsutskottets betänkande NU8</pre><pre>Utskottets hemställan bifölls.</pre><pre>\r\nBeslut om samlad votering</pre><pre>Beträffande de på föredragningslistan närmast\r\nupptagna ärendena, justitieutskottets betänkanden\r\nJuU5, JuU6 och JuU7, trafikutskottets\r\nbetänkanden TU8 och TU9 samt bostadsutskottets\r\nbetänkande BoU5, beslöt kammaren på förslag av\r\ntredje vice talmannen medge att de fick företas till\r\navgörande i ett sammanhang sedan debatten i alla\r\ndessa ärenden avslutats.</pre><pre></pre><pre>12 § Fortsatt giltighet av 1952 års\r\ntvångsmedelslag</pre><pre>Föredrogs</pre><pre>justitieutskottets betänkande</pre><pre>1990/91:JuU5 Fortsatt giltighet av 1952 års\r\ntvångsmedelslag (prop. 1990/91:23).</pre><pre>Anf. 63 BERITH ERIKSSON (v):</pre><pre>Herr talman! Jag vill först beklaga att det på grund\r\nav kommunikationsmissar mellan mig och\r\nutskottskansliet blev ett särskilt yttrande av min\r\nreservation i utskottet, och det yttrandet kan jag\r\ninte yrka bifall till. Därför, herr talman, yrkar jag\r\nbifall till vänsterpartiets motion JU9.</pre><pre>Ingen har hittills ifrågasatt behovet av denna lag\r\nsedan den första riksdagsbehandlingen av dess\r\nfortsatta giltighet 1972. Så står det i betänkandet.</pre><pre>För egen del kan jag endast svara för de tre år som\r\njag har varit med. Hösten 1988 var jag ny och\r\noerfaren, och år 1989 hade jag en ersättare. Därför\r\när det först i år som jag har kunnat sätta mig in i\r\nbakgrunden till lagens tillkomst. Jag tyckte att jag\r\nmåste göra det för att kunna bilda mig en\r\nuppfattning om nödvändigheten av att den finns\r\nkvar.</pre><pre>Föregångarna till 1952 års tvångsmedelslag var de\r\nkrigslagar som infördes under andra världskriget\r\nmed början 1940. Den 8 januari 1940 skrev\r\nliberalen Torgny Segerstedt i Göteborgs Handels-\r\noch Sjöfartstidning: Lagen är en direkt kopia från\r\nHitlers tredje rike, och att när polisen får rätt att\r\navlyssna våra telefoner, läsa våra brev, bura in oss\r\npå en månad utan vidare spisning, då kan det bli en\r\nsmula fason på denna lilla filial till det stora\r\nmönsterlandet. Det var ungefär vad många tyckte\r\nom krigslagarna.</pre><pre>Dessa lagar upphörde att gälla när 1944 års lag\r\nantogs. Men sedan hände det saker. Den s.k.\r\nEnbomsaffären blev startskottet till den\r\nspionhysteri som massmedia med Herbert Tingsten\r\ni spetsen piskade upp. Man manade till ett förnyat\r\ninförande av krigslagarna, och då som nu fanns\r\nhandlingskraftiga politiker lyhörda för de\r\nstämningar i samhället som pressen speglade.\r\nDärför blev 1952 års tvångsmedelslag en\r\nfortsättning på samma tänkande som krigslagarna\r\nvar uttryck för.</pre><pre>Kammardebatten från 1951 är en mycket intressant\r\nläsning. Det tog någon timme för mig att läsa den,\r\nmen det var det värt. Propositionen,\r\nremissinstanserna, betänkandet och sedan\r\nkammardebatten handlade helt om att denna lag\r\nbehövdes -- eller inte behövdes -- för att skydda\r\nlandet mot spioneri. Många riksdagsledamöter var\r\nbekymrade över att så snart behöva göra avsteg\r\nfrån konventionen om mänskliga rättigheter som\r\nnyss hade undertecknats. Ja, flera uttalade sorg\r\növer att den demokratiska ordning som infördes\r\nnär krigslagarna avskaffades blev så kortvarig.</pre><pre>Under de år som gått har tyngdpunkten i\r\nregeringens propositioner men framför allt i\r\nutskottets skrivningar kommit att mer ligga på de\r\nandra i lagen uppräknade brotten än spioneri. Men\r\ndet var just risken för spioneri som var orsak till att\r\nlagen stiftades. Förklarligt nog är det i dag inte lika\r\ngångbart att tala om att denna lag behövs för att\r\nförhindra spioneri i landet.</pre><pre>I årets proposition står att SÄPO i en skrivelse\r\nanfört att 1952 års tvångsmedelslag utgör en\r\nnödvändig grund för den verksamhet som SÄPO\r\nbedriver samt att de möjligheter som lagen ger\r\nockså har utnyttjats. Det är allt vad som står. Helt\r\nklart har det gått slentrian i hanteringen.</pre><pre>SÄPO vill självklart ha så långtgående\r\nbefogenheter som möjligt, och det vill väl alla\r\nsäkerhetstjänster. Men det är riksdagens skyldighet\r\natt göra en självständig bedömning av SÄPOs\r\nönskemål. Riksdagen har ett ansvar att redovisa\r\nmotiven för behoven av en fortsatt giltighet av\r\nlagen, utöver motivet att det är SÄPOs önskemål.</pre><pre>Herr talman! Jag yrkar därmed avslag på\r\npropositionen och betänkandet och bifall till\r\nvänsterpartiets motion.</pre><pre>Anf. 64 KRISTER SKÅNBERG (mp):</pre><pre>Herr talman! Miljöpartiet har i en motion yrkat\r\navslag på regeringens proposition om fortsatt\r\ngiltighet av 1952 års tvångsmedelslag. Det gjorde vi\r\ndärför att vi inte tyckte att det fanns tillräckliga skäl\r\natt bifalla propositionen. Vi anser att det är fel att\r\nha en årlig ritual som går ut på att förlänga denna\r\ntvångsmedelslag utan en noggrann prövning. Vi\r\ntycker också att insynen i säkerhetsarbetet är\r\notillräcklig.</pre><pre>Uppenbarligen avser regeringen att lägga fram ett\r\nförslag till en mer varaktig lag i dessa frågor\r\nsamtidigt som man föreslår ändringar i\r\nrättegångsbalken. Det är bara märkligt och synd att\r\ndet skall behöva ta så lång tid.</pre><pre>Insynen i SÄPOs arbete är en svår fråga.\r\nRiktlinjerna skall naturligtvis debatteras som\r\nvilken annan viktig politisk fråga som helst, men de\r\nkonkreta arbetsmetoderna kan inte alltid\r\ndebatteras på det sättet. Det skulle försämra\r\nmöjligheterna att utföra ett effektivt\r\nsäkerhetsarbete. Jag tror att de flesta människor\r\ninser att det tyvärr är nödvändigt med ett sådant\r\nsäkerhetsarbete så länge världen ser ut som den\r\ngör. Det finns internationell terrorism, och det\r\nfinns odemokratiska grupper som vill tvinga fram\r\nförändringar på odemokratisk väg, även med hjälp\r\nav våld. Samtidigt framförs kraftig kritik mot det\r\nsätt på vilket SÄPO har arbetat. Bl.a. kritiseras\r\nsättet att använda buggning.</pre><pre>Avlyssning är ett sätt att missbruka\r\ntvångsmedelslagen. Vi i miljöpartiet anser att\r\nsäkerhetspolisen har gjort sig skyldig till sådant\r\nmissbruk. Vi anser också att man i Sverige tar för\r\nlätt på riskerna med detta. Säkerhetspolisen\r\nbehövs, men den får inte arbeta så att den utgör en\r\nfara för demokratin. Vi vet ännu inte tillräckligt\r\nmycket om hur SÄPO kommer att fungera i sin nya\r\nskepnad. Däremot vet vi att insynen i SÄPOs\r\narbetsmetoder måste bli bättre. Tills vi har fått fram\r\nbättre lösningar när det gäller att skapa löpande\r\ninsyn i säkerhetsarbetet får vi nöja oss med att\r\njustitieutskottets ledamöter håller direktkontakt\r\nmed dem som leder säkerhetsarbetet. Vi i Sverige\r\när inte ensamma om detta problem; det finns också\r\ni andra länder. Det vore naturligtvis bra om vi\r\ngenom att ta lärdom utifrån kunde finna bättre\r\nformer för hur den nödvändiga insynen i och\r\nkontrollen av säkerhetsarbetet skall äga rum.</pre><pre>Herr talman! Vi vill dock inte denna gång säga nej\r\ntill att förlänga tvångsmedelslagen. Till nästa år\r\nmåste kraven skärpas.</pre><pre>Anf. 65 LARS-ERIK LÖVDÉN (s):</pre><pre>Herr talman! I det betänkande från\r\njustitieutskottet som kammaren nu behandlar\r\ntillstyrks regeringens förslag om förlängning av\r\n1952 års tvångsmedelslagstiftning. Lagen gäller vid\r\nförundersökning angående vissa brott mot rikets\r\nsäkerhet och vissa andra grövre brott. Det är fråga\r\nom tilläggs- och undantagsbestämmelser till de\r\ngrundläggande reglerna i rättegångsbalken om\r\nstraffprocessuella tvångsmedel. Det gäller\r\nmöjligheterna till häktning, beslag och\r\nkvarhållande av postförsändelser, och det gäller\r\nutvidgade möjligheter att använda hemlig\r\nteleavlyssning och hemlig teleövervakning.\r\nTillstånd till sådana åtgärder får lämnas även om\r\ndet för brottet är föreskrivet lindrigare straff än vad\r\nsom krävs enligt rättegångsbalken.</pre><pre>1952 års tvångsmedelslag -- det sägs också i\r\npropositionen -- utgör en nödvändig grund för den\r\nverksamhet som säkerhetspolisen bedriver, både\r\nnär det gäller att bekämpa brott mot rikets säkerhet\r\nmen också när det gäller att bekämpa terroristdåd.\r\nDet är alltså fråga om utomordentligt allvarlig\r\nbrottslighet. Som anges i utskottsbetänkandet rör\r\ndet sig om brott som grov mordbrand, kapning,\r\nluftfartssabotage, flygplatssabotage, grovt\r\nsabotage, krigsanstiftan, spioneribrott samt försök\r\noch förberedelse till stämpling.</pre><pre>Det är alltså utomordentligt allvarlig brottslighet.\r\nTyvärr är läget det att även om man har\r\nförhoppningar om en bättre värld så lever vi i dag i\r\nen värld där den här typen av brott är relativt\r\nvanligt förkommande. Vi känner till att under de\r\nsenaste åren har det begåtts en rad terroristdåd ute\r\ni Västeuropa som också till en del har haft\r\nkopplingar till Sverige.</pre><pre>Det är naturligtvis utomordentligt betydelsefullt att\r\nsäkerhetspolisen har tillgång till arbetsmetoder som\r\ngör det möjligt att bekämpa den här sortens\r\nbrottslighet. I det utredningsarbete som har\r\nbedrivits om säkerhetspolisens arbetsmetoder har\r\nsåväl den särskilda utredaren Carl Lidbom som\r\nSÄPO--kommittén konstaterat att det finns ett klart\r\nbehov av lagstiftningen.</pre><pre>Till Krister Skånberg vill jag säga att även JO och\r\nJK vid sina kontroller har konstaterat -- JO gjorde\r\ndet vid en granskning av aktmaterialet som sträckte\r\nsig över 1989 och 1990 års verksamhet inom\r\nsäkerhetspolisen -- att handläggningen av ärendena\r\nom telefonavlyssning har bedrivits i enlighet med\r\ngällande bestämmelser och i enlighet med de\r\nintentioner som riksdagen har skisserat i\r\nlagstiftningsarbetet. Det tycker jag är viktigt att ha\r\ni minnet.</pre><pre>Visst kan man ha farhågor, och det har man väl\r\nalltid kring hemlig verksamhet som bedrivs av\r\nsäkerhetspolis på olika håll, för att verksamheten\r\ninte bedrivs på ett riktigt sätt. Men vid upprepade\r\ngranskningar har det konstaterats att de\r\nbestämmelser som gäller enligt den här\r\nlagstiftningen har tillämpats på ett korrekt sätt av\r\nsäkerhetspolisen.</pre><pre>Jag tycker att Krister Skånbergs synpunkter i det\r\nsärskilda yttrandet, där han markerar att den\r\nparlamentariska kontrollen är viktig, är någonting\r\natt ta fasta på. SÄPO-kommittén föreslog en\r\nutvidgad parlamentarisk kontroll, dels genom\r\nrikspolisstyrelsens lekmän, dels i form av\r\ninrättande av en särskild registernämnd. Samtidigt\r\nmarkerades av SÄPO-kommittén att riksdagen och\r\ndess justitieutskott har en betydelsefull roll att\r\nspela här. Som Krister Skånberg säger i det\r\nsärskilda yttrandet, bör den kontroll som\r\njustitieutskottet har att utöva göras fortlöpande\r\nnågon gång om året. Det är en synpunkt som jag\r\ntycker är värdefull och som jag vill ta fasta på.</pre><pre>Det finns alltså ett uttalat behov av den är\r\nlagstiftningen, och som Berith Eriksson sade i sitt\r\nanförande är det nu egentligen första gången som\r\nlagstiftningen på allvar ifrågasätts, utom vid dess\r\ntillkomst då det var en debatt i kammaren. Även\r\nvpk har i justitieutskottet -- om jag går tillbaka till\r\ntiden innan Berith Eriksson kom med i utskottet --\r\nvid flera tillfällen varit med om att tillstyrka\r\nförlängning av lagstiftningen. Det visar på att det\r\nfinns ett behov av denna lagstiftning och jag ser inte\r\natt utvecklingen under de senaste åren har gjort den\r\nobehövlig. Snarare är det tvärtom, att det finns\r\nallvarliga indikationer på terroristattacker och\r\nliknande ute i Europa som även vi i Sverige måste\r\nha möjlighet att skydda oss mot.</pre><pre>Jag ber, herr talman, att få tillstyrka utskottets\r\nhemställan och yrka avslag på de särskilda\r\nyrkanden som Berith Eriksson har ställt under\r\ndebatten här i dag.</pre><pre>Anf. 66 BERITH ERIKSSON (v):</pre><pre>Herr talman! Både Krister Skånberg och Lars-Erik\r\nLövdén pratar om terrorister. För att bekämpa\r\nterrorism har vi terroristlagen, som ger ungefär\r\nsamma möjligheter som den lag vi nu diskuterar.</pre><pre>När tvångsmedelslagen kom till, gällde det\r\nspionage och skydd för rikets yttre och inre\r\nsäkerhet, och man uttryckte sig som så att vi skall\r\ninte huttla med farliga spioner. I sådana fall får man\r\ninte vara så noga med rättssäkerheten. Det tycker\r\njag inte håller riktigt i dag.</pre><pre>Kärnan i den här lagen och användningsområdet\r\nför den är ju att man skall kunna anhålla, häkta,\r\nöppna brev och andra postförsändelser, avlyssna\r\ntelefon osv. på svagare skäl än vad som annars\r\nskulle vara fallet. Det är detta lagen egentligen är\r\ntill för.</pre><pre>De uppräknade brotten har ett mycket högre\r\nstraffvärde än sex månader till två år, beroende på\r\nvilket tvångsmedel man avser att använda, och jag\r\nifrågasätter behovet av den här lagen. Lars-Erik\r\nLövdén kanske har andra rapporter än vad jag har\r\ntillgång till. Jag har bara den lilla snutten i\r\npropositionen om att SÄPO anser att\r\ntvångsmedelslagen skall vara kvar.</pre><pre>Det var just det förhållandet att man skriver att\r\nman avser att permanenta lagen som fick mig att\r\nreagera. Om den permanentas, har riksdagen inte\r\nlängre möjlighet att varje år försöka ta ställning till\r\nden. Jag tycker nog att om den behövs, måste det\r\nockså läggas fram en helt annan redovisning för\r\nvarför den behövs och hur den används. Någon\r\nsådan har vi inte i dag, när vi skall ta ställning till en\r\nförlänging.</pre><pre>Anf. 67 LARS-ERIK LÖVDÉN (s):</pre><pre>Herr talman! Berith Eriksson hänvisar till\r\nterroristlagstiftningen när det gäller bekämpande\r\nav terroristbrott. Nu är det ju så, Berith Eriksson,\r\natt vänsterpartiet inte är anhängare av\r\nterroristlagstiftningens bestämmelser i det här\r\navseendet. Det visar på blottan i er argumentation.\r\nNi vill avskaffa både de särskilda bestämmelserna i\r\nterroristlagstiftningen och 1952 års lag. Det skulle,\r\nmenar jag, medföra utomordentligt stora\r\nsvårigheter för säkerhetspolisen att över huvud\r\ntaget bedriva någon meningsfull verksamhet för\r\nuppdagande och bekämpande av terroristbrott.</pre><pre>Lagstiftningen har visat sig vara nödvändig och\r\nvärdefull i säkerhetspolisens arbete. En annan sak\r\när, som jag sade till Krister Skånberg, att det är\r\nutomordentligt angeläget att vi har en riktig\r\nparlamentarisk kontroll och insyn i\r\nsäkerhetspolisens verksamhet. Den insynen kan\r\nutövas på olika sätt. Ett är via justitieutskottet, ett\r\nannat är via rikspolisstyrelsens lekmän och\r\nytterligare ett sätt är via den tillsyn som\r\njustitiekanslern och justitieombudsmännen\r\nbedriver.</pre><pre>Såsom påpekats av bl.a. SÄPO-kommittén, finns\r\ndet anledning att skärpa kontrollen och insynen.\r\nVissa steg i den riktningen har också tagits sedan\r\nSÄPO-kommittén framlade sitt betänkande.</pre><pre>Jag vill än en gång yrka avslag på Berith Erikssons\r\nsärskilda yrkanden och bifall till utskottets\r\nhemställan.</pre><pre>Anf. 68 KRISTER SKÅNBERG (mp):</pre><pre>Herr talman! Jag tycker att vi från miljöpartiets\r\nsida har givit en signal om att när den prövning\r\nkommer till stånd som absolut måste göras om man\r\nskall permanenta lagen, då krävs det ett mycket\r\nmycket bra och gediget underlag som visar att en\r\nsådan här lag är nödvändig. Jag förutsätter att alla\r\npartier den gången kommer att delta i debatten.\r\nDet vore värdefullt om tiden kunde användas\r\nklokt, bl.a. till att samla in erfarenheter från hur\r\nman löser de här mycket känsliga frågorna i andra\r\nländer.</pre><pre>Jag tycker som Berith Eriksson att det är olustigt att\r\ntvingas tillgripa extraordinära lagar, undantag från\r\nnormal lagstiftning, men vi tycker som sagt inte att\r\nvi den här gången ändå vill avslå förslaget om\r\nförlängning. Vi kräver bättre argument inför nästa\r\nprövning.</pre><pre></pre><pre>Anf. 69 BERITH ERIKSSON (v):</pre><pre>Herr talman! Lars-Erik Lövdén försöker blanda\r\nbort korten. Vi debatterar 1952 års\r\ntvångsmedelslag. Lars-Erik Lövdén säger att den\r\nskall användas för att bekämpa terrorism och säger\r\natt vänsterpartiet vill bli av med terroristlagen. När\r\ndet gäller vänsterpartiet och terroristlagen är det\r\ndet medel som man tar till i nästa led och som går\r\nunder benämningen kommunarest som vi mycket\r\nskarpt har uttalat oss emot. Vi är nog inte ensamma\r\nom det.</pre><pre>Anf. 70 LARS-ERIK LÖVDÉN (s):</pre><pre>Herr talman! Vi kan naturligtvis tvista om denna\r\nfråga, Berith Eriksson, men även i\r\nterroristbestämmelserna finns det möjligheter till\r\ntvångsmedel av samma karaktär som i 1952 års lag.\r\nOm jag inte missminner mig var ni även där kritiska\r\ntill bestämmelserna. Det hänger kanske samman\r\nmed att i de bestämmelserna inte krävs någon\r\nmisstanke om bestämt brott för att de skall kunna\r\ntillämpas. Här är rättssäkerhetsgarantierna\r\ntydligare, eftersom här krävs misstanke om ett\r\nbestämt brott. Men vi behöver inte tvista mer om\r\ndet.</pre><pre>Jag menar att det finns väldigt starka skäl för att\r\nförlänga giltigheten ytterligare ett år. Har det visat\r\nsig att lagstiftningen är så pass viktig för\r\nsäkerhetspolisens arbete bör den på sikt\r\npermanentas och arbetas in i rättegångsbalken.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>13 § Teleavlyssning m.m.</pre><pre>Föredrogs</pre><pre>justitieutskottets betänkande</pre><pre>1990/91:JuU6 Teleavlyssning m.m. (Skr.\r\n1990/91:21).</pre><pre>Anf. 71 BERITH ERIKSSON (v):</pre><pre>Herr talman! När jag har tittat på gamla protokoll\r\nkan jag konstatera att telefonavlyssning inte heller\r\när en ny företeelse. I Sandlerrapporten kan man\r\nutläsa att hemliga polisen under krigsåren\r\navlyssnade 11 183 972 svenska telefonsamtal. Av\r\ndessa föranledde 384 028 skriftliga rapporter.\r\nAlltså var 10 799 951 av samtalen av mer privat\r\nnatur och föranledde inte ens rapport hos den\r\nrapportskrivande polisen.</pre><pre>Antalet avlyssnade samtal har väsentligt minskat,\r\nåtminstone de som redovisas. När det gäller nyttan\r\nav avlyssningen i förundersökningshänseende är\r\ndet i 50 % av fallen som polisen anser sig ha haft\r\nnytta av avlyssningen.</pre><pre>Årets redogörelse avser 1989, men i september\r\n1989 byggdes reglerna för avlyssning ut. Det\r\ninnebär att antalet avlyssningar nu kommer att\r\nkraftigt öka. Det föranleder oss reservanter att\r\nkräva att en mer utförlig och precis rapportering av\r\navlyssningens omfattning skall ske. Vi har även en\r\nreservation med krav på att en redovisning av\r\nomfattningen av brytande av brevhemligheten skall\r\nske.</pre><pre>Utskottet hänvisar till att brevkontroll inte är\r\nhemlig. Motionen väcktes efter det att det hade\r\nkommit fram att tidningen Brand hade fått sin post\r\nbeslagtagen. Svenska Journalistförbundet uttalade\r\noro över att reaktionen hos allmänheten inte blev\r\nstörre.</pre><pre>I justitieutskottets betänkande JU25 med\r\nanledning av proposition 1988/89:124 om vissa\r\ntvångsmedelsfrågor behandlades frågan huruvida\r\nsärreglering behövdes för att hindra att\r\nintegritetskänsliga uppgifter röjs som en bieffekt av\r\ntvångsmedelsanvändningen. Utskottet ansåg då att\r\nändamålsprincipen och proportionalitetsprincipen\r\ngav tillräckligt skydd. Frågan om brevhemligheten\r\nhar nyligen varit uppe i kammaren efter\r\nkonstitutionsutskottets behandling av tryckfrihets-\r\noch sekretessfrågor. Konstitutionsutskottet skrev i\r\nsitt betänkande att utskottet utgick från att\r\nregeringskansliet fortlöpande följer frågan om\r\nskyddet av anonymitetsintresset.</pre><pre>I vår reservation föreslår vi att en redovisning sker\r\nav tvångsmedlet beslag av brev eller\r\npostförsändelser. Vi tycker att det skulle vara\r\nvärdefullt som ett sätt att följa frågan vad gäller\r\nanonymitetsintresset.</pre><pre>Jag yrkar bifall till de två reservationerna i\r\nbetänkandet.</pre><pre>Anf. 72 KRISTER SKÅNBERG (mp):</pre><pre>Herr talman! I en reservation till det här\r\nbetänkandet om telefonavlyssning m.m. har vi\r\nkritiserat regeringen för att den till synes lättvindigt\r\ngodtagit att rikspolisstyrelsen inte lämnat\r\nredovisning av telefonbevakning. Vi kräver en\r\nbetydligt fylligare och innehållsrikare redovisning\r\nvad gäller hemlig telefonavlyssning.</pre><pre>På den första punkten har vi i utskottet fått en sorts\r\nförklaring, som vi denna första gång får godta.\r\nVerksamheten hade pågått så kort tid. Vi tycker\r\nfortfarande att man skulle ha redovisat den, men\r\nokej. Det må bli bättre nästa gång.</pre><pre>På den andra punkten däremot har vi lagt fram\r\nförslag till hur en sådan fylligare och innehållsrikare\r\nredovisning kan ske. Vi vill alltså att varje fall där\r\nden extraordinära åtgärden med hemlig\r\ntelefonavlyssning eller öppnande av brev tillgrips\r\nskall rapporteras. Det skall alltså finnas ett särskilt\r\nrapportblad där man anger vad skälet var, vilket\r\nbrott man misstänker. Man skall också följa upp\r\nmed att tala om när ärendet är slutbehandlat och\r\nvilken betydelse avlyssningen eller öppnandet av\r\nbrevet har haft för att klara upp ärendet. En sådan\r\nredovisning kommer att bli mycket omfångsrik,\r\nsom framgick av Berith Erikssons anförande. Det\r\nrör sig ändå om många fall. Det ger i alla fall en\r\nbättre möjlighet till överblick än att gå in i alla\r\nhandlingar. Det får tillgripas när rapporterna visar\r\natt man misstänker missbruk eller felaktigt bruk av\r\nden integritetskränkande åtgärden\r\ntelefonavlyssning, teleövervakning eller öppnande\r\nav brev. Det bör följas upp.</pre><pre>Jag vill, herr talman, yrka bifall till reservationerna\r\n1 och 2 i betänkandet.</pre><pre>Anf. 73 BRITTA BJELLE (fp):</pre><pre>Herr talman! Regeringen har i skrivelse\r\nunderrättat riksdagen om omfattningen av\r\ntelefonavlyssning vid förundersökning i brottmål.</pre><pre>Bestämmelserna om telefonavlyssning är enligt min\r\nmening rigorösa. För att telefonavlyssning skall få\r\nanvändas krävs att det för brottet inte föreskrivs\r\nlindrigare straff än fängelse i två år. Det är alltså\r\nenbart mycket grova brott som öppnar den här\r\nmöjligheten. Det krävs dessutom att det skall vara\r\nav synnerlig vikt för utredning för att\r\ntelefonavlyssning skall få tillgripas.</pre><pre>\r\nTillstånd till hemlig telefonavlyssning meddelas av\r\ndomstol på begäran av åklagaren. Tillstånd får\r\nmeddelas för högst en månad. Behöver\r\ntelefonavlyssningen ske under längre tid, måste\r\nfrågan prövas på nytt. Sedan länge ges dessutom en\r\nförhållandevis fyllig redogörelse till riksdagen om\r\nomfattningen av telefonavlyssningen.</pre><pre>1989 meddelade domstolarna tillstånd att avlyssna\r\n211 personer, som samtliga var misstänkta för grova\r\nnarkotikabrott, och 24 personer som var misstänkta\r\nför annan grov brottslighet. Det framkommer\r\ningen märkbar minskning eller ökning av antalet\r\ntelefonavlyssningar om man jämför 1989 års siffror\r\nmed tidigare års, såvida man inte, som Berith\r\nEriksson gör, går tillbaka till krigsåren -- men detta\r\när ju inte jämförbart.</pre><pre>I de år 1989 avlyssnade fallen har det redovisats att\r\navlyssningen i genomsnitt uppgått till 44 dagar och\r\natt avlyssningen haft betydelse för\r\nförundersökningen i 51 % av fallen.</pre><pre>Mot den här bakgrunden anser majoriteten i\r\nutskottet att redogörelsen till riksdagen av\r\ntelefonavlyssningsfallen är fyllig nog.\r\nVänsterpartiet och miljöpartiet säger i sin\r\nreservation att de vill ha en redovisning av vilka\r\nsom är beslutande och verkställande organ, hur\r\nlänge avlyssningen pågått och vilken betydelse\r\navlyssningen haft för förundersökningen.\r\nUppgifterna skall enligt reservanterna sändas in till\r\nett centralt organ, som i sin tur skall lämna en\r\nredovisning till riksdagen och regeringen.</pre><pre>Men allt detta är faktiskt gjort. Det är precis en\r\nsådan redovisning som vi nu behandlar, och det är\r\ndärför vi vet vilka siffrorna är. Om så inte hade varit\r\nfallet, skulle vi inte ha haft det underlag som nu\r\nfinns för vårt betänkande.</pre><pre>Frågan om färdiga förundersökningar nämns också\r\ni vänsterpartiets och miljöpartiets reservation. Men\r\nfärdiga förundersökningar går det redan nu alldeles\r\nutmärkt att få reda på och gå igenom, om man så\r\nönskar. Om sedan redovisningen sker på ett\r\nrapportblad eller i brev måste väl ändå vara ganska\r\nointressant för riksdagen.</pre><pre>Vänsterpartiets och miljöpartiets krav är såvitt jag\r\nförstår helt tillgodosedda.</pre><pre>I reservation nr 2 anför vänsterpartiet och\r\nmiljöpartiet att likartade regler skall finnas också\r\nför brevkontroll. De kräver att beslutande och\r\nverkställande organ skall anges liksom den gärning\r\nsom misstanken avser och vilken försändelse som\r\nöppnats. Men alla dessa uppgifter ges redan i dag.\r\nOm en postförsändelse tagits i beslag, skall det\r\nupprättas ett beslagsprotokoll, av vilket framgår\r\nvem som är beslutande och vem som är\r\nverkställande. I protokollet skall dessutom de\r\nbeslagtagna föremålen noga beskrivas, och det\r\nskall anges vilket brott som misstanken avser.\r\nVidare skall, så snart det kan ske utan men för\r\nutredningen, såväl mottagaren som avsändaren,\r\nom denne är känd, underrättas om beslaget. Om\r\nbeslaget beslutats av annan än domstol, kan den\r\nmisstänkte begära domstols prövning av\r\nbeslagsbeslutet. Eftersom brevkontroll inte är en\r\nhemlig åtgärd på samma sätt som\r\ntelefonavlyssning, finns det inget skäl för riksdagen\r\natt begära den redovisning som vänsterpartiet och\r\nmiljöpartiet kräver. Här sker kontrollen, som jag\r\nser det, av den misstänkte själv, som får reda på vad\r\nsom görs. Dessutom kan den misstänkte utöva\r\nkontrollen genom att gå till domstol, om han inte är\r\nnöjd med det gjorda beslaget.</pre><pre>Jag yrkar avslag på reservationerna och bifall till\r\nutskottets hemställan.</pre><pre>Anf. 74 BERITH ERIKSSON (v):</pre><pre>Herr talman! Sanningen om telefonavlyssningen\r\ntycks i dag vara att om man använder en offentlig\r\ntelefonkiosk så kan samtalet bli avlyssnat och\r\nbandat. Om innehållet i samtalet inte är av större\r\nbetydelse än att det möjligtvis kan användas som\r\nunderhållning på en personalfest, är det i alla fall\r\nfrågan om ett intrång i den enskildes integritet och\r\nborde åtminstone föranleda att det sker en bättre\r\nredovisning.</pre><pre>En kriminalreporter ringde och berättade om en\r\nrättegång, där man i förundersökningen avlyssnat\r\njust en telefonkiosk. Det var en annan person än\r\nden misstänkte som ringde ett samtal. Av det\r\nsamtalet kunde man få argument som kunde\r\nanvändas mot en tredje person. Det verkar inte\r\nsom om detta är särskilt kontrollerat och\r\nbetryggande.</pre><pre>Jag förstår inte att man inom ett visst parti för ett\r\nsådant oväsen över folk- och bostadsräkningen och\r\nkallar denna för integritetstänkande, när man\r\nsamtidigt i det partiet anser att sådan här\r\ntelefonavlyssning kan godtas.</pre><pre>Jag avsåg inte att på något sätt seriöst jämföra\r\nsiffrorna från krigsåren med dagens. Jag tyckte\r\nbara att det var roligt att göra det.</pre><pre>Anf. 75 KRISTER SKÅNBERG (mp):</pre><pre>Herr talman! Det är nog ändå så att vårt förslag,\r\nsom vi framfört efter samråd med justitieutskottets\r\nsakkunniga kansli, skulle ge en bättre och enklare\r\nmöjlighet att få en överblick. Den rapportering av\r\nden hemliga telefonavlyssningen som ges i\r\nbetänkandet är väldigt summarisk. Vill man i dag\r\nha en bättre insyn, måste man gå igenom väldigt\r\nmånga handlingar. Det har i varje fall jag fått lära\r\nmig när jag försökt sätta mig in i detta ärende.\r\nDärför skulle det förslag som vi framfört i vår\r\nreservation faktiskt göra det mycket enklare för\r\njustitieutskottets ledamöter att skaffa sig en\r\növerblick, om de skulle vilja använda sig av den\r\nmöjligheten. Det skulle t.ex. ges möjlighet att göra\r\nvissa stickprovskontroller. Jag tror att en sådan\r\ninsyn skulle minska riskerna för missbruk. Om en\r\nperson som vill tillgripa hemlig telefonavlyssning\r\nvet att det är lätt att bli ställd till ansvar för vad han\r\ngjort och att han är tvungen att redovisa varför\r\ntelefonavlyssningen skedde och om avlyssningen\r\nvarit till nytta eller inte för förundersökningen, tror\r\njag att det skulle ha en missbruksdämpande\r\ninverkan.</pre><pre>Vi står naturligtvis fast vid reservationen.</pre><pre>Anf. 76 BRITTA BJELLE (fp):</pre><pre>Herr talman! När man lyssnar till Krister Skånberg\r\nfår man uppfattningen att han tror att åklagare och\r\ndomstolar konspirerar mot misstänkta personer.\r\nDet måste väl ändå vara riksdagen som beslutar om\r\nramar och lagar, som sedan domstol, åklagare och\r\npolis skall arbeta efter.</pre><pre>Hur tänker sig Krister Skånberg att han skall göra\r\nom han misstror domstolen? Skall han klandra\r\ndomstolen eller skall han säga att åklagaren eller\r\ndomarna gjort sig skyldiga till fusk? Jag kan faktiskt\r\ninte riktigt förstå vad han menar. Bestämmelserna\r\när ju alldeles glasklara. Det sägs att det skall finnas\r\nen misstänkt person och att brottet skall ha en\r\nminimistrafftid på två år. Det framgår också klart\r\natt det skall föreligga synnerlig vikt för att man över\r\nhuvud taget skall få meddela tillstånd för\r\ntelefonavlyssning. Om alla dessa förutsättningar är\r\nuppfyllda, utgår jag faktiskt ifrån att domstolen är\r\nkorrekt i sin handläggning av ärendet.</pre><pre>Jag utgår också ifrån att åklagaren är korrekt i sin\r\nhandläggning, eftersom jag tycker att vi lever i ett\r\nrättssäkert samhälle. Har man den utgångspunkten\r\när detta beslut viktigt.</pre><pre>Vad som är intressant för riksdagen är att veta om\r\nden lagstiftning som tillhandahålls för denna typ av\r\nverksamhet används i alldeles för många fall. Låt\r\noss säga att vi skulle kunna få reda på att man\r\nanvänder lagstiftningen i 2 000--3 000 fall. Då\r\nkanske vi skulle göra den bedömningen i riksdagen\r\natt det inte var avsett att det skulle vara på det\r\nsättet, och då kan vi ändra bestämmelserna. Jag\r\nkan väl ändå inte tro att Krister Skånberg menar att\r\nman skall gå in i det enskilda fallet och pröva om\r\ndomstolen har fattat ett riktigt beslut!</pre><pre>Anf. 77 KRISTER SKÅNBERG (mp):</pre><pre>Herr talman! I ett tidigare anförande sade Britta\r\nBjelle att hon tyckte att det vi ville med vår\r\nreservation redan var tillgodosett. Då förstår hon\r\ninte vad vi är ute efter.</pre><pre>Vi är alltså ute efter en fylligare redovisning än den\r\nsom för närvarande finns. Detta är ett sätt att\r\ntillgodose det. Uppenbarligen är inte våra\r\nönskemål tillgodosedda, och vi står som sagt fast\r\nvid vår reservation.</pre><pre>Anf. 78 BRITTA BJELLE (fp):</pre><pre>Herr talman! Ni kräver en fylligare redovisning och\r\nhar räknat upp vad ni vill ha reda på. Ni vill ha reda\r\npå vem som beslutar, vem som är verkställande, hur\r\nmånga ärenden det är och vilken betydelse besluten\r\nhar.</pre><pre>Allt detta finns angivet, och den enda skillnaden är\r\natt ni pratar om ett rapportblad medan\r\nredovisningen oftast sker i form av brev eller\r\nskrivelser till rikspolisstyrelsen eller via data som\r\nsedan redovisas för regeringen.</pre><pre>''En fylligare redovisning''. Då måste ni ju tala om\r\nvad mer ni vill ha reda på. Ni vill ju inte ha reda på\r\nnågot mer än vad som redan finns i vårt\r\nbetänkande!</pre><pre>Anf. 79 BERITH ERIKSSON (v):</pre><pre>Herr talman! Britta Bjelle sade ''ni'' och då kände\r\njag mig träffad.</pre><pre>Jag vill påpeka att det blev en kommunikationsmiss\r\nmed den här reservationen. Jag skulle nog inte ha\r\nförsökt utforma förslaget i detalj om jag hade haft\r\nmöjlighet att titta på det.</pre><pre>Jag tycker att det är en verkligt skrämmande\r\nutveckling att vi undan för undan bygger upp\r\nrepressionsapparaten och att vi då också i ökad\r\nutsträckning behöver se hur den används, som\r\nBritta Bjelle säger. Det är i så fall riksdagens ansvar\r\natt företa ändringar i de lagar vi redan har stiftat.\r\nDärför yrkar vi på en bättre redovisning.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre></pre><pre>14 § Fastighetsdomstolar m.m.</pre><pre>Föredrogs</pre><pre>justitieutskottets betänkande</pre><pre>1990/91:JuU7 Fastighetsdomstolar, m.m. (prop.\r\n1990/91:32).</pre><pre>Anf. 80 BIRGIT HENRIKSSON (m):</pre><pre>Herr talman! Justitieutskottets betänkande nr 7\r\nbehandlar fastighetsdomstolar m.m. Vi moderater\r\nhar återigen tvingats reservera oss -- bl.a. beroende\r\npå hanteringen av tingsrätternas arbetssituation.</pre><pre>I moderata samlingspartiet ställer vi oss mycket\r\ntveksamma till partssammansatta domstolar och\r\näven till den typ av specialdomstol, som det här är\r\nfråga om. Detta är något som vi även tidigare har\r\nredovisat vid många tillfällen.</pre><pre>I våras drogs t.ex. plötsligt den summariska\r\nprocessen bort från tingsrätternas handhavande.\r\nDet är något som jag fortfarande tycker var\r\nfelaktigt och som tyvärr även visar tecken på att bli\r\nbetydligt dyrbarare än man sade sig veta på\r\ndepartementet.</pre><pre>Man ändrade alltså arbetsordningen trots att en\r\nparlamentariskt tillsatt kommitté redan hade\r\ntillsatts för att göra en samlad översyn av\r\ndomstolarnas uppgifter, av deras arbetssätt och av\r\nderas organisation. Regeringen hade av någon\r\norsak, som jag inte förstår, inte tid att vänta på\r\nutredningen.</pre><pre>Vi moderater reserverade oss då den summariska\r\nprocessen behandlades, bl.a. för att vi ville ha en\r\nhelhetssyn på domstolsväsendets funktion innan vi\r\ntog ställning och därför att, som sagt, en utredning\r\npågår.</pre><pre>Nu lägger regeringen fram ytterligare en\r\nproposition som kommer att påverka tingsrätternas\r\narbetssituation -- och detta innan\r\ndomstolsutredningen lagt fram sin helhetsöversyn.</pre><pre>Herr talman! Det är möjligt att\r\nfastighetsdomstolarna skall avskaffas och att deras\r\narbetsuppgifter skall överföras till tingsrätterna. I\r\nSOU 1987:13 föreslogs detta, men förslaget ledde\r\ndå inte till ändrad lagstifning.\r\nJustitiedepartementet har i stället utarbetat ett\r\nreviderat förslag som ligger till grund för\r\npropositionen.</pre><pre>Regeringen förslår nu att mål rörande hyra och\r\nbostadsrätt skall överföras till tingsrätterna och där\r\nprövas i den sammansättning av tingsrätten som\r\ngäller vanliga tvistemål. Övriga mål, som\r\nfastighetsbildningsmål och expropriationsmål, skall\r\näven i fortsättningen prövas i fastighetsdomstol.</pre><pre>Återigen förändrar man arbetsförhållanden för\r\ntingsrätterna trots att en utredning pågår. Det är\r\ninte acceptabelt och därför anser vi även från\r\nmoderat håll att den kommitté som redan arbetar\r\nmed översynen av domstolsväsendet ges\r\ntilläggsdirektiv med uppdraget att även se över\r\nfastighetsdomstolarnas verksamhet, speciellt som\r\nsamtliga dessa mål på sikt eventuellt kommer att\r\nföras över till tingsrätterna.</pre><pre>Herr talman! Jag yrkar bifall till reservationen.</pre><pre>Anf. 81 LARS SUNDIN (fp):</pre><pre>Herr talman! I våras, närmare bestämt i maj,\r\ndebatterade vi senast här i kammaren\r\nfastighetsdomstolarna. Den gången hade vi\r\nfolkpartister tillsammans med centerpartisterna i\r\nutskottet reserverat oss. Vi ansåg att\r\nfastighetsdomstolarna inte behövdes.</pre><pre>Vi menade att de tvister som avgörs i\r\nfastighetsdomstolarna borde kunna flyttas över till\r\nde allmänna domstolarna, och att en sådan\r\növerflyttning kunde förberedas av\r\ndomstolsutredningen. Vår motivering för detta var\r\natt det varken fanns principiella eller oöverkomliga\r\npraktiska hinder för en sådan överflyttning.</pre><pre>Därmed skulle vi få en enhetligare\r\ndomstolsorganisation, vilket är ett egenvärde i sig;\r\ndärför att det är viktigt för den enskilde\r\nmedborgaren att han kan överblicka\r\ndomstolsorganisationen. Den ger ju lätt, herr\r\ntalman, intryck av att vara splittrad,\r\nsvåröverskådlig och inkonsekvent.</pre><pre>Vi har naturligtvis samma uppfattning i dag, ett\r\nhalvår senare, men bland andra partier har det\r\ntydligen hänt saker. Vi välkomnar att moderaterna\r\nhar anslutit sig till vår reservation -- de var inte med\r\nvåras -- och att också socialdemokraterna är på väg\r\nåt rätt håll. Nu vill socialdemokraterna åtminstone\r\natt det mesta av fastighetsdomstolarnas arbete skall\r\nflyttas över till tingsrätterna. Det är ett steg i rätt\r\nriktning. Varför inte, Göran Magnusson, ta också\r\ndet sista steget och låta domstolsutredningen\r\nförbereda en överflyttning till tingsrätterna av alla\r\nmål som i dag handläggs av fastighetsdomstolarna?</pre><pre>Herr talman! Jag yrkar bifall till reservationen.</pre><pre>Anf. 82 ANDERS SVÄRD (c):</pre><pre>Herr talman! Redan 1987 föreslog\r\nrättegångsutredningen i ett delbetänkande att\r\nfastighetsdomstolarna skulle avskaffas och att deras\r\nmål skulle handläggas av tingsrätterna. I den\r\nproposition som ligger till grund för det betänkande\r\nfrån justitieutskottet som vi nu behandlar går man,\r\nsom Lars Sundin sade, delvis -- men dock inte helt --\r\ndetta förslag till mötes. I motionerna JU11 och\r\nJU12 föreslås att steget skall tas fullt ut och att detta\r\nskall förberedas på det sättet att\r\ndomstolsutredningen tar upp även denna fråga.</pre><pre>Jag har samma uppfattning som Lars Sundin\r\nalldeles nyss har gett uttryck för, och mot den\r\nbakgrunden yrkar jag bifall till reservationen.</pre><pre>Anf. 83 GÖRAN MAGNUSSON (s):</pre><pre>Herr talman! Jag skall börja med att yrka bifall till\r\nhemställan i justitieutskottets betänkande nr 7 och\r\navslag på den reservation som finns fogad till\r\nbetänkandet.</pre><pre>Utskottet är i sin helhet ense i sakfrågan i\r\npropositionen, nämligen att de mål som gäller hyra\r\nav bostadsrätter och som nu handläggs i\r\nfastighetsdomstolen, i fortsättningen skall kunna\r\nhandläggas av tingsrätterna i landet. Det finns i\r\npropositionen även vissa andra förslag till\r\nförändringar, kring vilka det i utskottet inte heller\r\nråder någon oenighet.</pre><pre>Däremot finns till betänkandet en reservation, i\r\nvilken man behandlar frågan om\r\nfastighetsdomstolarnas kvarvarande ärenden, dvs.\r\ni huvudsak ärenden som rör fastighetsbildningsmål\r\noch expropriation. I propositionen anges att den\r\ntypen av mål skall kvarstanna i\r\nfastighetsdomstolarna, eftersom de kräver en\r\nsärskild sakkunskap.</pre><pre>I den gemensamma reservationen från de tre\r\nborgerliga partierna är man överens om att avskaffa\r\nfastighetsdomstolarna och att låta\r\ndomstolsutredningen närmare studera hur det skall\r\ngå till. I själva sakfrågan har man alltså redan tagit\r\nställning; fastighetsdomstolarna skall bort, och\r\nutredningen skall enbart expediera den\r\nbeställningen och sedan lägga fram ett förslag till\r\nhur det skall ordnas. Det kanske också är värt att\r\nnotera att den gemensamma reservationen ändå vid\r\ndetta kammarsammanträde kräver tre uttolkningar\r\nför att det skall bli klarlagt vad man tillsammans vill\r\nåstadkomma på den här punkten.</pre><pre>Frågan om fastighetsdomstolarna och den speciella\r\nsammansättningen i dessa domstolar med särskild\r\nsakkunskap har behandlats bl.a. av\r\nrättegångsutredningen. Det kan väl vara värt att\r\nnotera att rättegångsutredningens förslag fick ett\r\nblandat mottagande och att det alltså inte finns\r\nnågon särskilt enstämmig remissopinion omkring\r\nhur man skall lösa dessa frågor. I\r\nrättegångsutredningens förslag kom man nämligen\r\ninte runt själva kärnfrågan, dvs. den särskilda\r\nsakkunskap som kan behövas vid handläggningen\r\nav mer komplicerade fastighetsbildningsmål och\r\nvid expropriationsmål. Det fanns i stället andra\r\nförslag som innebar att tingsrätterna skulle kunna\r\nförstärkas med särskild sakkunskap. Även på den\r\npunkten är remissopinionen blandad, och det finns\r\nalltså ifrågasättanden när det gäller hur man skall\r\nkunna tillgodose den särskilda sakkunskap som nog\r\negentligen alla är överens om behövs vid\r\nhandläggningen av vissa typer av mål.</pre><pre>Detta är alltså en förklaring till varför\r\nutskottsmajoriteten har stannat för att de typer av\r\nmål som skall handläggas i fastighetsdomstol är av\r\nsådan beskaffenhet att de faktiskt behöver särskild\r\nsakkunskap. Vi menar att den sakkunskapen är\r\ntillgodosedd inom den nuvarande\r\nfastighetsdomstolsorganisationen. Det finns nog\r\negentligen ingen som anser att själva avgörandena\r\ninte skulle vara av hög och bra kvalitet, utan det är\r\nväl mera en fråga om ett organisationstänkande.</pre><pre>Jag vill, herr talman, avsluta med att säga att frågan\r\nom hur man skall tillgodose expertmedverkan eller\r\nsärskild sakkunskap i tingsrätterna inte är alldeles\r\nenkel. Även den fordrar en rad överväganden,\r\nvilket meddebattörerna säkert har insett när de har\r\nläst på rättegångsutredningens betänkande.</pre><pre>Anf. 84 LARS SUNDIN (fp):</pre><pre>Herr talman! Vi bestrider naturligtvis inte att en\r\nsådan här sakkunskap behövs i tingsrätterna i och\r\nmed att de skall ta över allt det som nu\r\nfastighetsdomstolarna handlägger. Den frågan är\r\nnaturligtvis inte alldeles okomplicerad. Frågan är\r\nhur denna expertis skall knytas till tingsrätterna. Vi\r\nmenar emellertid att domstolsutredningen skulle\r\nkunna lösa det problemet. Rättegångsutredningen\r\nville ju på sin tid flytta över alla mål från\r\nfastighetsdomstolarna till tingsrätterna, men det\r\nrådde bland remissinstanserna delade meningar om\r\nhur detta skulle lösas praktiskt.</pre><pre>Det intressanta är, Göran Magnusson, att när vi\r\ndebatterade detta för ett halvår sedan, förekom det\r\ninte ett ord, inte en suck från socialdemokraterna\r\nom att den nuvarande uppdelningen har vållat\r\nproblem. Detta erkänner emellertid\r\nutskottsmajoriteten denna gång i sin skrivning,\r\nmen vid den förra behandlingen förekom alltså inte\r\nett ord om detta. Nu medges bekymren som har\r\nfunnits och finns. De är av processuell och\r\nekonomisk art -- det är helt enkelt för dyrt.\r\nVälkommen till denna nya insikt, men varför inte\r\nta även det sista steget?</pre><pre>Anf. 85 GÖRAN MAGNUSSON (s):</pre><pre>Herr talman! När vi debatterade den här frågan i\r\nvåras handlade det om forumreglerna för\r\nekomålen, och även motionsvägen togs då frågan\r\nom fastighetsdomstolarna upp. Redan då fanns den\r\npromemoria som ligger till grund för förslaget och\r\nsom också har varit på remiss. I den promemorian\r\nhar man konstaterat att det har uppkommit\r\nproblem när det gäller vilken domstol som skulle\r\nvara behövlig. Man har fått bekymmer med\r\nhandläggningen av vissa mål, och det har också\r\nvisat sig vara irrationellt på det sättet att man inte\r\nhar kunnat sammanlägga mål som egentligen\r\nhänger samman. Det har inte varit möjligt att\r\nhantera dessa mål i antingen tingsrätt eller\r\nfastighetsdomstol, eftersom de olika målen enligt\r\nde nuvarande reglerna skulle handläggas i olika\r\ndomstolar.</pre><pre>Detta problem råder man nu bot på, och kvar står\r\nde mera komplicerade målen i fastighetsdomstolen.\r\nDen särskilda sakkunskap som alla är överens om\r\nbehövs och de nuvarande fastighetsråden fungerar\r\npå ett alldeles utomordentligt sätt.</pre><pre>Det finns en hel del skrivet i fråga om\r\nexpertmedverkan i tingsrätterna, det s.k.\r\nsakkunnigbeviset eller en särskild förstärkning av\r\nsammansättningen av tingsrätten. Det är inte\r\nalldeles enkelt att säga att man utan vidare skall\r\nfölja en lösning som exempelvis inte gör det möjligt\r\natt i förväg förutse domstolens sammansättning,\r\neftersom man från början inte kan inse målets\r\nkomplicerade natur utan kanske senare inkallar\r\nförstärkning i domstolen. Och man får då\r\nbekymmer med detta.</pre><pre>Anf. 86 LARS SUNDIN (fp):</pre><pre>Herr talman! Specialkunskaper hos en domstol\r\nkräver inte nödvändigtvis specialdomstolar, det är\r\npoängen med vår inställning. Låt oss därför\r\navskaffa specialdomstolarna men inte den\r\nspecialkunskap som behövs.</pre><pre>Anf. 87 BIRGIT HENRIKSSON (m):</pre><pre>Herr talman! Det låter på Göran Magnusson som\r\nom det stora problemet är hur man skall hantera\r\nfrågan, vilken domstol som skulle vara behörig och\r\nkunna sköta det hela. Jag stärks därmed ytterligare\r\ni mina funderingar kring att man borde låta den\r\nstora, övergripande domstolsutredningen ta fatt\r\näven i detta ärende. Inom denna utredning, om\r\nnågonstans, borde man ju kunna se helheten och få\r\nden helhetssyn som vi efterlyser.</pre><pre></pre><pre>Anf. 88 GÖRAN MAGNUSSON (s):</pre><pre>Herr talman! Jag har uppfattat den nu avgivna\r\nborgerliga reservationen och tidigare resonemang\r\npå det sättet, att man vill ha fler mål handlagda i\r\ntingsrätt och därigenom få en enhetligare\r\ndomstolsorganisation. De förändringar beträffande\r\nekomålen som vi fattade beslut om i våras är ett steg\r\ni den riktningen. Också de nu föreslagna\r\nförändringarna är ett steg i samma riktning, och jag\r\nhar då litet svårt att förstå varför Birgit Henriksson\r\ninte kan konstatera att detta går åt rätt håll och att\r\nman kan vara tämligen nöjd med den utveckling\r\nsom hittills har skett.</pre><pre>Problemet med vilken domstol som skall handlägga\r\nmålen löser vi nu genom att föra över hyresmålen\r\noch bostadsrättsmålen till tingsrätterna, där varje\r\ntingsrätt i landet blir behörig. Det är ett\r\nklarläggande, en förenkling och förbättring av\r\nsituationen.</pre><pre>Herr talman! När det sedan gäller den speciella\r\nsakkunskapen anförde jag tidigare några argument\r\ni den frågan, och jag vill också foga till debatten det\r\nsom tagits upp av flera tunga remissinstanser i\r\nanslutning till rättegångsutredningens förslag,\r\nnämligen att om man har en sammansättning som\r\ninnebär att exempelvis ledamöter med speciella\r\nkunskaper tillförs domstolen under målets\r\nhandläggning, löper man också en risk att\r\nprocessmaterial tillförs målet över huvudet på de\r\nparter som är inblandade i målet. Det anses inte\r\nheller vara någon god lösning på frågan om behovet\r\nav särskild sakkunskap, något som vi tydligen är\r\növerens om föreligger oberoende av om ärendena\r\nskall avgöras i tingsrätt eller i fastighetsdomstol.</pre><pre>Överläggningen var härmed avslutad.</pre><pre>(Beslut fattades efter 17 §).</pre><pre>15 § Uppskjutande av ikraftträdande av vissa\r\nändrade bestämmelser om motorredskap och\r\ntraktorer, m.m.</pre><pre>Föredrogs</pre><pre>trafikutskottets betänkande</pre><pre>1990/91:TU8 Uppskjutande av ikraftträdande av\r\nvissa ändrade bestämmelser om motorredskap och\r\ntraktorer, m.m. (prop. 1990/91:35)</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 17 §.)</pre><pre>Anf. 89 TREDJE VICE TALMANNEN (c):</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>16 § Säkerheten vid järnväg, tunnelbana och\r\nspårväg, m.m.</pre><pre>Föredrogs</pre><pre>trafikutskottets betänkande</pre><pre>1990/91:TU9 Säkerheten vid järnväg, tunnelbana\r\noch spårväg, m.m. (prop. 1990/91:1).</pre><pre>Anf. 90 TOM HEYMAN (m):</pre><pre>Herr talman! Ändrad inriktning av de statliga\r\nmyndigheternas verksamhet, minskad\r\ndetaljreglering och bantad statlig administration\r\nhar varit ständigt framförda krav i regeringens olika\r\nskrivelser den senaste tiden. Dess värre har dessa\r\nnya signaler uppenbarligen inte nått\r\nlagtextförfattarna på de olika departementen. Man\r\nfortsätter att skriva dåliga lagtexter, nya\r\ndetaljregleringar och nya statliga anvisningar på det\r\nsätt som man alltid har gjort.</pre><pre>Detta lagförslag är ännu ett exempel på denna\r\nteknik, och vi har funnit att det har så stora brister\r\natt det inte bör antagas. Regeringen bör komma\r\ntillbaka med ett nytt förslag, som står i bättre\r\növerensstämmelse med de egna kraven på\r\nförenkling av den statliga administrationen.</pre><pre>Låt mig, herr talman, ge några exempel på de\r\nonödiga regleringarna. Lagförslaget innehåller en\r\ndel rena nonsensparagrafer, t.ex. §§ 10, 12 och 13.\r\nDär föreskrivs bl.a. att spåranläggningar skall\r\nkonstrueras så, att skador förebyggs. Det förefaller\r\ninte rimligt att förutsätta att spåranläggningar\r\nbyggs för att skapa skador. Denna typ av\r\nbestämmelser bör därför kunna utgå.</pre><pre>I lagförslaget finns en uppdelning på tre olika typer\r\nav spårbunden trafik -- järnväg, spårväg och\r\ndessutom tunnelbana. Något skäl för denna\r\nuppdelning anges inte i propositionen. Både\r\njärnvägsinspektionen och kammarrätten i\r\nStockholm har avstyrkt denna indelning, och den är\r\nbåde onödig och opraktisk. Uppdelningen\r\npåverkar endast ordningsföreskrifterna, men där\r\nblir effekten den, att olika regler i vissa fall kommer\r\natt gälla på en och samma station, beroende på\r\nvilken sida av plattformen man befinner sig. Dels\r\ngäller järnvägssäkerhetslagens bestämmelser, dels\r\ngäller de lokala ordningsbestämmelserna. Detta är\r\nknappast en önskvärd uppdelning.</pre><pre>I lagförslaget förutsätts dessutom att\r\nspåranläggning inte får byggas utan banverkets\r\ntillstånd. Lagförfattaren har till sin förfäran\r\nupptäckt att det svenska folket sedan 1985 har haft\r\nfull frihet att bygga järnvägar utan tillstånd från\r\nlämplig statlig myndighet. Denna allvarliga brist\r\nvill man nu täppa till. Detta innebär, herr talman,\r\natt ett statligt verk skall överpröva i demokratisk\r\nordning fattade kommunala beslut.</pre><pre>Med de resonemang som förs i propositionen om\r\nprövning av den ekonomiska förmågan hos den\r\nsökande, kommer dessutom varken landstinget i\r\nStockholm eller spårvägen i Göteborg att uppfylla\r\nde kvalifikationer som krävs för att driva en\r\nspåranläggning.</pre><pre>Slutligen, herr talman, förutsätter lagen att alla\r\nfordon som trafikerar järnvägsnätet är godkända av\r\nbanverket. Regeringen skall visserligen kunna\r\nlämna dispenser, men något generellt godkännande\r\nav vagnar som tillhör eller har godkänts av andra\r\nförvaltningar i Europa är det inte tal om.</pre><pre>Denna paragraf står i skarp kontrast till de\r\nambitioner om ett integrerat Europa som\r\nregeringen i andra sammanhang nyligen har visat.\r\nDet innebär en nyordning så till vida att\r\ninternationella vagnar inte längre accepteras i\r\nSverige utan särskilt godkännande i varje enskilt\r\nfall.</pre><pre>Nu må någon naturligtvis invända att detta inte är\r\nnågot problem, och att ansvarskännande\r\nmyndigheter naturligtvis kommer att se till att\r\nbestämmelserna blir lämpliga och väl fungerande.\r\nJag vill påstå, herr talman, att det inte finns något\r\nsom styrker detta. Det finns massor av exempel på\r\nsvenska myndigheters rigida regeltolkning, och\r\ngenom denna paragraf öppnas ett nytt\r\nverksamhetsfältet för ambitiösa byråkrater.</pre><pre>Sammanfattningsvis, herr talman, är detta\r\nlagförslag så dåligt att det inte bör antas i\r\nnuvarande form. Regeringen bör därför\r\nåterkomma med ett nytt, förenklat och förbättrat\r\nförslag, och i avvaktan på detta yrkar jag avslag på\r\ndenna proposition. Skulle detta yrkande falla,\r\nkommer vi att stödja reservation 2 vid en eventuell\r\nomröstning i ett senare skede.</pre><pre>Anf. 91 RUNE JOHANSSON (s):</pre><pre>Herr talman! Detta betänkande skall ses mot\r\nbakgrund av 1988 års trafikpolitiska beslut, ett\r\nbeslut som bl.a. innebar att andra aktörer än SJ kan\r\nbedriva järnvägstrafik på det statliga järnvägsnätet.\r\nFram till nu har det funnits bestämmelser om\r\njärnvägssäkerhet spridda i ett flertal olika\r\nförfattningar. Av olika skäl har det nu ansetts riktigt\r\natt samla samtliga dessa bestämmelser i en\r\ngemensam grundläggande författning.</pre><pre>En stor utskottsmajoritet delar också denna\r\nuppfattning, med ett undantag, nämligen Tom\r\nHeyman. Han har som enskild motionär och i en\r\nreservation där han bl.a. fått med sig de andra\r\nmoderata kamraterna yrkat avslag på hela\r\npropositionen. Samtidigt har han reserverat sig när\r\ndet gäller en liten detalj i en paragraf. Jag anser,\r\nherr talman, att om man yrkar avslag på en hel\r\nproposition, finns det ingen anledning att gå in och\r\nspeciellt yrka bifall till en reservation om en liten\r\ndetaljfråga. Jag yrkar alltså avslag på reservation 1\r\nsom bl.a. Tom Heyman står bakom.</pre><pre>Den andra reservationen har folkpartiursprung.\r\nMan anser att en person som bedriver spårtrafik\r\ninte behöver ha ett ekonomiskt kunnande. Men om\r\ndetta handlar ju inte heller 4 § i förslaget, som här\r\nberörs. Där står bl.a. att en trafikutövare bör ha\r\nsådana ekonomiska förhållanden som ''kan anses\r\nuppfylla kraven i denna lag'', och det är en helt\r\nannan sak än det man reserverat sig för.</pre><pre>Slutligen, herr talman, vill jag säga att\r\ntrafikutskottet brukar vara positivt om någon\r\nkommer med ett vettigt förslag. Så har varit fallet\r\näven vid behandlingen av det här ärendet. Ett enigt\r\nutskott ber nämligen, på centerpartistiskt initiativ,\r\nregeringen återkomma till riksdagen med förslag\r\nom regler om trafikledning som säkerställer största\r\nmöjliga konkurrensneutralitet och trafiksäkerhet.</pre><pre>Med de här orden, herr talman, yrkar jag bifall till\r\ntrafikutskottets hemställan.</pre><pre>Anf. 92 TOM HEYMAN (m) replik:</pre><pre>Herr talman! Vi har yrkat avslag på hela\r\npropositionen och begärt en ny och förenklad\r\nlagstiftning -- det är riktigt. I en detaljfråga har vi\r\nfått med oss folkpartiet -- folkpartiet har i varje fall\r\nockså avgivit en reservation på den punkten. Jag\r\ntycker det är naturligt att vi stöder den om vårt\r\navslagsyrkande faller. I övrigt behöver jag inte\r\nmotivera vår ståndpunkt.</pre><pre>Anf. 93 RUNE THORÉN (c):</pre><pre>Herr talman! I föreliggande betänkande behandlas\r\nbl.a. trafikledningsansvaret för\r\nspåranläggningarna. Vi har från centerns sida tagit\r\nupp dessa problem i en motion och har, som vi nyss\r\nhörde föredraganden säga, fått med oss utskottet\r\npå den. Jag har naturligtvis orsak att vara nöjd såväl\r\npå egna som på partiets vägnar men vill ändå\r\nkommentera själva problemställningen något.</pre><pre>När vi nu delat upp ansvaret för järnvägen på\r\nbanverket -- det har ansvaret när det gäller spåren --\r\noch på SJ, som har ansvaret när det gäller\r\ntågtrafiken, och även på länsbolagen -- de har\r\nansvaret för sin trafik -- borde det vara naturligt att\r\nfinna en part som på ett för olika utövare av\r\ntågtrafik mer neutralt sätt kan ta själva\r\ntrafikledningsansvaret än vad som kan bli fallet när\r\nSJ har det. Vi kan som jämförelse se på flyget. Det\r\när ju inte SAS som har trafikledningsansvaret där,\r\nutan det är luftfartsverket. På samma sätt bör det\r\nvara när det gäller järnvägen. Således bör\r\nbanverket ha trafikledningsansvaret.</pre><pre>Jag kan ta ett exempel från den region som jag\r\nkommer ifrån, dvs. Göteborgsregionen. Mellan\r\nGöteborg och Alingsås har vi en mycket uppskattad\r\npendeltågstrafik, för vilken Göteborgsregionens\r\nlokaltrafik AB, GLAB, är huvudman. Mellan\r\nGöteborg och Stockholm har vi fått en allt bättre\r\ntågtrafik, bl.a. nu de nya snabbtågen. SJ har låtit\r\nGLAB förstå att man vill diskutera pendelturerna,\r\neftersom det ibland är trångt på banan. I ett sådant\r\nfall är det naturligtvis viktigt att det är en neutral\r\npart som har trafikledningsansvaret.</pre><pre>I Jönköpings län blev det ett privat företag som tog\r\nhand om tågtrafiken åt Länstrafiken, BK-tåg i\r\nVetlanda. Bitvis var de diskussionerna ganska\r\nkärva, eftersom just SJ såväl hade\r\ntrafikledningsansvaret som ägde stationerna. Även\r\ni ett sådant fall är det viktigt med ett neutralt\r\ntrafikledningsansvar.</pre><pre>Med en förbättrad järnväg kanske vi på sikt\r\nkommer att få flera, kanske egna, företag som kör\r\ngodståg. Då är det viktigt att trafikledningsansvaret\r\nhandhas på ett neutralt sätt.</pre><pre>Herr talman! Jag vill sluta med att uttala min\r\ntillfredsställelse med att vi i utskottet har kunnat\r\nenas om ett tillkännagivande i denna fråga och\r\nhoppas att regeringen skyndsamt återkommer med\r\nförslag till riksdagen.</pre><pre>Slutligen vill jag, utöver vad som framgår av själva\r\nbetänkandet, framhålla att det naturligtvis är\r\nviktigt att banverket får möjligheter att göra de ny-\r\noch reinvesteringar som behövs i vårt land för att vi\r\nskall få ett bra järnvägsnät, som möjliggör en\r\nframtida konkurrens till fromma för såväl person-\r\nsom godsbefordran. Jag vill särskilt understryka\r\ndet, eftersom vi nu med snabba steg närmar oss det\r\ndatum då regeringen lägger fram sin proposition\r\noch då partierna väcker sina motioner. Att\r\ninvestera i infrastrukturen är väl använda pengar,\r\ninte minst under kärva tider.</pre><pre>Herr talman! Jag ber att få yrka bifall till utskottets\r\nhemställan.</pre><pre></pre><pre>Anf. 94 ROY OTTOSSON (mp):</pre><pre>Herr talman! Vi har från miljöpartiets sida\r\nupprepade gånger krävt att trafikledningen för\r\njärnvägstrafiken skall ligga hos banverket och inte\r\nhos SJ, som den gör i dag. Skälet är, som redan har\r\nsagts här, att SJ är att betrakta som ett trafikföretag\r\nbland flera som bedriver järnvägstrafik. En neutral\r\nform av trafikledning bör ligga någon annanstans\r\nän hos just det företaget.</pre><pre>Jag konstaterar att utskottet har enats om det\r\nkravet i ett tillkännagivande till regeringen, och det\r\när ju glädjande. Då får vi väl se när regeringen\r\nåterkommer. Det står dock i betänkandet att det\r\nskall ske skyndsamt och snarast.</pre><pre>Jag vill också passa på att betona att vi, trots att vi\r\ndå inte var representerade i riksdagen, helt ställde\r\noss bakom den järnvägspolitiska reformen 1988, då\r\nman delade upp SJ i ett trafikföretag och ett\r\nbanverk. För att det skall fungera bra krävs\r\nförutom en ändring av trafikledningen att man\r\ninvesterar tillräckligt, som Rune Thorén tog upp,\r\nmen också att staten tar sitt ansvar och köper sådan\r\npersontrafik på järnväg som är\r\nsamhällsekonomiskt, socialt och regionalpolitiskt\r\nmotiverad. Det får vi anledning att återkomma till\r\nunder budgetbehandlingen här i riksdagen. Med\r\ndet, herr talman, yrkar jag bifall till utskottets\r\nhemställan.</pre><pre>Anf. 95 KENTH SKÅRVIK (fp):</pre><pre>Herr talman! I folkpartiet liberalernas motion i\r\ndetta ärende har vi i huvudsak tillstyrkt förslagen i\r\npropositionen, men vi har på en punkt, som Rune\r\nJohansson tidigare nämnde, haft avvikande\r\nuppfattning, vilket vi tagit upp i en reservation.</pre><pre>I den allmänna motiveringen redogör regeringen\r\nför de kriterier som skall tillämpas vid prövningen.\r\nI begreppet yrkeskunnande innefattas inte enbart\r\nbranscherfarenhet utan också ''ekonomiskt\r\nkunnande''. En sådan bedömning kan knappast\r\nanses ha direkt relevans för hälsa och säkerhet för\r\npassagerarna. Det kriteriet bör därför inte\r\ntillämpas, anser vi.</pre><pre>Många företag i andra branscher skulle aldrig ha\r\nkunnat starta, om en myndighet hade haft tillfälle\r\natt stoppa dem med hänvisning till att de\r\nekonomiska kalkylerna skulle vara för bristfälliga.\r\nRisken är uppenbar att denna regel kan användas\r\nsom ett allmänt etableringshinder.</pre><pre>Vi anser därför att tillståndsprövning endast skall\r\navse faktorer som är av betydelse för att\r\ntransporterna skall ske på ett säkert sätt. Jag yrkar\r\ndärför, herr talman, bifall till reservation nr 2, som\r\nvi har avgivit tillsammans med moderaterna.</pre><pre>Anf. 96 RUNE JOHANSSON (s):</pre><pre>Herr talman! Jag måste än en gång påpeka för\r\nKenth Skårvik att det inte är fråga om ekonomiskt\r\nkunnande. Jag ber att få citera sista delen av 4 §:</pre><pre>''Tillstånd får beviljas den som med hänsyn till\r\nyrkeskunnande, laglydnad samt ekonomiska och\r\nandra förhållanden av betydelse kan anses uppfylla\r\nkraven i denna lag och i föreskrifter som meddelats\r\nmed stöd av lagen.''</pre><pre>Det är alltså inte fråga om ekonomiskt kunnande --\r\ndet är de ekonomiska förhållandena som man i\r\nlagtexten talar om. Det bör vara det som gäller,\r\nKenth Skårvik.</pre><pre>Anf. 97 KENTH SKÅRVIK (fp):</pre><pre>Herr talman! Vi utgår från att den som har begärt\r\natt få utföra sådana här transporter har ett sådant\r\nekonomiskt kunnande som krävs för att ge sig på\r\nsådana saker. Vi anser inte att det behöver vara\r\ninskrivet i kriterierna för att den bedömningen skall\r\nkomma till stånd. Vi anser alltså att yrkeskunnande\r\noch branscherfarenhet bör räcka till för att klara de\r\ntransporterna.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>17 § Lagstiftning till följd av beslutet om en ny\r\nregional statlig förvaltning</pre><pre>Föredrogs</pre><pre>bostadsutskottets betänkande</pre><pre>1990/91:BoU5 Lagstiftning till följd av beslutet om\r\nen ny regional statlig förvaltning (prop.\r\n1990/91:27).</pre><pre>Anf. 98 AGNE HANSSON (c):</pre><pre>Herr talman! I det här betänkandet behandlas\r\nförslag till en rad principiella lagstiftningsbeslut,\r\nsom måste fattas med anledning av den proposition\r\nom samordnad statlig förvaltning som riksdagen\r\nantog för ungefär ett år sedan. Det var ett beslut\r\nsom centern inte stod bakom. I stället hade vi hellre\r\nsett en fördjupad länsdemokrati förverkligad, där\r\nman utgick från det folkvalda länsorganet,\r\nlandstinget, som i dag finns på länsnivå. Där kunde\r\nde gemensamma statliga angelägenheterna ha\r\nsamordnats i ett länsparlament baserat på\r\nlandstingens sammansättning. Det blev emellertid\r\ninte så, men nu håller detta reformarbete på att\r\ngenomföras ute i länen. I detta arbete råder en stor\r\nosäkerhet om vad regeringen har för syfte med\r\ndenna reform.</pre><pre>Under årets gång har det kommit många oliktydiga\r\nsignaler, men jag hoppas att det har klarats ut\r\ngenom fredagens interpellationsdebatt. Jag avser\r\ndå det förslag om nedläggning av\r\nlänsskolnämnderna som har framlagts. Förslaget\r\ngår ut på att man i stället skall bygga ut ansvaret för\r\nvissa länsexperter och utvidga detta till att omfatta\r\nstorregionala områden. Även inom vägverket\r\narbetar man på att bygga upp en samverkan mellan\r\nflera län i storregioner. Andra talesmän som står\r\nregeringspartiet nära har framträtt i debatten och\r\ntalat om att länsnivån inte längre är aktuell, utan att\r\ndet nu handlar om storregioner. Men jag hoppas att\r\nden debatten lägger sig och att vi kan vara ense om\r\natt det är länsnivån som skall diskuteras.</pre><pre>Jag hade naturligtvis gärna sett att man i denna\r\nproposition hade tagit upp en del saker som tidigare\r\nhar diskuterats. Då hade vi kunnat närma oss en\r\ndemokratisk process på länsnivå enligt den modell\r\nsom centern har förespråkat. Så har emellertid inte\r\nblivit fallet och därför finns det anledning för mig\r\natt betona två punkter i betänkandet där vi i\r\ncentern har reserverat oss. Vi menar att man borde\r\nha fattat ett annat beslut nu när den principiella\r\nlagstiftningen håller på att byggas upp.</pre><pre>Den första punkten gäller synen på\r\nnämndorganisationen inom den nuvarande\r\nsamordnande länsstyrelsen. Enligt det beslut som\r\nriksdagen fattade efter en remissomgång i\r\nutskottet, då majoriteten vid första\r\nkammarbehandlingen helt plötsligt svängde, gäller\r\nden ordningen att det är länsstyrelserna själva som\r\nbestämmer huruvida det skall inrättas några\r\nnämnder för speciella sakområden inom\r\nlänsstyrelsens ram. I det propositionsförslag som\r\nriksdagen hade att ta ställning till framhölls att man\r\nfrån centralt håll genom lagstiftning skulle inrätta\r\nfem nämnder.</pre><pre>Medan arbetet har pågått ute i länen har jag fått\r\noroande signaler om att det är mycket få\r\nlänsstyrelser som avser att inrätta några nämnder\r\növer huvud taget. De beslut om statliga\r\nangelägenheter som i dag ligger på sektorsorgan\r\növerförs nu direkt till länsstyrelsens styrelse. Det\r\nvar denna lösning som jag befarade under förra\r\nårets debatt. Om så sker betyder det att det blir en\r\nbetydande centralisering av inflytande och beslut\r\ntill länsnivå från sådana sektorsorgan som i dag har\r\natt fatta beslut, t.ex. lantbruksnämnderna,\r\nlänsvägnämnderna, länsskolnämnderna,\r\nskogsvårdsstyrelserna osv. Allt detta kommer nu\r\natt läggas under länsstyrelsens styrelse med\r\nbetydande inskränkningar i insyn och demokrati\r\nsom följd.</pre><pre>Jag menar inte att man skall inrätta för många\r\nnämnder, för det är angeläget att förvaltningen\r\nrationaliseras. Men det är viktigt att inflytandet inte\r\nbegränsas. Då kan människors engagemang för\r\nderas egna angelägenheter som rör länen minska,\r\nvilket kan få till följd att de blir mer och mer\r\nlikgiltiga för politiskt arbete över huvud taget, och\r\ndet vore djupt olyckligt. Vi är på väg mot en sådan\r\nutveckling inom många områden just nu. Därför är\r\ndet viktigt att vara observant när de statliga\r\nbeslutsfunktionerna byggs upp på länsnivå så att\r\nman inte hamnar i en sådan sits.</pre><pre>Vi från centern menar att det vore rimligt med en\r\nregel som innebär att länsstyrelserna är skyldiga att\r\ninrätta åtminstone två nämnder för att garantera en\r\nvidgad insyn. Detta har vi tagit upp i vår motion\r\nsom följts upp i en reservation fogad till detta\r\nbetänkande.</pre><pre>Den andra punkt där vi från centern har en annan\r\nuppfattning är sättet på vilket ledamöterna i dessa\r\nnämnder skall utses. Enligt riksdagens tidigare\r\nbeslut är det tänkt att det är länsstyrelsen som har\r\natt utse dessa ledamöter. Länsstyrelsen skall alltså\r\ninte bara besluta om vilka nämnder som skall\r\ninrättas utan skall även utse ledamöter och\r\nordförande. Vi menar att ett viktigt steg mot vidgad\r\nlänsdemokrati är att förankra detta val hos det\r\nparlamentariska organ på länsnivå som i dag utses\r\nav folket, landstinget. Då förankrar man den\r\ndemokratiska processen genom direkta val i länet.\r\nInsynen i valproceduren vidgas, vilket är i enlighet\r\nmed vårt motionsyrkande som inte tillstyrkts av\r\nutskottet. Detta krav har följts upp i en annan\r\nreservation. Jag yrkar härmed bifall även till denna\r\nreservation, som är fogad till detta betänkande.</pre><pre>I övrigt vill jag yrka bifall till utskottets hemställan\r\noch till de reservationer där mitt namn finns med.</pre><pre>Anf. 99 MARGARETA GARD (m):</pre><pre>Fru talman! Riksdagen har tidigare beslutat att\r\növerlåta till länstyrelsernas styrelser att själva\r\nbestämma vilken nämndorganisation som skall\r\nknytas till länsstyrelserna och hur de skall vara\r\nutformade för att medverka till en nödvändigt\r\navbyråkratisering och effektivisering av\r\nlänsstyrelseorganisationen.</pre><pre>Regeringen återkommer nu med en proposition\r\nangående länsstyrelseorganisationen, där det\r\nföreslås en ändring i bostadsförsörjningslagen så att\r\nsamråd i bostadsförsörjningsfrågor skall ske, inte\r\nbara med övriga kommuner i området utan även\r\nmed länsstyrelsen. Regeringen påpekar att\r\nförslaget inte innebär någon ändring av\r\nansvarsfördelningen mellan staten och\r\nkommunerna när det gäller bostadsförsörjningen.</pre><pre>Denna lagändring föreslås mot bakgrund av att\r\nlänsstyrelserna har en bred\r\nsamhällsplaneringskompetens och därmed anses\r\nkunna bidra med ett regionalt perpektiv på den\r\nlokala bostadsförsörjningen, vilket skall leda till att\r\nlänsstyrelsen kan ge kommunerna råd och underlag\r\nför den kommunala bostadsplaneringen.</pre><pre>Att som regeringen föreslår ge länsstyrelsen i\r\nuppgift att ge råd till kommunerna i deras\r\nbostadsplanering och i någon form samordna\r\nbostadsplaneringen i länen bygger på förlegade\r\nplanhushållningsprinciper.</pre><pre>Erfarenheten av planerandet och reglerandet inom\r\nbostadssektorn borde ha lett regeringen och\r\nsocialdemokraterna i utskottet i motsatt riktning,\r\nnämligen mot en successiv avreglering av\r\nbostadsmarknaden -- detta i akt och mening att få\r\nen bättre fungerande bostadsmarknad. Ett led i\r\ndenna avreglering är att avveckla\r\nlänsbostadsnämnderna. Med det moderata\r\nförslaget om ett nytt lånesystem för bostäder, där\r\nbostadsadministrationen läggs ut på bankerna, kan\r\nlänsbostadsnämnderna slopas.</pre><pre>Fru talman! För att vi skall få en bättre fungerande\r\nbostadsmarknad och för att göra avregleringen\r\nmöjlig yrkar jag avslag på propositionens förslag\r\nom ändring av bostadsförsörjningslagen samt bifall\r\ntill reservation nr 5.</pre><pre>Jag vill även tillägga, fru talman, att vi ledamöter i\r\nbostadsutskottet har fått en skrivelse från\r\nsamrådsorganet för kommuner och landsting i\r\nStockholms län, där man just påtalar vad som\r\nkommer att bli följden om förslaget går igenom,\r\nnämligen att fyra olika instanser skall granska\r\nbostadsförsörjningsplanerna. Det kan inte vara en\r\nåtgärd i rätt riktning, som jag tidigare påpekat. Det\r\npåpekar man också från den här instansen.</pre><pre>Storstockholmsområdet är väl det enda området i\r\nlandet som skulle kunna ha någon form av nytta av\r\ndenna samplanering. Även de som har att handha\r\nbostadsförsörjningen i det området säger nej till\r\ndetta. Det visar att man har fel inrikting i förslaget.\r\nJag vill påminna om att det inte bara är vi\r\nmoderater som har den inställningen. Den finns\r\nockså ute bland kommunal- och landstingspolitiker.</pre><pre>Anf. 100 INGRID HASSELSTRÖM NYVALL\r\n(fp):</pre><pre>Fru talman! Följdlagstiftning, som detta\r\nbetänkande handlar om, brukar inte tillhöra de\r\nstora debattämnena i riksdagen -- så ej heller i dag.\r\nMen även denna mindre proposition, nr 27, som\r\nligger till grund för betänkandet har lett till\r\nmotioner och reservationer, vilket har framgått av\r\nde tidigare talarna.</pre><pre>Även folkpartiet liberalerna har en motion som har\r\nlett fram till reservationerna nr 6 och 7. Vi stöder\r\ngivetvis dessa, men yrkar bifall endast till nr 7.\r\nDenna reservation behandlar\r\narbetsmarknadsfrågornas organisation på regional\r\nnivå.</pre><pre>Folkpartiet liberalerna vill stärka det regionala\r\nansvaret för bl.a. sysselsättningen. Detta rimmar\r\nväl med ökade länsanslag som i första hand\r\nkommar att användas för att skapa ny\r\nsysselsättning. I de sämre tider -- som nu verkar\r\nstunda, och på en del orter och vissa branscher\r\nredan har börjat -- är det viktigt att länsåtgärder\r\nsamordnas snabbast möjligt.</pre><pre>De nya länsstyrelserna skall enligt tidigare beslut\r\nutveckla samrådsförfarandet i vad gäller\r\narbetsmarknadsutbildning, beredskapsarbeten och\r\nvissa andra frågor som rör arbetsmarknaden. Vi\r\nanser dock att detta förfarande inte ger ett\r\ntillräckligt inflytande över den regionala\r\nplaneringen. Av den anledningen bör\r\nmålsättningen vara att inlemma de planeringsfrågor\r\nsom rör sysselsättningsutvecklingen i de nya\r\nlänsstyrelsernas verksamhet.</pre><pre>Vi beklagar att vi inte har fått gehör för dessa\r\nsynpunkter.</pre><pre>I den stora frågan om bostadsfinansieringen, som\r\nkommer upp i nästa vecka, har folkpartiet\r\nliberalerna föreslagit en rad förenklingar inom hela\r\nbostadsområdet. Som en följd av dessa\r\nförenklingar föreslår vi också att\r\nlänsbostadsnämnderna skall avskaffas helt, således\r\näven den del som nu kvarstår enligt det årsgamla\r\nbeslutet om regional förvaltning.</pre><pre>I detta betänkande behandlar vi det som kvarstår\r\noch som ingår i länsstyrelserna, nämligen\r\nbostadsförsörjningsplaneringen.</pre><pre>Vi liberaler har motsatt oss lagtextens innebörd i\r\n§ 3 a om att länsstyrelsen åläggs att ge kommunen\r\nråd och information. Det är allför mycket av\r\nstorebrors pekpinne. Initiativet skall komma från\r\nkommunerna som har ansvaret för\r\nbostadsförsörjningen. Däremot kan det vara bra att\r\nman tillsammans med länsstyrelsen samarbetar mer\r\nmed planering över kommungränserna. Från\r\nstorstadsområderna tycker man emellertid, som\r\nMargareta Gard redan påpekat, att detta är ett\r\nonödigt statligt intrång. Det visar hur svårt det är\r\natt stifta lagar som passar alla olika regioner i vårt\r\nland. Vi får följa lagstiftningens konsekvenser på\r\ndessa punkter med uppmärksamhet.</pre><pre>Vi hade en tredje punkt i vår motion. Det gäller den\r\njuridiska kompetensen. Det har från vissa håll\r\nuttryckts farhågor för att man bygger upp många\r\nspecialistkompetenser på länsstyrelsen men\r\nförsummar den juridiska kompetensen. Jag tror\r\ninte att så är fallet, men vi har i alla fall velat ta upp\r\ndenna fråga. Utskottet har också instämt i att det är\r\nmycket viktigt att länsstyrelserna besitter den\r\njuridiska kompetens som är nödvändig för att de\r\nskall kunna klara tillsynsärenden, besvärsärenden,\r\növerklagningar osv. Eftersom vi är tillgodosedda på\r\nden punkten har vi inte tagit upp den i någon\r\nreservation.</pre><pre>När det gäller frågan om man skall ha juridisk\r\nenhet, som vi hade med i motionen sedan tidigare,\r\ntycker vi att det är bättre i linje med lagstiftningens\r\nanda att länsstyrelserna själva skall utforma sin\r\norganisation. Vi tycker inte att riksdagen skall\r\nuttrycka synpunkter på det.</pre><pre>Beträffande organisationer vill jag instämma med\r\nutskottets ordförande Agne Hansson när det gäller\r\nden stora osäkerhet som för närvarande råder.\r\nSamtidigt som man håller på med den\r\nomorganisation som skall träda i kraft den 1 juli\r\n1991 kommer många nya signaler som berör\r\nlänsstyrelserna, bl.a. med krav på stora\r\nindragningar. Det är naturligtvis viktigt att man i\r\nden omorganisation man håller på med också ser till\r\nrationaliseringsaspekten. Det var en av\r\nmålsättningarna i det beslut som vi fattade förra\r\nåret. Det skapar dock litet oro när det kommer\r\nmånga olika direktiv på en gång.</pre><pre>Även på en annan punkt kan jag delvis instämma\r\nmed Agne Hansson, nämligen när det gäller\r\nnämndorganisationen. I en av sina reservationer\r\nhar centern krävt att lantbruksnämnden skall vara\r\nen obligatorisk nämnd. Det tycker jag inte är\r\nriktigt, eftersom länen är så olika. Vi har fattat\r\nbeslutet att de skall få utforma det här själva. Jag\r\nvill framhålla att det är mycket viktigt att de län där\r\nde areella näringarna är av stor betydelse\r\nåtminstone under en övergångsperiod noggrant\r\növerväger frågan om de inte också skall ha en\r\nlantbruksnämnd. Lika väl som man i norr värnar\r\nmycket om rennäringen och vill skapa organ för att\r\nden skall kunna bedrivas ordentligt, bör vi som bor\r\ni areella län se till att vi får en nämndorganisation\r\nsom sköter dessa frågor.</pre><pre>Det är välkommet att utskottet också har gått på\r\nsamma linje som jordbruksutskottet. Man väntar\r\nmed de frågor som berör de norra länen tills man\r\nkan ta ställning till den samlade sameutredningen.</pre><pre>Med detta ber jag att få yrka bifall till utskottets\r\nhemställan i betänkande BoU5 utom i de moment\r\ndär folkpartiet har reservationer.</pre><pre>Anf. 101 EVA ZETTERBERG (v):</pre><pre>Fru talman! Från vänsterpartiets sida var vi minst\r\nsagt förvånade när det här ärendet ånyo hamnade\r\npå bostadsutskottets bord. Vi uppfattade att\r\nsakbehandlingen av den nya regionala statliga\r\nförvaltningen var avslutad i och med riksdagens\r\ntidigare behandling av frågan. När ärendet nu har\r\nåterkommit till riksdagen för följdbehandling av de\r\nlagstiftningsmässiga konsekvenserna av förslaget,\r\nhar vi valt att betrakta ärendet som ett rent formellt\r\nuppföljningsärende. Vi har därför valt att i sak inte\r\nta ställning till de olika förslag som här har\r\nupprepats från olika partier.</pre><pre>Vänsterpartiets uppfattning om den regionala\r\nplaneringen och det regionala beslutsfattandet tror\r\njag är väl känd. Vår uppfattning är att det är\r\noerhört väsentligt att stärka det regionala\r\nbeslutsfattandet och att bygga ut länsparlament. Vi\r\nhar sett det som grundläggande att man har\r\nlandstingen som bas och att man bygger ut\r\nlandstingen till att bli länsparlament med riktiga\r\noch viktiga beslutsfunktioner. Vi tror att man till\r\nstor del kan minska den statliga regleringen via\r\nlänsstyrelserna och deras organ till förmån för ett\r\nutbyggt länsparlament. Självfallet skall det\r\ndärigenom vara möjligt med direktval från och\r\ngenom landstinget till olika andra organ och att det\r\när landstinget som skall utse dem.</pre><pre>Jag finner emellertid inte någon anledning att gå in\r\npå de olika sakargumenten, och jag kan bara\r\nkonstatera att vi i vänsterpartiet instämmer i en del\r\nav de uppfattningar som tidigare talare här har\r\nkommit in på, nämligen hur viktigt det är att bygga\r\nut det regionala beslutsfattandet genom\r\nlänsparlament.</pre><pre>Jag vill också kommentera den skrivelse som\r\nriksdagens ledamöter tyvärr fick först i dag från\r\nsamrådsorganet för kommuner och landsting i\r\nStockholms län. I denna skrivelse krävs det att\r\nriksdagen skall återremittera ärendet i dag.\r\nEftersom vi har betraktat den här frågan som en ren\r\nkonsekvens av tidigare beslut som har fattats av\r\nriksdagen anser vi att det i dagens läge inte finns\r\nanledning att återremittera ärendet. Vi hoppas\r\nnaturligtvis att på sikt få gehör för vår uppfattning\r\nom ett utbyggt länsparlament, men vi anser att\r\nriksdagen nyligen har fattat beslut om hur den\r\nregionala statliga förvaltningen skall se ut och att\r\ndet är väl tidigt att riva upp beslutet.</pre><pre>Jag tror emellertid att det är viktigt att se till de\r\nsakargument som förs fram i den här skrivelsen och\r\natt det för storstäderna är mycket viktigt att man\r\ninte dubblerar olika beslutsfunktioner. Vi har\r\nalldeles tillräckligt med organ som skall besluta om\r\nsamma frågor i Stockholms län, och det är\r\nväsentligt att minska dem och få en klar uppdelning\r\nav var besluten skall ske. I sak tycker jag att det är\r\nmycket som talar för de synpunkter som framförts i\r\ndenna skrivelse.</pre><pre>Jag vill således yrka bifall till reservation 1 från\r\nvänsterpartiet och miljöpartiet. I övrigt hänvisar\r\njag till vårt särskilda yttrande med anledning av\r\npropositionen och utskottets betänkande.</pre><pre>Beträffande övriga reservationer avstår vi från att\r\nrösta.</pre><pre>Anf. 102 CLAES ROXBERGH (mp):</pre><pre>Fru talman! Miljöpartiet har avstyrkt förslaget i\r\npropositionen på samma grund som vi avstyrkte det\r\nförra gången det var aktuellt. Denna samordnade\r\nlänsförvaltning bör enligt vår mening inte\r\ngenomföras. I stället bör vi satsa på förstärkta\r\ndemokratiska organ. Vi bör införa länsparlament.\r\nVi behöver få ett ökat demokratiskt\r\ndirektinflytande på de regionala organen.</pre><pre>Regeringen föreslog i samband med krispaketet att\r\ndet skulle tillsättas en konstitutionell utredning.\r\nDet vore därför naturligt att denna utredning fick\r\nutreda frågan om länsparlament, ett utökat\r\nregionalt inflytande och en utökad regional\r\ndirektdemokrati. Därför yrkar jag bifall till\r\nreservationerna 1 och 2.</pre><pre></pre><pre>Anf. 103 MAGNUS PERSSON (s):</pre><pre>Fru talman! Den proposition som vi nu behandlar\r\ninnebär smärre förändringar och anpassningar till\r\nen fortsatt reformering av länsförvaltningen på\r\nlagstiftningens område. Det är en direkt följd av\r\nriksdagens tidigare fattade beslut om en ny\r\nsamordnad länsförvaltning.</pre><pre>En central organisationskommitté har tillsatts med\r\nuppdrag att utföra förberedelsearbete som krävs\r\nför att genomföra den nya statliga regionala\r\nförvaltningen.</pre><pre>På regional nivå sker en liknande kartläggning och\r\nett förberedelsearbete för att den nya\r\nlänsförvaltningen skall kunna ros i hamn den 1 juli\r\n1991. Dessutom har regeringen tillsatt en särskild\r\nutredare för att företa en översyn av den centrala\r\nmyndighetsorganisationen på jordbrukets område.</pre><pre>Allt det jag här har nämnt är beställningsjobb som\r\nriksdagen gett regeringen bemyndiganden att göra.\r\nLänsstyrelsen ges ökade befogenheter och ökar sitt\r\nrevirområde för att samordna en rad regionala\r\nnödvändiga insatser. Det gäller frågor om\r\nkommunikationer, skogsvård och trafiksäkerhet\r\noch ett utvecklat samrådsförfarande när det gäller\r\nfrågor rörande arbetsmarknadsutbildning,\r\nberedskapsarbeten och frågor som rör\r\nsysselsättningen och arbetsmarknaden i stort.</pre><pre>I stort sett borde detta ha tillgodosett\r\noppositionspartierna. Men så är icke fallet. Vad vill\r\ndå de olika oppositionspartierna med sina förslag?\r\nJag skall senare mera konkret återkomma till den\r\ndelen och bemöta reservanterna. Man kan säga att\r\ndet är en storm i ett vattenglas och att\r\npropositionens förslag är gamla bekantingar som\r\ndyker upp i en nygammal tappning.</pre><pre>Lagförslagets redaktionella delar är som jag\r\ninledningsvis sade ytterst marginella och närmast\r\nav lagteknisk art. Fru talman! Oppositionen låter\r\nsig inte avskräckas av detta utan finner här ett osökt\r\ntillfälle att återupprepa sina tidigare krav och\r\nståndpunkter och återkomma med sina\r\nändringsförslag.</pre><pre>Till betänkandet är sju reservationer och tre\r\nsärskilda yttranden fogade. Jag skall något närmare\r\nkommentera förslagen.</pre><pre>Reservation 1 med anledning av motion Bo14 står\r\nKjell Dahlström från miljöpartiet och Eva\r\nZetterberg från vänsterpartiet bakom. De vill vidga\r\nfrågan till att bli en riksangelägenhet, dvs. att detta\r\nskall gälla hela riket, alla län, kommuner etc. I\r\nreservationen tar man närmast sikte på en framtida\r\nförändrad indelning regionalt och lokalt i syfte att\r\nfå till stånd ett ökat självstyre ute i landets olika\r\nregioner.</pre><pre>I motionen nämns bl.a. Göteborgsregionen.\r\nMotionärerna menar att Göteborgsområdet är ett\r\ntypexempel på en region som kräver förändringar\r\noch reformer på det regionala och kommunala\r\nområdet.</pre><pre>Fru talman! De båda partierna, miljöpartiet och\r\nvänsterpartiet, vill ha en ny och, enhelt förändrad\r\nlänsindelning. De föreslår att frågan lämpligen bör\r\nbehandlas av författningsutredningen. Kanske\r\nskulle man, fru talman, säga\r\nförfattningsberedningen, eftersom det är detta som\r\ndet förmodligen kommer att handla om. Den nya\r\nstatliga förvaltningen har föregåtts av en utredning\r\noch en omfattande försöksverksamhet. Vi tycker\r\natt erfarenheterna i stort sett är goda och\r\ntillfredsställande. Förberedelsearbetet pågår ute i\r\nlänen. Om de tongångar och tankegångar som har\r\nframförts från talarstolen från Agne Hansson,\r\ncentern, och Ingrid Hasselström Nyvall,\r\nfolkpartiet, skulle vara riktiga är det naturligtvis\r\ninte bra. Men låt oss avvakta i den frågan och se vad\r\nresultatet blir.</pre><pre>Fru talman! Vi tycker med andra ord att den\r\nregionala statliga förvaltningen fungerar på ett\r\nhyggligt sätt, och vi tror att den nuvarande\r\nordningen med rikets administrativa indelning\r\nlänsvis tills vidare bör bestå i den form som\r\nriksdagen har bestämt. Det är också ett svar på\r\nAgne Hanssons frågor. Vi avvisar däremot\r\nmiljöpartiets och vänsterpartiets förslag i denna\r\ndel.</pre><pre>Fru talman! Om man skulle följa miljöpartiets och\r\nvänsterpartiets föreslagna ordination skulle en\r\nytterligare fördröjning av den förhoppningsvis\r\nsnabbt arbetande författningsberedningens tänkta\r\nresultat ordentligt senareläggas, och det kan vi inte\r\ngå med på. Vi menar att detta förslag bör avvisas,\r\noch jag yrkar avslag på reservation 1.</pre><pre>Från miljöpartiet säger man att den redan\r\nbeslutade reformen om en samordnad\r\nlänsförvaltning inte bör genomföras. Man vill i\r\nstället arbeta på ett annat sätt. Fru talman! Det här\r\nlåter vackert, men vi tror inte att det är vettigt. Så\r\ndåligt som reservanterna utmålar läget är det inte ut\r\ni våra kommuner, länsstyrelser, lekmannastyrelser,\r\nosv. Därmed yrkar jag avslag på reservation 2.</pre><pre>Reservation 3 är en gammal bekanting. Det är\r\ncenterpartisterna som återkommer. Reservationen\r\nhandlar om på vilket sätt de särskilda nämnderna\r\ninom länsstyrelserna bör tillsättas. Vi har från\r\nutskottsmajoritetens sida gått så långt vi kan i den\r\nhär frågan. Detta är det mest decentralistiska\r\nförslaget vi har. Vi har i hög grad tillmötesgått det\r\nmed kompromissen här i kammaren för en tid\r\nsedan. Enligt vår åsikt skall självfallet t.ex.\r\nlänsstyrelsen i Växjö och Kalmar besluta, eftersom\r\nde är de närmast sörjande. De befinner sig på\r\nbasplanet, och det är de som skall besluta om hur\r\nlänsstyrelsen skall se ut.</pre><pre>När det gäller ordförandefrågan, fru talman,\r\nkommer landshövdingen att i de allra flesta fall vara\r\nordförande i nämnderna. Men om\r\nlekmannastyrelsen så begär av regeringen kan ju\r\nregeringen t.ex. säga att i Kalmar, Växjö eller\r\nKarlstad kan man ha en annan ordförande i den\r\neller den nämnden. Det är vårt beslut och det är vi\r\nstolta över, eftersom vi tycker att det är vettigt.</pre><pre>Med det sagda yrkar jag samtidigt avslag på\r\nreservation 3 och 4, eftersom dessa reservationer\r\nhör ihop.</pre><pre>När det gäller reservation 5 sticker moderaternas\r\nbockfot fram under kappan. Vad är man egentligen\r\nute efter? Jo, man är ute efter att avskaffa\r\nlänsbostadsnämnderna. Jag skulle vilja fråga\r\nMargareta Gard: Är Margareta Gards erfarenhet\r\nav länsbostadsnämnden i Kopparbergs län så dålig\r\nsom det getts sken av både i debatten och i\r\nmoderaternas reservation? Jag har faktiskt inte\r\nsamma erfarenhet från mitt hemlän, och jag tror att\r\nmånga andra tycker att det inte förhåller sig som\r\ndet utmålas.</pre><pre>Jag yrkar alltså avslag på reservation 5.</pre><pre>Beträffande folkpartiets reservation 6 kan man\r\nsäga att man möter en annan syn på det regionala\r\norganet när det gäller\r\nbostadsförsörjningsplaneringen. Enligt folkpartiet\r\när det först när kommunerna ropar på hjälp som\r\nlänsstyrelsen skall komma till undsättning. Vi\r\nmenar att det är bättre med samråd mellan\r\nkommuner, länsstyrelser osv. och att man\r\ndiskuterar bostadsförsörjningsprogrammet ute i\r\nkommunerna tillsammans med länsstyrelsen.</pre><pre>Därmed yrkar jag avslag på reservation 6.</pre><pre>Den sista reservationen är folkpartireservationen 7\r\nom arbetsmarknadsfrågornas roll på regional nivå.\r\nFru talman! I samband med behandlingen av\r\nförslaget till ny, samordnad länsförvaltning var\r\näven denna fråga föremål för behandling.\r\nErfarenheten från försöksverksamheten visade att\r\ndet här är ganska hyggligt. Nu skriver man in i den\r\nnya länsstyrelseinstruktionen och i regelverket att\r\nett utökat samrådsförfarande skall komma till\r\nstånd. Utskottsmajoriteten följer regeringens linje\r\näven i dag.</pre><pre>Jag yrkar avslag på reservation 7.</pre><pre>Så några ord om vårt särskilda yttrande beträffande\r\nsamefrågorna. Med det särskilda yttrandet vill vi\r\nendast redovisa vår principiella ståndpunkt i\r\närendet.</pre><pre>Därmed yrkar jag än en gång bifall till\r\nutskottsförslagen i betänkandet, vilket också\r\ninnebär att ett tillkännagivande till regeringen att\r\ndet bör läggas fram ett sammanhållet förslag\r\nbeträffande samefrågorna gäller.</pre><pre>Sedan några ord till Eva Zetterberg, som tog upp\r\nskrivelsen från KOLA. Vad är då, fru talman,\r\nKOLA? Det är ett samrådsorgan för kommuner\r\noch landsting i Stockholms län. Skrivelsen i fråga\r\nhar hamnat på utskottets bord i dag. Det står att\r\nman tycker att vårt förslag om lag om ändring\r\nbeträffande kommunala åtgärder vid\r\nbostadsförsörjningsplaneringen är byråkratiskt. Vi\r\nhar inte alls rådgjort i utskottssammanhang, men\r\nskulle erfarenheten bli den som nämns i skrivelsen\r\när det möjligt att det går att återkomma i ett senare\r\nskede. Men låt oss, Eva Zetterberg, se hur\r\nerfarenheten verkligen är. Är den som den utmålas\r\när regeringen naturligtvis beredd att se på frågan.\r\nMen det är möjligt att man målar på ett sätt som\r\ninte motsvarar verkligheten.</pre><pre>Än en gång, fru talman, yrkar jag bifall till\r\nutskottets förslag och avslag på samtliga\r\nreservationer.</pre><pre>Anf. 104 AGNE HANSSON (c) replik:</pre><pre>Fru talman! Magnus Persson sade att\r\nlänsstyrelserna ökar sitt revirområde. Det är\r\nalldeles riktigt och kunde inte ha beskrivits bättre.\r\nDärför kommer gamla förslag tillbaka -- jag\r\nfortsätter alltså att referera vad han sade.</pre><pre>I viss mån har alltså centern berört gamla saker,\r\nmen vi har avstått från att ta upp förslagen om\r\nlänsdemokratin och reformarbetet i hela dess vidd.\r\nOrsaken till att våra två förslag om antalet nämnder\r\noch utseendet av dessa kommer igen bygger alltså\r\npå den oro som vi har märkt i länen om vart\r\nreformarbetet är på väg. Det hade naturligtvis varit\r\nlogiskt att överlåta beslutanderätten till de lokala\r\norganen i en fullt utvecklad demokrati med hel\r\nförankring. Nu är ju länsstyrelserna inte den typen\r\nav organ. Det är i dag en blandning av organ där\r\ninte alla ledamöter med beslutanderätt utgår från\r\nvad det lokala parlamentet i länet, länsstyrelsen,\r\nhar valt. Därför kan man i i vissa fall riskera just\r\ncentralisering. Då tvingas man att i\r\nförfattningstexten fastlägga garanti för en vidgad\r\ninsyn. Enligt vår åsikt är detta mycket viktigt, och\r\ndet är av den anledningen som våra yrkanden på\r\ndessa punkter förnyas.</pre><pre>Nu vet vi, vilket Magnus Persson har understrukit,\r\natt reformen skall fullföljas. Därför vill jag\r\nunderstryka att jag tror att det är viktigt att\r\nytterligare direktiv lämnas till länen om hur de skall\r\narbeta för att det hela skall gå i lås. Som utskottets\r\nordförande vill jag understryka att det är viktigt att\r\nlänsstyrelserna tar allvarligt på de krav på insyn och\r\ndemokrati som ändå finns med i majoritetens\r\nyttrande. Man måste försöka tillgodose dessa krav\r\nparallellt med effektivitetskravet.</pre><pre>Slutligen hoppas jag att samordningen i\r\nstorstadsområdena kan fungera mellan landsting\r\noch kommun. Jag har förutsatt att detta blir fallet.\r\nDet är möjligt att vi har förbisett saken i utskottet.\r\nOm så är fallet får vi ta upp frågan vid något annat\r\ntillfälle. Med centerns modell med ett fullt\r\nlänsparlament skulle det aldrig ha varit fråga om\r\nnågot problem.</pre><pre>Anf. 105 EVA ZETTERBERG (v) replik:</pre><pre>Fru talman! Magnus Persson har redogjort för\r\nutskottsmajoritetens och socialdemokraternas\r\nförslag och framhållit att reservationerna från\r\növriga partier i sak inte inrymmer någonting nytt.\r\nDet är ju den bedömning som även vänsterpartiet\r\nhar gjort, förutom på en enda punkt. Här har vi en\r\nreservation tillsammans med miljöpartiet. Vi anser\r\natt sakfrågorna är behandlade, men även frågan om\r\nhur det regionala beslutsfattandet och det ökade\r\nregionala inflytandet skall kunna stärkas anser vi\r\nbör finnas med i en författningsutredning. Jag har\r\nförstått att det är bråttom med\r\nförfattningsutredningen, men om man inte kan\r\nbeakta dessa synpunkter är det, enligt min mening,\r\nen stor förlust för utredningen.</pre><pre>Jag tror att vi har en syn som något avviker från\r\nsocialdemokraternas i vad gäller länsfrågorna. När\r\nsocialdemokraterna talar om att vidga det regionala\r\ninflytandet handlar det om en förskjutning från\r\nstaten till länsstyrelser. Men när vi från\r\nvänsterpartiet talar om samma sak rör det sig om en\r\nförskjutning från staten till länsparlament, att låta\r\ndet av folket valda organet, landstinget, och ett\r\nutökat länsparlament ha direkt inflytande på\r\nfrågorna. Direktvalda representanter i landstingen\r\nskall vara med om att besluta i dessa frågor.</pre><pre>Där tycker jag att det finns en avgörande skillnad.\r\nMen den saken har vi redan redogjort för i andra\r\nsammanhang, så jag tänker inte tränga längre in i\r\nden frågan i dag. Jag understryker alltså att det\r\nhandlar om ett nytt ställningstagande och om en ny\r\nfråga när det gäller den reservation som vi har\r\navgett tillsammans med miljöpartiet.</pre><pre>Vad ånyo gäller skrivelsen från Storstockholm -- jag\r\nvill då säga att jag känner väldigt starkt för den som\r\nrepresentant för Stockholms län, eftersom jag\r\narbetat, för fullt som förtroendevald inom\r\nStockholms läns landsting -- är det här fråga om\r\nproblem som är väl kända för mig. Det gäller\r\nproblem som sammanhänger med behovet av att få\r\nen förenklad beslutsapparat. Det gäller ju att klart\r\noch tydligt kunna veta var besluten ligger. Sedan får\r\nman genomföra det som har beslutats. Det finns ju\r\nen rad olika organ på olika håll. En ambition både\r\nfrån Stockholms län och från kommuner inom\r\nStockholms län är ju att åstadkomma en förenkling.\r\nDet gäller att minska antalet organ och att få till\r\nstånd en så enkel beslutsgång som möjligt.</pre><pre>Jag håller i och för sig med om att skrivelsen kom\r\nför sent för att det skulle gå att ändra gjorda\r\nställningstagande. Beträffande den sista punkten\r\nhåller jag med Magnus Persson om att vi får ta med\r\noss dessa synpunkter i den fortsatta behandlingen\r\nav frågorna. I den mån det inte skulle fungera så\r\nsom det var tänkt måste det, därom är jag\r\növertygad, bli en ändring. Det gäller ju att få en\r\nbeslutsapparat som fungerar och att stärka\r\ninflytandet direkt vad gäller medborgarna i resp.\r\nlän.</pre><pre>Anf. 106 CLAES ROXBERGH (mp) replik:</pre><pre>Fru talman! I grunden tror jag att det handlar om\r\nsynen på den regionala demokratin -- en fråga som\r\nflera redan har varit inne på. Är det så, att man\r\nskall förstärka och göra om de traditionella\r\norganen, våra vanliga statliga organ ute i\r\nregionerna? Länsstyrelserna är ju statens förlängda\r\narm i de olika regionerna -- och så har det alltid\r\nvarit, av historiska skäl. Men sedan har det bitvis\r\nblivit en demokratisering. I och med den här\r\nreformen blir organen kanske litet mera\r\ndemokratiserade än de tidigare varit. Vi menar\r\ndock att det inte räcker. Vi måste ge upp tanken på\r\ndetta med att styra regionerna utifrån staten, något\r\nsom vi fick med Gustav Vasa och som växte fram i\r\nstormaktstidens Sverige. Men det måste vi gå ifrån\r\ni dag.</pre><pre>Regionerna är mogna att bestämma mycket mera\r\nsjälva. För att detta skall vara möjligt måste det\r\nfinnas regionala parlament. Men det kommer att ta\r\ntid att genomföra en eventuell konstitutionell\r\nberedning. Jag säger detta trots att det sägs att detta\r\nskall gå fort. Men när det gäller alla konstitutionella\r\nutredningar och beredningar som förekommit\r\ntidigare har det ju tagit mycket lång tid. Och kanske\r\när det så, att det bör ta lång tid i det avseendet.\r\nKonstitutionella förändringar är ju ingenting som\r\ngörs från den ena dagen till den andra.</pre><pre>Såvitt jag förstår behövs det åtminstone sex år\r\ninnan en sådan här konstitutionell förändring kan\r\nså att säga sättas i sjön. Att under den perioden ta\r\nmed även frågan om regionala parlament vore\r\negentligen helt naturligt.</pre><pre>Det här betänkandet gäller ju bl.a.\r\nkonsekvensändringar. Jag har den uppfattningen\r\natt det är den majoritet som står bakom det\r\nursprungliga förslaget som måste ta ansvar för\r\ngenomförandet av konsekvensändringar. Vi hävdar\r\nbara vår ursprungliga politik, som vi höll oss till\r\näven i samband med förra beslutet. Vad det här\r\nbygger på är alltså synen på statens uppgift i\r\nregionerna. Är det så, att vi skall demokratisera på\r\nett reellt sätt och att vi skall utvidga de regionala\r\nparlamenten eller inte?</pre><pre>Anf. 107 INGRID HASSELSTRÖM NYVALL\r\n(fp) replik:</pre><pre>Fru talman! Jag undrar om inte Magnus Persson\r\nhar missförstått det här litet grand. Vi i folkpartiet\r\nhar inte begärt någon ändring av länsindelningen,\r\näven om vi naturligtvis också funderar i de banorna.\r\nVi har alltså ännu inte tagit upp den frågan.</pre><pre>Men samtidigt som man arbetar på en\r\nomorganisation inom de olika länen kommer det\r\nsignaler t.ex. om att större regioner kanske skall\r\nbildas -- så har det varit på utbildningssidan, och så\r\nblir troligen också på vägsidan nästa vecka -- och\r\ndet framkallar självfallet stark oro. Kanske\r\nfunderar man i någon länsstyrelse i dag på att\r\ninrätta en kommunikationsnämnd inom sitt\r\nområde. Men i nästa ögonblick sägs det kanske att\r\ndet blir en hopslagning med en del andra län.</pre><pre>Det är inte särskilt lätt att fatta beslut i den\r\nsituationen.</pre><pre>Sedan vill jag säga att jag märkte att Magnus\r\nPersson inte bevärdigade mig med att lyssna till mitt\r\nringa anförande särskilt mycket. Därför är det inte\r\nså konstigt att han citerade mig helt fel.</pre><pre>Vad vi i folkpartiet har tagit upp i vår reservation nr\r\n6 är frågan om vem som så att säga har initiativrätt\r\nnär det gäller överläggningar med länsstyrelsen om\r\nbostadsförsörjningsplaner. Vi tycker att en begäran\r\nförst skall komma från kommunerna, som har\r\nansvaret för bostadsförsörjningen. De skall givetvis\r\nutnyttja all den sakkunskap som finns hos\r\nlänsstyrelserna. Men i lagförslaget står det att\r\nlänsstyrelserna åläggs att ge råd. Då blir det väldigt\r\nofta fråga om pekpinnar: Ni skall minsann peka ut\r\nåt kommunerna vad de skall göra.</pre><pre>Däremot, och det har jag faktiskt sagt, tycker vi att\r\ndet är bra att man tillsammans med länsstyrelsen\r\nsamarbetar mera över kommungränserna om\r\nplaneringen. Om det hade funnits samrådsgrupper\r\nhade kanske en del av det som har gått snett i vissa\r\nområden i fråga om bebyggelsen kunnat undvikas.\r\nJag tänker då t.ex. på detta med att egnahem ligger\r\ni en annan kommun än den man arbetar i. Om det\r\nhade funnits litet mer av samråd hade det kanske\r\nfunnits litet mera differentierad bebyggelse också i\r\ngrannkommunerna.</pre><pre>Slutligen vill jag säga, Magnus Persson, att man\r\näven när det gäller en följdlagstifting har rätt att\r\ngöra påpekanden och säga vad man tycker är fel.\r\nDet kan t.ex. gälla var arbetsmarknadsfrågorna\r\nligger.</pre><pre>Anf. 108 MARGARETA GARD (m) replik:</pre><pre>Fru talman! Magnus Persson säger att det rör sig\r\nom gamla bekanta förslag. Ja, så är det när det\r\ngäller det moderata förslaget om ett avskaffande av\r\nlänsbostadsnämnderna. Detta har vi föreslagit vid\r\nåtskilliga tillfällen, eftersom vi tycker att det är\r\nangeläget att länsbostadsnämnderna avskaffas.</pre><pre>Min erfarenhet av bostadspolitiken är att det\r\nbehövs ett nytt lånesystem. Det är helt enkelt\r\nnödvändigt när det gäller bostäderna. Vi moderater\r\nhar föreslagit en modell för detta. Om den\r\nmodellen blev verklighet skulle det inte behövas\r\nnågon länsbostadsnämnd över huvud taget. Det är\r\nbakgrunden till att vi nu för fram vårt förslag om ett\r\navskaffande av länsbostadsnämnderna.</pre><pre>Magnus Persson frågar om mina erfarenheter från\r\nlänsbostadsnämnden. Efter att suttit med i\r\nlänsbostadsnämnden i tolv år och efter att ha tagit\r\ndel av arbetet där -- jag tänker då på alla\r\nförordningar och restriktioner som har tillkommit\r\nsamt på all byråkrati som enbart har inneburit att\r\ndet har blivit allt krångligare för kommuner och,\r\ninte minst, för enskilda låntagare -- inser jag ännu\r\nmera att det är nödvändigt att vi får ett nytt system\r\nför detta. Dessutom vill jag säga att det system som\r\nvi nu har är mycket kostsamt. Ett omfattande\r\narbete måste nämligen läggas ned på att få det här\r\natt fungera något så när rättvist.</pre><pre>Mycket talar således för att det behövs ett nytt\r\nlånesystem och för att länsbostadsnämnderna\r\nbehöver avskaffas, för, Magnus Persson, det är inte\r\nfler regleringar som vi behöver utan färre. Jag\r\ntycker att det är märkligt att socialdemokraterna\r\ninte har lärt något av det som har skett i öst när det\r\ngäller planhushållningen. En sådan leder ju till ett\r\nmycket stelbent system som medför brister. Vårt\r\neget bostadspolitiska system fungerar ju inte\r\nsärskilt väl. Det är alltså mot den bakgrunden,\r\nMagnus Persson, som vi återkommer med vårt\r\nförslag om ett avskaffande av\r\nlänsbostadsnämnderna.</pre><pre></pre><pre>Anf. 109 MAGNUS PERSSON (s) replik:</pre><pre>Fru talman! Agne Hansson måste tillstå att detta är\r\nett så långt möjligt decentralistiskt förslag. Det är\r\nlänsstyrelsen -- i Kalmar län sitter Agne Hansson\r\nsjälv som ledamot -- som beslutar hur\r\nnämndorganisationen skall se ut. Det är\r\nlekmannastyrelsen som beslutar om\r\nordförandeskapet etc. Vi skall lyssna, för att höra\r\nom kritiken är riktig, och vi skall avvakta det\r\norganisationsarbete som pågår. Låt oss ta den här\r\ndebatten när skutan är satt i sjön. Jag tror att det\r\nfinns en lyhördhet för den här frågan. Jag sade i den\r\nförsta debatten vi hade att man verkligen borde\r\nmåna om demokratin och se till att den fungerar.</pre><pre>Eva Zetterberg säger att vi skall vidga synsättet i\r\nfråga om författningsutredningen. Men, fru\r\ntalman, de lekmannastyrelser vi har -- kvinnor och\r\nmän som gör ett fint jobb ute i\r\nlekmannastyrelserna -- är valda på ett demokratiskt\r\nsätt. Det är också svaret till miljöpartiet. Dessa\r\nmänniskor gör ett fint och bra jobb. Jag tycker inte\r\natt ni skall utmåla dem som om de vore några\r\nmonster.</pre><pre>Gustav Vasa är död för länge sedan. Han är död och\r\nborta liksom att länsstyrelsen skulle vara statens\r\nförlängda arm. Jag menar att det sker mycket i\r\nsamband med den nya författningsändringen. Det\r\när ett faktum. Det skall vi ta till vara. Men att\r\ndärifrån gå så långt som miljöpartiet gör och säga\r\natt man skall ta upp detta i\r\nförfattningsberedningen, att vidga frågan till att\r\nomfatta hur regioner och län skall se ut, vore att\r\nfördröja ärendet. Regioner och län skall vi inte\r\nkoppla ihop. Det är svaret också till Agne Hansson\r\noch vår vän Ingrid Hasselström Nyvall. Det är län\r\nvi fortfarande talar om. Regiontänkandet får vi\r\nåterkomma till i en senare debatt.</pre><pre>Margareta Gard hoppar direkt på öststaterna. Vad\r\nhar länsbostadsnämnderna med öststaterna att\r\ngöra? Vi har en försöksverksamhet i Värmlands\r\nlän, och vi har en försöksverksamhet i Stockholms\r\nlän, där vi försöker bryta ned byråkratin och\r\nförenkla lånehanteringen. Det har gett oss rätt\r\nmycket och vi skall fortsätta med detta. Det är\r\nsvaret på de frågor som har ställts.</pre><pre>Anf. 110 AGNE HANSSON (c) replik:</pre><pre>Fru talman! Jag har undvikit att gå in i någon\r\ndjupare länsdemokratidebatt med Magnus\r\nPersson. Jag anser också att vi hade den när vi tog\r\nprincipbeslutet för ett år sedan.</pre><pre>Jag vill för det första säga att jag är mycket glad\r\növer det Magnus Persson sade senast, att det är län\r\nvi talar om och ingenting annat. Jag tar honom på\r\norden, för det är verkligen viktigt att vi alla slår vakt\r\nom den länsnivå som vi har i dag.</pre><pre>För det andra är Gustav Vasa förvisso borta sedan\r\nlång tid, men hans centraliseringsidéer lever\r\nfortfarande så här många hundra år efteråt. Det är\r\ndet vi nu vill ändra på. Därför är det inte ett\r\ndecentralistiskt system att låta länsstyrelserna utse\r\nnämnderna. Kalmar län var ett utomordentligt\r\ndåligt exempel, som Magnus Persson tog upp.</pre><pre>Utan minsta misstroende mot den landshövding vi\r\nhar nu i Kalmar län -- honom har jag fullt\r\nförtroende för -- måste jag säga att länsstyrelsen\r\nbestår av två block och att det är ordföranden,\r\nlandshövdingen, som avgör hur besluten skall\r\nutfalla. Valet av ordförande i länsstyrelsen i Kalmar\r\nlän kan icke någon länsbo påverka. Alltså kan icke\r\nnågon länsbo i det fallet påverka vilken fördjupad\r\ndemokrati som skall införas, dvs. hur många\r\nnämnder som Kalmar län skall tillsätta om ett block\r\ntillsammans med landshövdingen har beslutat sig\r\nför att inga nämnder skall tillsättas.</pre><pre>Nu tror jag att vi kommer att hamna rätt i Kalmar\r\nlän, men det kan finnas andra sådana exempel. Det\r\när därför jag menar att det inte går att använda\r\ndecentraliseringsbegreppet som argument i detta\r\nfall. Här är det viktigt att lägga fast på central nivå\r\natt insynen skall vara bred.</pre><pre>Det har i debatten talats om att avveckla\r\nlänsbostadsnämnderna. Centerns\r\nfinansieringssystem innebär också att man kan\r\navbyråkratisera och avveckla\r\nlänsbostadsnämnderna.</pre><pre>Slutligen skulle jag, fru talman, med hänsyn till\r\nkammarens voteringsordning vilja justera mitt\r\nförsta yrkande. Nu vill jag yrka bifall till reservation\r\nnr 4 och i övriga moment där inte centerns\r\nreservationer står emot yrkar jag bifall till\r\nutskottets hemställan.</pre><pre>Anf. 111 INGRID HASSELSTRÖM NYVALL\r\n(fp) replik:</pre><pre>Fru talman! Jag måste upprepa att Magnus Persson\r\ntyvärr inte vill lyssna till det jag säger. Jag sade just\r\natt det är länen vi diskuterar nu. Men även för länet\r\när det jobbigt att, när man håller på med en\r\nomorganisation, få så många signaler om att man\r\nkanske inte alls skall fungera som ett län.</pre><pre>Jag tog vägverket som exempel. Samtidigt som man\r\nför in vägverket under länsstyrelsen får det signaler\r\nom att det kanske skall höra till en helt annan\r\nregion. Även om regeringen nu vill rationalisera\r\nden statliga verksamheten, vilket är lovvärt, är det\r\nlitet olyckligt när man kommer med så olika\r\nsignaler på samma gång. Det var det jag tog fram.\r\nJag talade inte om en annan länsindelning.</pre><pre>Det är naturligtvis inte så lätt att uppfatta vad alla\r\nsäger. Det brukar jag inte alltid göra själv heller.\r\nMen jag vore mycket tacksam om Magnus Persson\r\nnu tog till sig de här synpunkterna.</pre><pre>Anf. 112 EVA ZETTERBERG (v) replik:</pre><pre>Fru talman! Till Magnus Persson vill jag säga att\r\njag tycker att det är fel att blanda ihop de personers\r\nkompetens som sitter i länsstyrelser med den\r\nprincipiella frågan om det är länsstyrelsen som skall\r\nvälja sina egna representanter, som skall välja\r\nordförande osv. Jag och de flesta här är övertygade\r\nom att alla som blir valda till ett uppdrag i\r\nlänsstyrelsen eller något annat organ under\r\nlänsstyrelsen sköter detta efter bästa förmåga. Det\r\nfinns det ingen anledning att betvivla. Det är inte\r\ndet frågan gäller. Vad det gäller är hur invånarna i\r\nett län skall få mer direktinflytande. De skall själva\r\nfå välja vem som skall styra deras region. Vi vill\r\ndriva frågan om länsparlament och direktval till\r\ndessa. Jag tycker att det är viktigt att inte blanda\r\nihop de olika frågorna.</pre><pre>Magnus Persson tar också upp möjligheten för\r\nlänsstyrelsen att vända sig till regeringen för att i\r\nefterhand själv få bestämma hur man skall välja sin\r\nordförande. Det behöver inte alltid vara\r\nlandshövdingen som är ordförande. Det är bra om\r\nden möjligheten finns. Det finns anledning att följa\r\nhur frågan sköts i fortsättningen. Jag tror också att\r\ndet, även under den nuvarande ordningen, är av\r\nstort värde att landshövdingen inte är självskriven\r\nsom ordförande i de sammanhangen.</pre><pre>Anf. 113 CLAES ROXBERGH (mp) replik:</pre><pre>Fru talman! Poängen med det jag sade är att vi\r\nplåstrar på Gustav Vasas gamla modell hela tiden;\r\nom inte annat säger ju namnet länsstyrelser det,\r\nnämligen en styrelse varmed länet skall styras av\r\nstaten. Vi har dock successivt ökat det\r\ndemokratiska inflytandet i länsstyrelserna. Jag\r\nhåller med om att förslaget faktiskt är ett visst fall\r\nframåt. Det skapar ett ökat inflytande, men det är\r\ninte vad vi egentligen behöver. Länsindelningen\r\nbehöver ju inte kopplas så tätt ihop med\r\nförfattningsutredningen så att de behöver vara\r\nfärdiga samtidigt. Om länsindelningen är\r\nkomplicerad att lösa kan den faktiskt få ta ett par år\r\nextra innan man har rätat ut frågetecknen i alla\r\ndelar av landet. Det är absolut inte något angrepp\r\npå de personer -- landshövdingar och\r\nförtroendevalda -- som arbetar i länsstyrelser i\r\nnuvarande system. De gör naturligtvis så gott de\r\nkan. Vad vi vill se är ett nytt regionalt parlament\r\ndär det demokratiska inflytandet blir helt\r\nannorlunda. Det avgörande är alltså om\r\nmedborgarna genom val skall kunna påverka de\r\nbeslut som fattas i det regionala parlamentet och på\r\nregional nivå.</pre><pre>Anf. 115 MARGARETA GARD (m) replik:</pre><pre>Fru talman! Magnus Persson säger att man gör\r\nförsök med förenklad lånehantering. De förslag\r\nsom vi nu har att behandla leder inte till några\r\nförenklingar utan tvärtom till en utökad\r\nplanhushållningsprincip. Det är det man föreslår.\r\nDet vill vi inte vara med om. Från moderat håll\r\nsäger vi att vi måste gå den andra vägen: minska\r\nplaneringskravet och föra fram en förenklad\r\nlånehantering. Det finns modeller för det. Vi vill\r\nhävda att det på alla områden är förenklingar som\r\nmåste göras för att man skall få en fungerande\r\nbostadsmarknad. Och det är viktigt.</pre><pre>Anf. 115 MAGNUS PERSSON (s) replik:</pre><pre>Fru talman! Låt oss slå fast att det är länsnivån det\r\nhandlar om. Det är möjligt att Ingrid Hasselström\r\nNyvall inte lyssnar på mig, men jag har faktiskt sagt\r\natt det är på den nivån jag tycker vi skall hålla oss.\r\nJag har noterat det. Jag vill inte diskutera enskilda\r\nlän. Men varför ta upp Gustav Vasa och Magnus\r\nLadulås i debatten? De är sedan länge borta. Det\r\nhar hänt mycket på det här området.</pre><pre>Jag tycker att reformen är ett led i\r\ndemokratiseringssträvandena för att få människor i\r\nregionen att vara statens förlängda arm och\r\nförmedla de viktiga regionalpolitiska intressena\r\nsåsom sysselsättningsfrågorna,\r\nkommunikationsfrågorna etc. Det är de frågor man\r\ndiskuterar i lekmannastyrelsen och i nämnderna.\r\nDet är kloka människor som sitter där, oavsett om\r\nde kommer från oppositionen eller från\r\nregeringspartiet.</pre><pre>Till miljöpartiet vill jag säga: Tala gärna med Kjell\r\nA Mattsson, landshövdingen i Göteborgs och\r\nBohus län. Han har varit med och uträtt den här\r\nfrågan vid ett par tillfällen. Men det vore olyckligt\r\natt förknippa detta med författningsutredningen.\r\nDå hamnar miljöpartiet snett i den här frågan. Det\r\nskulle fördröja en störning. Det är ytterst viktigt att\r\nvi kan lotsa igenom den snabbare än den tidsplan\r\nsom nämnts i debatten.</pre><pre>Till Margareta Gard vill jag säga att propårna om\r\nlänsbostadsnämnden och den försöksverksamhet\r\nsom pågår har gett goda erfarenheter -- vi kan fråga\r\ninvånarna i Värmland, och vi kan fråga invånarna i\r\nStockholm. Vi säger i utskottet att regeringen bör\r\növerväga huruvida frågan skall planteras i flera län.</pre><pre>Vi vill ha bort byråkratin, och vi vill ha bort alla\r\nregler och bestämmelser. Men det är klart att om\r\ndet är vi som sitter på pengarna skall vi också ha\r\ninsyn, vare sig det är via länsstyrelsen eller\r\nlänsbostadsnämnden. Det är egentligen det som är\r\nförslaget. Til syvende og sidst vill jag säga att jag\r\ntycker att det är ett bra förslag. Låt oss gå vidare.\r\nLåt människor ute i länen arbeta vidare på detta.\r\nLåt oss sätta skutan i sjön den 1 juli 1991.</pre><pre>Anf. 116 RUNE THORÉN (c):</pre><pre>Fru talman! Jag har begärt ordet i den här frågan\r\nmed anledning av att jag representerar Göteborg,\r\nen av de tre storstadsregioner som även i den här\r\ndebatten varit uppe till diskussion. Det gäller\r\nfrågan om bostadsförsörjningen och kommunernas\r\nroll. Det står på s. 7 i betänkandet att ansvaret för\r\nden kommunala bostadsförsörjningsplaneringen är\r\noch bör även framdeles vara kommunernas. Om vi\r\nvore överens så långt skulle det inte vara några\r\nbekymmer. Men här har redovisats av utskottets\r\nordförande och majoritetens föredragande,\r\nMagnus Persson, samt av Eva Zetterberg m.fl. att\r\nom frågorna i fortsättningen inte kan handläggas så\r\nsom de handlagts i Stockholms-, Göteborgs- och\r\nMalmöregionerna, utan det blir en förändring,\r\nmåste man på något sätt ta itu med detta; det måste\r\ni form av motioner, utskottsinitiativ eller på annat\r\nsätt ses till att man i huvudsak kan följa den ordning\r\nman haft nu. Jag vill understryka det med stort\r\nallvar eftersom jag i 15 års tid varit ordförande i\r\nGöteborgsregionens kommunalförbund och väl\r\nkänner till hur frågorna handläggs. Det hjälper inte\r\natt det är en partivän till mig, tidigare\r\nbostadsutskottets ordförande, som nu är\r\nlandshövding i Göteborgs och Bohus län.\r\nLänsgränserna är som de är. Jag vill säga till bl.a.\r\nMagnus Persson att jag inte tänker fördjupa mig i\r\nlänsindelningsfrågan. Men min absoluta\r\nuppfattning när det gäller länsindelningen i\r\nVästSverige är att man har två saker att välja på:\r\nden ena är att göra en länsgränsändring som i\r\nhuvudsak följer den nuvarande\r\nGöteborgsregionens linjer. Den andra är att se till\r\natt man har ett starkt kommunalt samarbetsorgan i\r\nGöteborgsregionens kommunalförbund. Det är\r\njust i det sista fallet, fru talman, som jag menar att\r\ndet är viktigt att man får behålla de befogenheter\r\nman har i dag. Jag kommer för egen del nogsamt\r\natt följa ärendets fortsatta handläggning och håller\r\nöppet för motioner eller andra initiativ i frågan.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande justitieutskottets\r\nbetänkanden 190/91:JuU5, JuU6 och JuU7,\r\ntrafikutskottets betänkanden 1990/91:TU8 och\r\nTU9 samt bostadsutskottets betänkande\r\n1990/91:BoU5.</pre><pre>Justitieutskottets betänkande JuU5</pre><pre>Utskottets hemställan -- som ställdes mot\r\nmotionerna JU9 av Berith Eriksson och JuU10 av\r\nInger Schörling m.fl. -- bifölls med acklamation.</pre><pre>Justitieutskottets betänkande JuU6</pre><pre>Mom. 1 (fylligare redovisning)</pre><pre>Utskottets hemställan -- som ställdes mot\r\nreservation 1 av Berith Eriksson och Krister\r\nSkånberg -- bifölls med acklamation.</pre><pre>Mom. 3 (brevkontroll)</pre><pre>Utskottets hemställan -- som ställdes mot\r\nreservation 2 av Berith Eriksson och Krister\r\nSkånberg -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Justitieutskottes betänkande JuU7</pre><pre>Mom. 1</pre><pre>Utskottets hemställan bifölls.</pre><pre>Mom. 2 (fastighetsdomstolarnas framtid)</pre><pre>Utskottets hemställan bifölls med 166 röster mot\r\n118 för reservationen av Britta Bjelle m.fl.</pre><pre>Trafikutskottets betänkande TU8</pre><pre>Utskottets hemställan bifölls.</pre><pre>Trafikutskottets betänkande TU9</pre><pre>Mom. 1 (avslag på propositionen m.m.)</pre><pre>Utskottets hemställan bifölls med 243 röster mot\r\n57 för reservation 1 av Rolf Clarkson m.fl.</pre><pre>Mom. 2 (ekonomisk lämplighet)</pre><pre>Utskottets hemställan bifölls med 207 röster mot\r\n93 för reservation 2 av Rolf Clarkson m.fl.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU5</pre><pre>Mom. 1 (rikets regionala och lokala indelning)</pre><pre>Utskottets hemställan bifölls med 263 röster mot\r\n37 för reservation 1 av Eva Zetterberg och Kjell\r\nDahlström. 1 ledamot avstod från att rösta.</pre><pre>Mom. 2 (avslag på propositionen)</pre><pre>Utskottets hemställan bifölls med 269 röster mot\r\n19 för reservation 2 av Kjell Dahlström. 13\r\nledamöter avstod från att rösta.</pre><pre>Mom. 5 (sättet för val av nämnder m.m.)</pre><pre>Utskottets hemställan bifölls med 226 röster mot\r\n58 för reservation 4 av Agne Hansson m.fl. 17\r\nledamöter avstod från att rösta.</pre><pre>Mom. 8 (länsstyrelsernas roll vid\r\nbostadsförsörjningsplaneringen)</pre><pre>Utskottets hemställan bifölls med 199 röster mot\r\n58 för reservation 5 av Knut Billing m.fl. 43\r\nledamöter avstod från att rösta.</pre><pre>Mom. 9 (arbetsmarknadsfrågornas organisation på\r\nregional nivå)</pre><pre>Utskottets hemställan bifölls med 249 röster mot\r\n34 för reservation 7 av Erling Bager och Ingrid\r\nHasselström Nyvall, 18 ledamöter avstod från att\r\nrösta.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut om samlad votering</pre><pre>Beträffande de på föredragningslistan närmast\r\nupptagna ärendena, kulturutskottets betänkande\r\nKrU8 och näringsutskottets betänkande NU7,\r\nbeslöt kammaren på förslag av förste vice\r\ntalmannen medge att de fick företas till avgörande\r\ni ett sammanhang sedan debatten i båda dessa\r\närenden avslutats.</pre><pre>\r\n18 § Lotterifrågor</pre><pre>Föredrogs</pre><pre>kulturutskottets betänkande</pre><pre>1990/91:KrU8 Lotterifrågor.</pre><pre>Anf. 117 LARS AHLSTRÖM (m):</pre><pre>Fru talman! Den 29 november förra året\r\nbehandlade vi senast lotterifrågorna. Jag inledde då\r\nmitt anförande med några citat från det nyligen\r\navhållna riksidrottsmötet med innebörd att\r\nskattereformen blir ett dråpslag mot idrotten. Ett\r\når senare måste vi tyvärr konstatera att detta inte\r\nvar någon överdrift.</pre><pre>Riksidrottsförbundet har nu räknat ut hur mycket\r\ndyrare verksamheten blir efter den 1 januari nästa\r\når enbart för idrottsföreningarna -- ca 580 miljoner.\r\nDetta bygger på en enkät som besvarats av 1 749\r\nföreningar. Jag har hela tiden hävdat att det är de\r\nminsta klubbarna som drabbas särskilt hårt och\r\norättvist. Det är inte endast det faktum att\r\nskatteomläggningens effekter slår hårdast mot de\r\nsmå föreningarna, utan idrotten tvingas också till\r\nen ökad byråkrati och bokföring. Redan i dag\r\ntvingas de flesta ideellt arbetande ledarna att ägna\r\nungefär 75 % av sin tid åt att diskutera ekonomi och\r\nåtgärder för att skaffa fram pengar.</pre><pre>Jag skall citera några rader ur det betänkande vi nu\r\ndebatterar:</pre><pre>''Utskottet vill här erinra om de uttalanden som\r\ngjordes under våren om effekterna för de ideella\r\nfolkrörelserna av 1991 års skattereform. I\r\nproposition 1989/90:110 anfördes att effekterna bör\r\nföljas upp med särskild uppmärksamhet och att --\r\nom det vid en sådan genomgång skulle visa sig att\r\nicke avsedda effekter uppkommer -- motverkande\r\nåtgärder självfallet bör vidtas.''</pre><pre>Vid lotteridebatten i kammaren förra året krävde\r\njag liksom företrädarna för folkpartiet och centern\r\natt en heltäckande lotteriutredning skulle tillsättas\r\nomgående. Tyvärr ville den socialistiska\r\nmajoriteten annorlunda, och därmed förlorades ett\r\nhelt år. Man kan också beklaga att riksidrottsmötet\r\ni Östersund 1989 inte följde riksidrottsstyrelsens\r\nlinje och biföll förslaget om en utredning. Detta var\r\ndet viktigaste skälet till att socialdemokraterna i\r\nriksdagen motsatte sig en utredning. Men bättre\r\nsent än aldrig.</pre><pre>Denna utredning kommer då bl.a. att få ta ställning\r\ntill våra förslag framförda i moderata\r\nsamlingspartiets motion Kr509 om en utökning av\r\nideella organisationers andel av den totala\r\nspelmarknaden, att penningvinster i lokala,\r\nregionala och riksomfattande föreningslotterier\r\nskall tillåtas, att slopa den beloppsmässiga\r\nbegränsningen för penningvinster i\r\nföreningslotterier, att slopa tillståndsplikten för\r\nlokala föreningslotterier bedrivna från fast\r\nförsäljningsställe, att tillstånd skall kunna ges till\r\nsådant automatspel som ger vinst i form av pengar,\r\nvärdebevis, spelpoletter eller liknande, och att\r\nideella organisationer skall få rätt att anordna\r\nlotterier av samma typ som det s.k. Trisslotteriet.</pre><pre>Fru talman! Vid idrottsmässan i Jönköping i slutet\r\nav november anordnades ett antal seminarier bl.a.\r\nett om ''90-talets spel och lotterier''. Det var mycket\r\nintressant och upplysande att lyssna till de inlägg\r\nsom åtföljde de inledande redogörelserna. Inte\r\nminst representanter för Folkrörelsernas\r\nsamarbetsorgan för lotterifrågor betonade med\r\nkraft nödvändigheten av en revidering av\r\nnuvarande lotteriförordning som, enligt deras\r\nmening, i stort kan sägas gälla de förhållanden som\r\nfanns på 30-talet. Det är därför hög tid att se över\r\nden.</pre><pre>Med uppskattning mottogs därför informationen\r\nom att ett enhälligt kulturutskott föreslår en\r\nutredning, vari ingår representanter för\r\nriksdagspartierna. Som företrädare för\r\nmoderaterna fann jag det uppmuntrande att notera\r\natt flera talare betonade betydelsen av att ideella\r\norganisationer ges rätt att anordna lotterier av\r\nsamma typ som Trisslotteriet, som i dag bedrivs i\r\nmonopolställning. Jag har i flera år, inte minst i\r\nriksdagen, betonat nödvändigheten av att\r\nidrottsrörelsen utöver det sedvanliga statsbidraget\r\nockså skall ges möjligheter att på annat sätt\r\nfinansiera sin verksamhet.</pre><pre>Vi tog ett steg i rätt riktning i maj i år, då riksdagen\r\nmed 169 röster mot 148 fattade beslut i enlighet\r\nmed följande yttrande från kulturutskottet: ''Enligt\r\nutskottets mening bör en större andel än för\r\nnärvarande av den vinst AB Tipstjänst gör på det\r\nidrottsanknutna spelet gå tillbaka till idrotten.\r\nEventuellt bör denna andel bestämmas som ett visst\r\nprocenttal av omsättningen. Fördelningen av dessa\r\nmedel bör kunna göras genom att ett större belopp\r\nställs till Riksidrottsförbundets förfogande för\r\nfördelning enligt förbundets önskemål. Vad\r\nutskottet anfört bör riksdagen som sin mening ge\r\nregeringen till känna.''</pre><pre>På sikt är det enligt min bestämda uppfattning bäst\r\natt de ideella organisationerna ges lika rätt att\r\nutveckla nya spelformer, precis som vi föreslår i vår\r\nmotion Kr509. För att rätt kunna driva spel och\r\nlotterier och för att direkt kunna avläsa och\r\ntillgodogöra sig en positiv ökning måste\r\nfolkrörelsernas alla föreningar, inte minst de små,\r\nsjälva äga dessa.</pre><pre>Vad beträffar tillåtande av spel på\r\nutbetalningsautomater vill jag erinra om att 1987\r\nårs lotteriutredning föreslog att tillstånd skulle\r\nkunna ges. Detta tillstyrktes också av flera\r\nremissinstanser. Vi moderater anser fortfarande att\r\nautomatspel bör tillåtas och följaktligen att den\r\nförordade nya lotteriutredningen bör se över även\r\ndetta.</pre><pre>Mot bakgrund av att det i Europa snart är endast\r\nSverige och Albanien som ej har kasinoverksamhet\r\ndelar vi moderater den uppfattning som kommit till\r\nuttryck i framställningen till regeringen om en\r\nutredning med uppgift att belysa förutsättningarna\r\nför kasinoverksamhet i Sverige.</pre><pre>Fru talman! Folkrörelsernas utomordentligt viktiga\r\nroll i vårt samhälle kan ej nog betonas. De ideella\r\ninsatserna är en förutsättning. Alla talar så vackert\r\nom dessa människors betydelsefulla arbete. De är\r\nvår största tillgång i kampen mot våld, knark och\r\nkriminalitet. Låt oss visa dem vår stora\r\nuppskattning genom att i dag fatta kloka och\r\nframsynta beslut.</pre><pre>Jag yrkar därför bifall till utskottets hemställan\r\nbeträffande tillsättandet av en lotteriutredning. För\r\ntids vinnande yrkar jag ej bifall till de moderata\r\nreservationerna, som vi emellertid självfallet står\r\nbakom.</pre><pre>Anf. 118 MARGARETA FOGELBERG\r\n(fp):</pre><pre>Fru talman! För att inte heller jag skall förlänga\r\ndebattiden kan jag i allt väsentligt instämma i det\r\nvackra Lars Ahlström sade om folkrörelserna och\r\nderas betydelse.</pre><pre>Fru talman! Flertalet ideella föreningar -- stora som\r\nsmå -- inom de s.k. folkrörelserna har ambitionen\r\natt själva kunna finansiera sin egen verksamhet.\r\nOräkneliga är de timmar som vuxna såväl som\r\nungdomar ägnar åt att sälja lotter och julkalendrar,\r\nordna basarer, poängpromenader och jag vet inte\r\nallt, för att få in så många slantar som möjligt.\r\nEnkla lotterier där insatsen är ringa har varit\r\nlättsålda, och allmänheten lägger gärna en peng på\r\nen lott, kanske mera för nöjet och den goda sakens\r\nskull än för utsikten till en storvinst.</pre><pre>AB Tipstjänst har också insett hur lättarbetad\r\nlotterimarknaden kan vara, om bara hanteringen\r\ngörs tillräckligt enkel. Trisslotterierna blev en succé\r\nför Tipstjänst men innebar samtidigt en katastrof\r\nför folkrörelserna, som snabbt förlorade en\r\navsevärd del av spelmarknaden.</pre><pre>1989 års lotterilag medförde en del förändringar till\r\nfolkrörelsernas fördel men långt ifrån tillräckligt. I\r\nflera motionsyrkanden, bl.a. från folkpartiet\r\nliberalerna, ställs därför åter kravet om bättre\r\nvillkor för folkrörelsernas spel och lotterier liksom\r\nkravet på en ny översyn av lotterilagen. Det är\r\ndärför mycket glädjande att kulturutskottet kunnat\r\nenas om en hemställan till regeringen att en\r\nparlamentarisk utredning får lösa den uppgiften.</pre><pre>Men intill dess att förslag från en utredning hunnit\r\nförverkligas kvarstår likväl de akuta ekonomiska\r\nproblemen. Inte heller vet vi ännu när och på vilket\r\nsätt regeringen kommer att kompensera\r\nfolkrörelserna för den mervärdeskatt som annars\r\nfår kännbara effekter i en verksamhet där\r\nkvittningsmöjligheten saknas.</pre><pre>Folkrörelsernas samarbetsorgan för lotterifrågor\r\nhar föreslagit den tillfälliga lösningen att\r\növerskottet från fyra extra omgångar av\r\nTrisslotteriet skulle tillfalla folkrörelserna.\r\nFörslaget har följts upp i olika motioner till\r\nriksdagen, tyvärr utan att vinna\r\nutskottsmajoritetens gillande. Därför, fru talman,\r\nkvarstår kravet i den borgerliga reservationen nr 2.</pre><pre>Anf. 119 STINA GUSTAVSSON (c):</pre><pre>Fru talman! Folkrörelsernas möjligheter att själva\r\nfinansiera sin verksamhet har minskat med åren.\r\nFör flera av folkrörelserna har statsmakterna\r\ngenom ökade ekonomiska pålagor påtagligt\r\nförsämrat ekonomin. Krav på ökade\r\ndetaljredovisningar har också inneburit ökad\r\narbetsbelastning, och alla de frivilliga krafter som\r\narbetar ideellt upplever detta som minskad\r\nuppskattning från samhällets sida för deras viktiga\r\narbetsinsatser.</pre><pre>Vi har från centerns sida i olika motioner, som rör\r\nidrottsrörelsen och stödet till centrala och lokala\r\nungdomsaktiviteter, påpekat de svårigheter som\r\nfinns för de ideella organisationerna. Därtill\r\nkommer skattereformens negativa effekter, precis\r\nsom Lars Ahlström så riktigt nyss påtalade.</pre><pre>En säker och pålitlig inkomstkälla har varit\r\nfolkrörelsernas lotterier, som tyvärr för varje år har\r\nminskat jämfört med statliga spel och lotterier. För\r\nnågra år sedan presenterades en särskild utredning\r\nsom mottogs med stora förhoppningar av\r\nfolkrörelserna. Tyvärr blev den inte uppföljd på ett\r\nriktigt sätt av regeringen och av en\r\nriksdagsmajoritet. Det är därför nu verkligen\r\nangeläget att en parlamentarisk utredning tillsätts\r\nmed största skyndsamhet för att ge förslag på\r\nutökade möjligheter för folkrörelserna till\r\nsjälvfinansiering.</pre><pre>Den lotterilagstiftning som ideella föreningar lever\r\nunder är föråldrad och tar inte någon hänsyn till\r\nden nya teknik som nu står till buds och som de\r\nstatliga spelen och lotterierna så framgångsrikt\r\nanvänder sig av.</pre><pre>Det är därför mycket glädjande att i dag konstatera\r\natt ett enigt utskott äntligen ställt upp på vad\r\ncentern sedan länge krävt, nämligen en översyn av\r\nlotterilagen, likaså att översynen skall göras av en\r\nutredning som är parlamentariskt sammansatt.</pre><pre>Till betänkandet finns några reservationer fogade.\r\nReservation nr 1 tar upp en kultur- och\r\nfolkrörelsefond. Från centerns sida har vi länge\r\nkrävt en prövning av möjligheterna att inrätta en\r\nkultur- och folkrörelsefond med en del av de medel\r\nsom tillförs staten genom spel och lotterier. Denna\r\nidé har mött ett betydande gensvar ute bland olika\r\norganisationer.</pre><pre>Kulturen skulle på detta sätt kunna få del av en ny\r\nfinansieringskälla som är både långsiktig och stabil.\r\nInrättande av en sådan fond är också naturlig mot\r\nbakgrund av att staten genom en omfattande\r\nspelverksamhet dränerar inkomstmöjligheterna för\r\nfolkrörelse- och kultursektorn.</pre><pre>Enligt vår mening i centern bör ca 10 % av dessa\r\nstatsintäkter av en omfattning på nära 5 miljarder\r\nkronor kunna tillföras en kultur- och\r\nfolkrörelsefond.</pre><pre>Vad beträffar reservation 2 instämmer jag i vad\r\nbl.a. Lars Ahlström och Margareta Fogelberg här\r\ntidigare har sagt.</pre><pre>Fru talman! Jag yrkar bifall till reservation 1 och 2\r\noch i övrigt till hemställan i kulturutskottets\r\nbetänkande nr 8.</pre><pre>Anf. 120 ANDERS NILSSON (s):</pre><pre>Fru talman! Årets betänkande från kulturutskottet\r\nbeträffande lotterifrågor är i omfång tunnare än\r\ntidigare år. Orsaken till det är att flera av de\r\nmotioner som behandlas tidigare har varit föremål\r\nför riksdagens prövning.</pre><pre>Däremot innehåller detta tunna häfte ett\r\nställningstagande för en utredning på\r\nlotteriområdet. Det är inte mer än två och ett halvt\r\når sedan riksdagen behandlade förslag med\r\nanledning av förra utredningen inom\r\nlotteriområdet.</pre><pre>De beslut vi då fattade har lett till förbättrade\r\nvillkor för folkrörelserna och till en förenkling av\r\ngällande regler. Det har emellertid skett sådana\r\nförändringar, bl.a. på det tekniska området, att det\r\nnu är naturligt att på nytt starta ett\r\nutredningsarbete. Det är dessutom sannolikt att\r\nlagstiftningen ytterligare kan förenklas.</pre><pre>I det sammanhanget vill jag säga till Lars Ahlström\r\nnär det gäller utredningen att det finns en olikhet\r\nmellan de utredningar som han talade om i sitt\r\nanförande. Vad Riksidrottsförbundet sade nej till\r\nför ett år sedan var en utredning om idrottens roll i\r\nsamhället. Där kommer naturligtvis lotterifrågorna\r\nin som en del. Det vi nu säger ja till är en renodlad\r\nlotteriutredning.</pre><pre>Utgångspunkten för utredningen skall vara att det\r\nframstår som nödvändigt att ytterligare åtgärder\r\nvidtas för att förbättra möjligheterna för\r\nfolkrörelserna att själva finansiera sin verksamhet.</pre><pre>Bakgrunden härtill är en bedömning av att\r\nutsikterna att i framtiden väsentligt öka det statliga\r\nstödet till folkrörelserna är begränsade.\r\nTraditionellt har lotteriverksamhet för många\r\nfolkrörelser varit en naturlig väg att få resurser för\r\nsin verksamhet.</pre><pre>Det finns skäl att framhålla att de reformer som vi\r\ngenomförde våren 1988 har lett till bättre villkor för\r\nfolkrörelsernas spel och lotterier. Speciellt gäller\r\ndetta bingospelet.</pre><pre>Samtidigt har det skett en stabilisering av\r\nspelmarknaden. De statliga spelen har inte ökat i\r\nsamma snabba takt som tidigare, och under de\r\nsenaste två åren torde små förskjutningar ha skett\r\nav andelarna av spelmarknaden mellan de statliga\r\nspelen och folkrörelserna.</pre><pre>I tre motioner från de borgerliga partierna föreslås\r\natt fyra extra omgångar av Trisslotteriet skall\r\nanordnas och att överskottet från dessa skall delas\r\nav de organisationer som ingår i folkrörelsernas\r\nsamarbetsorganisation i lotterifrågor.</pre><pre>Ett av skälen till förslaget är de effekter\r\nskattereformen väntas få för folkrörelserna.\r\nUtskottsmajoriteten avvisar förslaget. Ett skäl för\r\ndetta -- och här vill jag faktiskt säga, om än med en\r\nannan utgångspunkt, precis samma sak som Lars\r\nAhlström, nämligen att dessa effekter enligt\r\nskattebeslutet i vår skall följas med särskild\r\nuppmärksamhet och att -- om det visar sig att\r\nsådana effekter uppstår -- motverkande åtgärder\r\nsjälvfallet skall vidtas. Låt mig gärna säga att det är\r\nsannolikt att sådana effekter har uppstått.</pre><pre>Ett annat skäl för oss att avvisa motionsförslagen är\r\natt riksdagen av regeringen beställt ett förslag\r\nrörande AB Tipstjänsts stöd till idrotten.</pre><pre>Sedan vill jag också förfäkta den linje som\r\nkulturutskottets majoritet under ganska lång tid\r\ndrivit, nämligen att statens stöd till idrotten\r\nprincipiellt beslutas av riksdagen och måste vägas\r\nmot andra behov.</pre><pre>Idrotten är en folkrörelse. Det är därför angeläget\r\natt det finns en viss balans i statens stöd till idrotten\r\ni jämförelse med andra folkrörelser. Det förtjänar\r\natt påpekas att folkrörelsernas\r\nsamarbetsorganisation i lotterifrågor ju inte på\r\nlångt när samlar alla de folkrörelser som på ett eller\r\nannat sätt har statligt stöd.</pre><pre>Vi kan förvänta oss att budgetförslaget kommer\r\nsom vanligt den 10 januari. Det är ett\r\nunderstatement. Det finns också anledning att anta\r\natt förslaget rörande Tipstjänst kommer ungefär\r\nsamtidigt. Fram till dess -- ungfär en månad, eller\r\nnågot längre -- finns det anledning att vänta den\r\nkorta tid som återstår.</pre><pre>En fråga som rör folkrörelserna som en konsekvens\r\nav skattereformen är de rekommendationer\r\nriksskatteverket utfärdar för tillämpningen av\r\nlagförslagen. Jag har inhämtat att dessa\r\nrekommendationer för skatteåret 1990 är under\r\ntryckning. Rekommendationerna för skatteåret\r\n1991 beräknas bli klara under januari.</pre><pre>Beträffande de övriga reservationerna i utskottets\r\nbetänkande vill jag endast hänvisa till tidigare\r\nutskottsutlåtanden. Med hänvisning till vad jag nu\r\nsagt vill jag yrka bifall till hemställan i utskottets\r\nbetänkande och avslag på de fyra reservationerna.</pre><pre>Anf. 121 MARGARETA FOGELBERG (fp)\r\nreplik:</pre><pre>Fru talman! Risken är ju inte att de flesta av\r\nfolkrörelsernas organisationer skulle få för mycket\r\npengar att röra sig med, utan de har ju haft ett stort\r\navbräck som de känner av nu på grund av att staten\r\nhar gått in med nya lotterier.</pre><pre>Därför tycker vi att dessa omgångar av extra\r\nTrisslotterier kunde genomföras nu för att lösa de\r\nakuta ekonomiska problemen.</pre><pre>Anf. 122 GÖTHE KNUTSON (m):</pre><pre>Fru talman! Jag kan berätta för kammaren att jag\r\nhar lovat fru talman att begränsa inlägget till en och\r\nen halv minut. Egentligen skulle det behövas flera\r\nminuter för att beskriva den situation som gäller i\r\nfråga om kasinoverksamhet.</pre><pre>Det föreligger två motioner där man pläderar för\r\natt spelkasinon skall tillåtas i Sverige. Lars\r\nAhlström har i korthet, också på grund av tidsbrist,\r\nendast berört detta och det föreligger en\r\nreservation, reservation 4. Jag uppfattade det så att\r\nhan inte yrkade bifall till den -- också av tidsskäl i\r\ndenna tidspressade kammare 1990.</pre><pre>Det föreligger uppenbarligen ett fel i\r\nutskottsmajoritetens skrivning i detta betänkande.\r\nJag ber att få hänvisa till s. 7, nedersta stycket som\r\nslutar i ett avvisande: ''Enligt utskottets mening bör\r\ndenna prövning inte föregripas -- -- --.''</pre><pre>Om man ringer till finansdepartementet och frågar\r\nfår man veta att det inte föreligger någon\r\nrealbehandling av ärendet. Frågan prövas inte, och\r\nde utredningar som på departementets och\r\nregeringens beställning lades fram 1988 av Gert\r\nKarlsson och Bill Fransson, kända personer inom\r\nsvenskt turistväsende, har uppenbarligen inte lett\r\ntill någonting ännu. För några veckor sedan stötte\r\nen av utredarna på i ärendet efter att ha haft\r\nregeringens uppdrag att lägga fram förslag\r\nbeträffande turistnäringen i Norrbotten.\r\nRegeringen kommer tydligen inte att göra\r\nnågonting på detta område förrän riksdagen tar\r\nställning.</pre><pre>Jag har med andra ord starka sympatier inte bara\r\nför de motioner jag har varit med om att skriva utan\r\nockså för reservation 4, men jag avser inte att yrka\r\nbifall till någondera. Jag får återkomma till frågan i\r\nett annat sammanhang.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre></pre><pre>19 § Minerallagstiftning m.m.</pre><pre>Föredrogs</pre><pre>näringsutskottets betänkande</pre><pre>1990/91:NU7 Minerallagstiftning m.m. (prop.\r\n1988/89:92).</pre><pre>Anf. 123 KARIN FALKMER (m):</pre><pre>Fru talman! Den utdragna behandlingen av\r\nregeringsförslaget om en förändrad lagstiftning på\r\nmineralområdet har tett sig som en ''lång dags färd\r\nmot natt''. Kortfattat innebär lagförslaget att\r\nnuvarande gruvlag och minerallag slås samman till\r\nen enhetlig lag. Gruvlagens inmutningssystem, som\r\nkom till för att stimulera till eftersökning av malm,\r\növerges och ersätts med ett koncessionärt system.\r\nGruvlagens utmål ersätts med\r\nbearbetningskoncession.</pre><pre>Berättigat tvivel och farhågor rörande effekterna\r\nav det nya lagförslaget har funnits vid utskottets\r\nbehandling. Propositionen, som ursprungligen var\r\navsedd att träda i kraft den 1 juli 1990, har legat\r\nosedvanligt lång tid för begrundande. Det är ingen\r\nhemlighet att vi moderater närt en stilla\r\nförhoppning om att lagförslaget skulle dras\r\ntillbaka. Vi är övertygade om att det hade varit\r\nklokast ur gruv- och mineralnäringens synpunkt.</pre><pre>Bakom förslaget till ny minerallagstiftning ligger ett\r\nplanhushållningstänkande. I sann socialistisk anda\r\npåkallas ett ökat samhällsinflytande över\r\ngruvverksamheten i vårt land. Avsikten är att det\r\nallmänna, dvs. staten, vid behov skall kunna styra\r\nmineralutvinningen. Socialdemokraterna sitter\r\nuppenbarligen fast i den planekonomiska ideologi\r\nsom forna socialistländer i dag flyr som pesten.</pre><pre>I ett särskilt yttrande till minerallagskommitténs\r\nbetänkande 1986 manade ledamöterna Björzén och\r\nWidmark till stor försiktighet med införande av nya\r\nstyrningsmöjligheter, medan behovet av\r\nstimulansåtgärder betonades. Samtidigt framhöll\r\nde att nuvarande gruvlag har fungerat\r\ntillfredsställande och att önskvärda förändringar\r\nborde genomföras i form av smärre justeringar i nu\r\ngällande lagar.</pre><pre>Vid remissomgången har dessa tankegångar\r\ngenomsyrat den omfattande kritiken från gruv- och\r\nmineralnäringens företrädare. Dessa är bedövande\r\növerens om att 1974 års gruvlag fungerar bra. De\r\nvarnar för att den föreslagna nya enhetliga\r\nminerallagen kommer att hämma utvecklingen av\r\nen livskraftig malm- och mineralbrytning.</pre><pre>Den statliga myndigheten SGU, vars uppgift bl.a.\r\när att utveckla kunnande om den svenska\r\nberggrunden för att därmed förbättra\r\nförutsättningarna för gruvverksamhet, tillbakavisar\r\nockså förslaget och varnar för dess följder.</pre><pre>Det är belysande för regeringens\r\nställningstaganden, och det ger samtidigt en tydlig\r\nbild av var maktkoncentrationen i svensk politik\r\nfinns, att titta efter vem som egentligen är positiv\r\ntill den nya lagen.</pre><pre>Det är LO och Gruvindustriarbetarförbundet samt\r\nTCO och ett fåtal länsstyrelser som tillstyrker\r\nförslaget. Trots den svenska gruvindustrins samlade\r\nmotstånd och trots varningarna om förslagets\r\nkonsekvenser, går socialdemokraterna i LOs\r\nledband.</pre><pre>Den röda rörelsens symbios mellan partiet och LO\r\nfungerar alltför ofta som broms när det gäller nya\r\nindustrisatsningar inom Sveriges gränser. Nya\r\neffekter av denna symbios drabbar nu gruv- och\r\nmineralindustrin. Ökad statlig styrning, ökad\r\nbyråkrati och osäkerhetsfaktorer innebär\r\nförsämrade villkor för prospektering och gruvdrift.</pre><pre>Moderata samlingspartiets utgångspunkt är i stället\r\natt det skall skapas bästa möjliga förutsättningar för\r\nen livskraftig svensk mineral- och gruvindustri.</pre><pre>De nuvarande lagarna är väl anpassade till den\r\nsvenska berggrunden och ändamålsenliga för\r\nbranschen. Inmutningssystemet passar för de små\r\noch svårupptäckta svenska malmfyndigheterna och\r\nkoncessionssystemet för de ytutbredda mineraler\r\nsom finns i minerallagen.</pre><pre>Grundläggande är att ge goda förutsättningar för\r\nprospekteringsverksamhet. Sverige behöver fler\r\nentreprenörer som vågar satsa på prospektering\r\noch gruvdrift.</pre><pre>Framgångsrika prospekteringsföretag\r\nkarakteriseras av personliga initiativ, professionell\r\npersonal, kreativ miljö och entreprenadanda. För\r\natt få fler aktörer behövs inte en statlig styrning\r\nutan stimulansåtgärd.</pre><pre>Att leta efter malmer och mineralfyndigheter är\r\nmycket resurskrävande och chansartat. Gruvdrift\r\när en mycket långsiktig verksamhet.\r\nProspekteringsverksamhet kan liknas vid ett\r\nlotteri. Den som satsar sina pengar på en lott tar en\r\nrisk. Förvissningen om att den som får en vinstlott\r\nockså får vinsten, gör att risken är värd att ta.</pre><pre>På samma sätt finns det i nuvarande gruvlag en\r\ntrygghet i inmutningssystemet. Det garanterar att\r\nden som finner brytvärd malm också får bryta den.\r\nAtt ta bort den garantin försätter presumtiva\r\nprospektörer i en osäkerhetssituation. Den som\r\nupptäcker en fyndighet kan inte längre vara helt\r\nsäker på att han har rätt att bearbeta den.</pre><pre>Om vi vill få en ökad verksamhet på\r\nmineralindustrins område måste vi ha lagar och\r\nregler som lockar till prospektering. Nya inhemska\r\noch utländska prospekteringsföretag måste finna\r\ndet intressant att satsa i Sverige.</pre><pre>Försämrade spelregler och oklarheter om\r\nbearbetningsrätten kommer att verka direkt\r\navskräckande på nysatsningar inom\r\nprospekteringsområdet. De som kommer att\r\navskräckas är enskilda aktörer och mindre bolag.\r\nNya intressenter kommer inte att ge sig in i\r\nprospekteringsbranschen, eftersom den här nya\r\nlagen effektivt kommer att strypa\r\nentreprenörandan.</pre><pre>Nuvarande ägar- och industristruktur riskerar att\r\npermanentas. De stora, gamla gruvelefanterna kan\r\nnog dansa vidare ett tag till, men de små\r\nnykomlingarna som behövs för framtiden kommer\r\naldrig ut på dansgolvet.</pre><pre>En ytterligare osäkerhetsfaktor, som om möjligt är\r\nännu allvarligare, är den oklarhet som nu finns\r\nangående avvägningen mellan miljö- och\r\nnaturintressena och industrins behov av fasta\r\nspelregler.</pre><pre>Enligt propositionens ursprungsförslag skulle\r\nprövning enligt naturresurslagen ske en gång för\r\nalla vid ansökan om bearbetningskoncession.\r\nBoverket och naturvårdsverket har i en skrivelse\r\nprotesterat mot detta. Bostadsutskottet har\r\nenhälligt föreslagit att regeringen skall komma med\r\nett nytt förslag på denna punkt.</pre><pre>Att nu genomdriva en ny minerallag, utan att fullt\r\nut ha utrett den viktiga frågan om hur lagen skall\r\nanpassas till olika intressen, är som att lämna\r\nprospekteringsföretag och gruvbransch ute i ett\r\ngungfly där allting flyter. Det kan bli den slutgiltiga\r\ndödskyssen för svensk gruvnäring.</pre><pre>Framtiden för mineralbranschen är starkt beroende\r\nav hur prospekteringspolitiken utformas.\r\nMineralkommitténs betänkande\r\nProspekteringspolitiken har varit ute på remiss och\r\nbereds nu i industridepartementet.</pre><pre>Staten bedriver i dag en omfattande\r\nprospekteringsverksamhet. Riksdagens revisorer\r\nhar konstaterat att den statliga prospekteringen via\r\nnämnden för statens gruvegendom, NSG, inte varit\r\nsärskilt lyckosam. Att det behövs nya aktörer som\r\nägnar sig åt prospektering borde alla inse.</pre><pre>Det är anmärkningsvärt och ologiskt att nu\r\ngenomdriva en ny minerallag. Eftersom\r\nprospektering utgör själva grunden för\r\nmineralbranschens verksamhet borde riksdagen\r\nförst fatta beslut om prospekteringspolitiken för 90-\r\ntalet och därefter genomföra de lagändringar som\r\nbehövs för en anpassning.</pre><pre>I stället för att stärka statens inflytande över\r\nmineral- och gruvbranschen måste villkoren för\r\nenskilda och företag förbättras. Genom att avskaffa\r\nkronoandelssystemet och låta näringen behålla de\r\nresurserna vill vi moderater ge företagen ökade\r\nmöjligheter att investera för framtiden. Genom att\r\nstärka äganderätten vill vi stimulera markägarna till\r\naktivitet.</pre><pre>Avslutningsvis, den nya föreslagna minerallagen\r\nkommer inte att stimulera propektering och\r\nnysatsningar inom gruvindustrin. Inte i någon\r\nindustriverksamhet har ökad statlig styrning\r\nåstadkommit positiv utveckling och tillväxt.</pre><pre>Jag stöder självfallet de reservationer som vi\r\nmoderater står bakom i detta betänkande, men\r\nnöjer mig med att yrka bifall till reservation nr 1.</pre><pre>Anf. 124 LARS DE GEER (fp):</pre><pre>Fru talman! Prospektering är kanske inte den\r\nverksamhet som är mest känd i vårt land. Ett\r\nganska litet antal högt kvalificerade människor\r\nägnar sig åt den, och för många förefaller det hela\r\nsom en obetydlig specialverksamhet. Men så är inte\r\nalls fallet. För våra basindustrier inom\r\nstålindustrin, metallverken, den kemiska industrin\r\noch i mindre mån även skogsindustrin är\r\nprospekteringen en mycket viktig del av deras\r\ntotala verksamhet. Utan förnyelse av sina\r\nråvarokällor blir dessa industrier hänvisade till\r\nvalutakrävande import, som i vissa fall kan vara så\r\ndyrbar att hela verksamheten blir olönsam.\r\nPerspektivet ''olönsamma basindustrier'' är\r\nolycksbådande för Sverige. Det är ju faktiskt\r\nbasindustrierna som bär upp vårts lands\r\nhandelsbalans. Vår stora verkstadsindustri i all ära,\r\nmen den importerar så mycket halvfabrikat att dess\r\nbidrag till vår export netto blir mycket mindre än\r\nbasindustriernas.</pre><pre>År 1974 fick Sverige sin nu gällande gruvlag, vilken\r\ntillika med en samtidigt antagen minerallag reglerar\r\nvad som i Sverige gäller i fråga om statliga regler för\r\nprospekteringsverksamheten. De i Norge gällande\r\nreglerna påminner mycket om de svenska, och vad\r\nFinland beträffar antog man där\r\nprospekteringslagar som är nästan helt kopierade\r\nefter våra lagar av år 1974. I dag gäller alltså\r\nlikartade bestämmelser i hela Norden, exkl.\r\nDanmark -- vilket i och för sig är ett skäl för att inte\r\nradikalt ändra i vår nu gällande lagstiftning.</pre><pre>Det tyngst vägande skälet mot radikala ändringar\r\när emellertid det förhållandet, att den nu föreslagna\r\nlagstiftningen innehåller så många bestämmelser\r\noch prövningar i olika instanser, att den kommer att\r\navsevärt minska personers och företags vilja att\r\nprospektera i Sverige, i synnerhet som det finns gott\r\nom andra länder med en liberalare och friare syn på\r\nprospekteringens villkor.</pre><pre>En svensk gruvspecialist har liknat den nu\r\nföreslagna lagstiftningen med ett lotteri, vilket\r\nKarin Falkmer gjorde alldeles nyss, på vars\r\nlottsedlar skulle stå följande text:</pre><pre>''För den händelse Din lott utfaller med vinst\r\nförbehåller vi oss rätten att pröva, dels huruvida\r\nutdelning av vinsten alls skall äga rum, dels\r\nhuruvida Du är rätt person att förvalta vinsten.''</pre><pre>Herr talman! Varken vi folkpartister eller\r\nmoderaterna tror att lottsedlar med en sådan text\r\nskulle vara så särdeles lättsålda. Många skulle nog\r\nhellre avstå än att lägga ut pengar på dem, om man\r\ninte nu helt enkelt förlade sin verksamhet till annat\r\nland med för prospekteringen positivare\r\nbestämmelser.</pre><pre>Majoritetstexten innehåller på s. 15 högst upp ett\r\nyttrande, som mot bakgrund av vad som under det\r\nsenaste året hänt i Östeuropa är värt att ordagrant\r\nciteras:</pre><pre>''Som framhålls i propositionen är det i vissa\r\navseenden påkallat med ett ökat samhällsinflytande\r\növer gruvverksamheten. Önskvärdheten av att det\r\nallmänna vid behov kan styra mineralutvinningen\r\nmot ett mera effektivt resursutnyttjande talar enligt\r\nutskottets mening för att det traditionella\r\ninmutningssystemet överges till förmån för ett\r\nsystem som medger en viss diskretionär prövning.''</pre><pre>I december 1990 trodde jag inte att en svensk\r\nutskottsmajoritet skulle uttrycka sig på detta vis.\r\nDet smakar ju ''planhushållning'' och ''storebror\r\nstaten vet bäst'' lång väg. Staten vet förvisso inte\r\nbäst, och statens obegränsade resurser kan lätt\r\nmedverka till att pengar slängs ut på projekt som\r\nprivata företag aldrig skulle vilja satsa på. Att i dag\r\nsatsa på ett återfall i planhushållning, vilket det nya\r\nlagförslaget i viss mån är, förefaller folkpartiet helt\r\norimligt.</pre><pre>I ett enda avseende vill emellertid folkpartiet\r\nliberalerna gå med på, och gå längre än, vad lagen\r\nföreslår. Vi vill inte ens tillåta prospektering i\r\nnationalparker, naturreservat och vissa andra\r\nfjällområden. Hänsyn till bevarandevärdet i orörd\r\nnatur, till rennäringens berättigade anspråk på att\r\nfå disponera stora, orörda betesmarker och till\r\ninhemsk och utländsk turism har gjort att vi med\r\nstöd av vår motion N28 yrkar avslag på regeringens\r\nproposition även av miljöskäl.</pre><pre>Men huvudskälet till vårt avslagsyrkande ligger\r\ngivetvis i att vi anser det obefogat att nu införa en\r\nhelt ny lagstiftning inom ett område där i dag\r\nFinland, Sverige och Norge har en likartad\r\nlagstiftning. Den nya lagstiftningen skulle göra\r\nprospektering till en i byråkrati insnärjd\r\nverksamhet, som med viss fördel i stället kunde\r\nförläggas till utlandet. En utökning av antalet\r\nmineral som skall ingå i den nya lagen, kan lika\r\nenkelt göras genom ett tillägg till den gamla lagen,\r\noch så kan man även förfara med anknytningen till\r\nnaturresurslagen. Det går alltså att modernisera de\r\ngamla lagarna utan att avskaffa dem. Med detta\r\nyrkar jag bifall till reservation nr 1.</pre><pre>Herr talman! I reservation nr 4 stödjer folkpartiet\r\nett avskaffande av kronoandelen, och i reservation\r\nnr 6 hävdar vi att staten, om kronoandelen likväl\r\nförblir kvar, aldrig skall utnyttja densamma till att i\r\negen regi gå in i ett brytningsföretag. Anledningen\r\ntill denna vår ståndpunkt är dels att vi inte anser att\r\ndet är en offentlig eller statlig uppgift att driva\r\ngruvindustri, dels, och framför allt, att\r\nkronoandelsinstitutet starkt reducerar motiven för\r\natt i Sverige bedriva prospektering.</pre><pre>Att dessa motiv behöver förstärkas och inte\r\nförsvagas vill jag något drastiskt understryka\r\ngenom att inför kammaren med viss tvekan relatera\r\nett sägessätt från min av gruvhål djupt penetrerade\r\nhembygd:</pre><pre>''Det finns tre sätt att förlora pengar på:</pre><pre>Det finns kvinnor. Det är i särsklass det\r\nangenämaste.</pre><pre>Det finns hasardspel. Det är det snabbaste.</pre><pre>Det finns prospektering. Det är det i särklass\r\nsäkraste.''</pre><pre>Om någon i kammaren till äventyrs skulle finna det\r\nförsta sättet stötande, är min ursäkt den att den\r\nursprungliga författaren lär ha varit en bergmästare\r\nsom levde i slutet av 1700-talet.</pre><pre>Men från skämt till allvar. På järnmalmssidan anses\r\ndet i dag inte föreligga något större\r\nprospekteringsbehov, eftersom våra\r\njärnmalmsgruvors problem är att i konkurrens med\r\nbilliga dagbrott runt om i världen hålla nere\r\nbrytningskostnaderna, inte att hitta ny malm. Men\r\nprecis motsatsen är fallet i fråga om våra\r\nsulfidmalmer. Om Sverige skall kunna\r\nvidmakthålla sin hittillsvarande produktion av bly,\r\nkoppar, silver, guld och zink, måste vi inom några\r\nfå år hitta nya brytningsvärda fyndigheter. Då\r\nbehöver prospektering uppmuntras på alla sätt,\r\neftersom det dock är en hantering med stora risker.</pre><pre>Chansen att lägga ned stora kostnader utan att hitta\r\nen brytvärd fyndighet är mycket stor. Då bör den\r\ninte dessutom göras än mindre värdefull genom att\r\nstaten skall ha en kronoandel, utan att ha delat på\r\nriskerna under undersökningsarbetet.</pre><pre>Herr talman! Av hänsyn till kammarens pressade\r\ntidsläge har jag inget yrkande beträffande denna\r\nreservation.</pre><pre>Anf. 125 PER-OLA ERIKSSON (c):</pre><pre>Herr talman! Av hänsyn till kammarens pressade\r\ntidsläge skall jag fatta mig mycket kort.</pre><pre>Detta är ett ärende, vilket tidigare talare har varit\r\ninne på, som varit föremål för lång tids behandling\r\ni riksdagen. Nu får vi i varje fall en enhetlig lag på\r\nmineralområdet, och vi får också med den nya\r\nminerallagen en lag som har många fördelar. Det\r\ninnebär betydande förenklingar och är ett led i en\r\nbättre sammanhållen mineralpolitik. Den nya\r\nminerallagen ersätter, som Karin Falkmer sade, de\r\nnuvarande två lagarna, gruvlagen och lagen om\r\nvissa mineralfyndigheter.</pre><pre>Regeringens ursprungliga förslag har dock behövts\r\nändras på några viktiga punkter, vilket vi från\r\ncentern medverkat till. Minerallagstiftningen\r\nmåste, som jag och centern ser det, fylla flera\r\nfunktioner och uppfylla olika villkor. Den måste ha\r\nett klart uttalat näringspolitiskt syfte. Svensk gruv-\r\noch mineralindustri är en mycket viktig del av vårt\r\nnäringsliv. Därför behövs också fasta spelregler\r\nsom anger villkoren för utvinning av intressanta\r\nmineraler.</pre><pre>Miljöfrågorna måste också beaktas i all verksamhet\r\ni samhället. Utvinning av mineraler innebär av\r\nnaturliga skäl alltid sår och ingrepp i naturen.\r\nDärför är det nödvändigt att uppställa stränga\r\nmiljökrav som får slå igenom vid utformningen av\r\nminerallagstiftningen, utan att det innebär stopp\r\nför all mineralhantering. Det måste handla om en\r\navvägning mellan de intressen som vill exploatera\r\noch de intressen som vill bevara.</pre><pre>En annan avvägning som måste göras är balansen\r\nmellan ett övergripande allmänintresse och\r\näganderätten. Markägarnas intressen får inte bli\r\nåsidosatta, utan en rimlig hänsyn måste tas till\r\nmarkägarens rätt och intresse.</pre><pre>Regeringens proposition har på några väsentliga\r\npunkter förändrats, och det har vi från centerns sida\r\nmedverkat till. I stället för att säga blankt nej till\r\nregeringens förslag föreslog vi konkreta\r\nförändringar. I stället för nejsägarlinjen valde vi en\r\nkonstruktiv dialog för att få en bättre minerallag.\r\nJag menar att vi med de förändringar som centerns\r\nlyckats åstadkomma har fått en minerallagstiftning\r\ndär olika intressen som står mot varandra är väl\r\navvägda och där vi tagit hänsyn till markägarnas\r\nberättigade intressen.</pre><pre>Minerallagen skulle, enligt propositionen, omfatta\r\nmineraler som är industriellt användbara. Enligt\r\nvår uppfattning var det antal mineraler som av\r\nregeringen föreslogs bli lagreglerade alltför\r\nomfattande. Vissa av de mineral som i\r\npropositionen föreslogs bli koncessionspliktiga\r\nkräver enligt vår mening egentligen inte någon\r\nsystematisk letning och undersökning. Dit hör\r\nolivin och talk. Olivin är ett mineral som kan bli\r\naktuellt att använda för att motverka försurning\r\noch är således intressant från jordägarsynpunkt.</pre><pre>Vi har också ansett att det inte finns något behov av\r\natt föra in mineral som diatomit, fältspat, glimmer,\r\nkvarts, kvartsit, dolomit, kalksten och krita i\r\nminerallagen. Det finns enligt vår mening inget\r\nmotiv för det ingrepp i äganderätten som en\r\nkoncessionsplikt för dessa mineral skulle innebära.</pre><pre>På den här punkten har vi nått total framgång för\r\nvårt krav; vi har fått gehör för det hos\r\nsocialdemokraterna. Jag tycker det är bra.</pre><pre>Till sist några ord om motstående intressen.</pre><pre>Lantbruksstyrelsen framhöll i sitt yttrande över\r\nminerallagskommitténs betänkande att\r\ngruvverksamhet är att jämföra med större\r\nvattenföretag. Om ett vattenföretag kan medföra\r\nväsentlig skada på t.ex. jordbruket får\r\nlantbruksstyrelsen, med stöd av 11 kap. 10 § i\r\nvattenlagen, förordna om nödvändiga utredningar.\r\nMotsvarande möjlighet borde enligt vår mening\r\ninföras i minerallagen, och vi har fått gehör för\r\ncenterns krav om denna möjlighet för\r\nlantbruksstyrelsen när det gäller jord- och\r\nskogsbruket.</pre><pre>Herr talman! Med dessa ord i all korthet ber jag att\r\nfå yrka bifall till utskottets förslag. Vi står från\r\ncenterns sida bakom reservation 11. Jag avstår dock\r\nfrån att yrka bifall till den, även om jag i övrigt\r\nvidhåller yrkandet.</pre><pre></pre><pre>Anf. 126 ROLF L NILSON (v):</pre><pre>Herr talman! Vänsterpartiet instämmer i behovet\r\nav en ny minerallag. Vi har emellertid avvisat det\r\nförslag som presenterats i propositionen om ny\r\nminerallagstiftning och i det aktuella betänkandet.</pre><pre>Det finns bl.a. från miljösynpunkt anledning att\r\nrikta stark kritik mot förslaget. Det är uppenbart\r\notillfredsställande att prövning enligt\r\nnaturresurslagen skall äga rum först i samband med\r\nbearbetningskoncession. Över huvud taget är\r\nprövningsförfarandet och förhållandet till berörd\r\nlagstiftning behandlat på ett otillfredsställande sätt,\r\nnågonting som understryks i yttrandet från\r\nbostadsutskottet.</pre><pre>Man har inte tagit tillräcklig hänsyn till att själva\r\nundersökningsarbetet kan innebära en oönskad\r\nmiljöpåverkan. Det kan innebära att man gör\r\nintrång i skyddsvärda områden. När\r\nundersökningstillstånd väl har givits är det i\r\npraktiken omöjligt att sedan sätta stopp för\r\nprojektet -- av miljöskäl. Risken är att det redan\r\nhar satsats alltför mycket pengar vid själva\r\nundersökningsarbetet. Vid prövningen enligt\r\nnaturresurslagen, då bl.a. kommuner och landsting\r\nskall säga sitt, är de redan i praktiken uppbundna.\r\nMan kommer att kunna ge undersökningstillstånd\r\nutan att kommuner och länsstyrelser fått säga sin\r\nmening. Detta strider också mot de\r\ndecentraliseringssträvanden som finns bl.a. i plan-\r\noch bygglagen. Därför borde prövningen enligt\r\nnaturresurslagen göras när man diskuterar och\r\nlämnar själva undersökningstillståndet.</pre><pre>En långsiktig och ansvarsfull mineralpolitik måste\r\nbygga på omsorgsfull hushållning med\r\nnaturresurser. Därför är det angeläget att man inför\r\nstränga krav på att mineralinnehållet i en gruva blir\r\nfullt utnyttjat. Rovbrytning, som innebär att\r\nvärdefull malm lämnas kvar outnyttjad, måste\r\nbeläggas med kännbara straffavgifter. Det är slöseri\r\nmed naturresurser men medför också uppenbara\r\nmiljörisker, t.ex. när det uppstår urlakning och\r\nläckage till vattendrag.</pre><pre>Också från rent mineralpolitisk utgångspunkt har\r\nmajoritetens förslag enligt vår uppfattning\r\nuppenbara brister. Vänstepartiet har länge krävt att\r\ninmutningssystemet skall avskaffas och ersättas\r\nmed ett enhetligt konsessionssystem. Man kan\r\nkanske på formella grunder hävda att det kravet i\r\nviss utsträckning är uppfyllt. Men den föreslagna\r\nminerallagen har fortfarande starka\r\ninmutningsrättsliga inslag.</pre><pre>När det gäller koncessionsmineral har detta\r\ndessutom förstärkts. Det är skäl nog att avslå\r\nförslaget.</pre><pre>Förslaget i propositionen var otillåtligt svagt, och\r\ndet har försvagats under utskottsbehandlingen,\r\ngenom att flera mineral som minerallagskommittén\r\nansåg vara särskilt intressanta i\r\nprospekteringssammanhang -- dolomit, fältspat och\r\nkvarts -- nu undantas från minerallagstiftningen.\r\nSådana fyndigheter får alltså inte utnyttjas utan\r\nmarkägarens medgivande.</pre><pre>Ett viktigt inslag i en offensiv mineralpolitik måste\r\nvara grundsynen att naturtillgångar i princip är\r\ngemensam egendom; privata exploatörer måste\r\nhindras att för egen vinning lägga under sig\r\npåträffade mineralfyndigheter.</pre><pre>Endast samhälleligt ägande, som kan utövas på\r\nflera sätt, skapar någon reell förutsättning för att\r\ntillgångarna blir till nytta för folkflertalet. Därför\r\nbör minerallagstiftningen utformas på ett sådant\r\nsätt att samhället tillförsäkras ensamrätten till nya\r\nmineralfyndigheter.</pre><pre>När det gäller upplåtelse av kronoandel anser vi\r\ngivetvis att så länge staten tillåter enskilda att\r\nexploatera mineralfyndigheter måste principen\r\nvara att staten inte avstår från den medverkan som\r\nman enligt lag har möjlighet till. En riktlinje för den\r\nstatliga mineralpolitiken skall alltså vara att\r\nkronoandelar inte upplåts eller överlåts till privata\r\nintressenter.</pre><pre>Riksdagen bör mot bakgrund av vad jag tidigare\r\nsade om att viktiga naturtillgångar bör ligga i\r\nsamhällets händer begära förslag från regeringen\r\nom hur det samhälleliga inflytandet över\r\nmineralförekomster kan öka.</pre><pre>Det här säger jag därför att utskottet i betänkandet\r\nbehandlar en kvardröjande motion från riksmötet\r\n1988/89 från vänsterpartiet kommunisterna med ett\r\nsådant yrkande.</pre><pre>Med det anförda vill jag yrka bifall till reservation\r\n2, som är ett yrkande om avslag på lagförslaget, och\r\ntill reservation nr 14.</pre><pre>Anf. 127 LARS NORBERG (mp):</pre><pre>Herr talman! Jag vill börja med att yrka bifall till\r\nreservationerna 3, 5 och 13.</pre><pre>Detta betänkande klargör på ett ganska entydigt\r\nsätt rågången mellan de gamla partierna och\r\nmiljöpartiet de gröna. Det visar också att de gamla\r\npartiernas omsorg om miljön inte grundar sig på\r\nnågon genomtänkt ideologi utan på den triviala\r\nföreställningen att miljöfrågorna kan behandlas\r\nseparat sedan man fastlagt den övriga politiken. Då\r\nkan man med lämplig reningsteknik reparera de\r\nskador som man genom sin egen politik tidigare har\r\nfrämjat.</pre><pre>Sedan urminnes tider har utvinning av mineral\r\nbetraktats som ett sätt för ett folk att bli rikare.\r\nNaturligtvis förhåller det sig precis tvärtom:\r\nEftersom mineralerna är en ändlig tillgång blir\r\nlandet fattigare ju mer man utvinnner.</pre><pre>Av gammalt har man inte sett det så, eftersom man\r\nhar betraktat mineraltillgångar som praktiskt taget\r\noutsinliga. Därför har kortsiktig vinst och\r\narbetstillfällen varit de avgörande faktorerna när\r\ndet gällt mineralutvinning.</pre><pre>I dag vet vi bättre. Sveriges mineraltillgångar är\r\ningalunda outsinliga. Våra järnmalmsgruvor i\r\nBergslagen är alla nedlagda. Det stora\r\nfyndigheterna i Norrbotten, som för 90 år sedan\r\nbearbetades i dagbrott, finns nu 700 meter under\r\njorden. Så kunde jag fortsätta med Östergötlands\r\nbergslag, Sala silvergruva och Falu koppargruva.</pre><pre>Detta har dock inte påverkat tänkandet i de gamla\r\npartierna -- de är fortfarande inställda på att\r\nexploatera så snabbt som möjligt. Både den gamla\r\noch nya minerallagen är i grunden\r\nexploateringslagar, som syftar till att underlätta\r\nexploateringen av ändliga naturresurser.</pre><pre>Vi miljöpartister har en annan ideologi. Vi försöker\r\nbedöma de politiska frågorna utifrån våra fyra\r\nsolidaritetskrav: Solidaritet med naturen,\r\nsolidaritet med kommande generationer,\r\nsolidaritet med andra folk -- främst i u-länderna och\r\nsolidaritet med vårt eget folk -- främst med svaga\r\ngrupper.</pre><pre>I det här fallet kommer främst solidariteten med\r\nnaturen och med kommande generationer in.</pre><pre>Gruvbrytning är en mycket miljöstörande industri.\r\nDen måste därför omgärdas med stränga miljökrav.\r\nDärför kräver vi att såväl markägare som kommun\r\noch stat var för sig skall ha vetorätt när det gäller\r\ngruvföretag. Gruvföretagen måste granskas genom\r\nett noggrant förfarande enligt naturresurslagen\r\nm.fl. associerade lagar.</pre><pre>Genom att inta en restriktiv hållning till\r\ngruvföretag visar vi även hänsyn till kommande\r\ngenerationer. Vi menar dessutom att staten har all\r\nanledning att genom en vetenskaplig undersökning\r\nse efter hur den långsiktiga tillgången på mineral --\r\nfrämst metaller -- förhåller sig både globalt och\r\nnationellt. Där kan jag se en klar koppling till de\r\nfrågor om livscykelspecifikation som vi diskuterade\r\nhär i kammaren förra veckan. Det handlar om hur\r\nman med hjälp av en lagstiftning som ser till att\r\nåtervinning underlättas och så småningom kanske\r\nlagfästs skall kunna minska förbrukningen av\r\nmetaller genom en ökad återvinning av dessa.</pre><pre>Därför har miljöpartiet i sin motion avvisat\r\nförslaget till ny minerallag och krävt en ny\r\nutredning med nya direktiv för att man skall få\r\nunderlag till en helt ny minerallag grundad på våra\r\nsolidaritetsprinciper. Vi kommer inte att acceptera\r\nden nya minerallag som kanske antas här i dag,\r\nutan vi kommer i så fall igen med nya och mera\r\ngenomarbetade förslag. Detta förslag har legat\r\nlänge, och vår första motion var kanske ett\r\nnybörjararbete i detta avseende, men vi\r\nåterkommer som sagt. Oberoende av vilken lag\r\nsom kommer att gälla vill vi i första hand ha en\r\nresursbevarande lag.</pre><pre>Herr talman! Slutligen vill jag erinra om vår\r\nreservation nr 13. Vi begär där att bergtäkt för\r\nutvinning av sten och makadam skall jämställas\r\nmed gruvdrift. Den bör omgärdas med lika stränga\r\nkrav som finns för annan gruvdrift och med sådana\r\nkrav som jag nyss nämnde. Jag anser för övrigt att\r\nde krav som gäller för gruvdrift bör bli strängare.\r\nDen här verksamheten med bergtäkt växer ju\r\nsnabbt i omfattning, eftersom grustillgångarna i\r\nvissa delar av vårt land håller på att tömmas ut. Det\r\nfinns inte längre naturgrus att tillgå, och då krossar\r\nman berg. Detta visar också hur knappa våra\r\nnaturresurser i själva verket är och hur vi håller på\r\natt bli fattigare här i landet. Dessa bergtäkter\r\nkräver naturligtvis en helt annan insats av energi än\r\nde gamla grustäkterna. Denna verksamhet, som\r\nutgör ett allt större lokalt miljöproblem, bör alltså\r\nomgärdas med strängare bestämmelser.</pre><pre>Anf. 128 ROLF L NILSON (v) replik:</pre><pre>Herr talman! Jag har vid ett flertal tillfällen hört\r\nLars Norberg ganska självbelåtet säga att om man\r\nexploaterar naturrikedomar, så blir man inte rikare\r\nutan tvärtom fattigare och att detta är självklart. Vi\r\nsom inte tillhör miljöpartiet begriper inte denna\r\nhögre sanning. Vi är tydligen litet dumma.</pre><pre>Lars Norberg säger att man inte blir rikare utan\r\ntvärtom fattigare. Det är min slutsats. Om jag inte\r\nhelt har missuppfattat Lars Norberg förordar\r\nmiljöpartiet samtidigt att man trots allt skall bryta\r\nmalm och utvinna naturresurser, men på ett sätt\r\nsom är skonsammare mot miljön. Jag tror att det är\r\ndär skillnaden ligger.</pre><pre>Varför i hela fridens namn förordar då Lars\r\nNorberg att vi skall utarma landet och göra det\r\nfattigare genom att bryta malm? Varför inte låta\r\nden ligga kvar och på så sätt bevara rikedomen i\r\nlandet? Jag förstår inte logiken i det hela.</pre><pre></pre><pre>Anf. 129 LARS NORBERG (mp) replik:</pre><pre>Herr talman! Såvitt jag förstår bekänner sig Rolf L\r\nNilson till marxismen. Marx var ju av den\r\nuppfattningen att naturresurserna var någonting\r\nsom obegränsat stod till mänsklighetens\r\nförfogande. Han kunde knappast förutse att\r\nnaturresurserna var begränsade. Med över 5\r\nmiljarder människor på jorden och med en globalt\r\nväldigt accelererande användning av naturresurser\r\när situationen i dag en helt annan.</pre><pre>Som jag sade i mitt anförande kan vi när det gäller\r\nSverige iaktta att gruvtillgångarna är begränsade.\r\nDärför finns det anledning att hushålla med\r\ntillgångarna. Det betyder ju inte att vi omedelbart\r\nskall sluta att använda mineraler, utan att vi bör\r\nvara försiktiga. Det är denna försiktighetsprincip\r\nsom jag har talat för när det gäller att utvinna ny\r\nmineral. Jag har samtidigt anvisat en väg att\r\nhushålla med mineral. Den motion och den\r\nreservation om livscykelspecifikation som\r\nbehandlades för en vecka sedan skulle t.ex. kunna\r\nleda till en ökad återvinning av mineral och metall.\r\nDet är meningslöst att tro att samhället kan lägga\r\nom totalt och inte använda icke förnybara resurser,\r\nmen vi bör börja med ett omtänkande och med att\r\nhushålla med matsäcken. Vi måste börja inse att\r\ntillgången inte är obegränsad. Därigenom tar vi\r\nhänsyn både till miljön och till kommande\r\ngenerationer.</pre><pre>Anf. 130 MATS LINDBERG (s):</pre><pre>Herr talman! I näringsutskottet betänkande nr 7\r\nbehandlas regeringens proposition 1988/89:92 om\r\nny minerallagsstiftning. Dessutom behandlas fem\r\nmotioner som väckts med anledning av\r\npropositionen och sex motioner från den allmänna\r\nmotionstiden 1989 och 1990.</pre><pre>Herr talman! Det är viktigt att den svenska\r\nmineralpolitiken görs så klar att den\r\nsamhällsekonomiskt viktiga basnäringen får klara\r\nspelregler. Frågorna kring mineralpolitiken har\r\ndebatterats ofta och länge i Sverige. Därför är det\r\nbra om vi nu kan klara ut minerallagsstiftningen.\r\nDen svenska mineralindustrin är viktig både från\r\nförsörjnings- och sysselsättningspunkt. Jag delar\r\ndärför i stora stycken Lars de Geers uppfattning att\r\nen konkurrenskraftig gruv- och mineralindustri är\r\nmycket viktig och betydelsefull för utvecklingen av\r\nsvenskt näringsliv. Ett övergripande mål för\r\nnäringspolitiken är att skapa förutsättningar för\r\nutveckling och förnyelse inom industrin.</pre><pre>Som en del av näringspolitiken syftar\r\nmineralpolitiken till att ta till vara\r\nutvecklingsmöjligheterna inom den svenska\r\nmineralråvaruindustrin. För att skapa\r\nförutsättningar för en god försörjning av\r\nmineralråvaror och för att kunna utnyttja landets\r\nmineraltillgångar måste detta ske på ett effektivt\r\nsätt samtidigt som kraven på en god miljö\r\ntillgodoses. Mineralpolitiken samverkar också med\r\nregionalpolitiken, eftersom mineralpolitiken är av\r\nstor betydelse för sysselsättningen i regioner där det\r\ninte finns några andra alternativ.</pre><pre>Det nu framlagda förslaget baseras på en utredning\r\nsom sammankallades den 22 juni 1983 och som\r\nlämnade sitt slutbetänkande i november 1986. En\r\nav de frågor som varit mest debatterad är frågan om\r\ninmutningssystem eller koncession. Huvudmotivet\r\nför att bibehålla inmutningssystemet i dess\r\nnuvarande form har förändrats genom att de\r\ntekniska och ekonomiska förutsättningarna för\r\nundersökning och utvinning av mineralfyndigheter\r\nhar förändrats. Dessutom har det varit\r\notillfredsställande att utmålshavare har kunnat\r\nbehålla utmål under lång tid utan krav på aktivitet\r\noch att resultat från tidigare undersökningsarbeten\r\ninte har kunnat utnyttjas av andra. Dessutom\r\nmedförde den gamla lagstiftningen att en\r\nuppsplittring med vitt skilda regler för olika\r\nmineraler blev till en stor nackdel. Enhetliga regler\r\nsom nu föreslås kommer också att förenkla det\r\nadministrativa förfarandet.</pre><pre>Herr talman! Jag skall kortfattat ta upp några av de\r\nreservationer som har avlämnats på detta område.\r\nI reservation nr 1 från moderaterna och folkpartiet,\r\nnr 2 från vänsterpartiet och nr 3 från miljöpartiet\r\nhar man från olika utgångspunkter avstyrkt\r\npropositionen.</pre><pre>I moderaternas reservation anser man att\r\nnuvarande ordning med en gruvlag och en\r\nminerallag bör bibehållas. Utskottets majoritet\r\nanser dock, utifrån det jag tidigare redovisade, att\r\nstarka skäl föreligger för att man skall genomföra\r\nett koncessionssystem. När det sedan gäller de\r\nmineraliska ämnena har utskottets majoritet\r\ntillstyrkt vissa avvikelser från regeringens förslag.\r\nVad gäller miljöaspekterna har prövningen enligt\r\nNRL i koncessionsärenden i regeringens förslag\r\nutgått ifrån att de inte skall efterföljas av någon ny\r\nprövning när den planerade verksamheten senare\r\nskall bedömas enligt någon till NRL anknuten lag.\r\nHär har näringsutskottet inhämtat yttrande från\r\nbostadsutskottet, som har avstyrkt det framlagda\r\nförslaget och föreslagit att det bör övervägas\r\nytterligare. Man föreslår att regeringen bör kunna\r\nförelägga riksdagen ett nytt förslag.</pre><pre>Utskottets majoritet vill hänvisa till yttrandet och\r\nrekommendera att den av bostadsutskottets\r\nanvisade handlingslinjen följs. Samtidigt vill\r\nutskottets majoritet uttala att vi när det gäller\r\nexploateringsföretag på mineralområdet finner den\r\nav regeringen föreslagna nya bestämmelsen i NLR\r\nlämplig.</pre><pre>I reservation nr 9 från moderaterna och folkpartiet,\r\nErsättning för skada och intrång, framhåller\r\nmotionärerna att generösare ersättningsregler skall\r\nkomma till stånd. Utskottets majoritet delar inte\r\nmotionärernas uppfattning, men vill påpeka att en\r\nkomplettering till tidigare bestämmelser har gjorts,\r\nvilken innebär att om en markägare begär det och\r\ndet uppstått synnerliga men på fastigheten, skall\r\nkoncessionshavaren lösa in fastigheten.</pre><pre>Reservation nr 14 från vänsterpartiet gäller\r\növerföring i offentlig ägo av privata\r\nmineralförekomster. Utskottets majoritet har\r\ntidigare avstyrkt att utvinning av mineraler skall\r\ntillfalla staten. I konsekvens härmed avstyrks även\r\ntanken på en nationalisering av mineralfyndigheter.</pre><pre>Herr talman! Med hänvisning till det anförda vill\r\njag yrka bifall till näringsutskottets hemställan i\r\nbetänkande nr 7 på samtliga punkter samt avslag på\r\nreservationerna.</pre><pre>Anf. 131 KARIN FALKMER (m):</pre><pre>Herr talman! Mats Lindberg talar om att det är\r\nviktigt att förstärka konkurrenskraften för den\r\nsvenska mineral- och gruvindustrin genom att ge\r\nden förutsättningar för utveckling och förnyelse.\r\nDessutom är det viktigt med klara spelregler, säger\r\nMats Lindberg. Javisst, men då skall man inte\r\nkomma med den nya minerallagstiftningen.</pre><pre>Alla som hävdar att den nya minerallagen är en\r\nförbättring hävdar det i strid mot den samlade\r\ngruvnäringens uppfattning. Enhetligheten i lagen\r\när ingen tillgång utan en nackdel. Man samordnar\r\ntvå i sig oförenliga system -- inmutningssystemet\r\noch koncessionssystemet. Man tar ingen hänsyn till\r\natt de geologiska förutsättningarna är så olika när\r\ndet gäller å ena sidan svårfunna malmer och å andra\r\nsidan ytmineralerna.</pre><pre>Mats Lindberg talar också om regioner som har\r\nsysselsättningsproblem. Jag bor i Bergslagen.\r\nDärför vill jag hänvisa till Bergslagsdelegationens\r\nremissyttrande. I Bergslagen pågår mineraljakten,\r\noch man är mycket mån om nya fyndigheter som\r\nkan brytas. Bergslagsdelegationen påpekar att\r\nföretag och enskilda prospektörer skall finna det\r\nmeningsfullt att lägga ned tid och pengar på\r\nundersökningsarbeten. Dock krävs ett någorlunda\r\nförutsebart samband mellan undersökning och\r\ntillstånd till bearbetning. Det samband som i dag\r\nfinns i gruvlagen mellan undersökning, fynd och\r\nbearbetning finns inte klart uttalat i det nya\r\nlagförslaget. Spelreglerna blir således försämrade.</pre><pre>Jag vill fråga Mats Lindberg om\r\nsocialdemokraterna egentligen vet vad som, enligt\r\nden här nya lagen, kommer att gälla beträffande\r\nanpassningen till naturresurslagen. Oklarhet råder\r\nom lagens genomslag. Känns inte det besvärande?</pre><pre>Anf. 132 LARS DE GEER (fp):</pre><pre>Herr talman! Mats Lindberg sade beträffande\r\nproposition 1988/89:92 att den ger klara spelregler.\r\nMot bakgrund av detta vill jag säga att med\r\nkomplettering av nya mineraler och med anslutning\r\ntill naturresurslagen skulle nuvarande lagar och\r\nminerallag bli lika klara. Det skulle dessutom\r\nmedföra att gruvfolket skulle känna igen sig i ett\r\nregellandskap som det har vant sig vid under nästan\r\n20 år.</pre><pre>Mats Lindberg säger också att det är\r\notillfredsställande att man i de gamla lagarna kunde\r\nligga länge på ett utmål. Det ligger tyvärr i\r\nprospekteringens natur att det i vissa fall kan vara\r\nnödvändigt att ligga länge på ett utmål.</pre><pre>Låt mig, herr talman, ta Aitik som exempel. När\r\nAitik först belades med utmål fanns inte den\r\nanrikningsteknik som gjorde fyndigheten brytvärd.\r\nDet tog 30 år för Boliden att få fram den\r\nanrikningsteknik som medförde att man kunde\r\nbörja bryta malmen i Aitik. Nu är Aitik Sveriges i\r\nsärklass viktigaste koppar- och guldgruva. Det visar\r\natt det av tekniska skäl finns behov av att ha kvar\r\nlånga tider för utmål om man skall kunna utnyttja\r\nfyndigheterna.</pre><pre>Bostadsutskottet säger att ytterligare\r\növerväganden i fråga om prövningssystemet bör\r\ngöras när översiktsplanerna i första generationen\r\nav naturresurslagen har kommit fram. Då inför\r\nman ytterligare tveksamhet för gruvfolket. Man vet\r\natt ytterligare prövning föreslås, och då kommer\r\nreglerna att ändras ännu en gång. När det gäller så\r\nlångsiktiga verksamheter som gruvor bör man inte\r\nändra spelreglerna ofta. Det hotar man att göra.</pre><pre>Efter att ha hört hela debatten vill jag säga att jag\r\ntycker att centerpartiet tar på sig ett stort ansvar.\r\nSom enda parti samtycker centerpartiet till den nya\r\nlagen. Om man inte hade gjort det, skulle lagen inte\r\nha kommit igenom riksdagen, trots att\r\nmotiveringarna för avslagen har varierat.</pre><pre>Anf. 133 LARS NORBERG (mp):</pre><pre>Herr talman! Mats Lindberg liksom moderaterna\r\noch folkpartisterna uttalar sig på ett sådant sätt att\r\ndet tydligt framgår att exploatering är det enda och\r\nprimära intresset. De berör inte med ett ord att det\r\nhandlar om knappa och ändliga naturresurser och\r\nvilka konsekvenser man skall dra av den\r\nkunskapen.</pre><pre>Jag vill också tillägga att vi från miljöpartiets sida\r\ntycker att det är naturligt att gruvdrift skall\r\ngranskas på samma sätt som annan miljöstörande\r\nindustri. Det skall inte finnas ett antal\r\nspecialbestämmelser för det området. Om jag har\r\nförstått bostadsutskottets uttalande rätt förordar\r\nman just den ordningen.</pre><pre>Anf. 134 MATS LINDBERG (s):</pre><pre>Herr talman! Till Karin Falkmer vill jag säga att\r\ninmutningen nog har låst fast gruvnäringen. När det\r\ngäller mineraljakten är det precis som Karin\r\nFalkmer säger. Det är en oerhört viktig del i\r\ngruvhanteringen. Jag kan inte finna att den skulle\r\nbli sämre med en ny lag.</pre><pre>Jag är också orolig över hanteringen av\r\nnaturresurslagen. Det är viktigt att vi försöker hitta\r\nen hantering som är positiv. Men jag utgår från att\r\nden klokskap som finns även i bostadsutskottet\r\nkommer att ge vid handen att vi får en prövning\r\nsom är positiv.</pre><pre>Lars de Geer säger att Aitik är ett bra exempel. Det\r\ninnebär att Aitik med den nya lagstiftningen inte\r\nskulle ha prospekterats klart och brutits. Jag tror\r\ninte att det är på det sättet. Det kanske tvärtom är\r\nså att Aitik skulle ha blivit exploaterat tidigare på\r\ngrund av att det har förekommit en konkurrens när\r\ndet gäller att ta fram nya metoder. Jag tror alltså\r\ninte att det som Lars De Geer säger är helt riktigt.</pre><pre>Anf. 135 LARS DE GEER (fp):</pre><pre>Herr talman! I fallet Aitik var situationen sådan att\r\nom den nya lagstiftningen hade gällt hade Boliden\r\nblivit av med sitt utmål långt innan den nya\r\ntekniken hade kommit fram, och då hade Aitik\r\naldrig blivit bearbetad, vilket hade varit något av en\r\nkatastrof både för bygderna runt Gällivare och för\r\nlandets ekonomi. Aitik är den mest värdefulla\r\ngruva vi för närvarande har i Sverige med undantag\r\nav Kiruna.</pre><pre>Anf. 136 KARIN FALKMER (m):</pre><pre>Herr talman! Det drar ihop sig till votering, så jag\r\nskall inte förlänga debatten genom att upprepa\r\nmina argument. Men att lita på klokskapen i\r\nriksdagen, som Mats Lindberg gör, kan nog vara\r\nnågot vanskligt.</pre><pre>Lagen skall inte träda i kraft den 1 juli 1991 utan\r\nförst den 1 juli 1992. Är det möjligen så att\r\nsocialdemokraterna räknar med att en annan\r\nmajoritet i riksdagen får sätta detta elände i sjön?</pre><pre>Anf. 137 MATS LINDBERG (s):</pre><pre>Herr talman! Nej, Karin Falkmer, vi kommer även\r\nefter nästa val att ta ansvaret för detta. Och jag tror\r\ninte att Karin Falkmer skall ropa hej än. Vi\r\nsocialdemokrater kommer att driva den här linjen,\r\noch vi kommer att se till att vi får en\r\ngruvprospektering och en gruvnäring som kommer\r\natt vara framgångsrik även i fortsättningen.</pre><pre>Till Lars De Geer vill jag säga att det skulle ha\r\nbedrivits verksamhet i Aitik i alla fall. Det är inte\r\nsäkert att det hade varit Boliden som hade gjort\r\ndet. Men Aitik är en av de viktigaste gruvorna, och\r\ndet skulle ändå ha skett brytning där. Jag vill påstå\r\natt det kanske hade gått snabbare om vi hade haft\r\nden nya lagstiftningen.</pre><pre>Anf. 138 LARS DE GEER (fp):</pre><pre>Herr talman! Mats Lindbergs och mina uppgifter\r\nstår faktiskt mot varandra. Jag har uppfattat att den\r\nteknik i anrikningen som man använde i Aitik kom\r\nfram från Outokumpu, och den utvecklades vid en\r\ntidpunkt långt senare än då Boliden fick utmål på\r\nfyndigheten. Jag tror faktiskt inte att Aitik hade\r\nkommit till stånd om de nu föreslagna spelreglerna\r\nhade varit införda för 30 år sedan.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande kulturutskottets\r\nbetänkande 1990/91:KrU8 och näringsutskottets\r\nbetänkande 1990/91:NU7.</pre><pre>Kulturutskottets betänkande KrU8</pre><pre>Mom 2. (en kultur- och folkrörelsefond)</pre><pre>Utskottets hemställan -- som ställdes mot\r\nreservation 1 av Stina Gustavsson och Stina\r\nEliasson -- bifölls med acklamation.</pre><pre>Mom 3. (trisslotterier)</pre><pre>Utskottets hemställan -- som ställdes mot\r\nreservation 2 av Lars Ahlmark m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU7</pre><pre>Mom. 1 (ny minerallag, m.m.)</pre><pre>Först biträddes reservation 2 av Rolf L Nilson\r\nmed 25 röster mot 19 för reservation 3 av Lars\r\nNorberg. 250 ledamöter avstod från att rösta.</pre><pre>Härefter bifölls reservation 1 av Hadar Cars m.fl.\r\nmed 90 röster mot 17 för reservation 2 av Rolf L\r\nNilson. 191 ledamöter avstod från att rösta.</pre><pre>Slutligen bifölls utskottets hemställan med 173\r\nröster mot 90 för reservation 1 av Hadar Cars m.fl.\r\n35 ledamöter avstod från att rösta.</pre><pre>Mom. 2 (avskaffande av institutet kronoandel)</pre><pre>Utskottets hemställan -- som ställdes mot\r\nreservation 5 av Lars Norberg -- bifölls med\r\nacklamation.</pre><pre>Mom. 6 (bergtäkt)</pre><pre>Utskottets hemställan -- som ställdes mot\r\nreservation 13 av Lars Norberg -- bifölls med\r\nacklamation.</pre><pre>Mom. 7 (överföring i offentlig ägo av privata\r\nmineralförekomster)</pre><pre>Utskottets hemställan -- som ställdes mot\r\nreservation 14 av Rolf L Nilson -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut om uppskjuten votering av\r\nkvällsärenden</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande i ett sammanhang i början av\r\nmorgondagens arbetsplenum.</pre><pre>\r\nAjournering</pre><pre>Kammaren beslöt kl. 17.57 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>20 § Utrikeshandel</pre><pre>Föredrogs</pre><pre>näringsutskottets betänkande</pre><pre>1990/91:NU9 Utrikeshandel.</pre><pre>Anf. 139 GUNNAR HÖKMARK (m):</pre><pre>Fru talman! Det är inte svårt att i vår tid se den\r\nfantastiska betydelsen av frihandeln. Runt omkring\r\ni världen har gamla diktaturer förvandlats till\r\ndemokratier. Det gäller i Latinamerika, i Asien och\r\ni vår absoluta närhet i Europa. Det är behovet av\r\natt kunna handla, umgås och samarbeta som har\r\ndrivit fram kravet på förändringar i tidigare slutna\r\nekonomier.</pre><pre>Vi ser i den europeiska gemenskapen en\r\nförkroppsligad samverkan som skapar fred. Gamla\r\narvfiender har genom frihandel och ekonomisk\r\nintegration gjort kriget omöjligt. Vi ser hur fattiga\r\nländer som till för 10--20 år sedan hade varit inom\r\nden slutna ekonomin genom att övergå till\r\nfrihandeln på en imponerande kort tid kunnat resa\r\nsina ekonomier ur fattigdom och misär och kunnat\r\nge sina medborgare drägliga villkor. Vi ser förvisso\r\nockså motsatsen. Vi ser hur ekonomier som behållit\r\nsin slutenhet är efterblivna och inte bara har\r\nmisslyckats i ekonomisk bemärkelse. Det är i de\r\nslutna ekonomierna som vi ser den eländigaste och\r\nmest människoförnedrande miljöförstörelsen.\r\nFrånvaron av konkurrens, nya kunskaper och ny\r\nteknik har gjort det möjligt för rent\r\nmiljöförstörande verksamhet att fortgå år ut och år\r\nin. Konsekvenserna får bäras av enskilda\r\nmänniskor, av barn som växer upp i förgiftade\r\nmiljöer.</pre><pre>Vi ser också i Europa hur kraven från de gamla\r\ntidigare kommunistiska slutna ekonomierna på att\r\nfå ansluta sig till den europeiska frihandeln växer\r\nsig allt starkare. De ser betydelsen av frihandeln\r\nsom ett sätt att stärka demokratin, att få nya\r\nkunskaper. De ser betydelsen av frihandeln som ett\r\nmedel att skapa inte bara välfärd utan också en\r\nbättre miljö.</pre><pre>Fru talman! Vi kan konkret se runt om i vår värld,\r\ni vår närhet och i fjärran, hur frihandeln har varit\r\nen process för fred, demokrati, mänskligt\r\nsamarbete och mänsklig samexistens och en\r\nutveckling i ordets bästa bemärkelse. Det är mot\r\nden bakgrunden som reservanterna bakom\r\nreservation 1 vill göra ett särskilt uttalande för att\r\nlyfta fram frihandelns betydelse, för att visa att det\r\ninte bara handlar om de ekonomiska fördelar som\r\nfrihandeln ger utan också för att visa att frihandeln\r\nbetyder något mer, något som Sverige som ett litet\r\nland med en stark ekonomi har all anledning att\r\ngöra allt för att stärka. Vi bör se det som vår\r\nviktigaste internationella uppgift att motverka\r\nprotektionistiska strömningar, att underlätta för\r\ndet mänskliga samarbete som frihandeln medger.</pre><pre>Mot bakgrund av frihandelns uppenbara betydelse\r\nför den fattiga världen, för Östeuropas tidigare\r\nförtryckta folk och för den fredliga samvaron blir\r\nman förvånad över reservation 2. Där uttalas att\r\nfrihandeln inte är ett mål i sig. Det är, fru talman,\r\nmot bakgrund av mänsklighetens mycket dyra\r\nerfarenheter -- tänk bara på efterkrigstiden -- en\r\nmycket besynnerlig tanke. Det går inte att finna\r\nnågot stöd för den tanken bland människorna i de\r\ntidigare östeuropeiska länderna. För dem är\r\nfrihandeln ett mål i sig. Den är faktiskt ett medel\r\nför att förverkliga drömmen om den stabila\r\ndemokratin, om en bättre miljö och uppnåendet av\r\nvälfärd, som är en förutsättning för att man skall\r\nkunna resa sig från förnedringen.</pre><pre>Detta är ingenting att förvåna sig över att\r\nvänsterpartiet, tidigare vänsterpartiet\r\nkommunisterna, vill anföra ett antal undantag.\r\nMan säger att undantag kan vara angelägna och\r\nnödvändiga. Man blåser därmed under litet grand\r\nav de protektionistiska strömningar som håller på\r\natt sprida sig i vissa länder, inte minst i tider av\r\nlågkonjunktur. Det betyder också att man inte vill\r\natt Sverige skall spela den aktiva rollen. Jag måste\r\nsäga att jag också är förvånad över de andra\r\nreservanterna. Det må vara att de tolkar in andra\r\nsaker i denna reservation än vad de tidigare\r\nanhängarna av den slutna ekonomin gör.</pre><pre>Fru talman! Frihandelns betydelse gäller inte bara\r\nvaror i den traditionella bemärkelsen utan också\r\ntjänster. Vi har velat lyfta fram betydelsen av att\r\nSverige aktiverar sig för frihandeln när det gäller\r\ntjänstesektorn. Vi har också i en annan reservation\r\nlyft fram vikten av att vi i Sverige, inför svenska\r\nfolket, kan visa på frihandelns betydelse genom att\r\nkostnadsredovisa vilka kostnader det faktiskt\r\ninnebär när man inskränker frihandeln, vad det\r\nfaktiskt innebär i form av minskad\r\nkunskapsökning, i form av minskade möjligheter\r\noch minskad materiel standard. Det är viktig\r\npedagogik i arbetet på att föra i frihandelns talan.</pre><pre>Det är mot denna bakgrund tråkigt att\r\nutskottsmajoriteten inte har velat följa moderata\r\noch folkpartistiska ledamöter i utskottet.</pre><pre>Fru talman! Till sist ytterligare en fråga i raden av\r\nreservationer. Reservationerna för förbud mot\r\nexport av kärnteknologisk utrustning är i all sin\r\nenkelhet ett uttryck för cynism. Vi vet att i vår\r\nomedebaranärhet finns det länder och ekonomier\r\nsom är i ett våldsamt behov av att sanera sin miljö.\r\nDessa länder kommer inte att vilja bygga ut\r\nytterligare den fossila kraftanvändningen. De har\r\nsett hur det har förstört deras ekonomier och miljö.\r\nDe har sett vad det innebär. De söker i dag\r\nmöjligheter att på ett bättre sätt än tidigare, utan\r\nkonsekvenser för miljön av de slag som de har\r\nskådat, producera elektricitet under säkrare\r\nformer. De har tidigare varit beroende av sovjetisk\r\nkärnkraftsteknik.När dessa länder nu vill bygga ut\r\nkärnkraften för att kunna försörja sig med el\r\nhänvisar reservanterna faktiskt dessa länder till\r\ndem som kan saluföra en kärnteknologi vi i Sverige\r\noch i den övriga västvärlden finner oacceptabel.\r\nDet är ur miljösynpunkt fördärvligt. Det är ur\r\nsäkerhetssynpunkt och ytterst också ur moralisk\r\nsynpunkt cyniskt att göra den svenska\r\nkärnkraftsdebatten till någonting som länderna i\r\nÖsteuropa skall få lyda under.</pre><pre>Fru talman! Frihandelns betydelse kan inte\r\növerdrivas. Det bör vara viktigt för Sverige att i sin\r\nutrikespolitik ständigt värna frihandeln mot\r\nprotektionistiska strömningar runt om i världen,\r\nmot vänsterpartister och miljöpartister här hemma,\r\nsom ständigt försöker ge sken av att man är för\r\nmarknadsekonomin men som faktiskt i all sin\r\nenkelhet varje gång det kommer till avgörande\r\nföredrar den slutna ekonomin utan att vara beredda\r\natt ta den slutna ekonomins konsekvenser.</pre><pre>Med detta, fru talman, yrkar jag bifall till\r\nreservation nr 1.</pre><pre>Anf. 140 HADAR CARS (fp):</pre><pre>Fru talman! Det kan kännas litet konstigt att inför\r\nen församling som består av sex ledamöter hålla\r\nhögstämda anföranden om frihandeln och\r\nfrihandelns betydelse.</pre><pre>Jag vill gärna säga att jag tycker att det som Gunnar\r\nHökmark sade var tungt och riktigt, och jag kan i\r\nväsentliga avseenden instämma i det.</pre><pre>Det är alldeles uppenbart så, fru talman, att\r\nfrihandeln har betytt mer för utvecklingen av\r\nvälståndet i världen än nästan någonting annat. Jag\r\ntänker då inte bara på handeln med varor utan\r\nockså och inte minst på det utbyte av idéer, tankar,\r\nteknologier och nya kunskaper som alltid har följt i\r\nhandelns spår.</pre><pre>Detta är inga nya erfarenheter. Vi kan under\r\nhistorisk tid konstatera att relativt välstånd alltid\r\nhar varit en följd av ökad handel, medan det utan\r\nhandel har varit tillbakagång, stagnation och\r\nfattigdom som blivit resultatet.</pre><pre>Fri handel måste det vara. Det innebär att det skall\r\nvara en handel som inte bygger på slaveri,\r\nkolonialism eller socialistiskt förtryck utan en\r\nhandel som blir till gagn för alla deltagande parter.</pre><pre>Som liberal är det alldeles självklart att jag känner\r\nen extra stolthet över att företräda en idétradition\r\nför vilken frihandeln alltid varit någonting centralt.\r\nDet är mina företrädare i den svenska och andra\r\nriksdagar och på övriga områden av det politiska\r\nfältet som har försvarat och utvecklat frihandelns\r\nprinciper, ofta i hård strid med konservativa och\r\nsocialistiska företrädare. Efter att ha hört Gunnar\r\nHökmarks anförande i dag räknar jag avgjort\r\nhonom inte till dem som motsätter sig en vidgning\r\nav och en fortsatt satsning på fri handel.</pre><pre>Även området för frihandeln har successivt vidgats\r\nefter världskriget. Detta har lett till en kraftig\r\nstegring av levnadsstandarden i många tidigare\r\nfattiga länder. Undantagna är just de länder i\r\nÖsteuropa och i u-världen som har satsat på en\r\nsocialistisk planekonomi. Bortser man från våra\r\ngrannar i Östeuropa är det Nordkorea och Cuba\r\noch, vill jag gärna tillägga, flertalet av de afrikanska\r\nhuvudmottagarländerna för svenskt bistånd.</pre><pre>Handelns betydelse för välståndet får aldrig\r\nundervärderas. Om man jämför handeln med\r\nbistånd är det inget tvivel om vad som betytt mest.\r\nNär jag säger det, fru talman, är det utan att i något\r\nenda avseende göra avkall på folkpartiets starka\r\nförsvar för ett omfattande och växande svenskt\r\nbistånd.</pre><pre>Två internationella organisationer har spelat en\r\nsärskilt stor roll under efterkrigstiden för att vidga\r\nområdet för den fria handeln. I Europa har det varit\r\nEuropeiska gemenskapen, som genom sin satsning\r\npå att öppna gränserna har ökat förutsättningarna\r\nför ett idé-, tanke- och varuutbyte, som har lett till\r\natt länder som efter kriget var djupt förtrampade\r\noch förtryckta och i ekonomiskt armod har kunnat\r\nresa sig och bli ledande välståndsländer i världen.</pre><pre>På det globala planet spelar GATT en oerhört stor\r\nroll. GATT är viktigt som ett instrument för att ge\r\nden rättsliga stadgan åt dem som vill bedriva fri\r\nhandel. GATT är nu inte i ett oerhört spännande\r\noch dramatiskt skede. Alltifrån det att nuvarande\r\nGATT-förhandlingarna började i Punta del Este\r\nhar vi fått många rapporter om de framsteg som\r\nman tycker sig ha gjort. Jag vill inte anklaga någon\r\nför att ha varit optimistisk -- en viss optimism är nog\r\nnödvändig för att man skall nå framsteg -- men nu\r\nhar vi kommit till sanningens ögonblick; nu får vi se\r\nvad dessa GATT-förhandlingar kan komma att ge.</pre><pre>Självfallet kan jag som svensk glädja mig åt att den\r\nsvenska regeringens representanter i Bryssel spelar\r\nen viktig roll där och att de gör det på ett sätt som\r\njag inte har anledning att skämmas för. Jag tycker\r\natt de företräder frihandelsintressen. Jag tänker på\r\nAnita Gradin och Mats Hellström. Det är\r\nsjälvfallet en glädje att inte behöva känna annat än\r\ntillfredsställelse över att de kan spela en sådan roll.\r\nMen vi som i den här kammaren har haft anledning\r\natt föra debatter med dem -- jag vet inte hur många\r\ngånger jag har haft debatter med Anita Gradin om\r\nden svenska tekopolitiken -- tycker nog också att vi\r\nkan glädja oss åt att vi lyckats ''baxa dem ända hit'',\r\nför att citera en tidigare minister.</pre><pre>GATT-förhandlingarna är viktiga.\r\nJordbrukspolitiken är en nödvändig förutsättning\r\nför en ökad frihandel i världen -- inte minst om man\r\nser det ur de fattiga ländernas synpunkt. Det är\r\norimligt att ett land som Argentina skall hamna i ett\r\nslags internationell fattigdomsfälla därför att dess\r\nprodukter inte gått att sälja på världsmarknaden\r\nutan landet måste skuldsätta sig för att kunna\r\nimportera de industriprodukter som man självfallet\r\nväl behöver även där. För Sverige är naturligtvis\r\nförutsättningarna att vidga området för\r\ntjänstehandeln central i de förhandlingar som nu\r\nförs. Det är att hoppas att man kan nå framgångar\r\ni det avseendet.</pre><pre>Uppnår man inte dessa framgångar ökar betydelsen\r\nför Sverige av ett medlemskap i Europeiska\r\ngemenskapen. Om det blir ett sammanbrott i\r\nGATT-förhandlingarna -- något som man möjligen\r\nkan frukta men som vi alltjämt hoppas inte skall\r\nske -- är det viktigt att vi får den trygghet i\r\nrelationerna med våra viktigaste handelspartner\r\nsom ett medlemskap i Europeiska gemenskapen\r\nkan ge. Men det blir faktiskt också ännu viktigare\r\nför Europeiska gemenskapen att länder som\r\nSverige kommer med, länder som vill medverka till\r\natt världens största handelspartner vill fortsätta att\r\nvara öppen för omvärlden.</pre><pre>Sverige skall fortsätta att internationellt spela en\r\npådrivande roll för att alla i en värld där vi kommer\r\nallt närmare varandra skall inse, ta vara på och få i\r\nfull grad fägnas av de fina frukter som följer med fri\r\nhandel.</pre><pre>Fru talman! Jag yrkar bifall till reservationerna 1\r\noch 5.</pre><pre></pre><pre>Anf. 141 PER-OLA ERIKSSON (c):</pre><pre>Fru talman! Det är ett i allra högsta grad aktuellt\r\närende vi nu behandlar, ett ärende ''i tiden''.\r\nBehandlingen av betänkandet sker ju i en tid då\r\nreglerna för världshandeln står under debatt vid\r\nGATT-mötet i Bryssel, som Hadar Cars nyss\r\nberörde och som kan betecknas som slutpunkten,\r\nupploppet, för Uruguay-rundan. Alla här i\r\nkammaren kan nog hoppas på, åtminstone gör jag\r\ndet, att GATT-rundan och mötet i Bryssel leder till\r\npositiva resultat, så att vi får stabila handelsregler\r\noch inte ett sammanbrott -- något som Hadar Cars\r\nockså var inne på. Jag delar alltså Hadar Cars\r\nuppfattning på den punkten.</pre><pre>Allvarligast vore det om GATT-förhandlingarna\r\nslutade i ett kaos och det blev en uppgörelse mellan\r\nett antal större handelspartner, t.ex. USA, Japan\r\noch någon annan, som fastställde reglerna och\r\ndelade upp världsmarknaden. Viktigast är att vi får\r\nett handelsavtal som är hållbart över tiden och som\r\nalla deltagare i GATT-rundan kan ställa upp på.</pre><pre>Sverige och svenskt näringsliv är ju mycket export-\r\noch importberoende. Därför är utrikeshandeln\r\nsärskilt viktig för oss. Vidare ökar behovet av\r\ninternationellt samarbete från decennium till\r\ndecennium.</pre><pre>Vi i centern eftersträvar en omfattande\r\ninternationell handel, en fri handel -- men utan att\r\nvi behöver underkasta oss den starkes rätt. Jag\r\ntänker då på läget om GATT-förhandlingarna\r\nskulle leda till sammanbrott och ett antal starka\r\nländer eller ländergrupperingar skulle stå som\r\nsegrare när GATT-rundan är slut.</pre><pre>Isolering föder inte framgång. Därför kan, och\r\nskall, inte vi i Sverige resa murar runt landet i tron\r\natt Sverige kan vara oberoende av omvärlden. En\r\nöppen internationell handel är ett avgörande\r\nvillkor för vårt land. Vi i centern vill betona att\r\nekonomisk utveckling i längden är hållbar endast\r\nom den kombineras med och om hänsyn tas till\r\nmiljö och ekologiska villkor. Därför behöver\r\nsambanden mellan handel, miljö,\r\nresurshushållning samt social och ekonomisk\r\nutveckling bättre belysas i handelspolitiska\r\nsammanhang.</pre><pre>Jag reagerade litet grand när Gunnar Hökmark --\r\nutan att nämna vare sig mitt namn eller centern --\r\nangrep reservation nr 2. Han valde ut vissa delar av\r\nden som han citerade här. Men jag tycker att\r\nGunnar Hökmark skall läsa hela det aktuella\r\nstycket. Skillnaden mellan reservation 1 och\r\nreservation 2 är inte särskilt stor, om vi nu skall vara\r\nriktigt ärliga och uppriktiga. Vi i centern har velat\r\nbetona sambandet mellan miljö och\r\nresurshushållning i handelspolitiska sammanhang.\r\nJag tror att också Gunnar Hökmark vid närmare\r\neftertanke kommer att dra samma slutsats som vi.\r\nJag är övertygad om att vi, med litet mera\r\npedagogik, som Gunnar Hökmark var inne på,\r\nkommer att kunna finna varandra på den här\r\npunkten.</pre><pre>Jag tror att det är viktigt att framhålla följande. När\r\nhandelsregler eller resultatet av handeln kommer i\r\nkonflikt med miljömålet, måste faktiskt miljömålet\r\növerordnas de ekonomiska intressena. Det bör\r\nenligt min mening inte finnas något\r\nmotsatsförhållande mellan viktiga miljökrav å ena\r\nsidan och handel och industriellt samarbete å andra\r\nsidan. Det är egentligen två grenar på ett och\r\nsamma träd.</pre><pre>Jag vill ge ett konkret exempel. Om\r\nmiljöförstöringen här hemma delvis kanske till\r\nföljd av våra egna åtgärder eller bristfälliga\r\nmiljöåtgärder eller till följd av påverkan från andra\r\nområden i Europa slog ut delar av vårt skogsbruk,\r\nskulle det få konsekvenser för vår skogsindustri.\r\nDetta skulle i sin tur få konsekvenser för vår export\r\noch våra exportinkomster. Svensk skogsindustri\r\nsvarar i dag för 60 miljarder i exportintäkter, och\r\ndet är en betydelsefull andel. Det är naturligt att\r\nman, när den frågan diskuteras, också anlägger\r\nmiljöaspekter i de här sammanhangen.</pre><pre>För oss i centern är det en självklarhet att ekonomi,\r\nhandel och miljö kan, och måste, förenas. Jag tror\r\nfaktiskt att Gunnar Hökmark och jag i det långa\r\nloppet är överens på den punkten.</pre><pre>Närmare 90 % av Sveriges utrikeshandel sker med\r\nde övriga industriländerna, varav drygt 70 % med\r\nde västeuropeiska länderna. Den svenska exporten\r\ntill Västeuropa har ökat mycket kraftigt under de\r\nsenaste åren, delvis som en följd av ökade\r\ninvesteringar i Västeuropa. Däremot är handeln\r\nmed u-länderna ett orosmoment. Jag tycker att det\r\nfinns anledning att hissa en varningens flagg vad\r\ngäller just den minskade handeln med u-länderna,\r\nnågot som är allvarligt både för u-länderna själva\r\noch för den ekonomiska utvecklingen i världen som\r\nhelhet.</pre><pre>För Sverige, som är ett litet land med en\r\nomfattande utrikeshandel, är det viktigt att bedriva\r\nhandel med så många länder som möjligt. Vi i\r\ncentern anser att det är nödvändigt att Sverige och\r\nsvenska företag kan samarbeta och handla med\r\nländer i alla delar av världen. Men för det behövs\r\ndet ett stabilt handelssystem, som jag hoppas blir\r\nresultatet av GATT-förhandlingarna -- ett stabilt\r\nhandelssystem som också omfattar u-länderna och\r\ndär vi genom en ökad handel med dessa länder kan\r\nfrämja deras utveckling.</pre><pre>Fru talman! Så här på tröskeln till ett nytt årtusende\r\när Europa på nytt i stöpsleven, och det är positivt.\r\nDet innebär en öppning när det gäller nya\r\nperspektiv och möjligheter för svenskt näringsliv\r\noch för svensk utrikeshandel. Det är mycket som\r\nhänder på kort tid.</pre><pre>När vi för drygt ett år sedan diskuterade\r\nutrikeshandeln gällde debatten nästan uteslutande\r\nden västeuropeiska integrationen och Sveriges\r\nrelationer till EG. Även om detta alltjämt är ett\r\ncentralt ämne måste debatten i dag föras i vidare\r\ntermer. Den snabba utvecklingen mot demokrati\r\noch fria marknader i de östeuropeiska länderna är\r\nlika imponerande som den är välkommen. Varken\r\nmurar eller ridåer av järn kunde i längden hejda\r\nmänniskornas frihetslängtan i Öst- och\r\nCentraleuropa. I land efter land i Öst- och\r\nCentraleuropa har man tagit, och tar fortfarande,\r\ninitiativ för att skapa verkligt fria marknader. Man\r\nbyter ut ett statskommenderat ekonomiskt system\r\nmot ett system med marknadsekonomi och\r\nfrihandel.</pre><pre>I Sovjet introduceras i dag mekanismer för\r\nmarknadsekonomi och för ökad handel med väst. I\r\nSovjet, liksom i en del andra öst- och\r\ncentraleuropeiska länder, ersätts förtryckets\r\nkommunism med ett öppnare, friare och rikare\r\nsamhälle. Vi i Sverige, som tillhör den\r\nvästeuropeiska delen, kan inte annat än hälsa den\r\nhär utvecklingen med tillfredsställelse. Men det är\r\nockså viktigt att främja handeln med just dessa\r\nländer som befinner sig i en marknadsekonomiskt\r\nny tid.</pre><pre>De riktigt stora svenska företagen är redan ''på\r\ngång''. Man är nämligen i färd med att göra nya\r\nprioriteringar som kan komma att påverka såväl\r\nhandel och utrikeshandel som näringslivets\r\nutveckling här hemma samt i Öst- och\r\nCentraleuropa.</pre><pre>ABB exempelvis har ju, och det är glädjande, visat\r\nsnabbhet när det gäller att ta till vara Östeuropas\r\nnya möjligheter. Ingvar Kamprad från IKEA har\r\nen rad nyetableringar på gång i Östeuropa. Han\r\nuttryckte för någon månad sedan: Vi har rätt varor\r\ntill rätt pris.</pre><pre>För Sverige och för svenskt näringsliv innebär det\r\nnya Europa många nya möjligheter. En friare\r\nhandel i hela Europa innebär också att de\r\nösteuropeiska länderna får tillgång till ny teknik,\r\ntill kapital och till konsumtionsvaror -- till gagn för\r\nmänniskornas levnadsstandard. Det är en\r\nutveckling som vi här i Sverige har anledning att\r\nglädjas åt.</pre><pre>Fru talman! Jag yrkar bifall till reservation nr 2\r\nsamt till reservation nr 18, vilken vi har gemensamt\r\nmed folkpartiet och moderata samlingspartiet.\r\nReservation nr 18, som behandlar Sverige som\r\nturistland, är viktig. Turismen är ett betydelsefullt\r\nled i främjandet av utrikeshandeln.</pre><pre>Genom olika åtgärder kan vi främja turismen i\r\nSverige. På olika sätt kan vi också få fler människor\r\nfrån övriga delar av världen att turista i Sverige.\r\nDärigenom främjar vi en viktig tjänstesektor.</pre><pre>Jag tror att vi här i Sverige också har anledning att\r\nse om vårt hus, så att vi inte genom olika åtgärder\r\nförsvårar turismen här hemma. Jag tänker då på\r\nbeslutet om införandet av full moms på hotell- och\r\nrestaurangtjänster. Det har ju visat sig att den\r\nåtgärden inte har främjat turismen.</pre><pre>Nu står folkpartiet, moderaterna och centern\r\nbakom reservationen om att främja\r\nmarknadsföringen utomlands av Sverige som\r\nturistland. Vi bör som ett resultat av den enigheten\r\nkunna ta nästa steg -- jag är optimistisk på den\r\npunkten -- nämligen att när förhållandena det\r\nmedger gemensamt förändra skattesatsen för\r\nturistmomsen, så att vi får en moms som\r\növerensstämmer med vad som gäller i övriga länder\r\ni Västeuropa.</pre><pre>Med detta, fru talman, yrkar jag bifall till\r\nreservationerna 2 och 18.</pre><pre>Anf. 142 GUNNAR HÖKMARK (m)\r\nreplik:</pre><pre>Fru talman! Jag nämnde inte centern, Per-Ola\r\nEriksson, eftersom jag kände att det inte är med\r\ndem som jag har en debatt att föra i den här frågan.\r\nReservationen är däremot ett uttryck för dåligt\r\nsällskap i frihandelsfrågan, vilket jag i broderlig\r\nomsorg gärna vill varna Per-Ola Eriksson för. Efter\r\nhans inlägg kan jag konstatera att det kanske var\r\nbra att vi tog upp diskussionen om den\r\nreservationen. I sitt anförande klargjorde Per-Ola\r\nEriksson mycket tydligt en mycket mer positiv\r\nattityd till frihandeln än vad jag anser att\r\nreservationen ger uttryck för.</pre><pre>Det står faktiskt i reservationen att undantag kan\r\nbli angelägna i tider av växande miljöproblem. Men\r\nfrihandeln står inte på något sätt i motsatsställning\r\ntill hanterandet och lösandet av vare sig lokala,\r\nregionala eller globala miljöproblem. Tvärtom är\r\ndet vår nutida historiska erfarenhet att\r\nförutsättningarna för förnyelse av industrin och för\r\nutbyte av kunskap är att man har frihandel. Fri\r\nhandel står inte i motsatsställning till att man har\r\ngemensamma regler inom miljöpolitikens område.\r\nDet är inte minst den europeiska gemenskapens\r\nsamarbete ett utryck för.</pre><pre>Allt detta gjorde att jag tyckte att det var angeläget\r\natt peka på reservation nr 2. Jag vill gärna säga till\r\nPer-Ola Eriksson att jag efter hans anförande inte\r\nkänner att avståndet till honom och centern är så\r\nstort i denna fråga som jag vet att det är till hans\r\nmedreservanter.</pre><pre>Anf. 143 PER-OLA ERIKSSON (c) replik:</pre><pre>Fru talman! Jag sade i mitt anförande att med litet\r\npedagogik kommer Gunnar Hökmark att inse att vi\r\negentligen står till 99 % på samma våglängd. Jag\r\nbeklagar bara att inte Gunnar Hökmark och\r\nmoderata samlingspartiet har kunnat ta fasta på de\r\nsignaler som vi har visat då det gäller miljöhänsyn i\r\nsådana här sammanhang.</pre><pre>I grund och botten tror jag att vi är överens om att\r\nman också i handelspolitiska sammanhang, liksom\r\ni andra sammanhang, måste ta ökad hänsyn till\r\nmiljöfrågorna. Vi får inte driva den ekonomiska\r\npolitiken och handelspolitiken i sådan riktning att\r\nvi försämrar våra möjligheter att driva en aktiv\r\nmiljöpolitik. Vi skall tvärtom använda\r\nmiljöpolitiken som ett instrument som kan främja\r\nvåra möjligheter att skapa utjämning mellan olika\r\nländer i världen. Jag tror att vi, som Gunnar\r\nHökmark sade i slutet av sitt anförande, står väldigt\r\nnära varandra. Det var bara synd, fru talman, att\r\nGunnar Hökmark inte denna gång tog fasta på alla\r\nvåra tankegångar. Därför tvingades vi att reservera\r\noss.</pre><pre></pre><pre>Anf. 144 ROLF L NILSON (v):</pre><pre>Fru talman! Man skall kanske inte lägga sig i det\r\ninterna borgerliga grälet mellan moderaterna och\r\ncentern. Jag trodde att det var en markering av att\r\nmoderaterna och folkpartiet distanserat sig från\r\ncentern, på samma sätt som man har gjort i tidigare\r\ndebatter, där man har uttryckt tvivel om att man\r\nkunde lita på centerpartiet med tanke på en\r\neventuellt kommande borgerlig regering. Det var\r\nsynd att Per-Ola Eriksson gav Gunnar Hökmark så\r\nmånga medgivanden. Det var onödigt. Det gör mig\r\ntveksam till min anslutning till den reservation som\r\njag tillsammans med Lars Norberg och\r\ncenterpartisterna i näringsutskottet har fogat till\r\nbetänkandet. Menar ni inte allvar med den\r\nreservationen? Det tycker jag vore synd.</pre><pre>Jag tycker annars att Gunnar Hökmark lyfter fram\r\nskillnaden mellan sin syn och min syn på frihandeln\r\npå ett förtjänstfullt sätt. Jag menar också att han\r\nlyfter fram skillnaden mellan vänsterpartiets sätt att\r\nse på frihandeln och det synsätt som kännetecknar\r\nmoderaterna och folkpartiet. Jag tror att jag kan\r\nsäga det utan risk eftersom Hadar Cars i stort sett\r\ninstämde i allt som Gunnar Hökmark sade.</pre><pre>Gunnar Hökmark sade någonting som jag tycker är\r\nmycket märkligt, att frihandeln inte är ett medel\r\nutan ett mål i sig. Menar Gunnar Hökmark\r\nverkligen att målet för politiken skall vara fri\r\nhandel? Det enda rimliga är att man gör en\r\nbedömning av vilka medel man kan använda för att\r\nnå sina mål, om det nu är ökat utbyte mellan\r\nmänniskor, kunskapsutveckling, teknikutveckling\r\neller ökat välstånd, för att sedan komma till\r\nslutstatsen att fri handel eventuellt är ett instrument\r\nför att nå sådana mål. Åtminstone är det\r\nvänsterpartiets uppfattning att frihandel, om den är\r\nfri, jämlik och solidarisk, kan vara ett medel att\r\nbättre utnyttja resurser och fördelar som man har\r\npå grund av sitt geografiska läge, sin historiska\r\ntradition eller tillgång till råvaror m.m. som man\r\nhar fått av en slump, genom sparsamhet eller\r\nskicklighet.</pre><pre>Gunnar Hökmark gav också vänsterpartiet en roll\r\nsom vi inte riktigt är vana vid i svensk politik. Han\r\nsade att vänsterpartiet med sina markeringar i\r\nhandelspolitiska frågeställningar underblåser\r\nprotektionistiska strömningar som växer sig starka\r\ni andra länder. Jag tycker att det är att litet\r\növerdriva vår makt och vårt inflytande. Det är\r\nriktigt att det förekommer ganska starka\r\nprotektionistiska strömningar på handelsområdet,\r\nvilka gör sig gällande bl.a. i GATT-förhandlingarna\r\noch genom att EG försvårar överenskommelser av\r\nden typ Hadar Cars efterlyste, nämligen sådana\r\növerenskommelser på det\r\nlivsmedelshandelspolitiska området som skulle\r\ngöra det möjligt för bl.a. Argentina, men också för\r\nandra u-länder, att utvecklas från fattigdom och\r\nständigt hot om militärdiktatur till välstånd och\r\nstabil demokrati. Det mest överhängande hotet,\r\nåtminstone kortsiktigt, är EGs protektionistiska\r\nagerande i GATT-förhandlingarna.</pre><pre>Jag tycker inte heller att det är riktigt sjysst av\r\nHadar Cars att använda Cuba som ett exempel på\r\nen stat som valt bort den fria handeln. Den fria\r\nhandeln, eller snarare frånvaron av fri handel, är\r\ninte ett frivilligt val på Cuba. Det är ett uttryck för\r\nhur man från USAs sida har använt handeln som ett\r\nmaktpolitiskt, utrikespolitiskt instrument för att\r\ngarantera hegemonin över södra Amerika. Cuba\r\nhar av USA tvingats till en isolering som man\r\nåtminstone under 60-talet inte själv önskade sig.\r\nNicaragua är ett annat exempel på ett land som har\r\nråkat ut för handeln som ett instrument i\r\nmaktpolitiska strävanden. Sydafrika har jag\r\ntidigare nämnt i andra handelspolitiska debatter\r\nsom ett exempel på hur man framgångsrikt kan\r\nanvända handeln som ett politiskt instrument för\r\natt främja demokrati. Embargot mot Irak är ett\r\nannat sådant exempel på hur handeln använts som\r\nett instrument för att främja en politik som i stort\r\nsett hela världen är överens om bör drivas.</pre><pre>Folkpartiet och moderaterna har talat om ett\r\neventuellt svenskt EG-medlemsskap som en\r\nmöjlighet att utveckla den fria handeln. Jag tycker\r\natt man bör erkänna det eventuella EG-\r\nmedlemskapets motsägelsefullhet och hur EG\r\ngenom sin handelspolitik och interna\r\nhänsynstaganden till medlemsländernas olika\r\nförutsättningar ökar risken för handelskrig mot\r\nfattiga länder. Farhågorna ökar också för att\r\nhandelsmurar reses mot u-länder.</pre><pre>Låt mig så övergå till att kommentera det\r\nbetänkande som vi skall fatta beslut om. I\r\nbakgrundsinformationen i betänkandet beskrivs en\r\nganska oroande utveckling av svensk\r\nutrikeshandel. Överskottet i utrikeshandeln har\r\nminskat. Man nämner dels den oro som krisen i\r\nMellanöstern ger upphov till med stigande\r\noljepriser dels det stora underskottet i räntenettot\r\nunder 1989, som återspeglar de senaste årens stora\r\ndirektinvesteringar i utlandet. Jag kan här bara\r\nkonstatera att de problemen hänger intimt samman\r\nmed regeringens ekonomiska politik under hela\r\n1980-talet. Den politiken har också bäddat för de\r\npanikartade utspelen från regeringen de senaste\r\nmånaderna. Det gäller bl.a. sättet att lansera frågan\r\nom svenskt medlemskap i EG.</pre><pre>Jag har i tidigare handelspolitiska debatter påpekat\r\natt fördelningen av den svenska utrikeshandeln\r\nockså är problematisk. Dominansen av handel med\r\ns.k. industriländer är kompakt. Den utgör ca 90 %\r\nav vår handel. Ca 55 % sker med EG, 17 % med\r\nEFTA och 17 % med övriga industriländer. De\r\ntidigare statshandelsländerna, som numera kallas\r\nreformländer, i Östeuropa och i Centraleuropa\r\nsamt u-länderna står inte för mer än 10--12 % av vår\r\nhandel.</pre><pre>Detta är bekymmersamt av flera skäl. Dels blir\r\nSverige starkt beroende av de stora\r\nhandelspolitiska maktblocken EG och USA, dels\r\nblir vårt stöd genom handel till u-länder samt öst-\r\noch centraleuropeiska länder mycket begränsad.</pre><pre>För att skapa en bättre balans krävs en\r\nmålmedveten svensk satsning på solidarisk handel\r\noch, som Sverige försöker göra i GATT,\r\ninternationella ansträngningar för att göra handeln\r\nfriare, och mindre diskriminerande för ''svaga''\r\nhandelsländer.</pre><pre>Det här är en långsiktig process som hotas från flera\r\nhåll. Jag har tidigare nämnt några av dem. Dagens\r\ndebatt sker i skuggan av GATT-förhandlingarna\r\noch under hotet av ett totalt sammanbrott i dessa.\r\nSkulden för svårigheten att uppnå positiva resultat\r\ni förhandlingarna eller att över huvud taget uppnå\r\nnågra resultat ligger i stor utsträckning på\r\nsupermakterna USA och EG med deras\r\nprotektionistiska strävanden. Svårigheterna visar\r\nockså att vägen är lång till en solidarisk och fri\r\nhandel. Det är en annan verklighet än Gunnar\r\nHökmarks lovsång till EG och allt möjligt annat\r\nsom har med den fria handeln att göra.</pre><pre>Vänsterpartiet har tagit en klar ställning i de\r\nkonflikter som uppstår mellan fri handel, varors\r\noch tjänsters fria rörlighet samt skydd för miljö,\r\nhälsa och säkerhet. Vi vill tillsammans med centern\r\noch miljöpartiet i reservation 2 understryka att den\r\nfria handeln inte är ett självständigt mål. Den måste\r\nunderordnas hänsynen till människors hälsa och\r\nsäkerhet. Den måste underordnas hänsynen till den\r\nglobala miljön. Vi anser det angeläget att riksdagen\r\ngör ett uttalande till regeringen med denna\r\ninnebörd.</pre><pre>Här har vi också grunden till mycket av vår skepsis\r\nmot svensk anpassning till EGs regler och normer\r\noch till ett eventuellt svenskt medlemskap i EG.\r\nDet finns också andra tungt vägande invändningar,\r\nmen detta är centralt. Vi befarar att de\r\ngrundläggande hänsyn som jag tidigare nämnde\r\nstår svaga mot EG-kapitalets friheter, mot kraven\r\npå fritt rörlig arbetskraft, varor, tjänster och\r\nkapital.</pre><pre>Vi i vänsterpartiet är givetvis beredda att göra\r\nuppoffringar för den solidariska handeln. Visst kan\r\ndet uppstå åtminstone kortsiktiga konflikter med\r\nangelägna svenska intressen. Vi kan ta\r\ntekoindustrin som ett exempel, vilket vi också\r\nberör i en reservation. Här står en friare handel\r\nmed u-länder och östländer i konflikt med\r\nregionalpolitiska intressen, sysselsättningspolitiska\r\nintressen och med intresset att värna en svensk\r\nindustritradition. Vad vi kräver i detta\r\nsammanhang är att svensk tekoindustri åtminstone\r\ninte skall behöva konkurrera på ojusta villkor. Den\r\nbegränsning vi förordar är en socialklausul vad\r\ngäller tekoimporten. Med hänvisning till vad jag\r\nhar sagt tidigare kräver vi också regler för import\r\nav miljöfarliga varor m.m.</pre><pre>Det är också viktigt att vi ålägger oss själva\r\nbegränsningar i exporten av exempelvis\r\nkärnteknologi och kärnteknisk utrustning. Vi har i\r\ndetta betänkande och i andra sammanhang krävt\r\nsådana begränsningar i samband med att man ger\r\nexportkreditgarantier. Det är inte alls som Gunnar\r\nHökmark försöker påstå cynism och brist på\r\nhänsynstagande till miljön i Östeuropa som gör att\r\nvi vill ha förbud mot export av svensk kärnkraft och\r\nkärnkraftsteknologi. Tvärtom är det en konsekvent\r\nbåde energipolitisk och miljöpolitisk linje som vi\r\ndriver. Det är inte heller riktigt som Gunnar\r\nHökmark försökte antyda att de östeuropeiska\r\nländerna med glädje och som ett land gemensamt\r\nsatsar på kärnkraftsutveckling. Polen har inför\r\nmöjligheten att lösa sina energiproblem sagt nej.\r\nMan vill inte satsa på kärnkraft. Tjeckoslovakien\r\nhar sagt att det inte är aktuellt att avveckla\r\nkärnkraften med tanke på att man värderar andra\r\nmiljöproblem mycket högre såsom varande mycket\r\nallvarligare. Jag tycker att man gör en felaktig\r\nbedömning. I stället borde man ta tillfället i akt att\r\nutnyttja hela den omvälvning och den\r\nreindustrialisering som måste ske i dessa länder till\r\natt göra sig oberoende även av kärnkraften.</pre><pre>Det är glädjande att allt fler inser att internationella\r\nhandelsavtal bör innehålla miljöklausuler och\r\nsocialklausuler.</pre><pre>Jag skall avsluta med att säga ett par ord om ett\r\nobehagligt kapitel i svensk handelspolitik. Det\r\ngäller Sveriges deltagande i USAs embargopolitik,\r\ndvs. hindret eller förbudet mot vidareexport av\r\nhögteknologi till östeuropeiska länder. Jag tycker\r\ndet är besvärande att leva och verka i ett land som\r\nfortfarande deltar i ett handelskrig mot länder som\r\nvi säger oss vilja främja. Sverige borde frigöra sig\r\nfrån USAs embargopolitik och internationellt\r\nagera starkt för att den upphör. Jag är inte nöjd\r\nmed hänvisningen till att den har lättat. Den förs\r\nfortfarande mot östeuropeiska länder.</pre><pre>Med hänvisning till det anförda i detta litet för\r\nlånga anförande yrkar jag bifall till reservation 2,\r\ntrots att Per-Ola Eriksson något försökte springa\r\nifrån den. Vidare yrkar jag bifall till\r\nreservationerna 6, 8 och 13.</pre><pre>Anf. 145 LARS NORBERG (mp):</pre><pre>Fru talman! Jag vill börja med att yrka bifall till\r\nreservationerna 2, 6, 8, 9 och 15.</pre><pre>Det hör till god ton här i Sverige att hålla ett lovtal\r\ntill frihandeln. Bland industrifolk och ekonomer\r\nfinns det knappast några reservationer. Ju friare\r\nhandel desto bättre. Vi har också hört Gunnar\r\nHökmarks reservationslösa tal för en stund sedan.\r\nDet här är i och för sig förklarligt. Sverige är främst\r\nen industrination och håller på att bli en\r\ntjänsteproducerande nation. Vi har en liten\r\nhemmamarknad och med hänsyn till ekonomin i\r\nstora serier -- economics of scale -- är det uppenbart\r\natt vi är beroende av världshandeln och att en fri\r\nhandel därför ger oss tillträde till stora marknader.\r\nKort sagt, Sverige tjänar pengar på att\r\nhandelshindren rivs.</pre><pre>Men ett mynt har alltid två sidor, och även om det\r\när som att svära i kyrkan vill jag uppehålla mig vid\r\nfrihandelns nackdelar. Alla instämmer säkert inte i\r\nmin uppfattning. Den grundar sig på miljömässiga\r\noch mänskliga hänsyn som många anser vara\r\nirrelevanta. Jag vill lista några nackdelar och\r\nbekymmer som följer av den ökade internationella\r\nhandeln.</pre><pre>Fri handel är långt i från alltid ett avtal mellan\r\nlikvärdiga parter. Det är ganska ofta så att den ena\r\nparten är stark och den andra är svag. Så är det ofta\r\ni relationer mellan i-land och u-land eller mellan\r\ntransnationella företag och u-länderna.</pre><pre>Frihandeln gynnar storskalighet och uppväxten av\r\nstora transnationella företag som lätt får sådan\r\nmakt att de blir staterna övermäktiga. Det här är\r\nfarligt, eftersom dessa företag definitionsmässigt är\r\nvinstmaximerande, och deras vinstmaximerande\r\ngår lätt ut över både yttre och inre miljö. Kort sagt:\r\nDe blir både miljöhot och sociala hot. Dessutom\r\nskapar de otrygghet för de anställda. Den anställde\r\nblir en liten kugge i ett anonymt maskineri med\r\nchefer som sitter långt borta i andra länder och\r\nbestämmer över deras väl och ve. Cheferna fattar\r\nbeslut om människor som de aldrig har sett och om\r\nnaturresurser som de kanske heller aldrig har sett.</pre><pre>En annan nackdel är att industrialiseringen gör det\r\noerhört svårt att skydda sig mot miljöfarliga och\r\nkonsumentfarliga produkter. Vi vet alla att EG-\r\nanslutningen innebär ett hot mot åtskilliga av de\r\nkrav som vi i Sverige har ställt på de produkter som\r\nsäljs här i landet, allt ifrån leksaker till elektriska\r\napparater och bromsbelägg för bilar. I en öppen\r\nmarknad betraktas sådant som handelshinder, som\r\nnärmast är en fientlig handling av det land som\r\nförsöker upprätthålla sådana krav.</pre><pre>Vidare innebär storskaligheten och det ökade\r\nhandelsutbytet naturligtvis ökade transporter och\r\nökat resande. Detta är en dubbel kostnad. Först\r\noch främst innebär det transportkostnader och\r\nmycket resande i affärsangelägenheter, och sådant\r\nkostar pengar, vilket gör att storskalighetens vinster\r\ndelvis äts upp rent ekonomiskt. Det kan naturligtvis\r\nde transnationella företagen räkna ut själva, men\r\ndet leder dessutom till att vi får betala ett\r\nmiljömässigt pris i form av ökad energiförbrukning\r\noch utsläpp av diverse giftiga avgaser från\r\nflygtrafiken, exempelvis kolväten, koloxid och icke\r\nminst koldioxid.</pre><pre>Frihandeln i de transnationella företagens ledband,\r\nsom den utformas i dag, utgör en av de starkaste\r\ndrivkrafterna till en snabb exploatering av\r\nnaturresurser. Rovdriften på naturresurser och\r\nutsläppen av miljöfarliga ämnen som koldioxid\r\nökar naturligtvis med ökat utrymme för de\r\ntransnationella företagen och den s.k. ekonomiska\r\ntillväxten. Den inspireras och leds av\r\nindustriländerna, och när vi här i dag har ett ärende\r\nsom berör regnskogarna, är det värt att påminna\r\nom att det inte är u-ländernas ansvarslösa\r\nnedhuggning som är problemet när det gäller\r\nregnskogarna, utan det är industriländernas hunger\r\nefter kött och tropiskt trä som är grundproblemet.</pre><pre>Vi miljöpartiser skulle vilja ha i gång en diskussion\r\nom de grundläggande problemen med frihandel. Vi\r\nkänner till fördelarna, men vi kan inte som vissa\r\nandra här förneka problemen och nackdelarna. Vi\r\nmenar att småskalig tillverkning och lokal\r\nsjälvförsörjning skulle vara i många fall av stort\r\nvärde för människorna. En sådan tillverkning leder\r\ntill ökad självtillit och trygghet. Därför borde det\r\ndiskuteras på allvar om vi verkligen på hela tiden\r\nmåste bygga upp större och större system. Att få till\r\nstånd en sådan diskussion tycks dock vara nästan\r\nomöjlig i den allmänna marknadsekonomiska\r\neufori som tycks behärska landet i dessa EG dagar.</pre><pre>Jag har tagit upp de frågorna i ett särskilt yttrande,\r\nnr 1. Jag har också påpekat att det borde vara ett\r\nangeläget ämne för forskning, om det finns forskare\r\nsom kan se båda sidorna av myntet. När det gäller\r\nden etablerade forskningen, representerad av\r\nsådana forskare som Carl Hamilton och Assar\r\nLindbeck, vill jag uttala min tvekan.</pre><pre>Sedan har vi ett ärende som gäller\r\nkärnkraftsexport. Vi har talat om det tidigare år.\r\nGunnar Hökmark säger här att det är cynism att\r\ninte sprida kärnkraft från Sverige till andra länder.\r\nJag har naturligtvis precis motsatt uppfattning.\r\nKärnkraften är, från urangruvorna till slutförvaret,\r\nett uttryck för vår kulturs cynism gentemot\r\nmänniskor, gentemot naturen, gentemot framtiden\r\noch kommande generationer.</pre><pre>Kärnkraften kan aldrig bli en lösning på världens\r\nenergiproblem. Den är enbart en marginell\r\nföreteelse, och vi bör därför försöka att avveckla\r\nden så snart som möjligt. Det är den enda slutsats\r\njag kan dra.</pre><pre>Det är en cynism att strunta i de miljöhot som\r\nuranbrytningen innebär i de länder där uran bryts,\r\nen brytning som drabbar urbefolkningar på ett\r\nytterst negativt sätt och som drabbar naturen i dessa\r\nländer på ett ytterst negativt sätt, utan att länderna\r\noch människorna får ett dugg glädje av\r\nhanteringen. Icke en enda kilowattimme kommer\r\ndem till del. De får bära skadorna av vårt\r\nenergifrosseri här i västvärlden.</pre><pre>Det är en cynism mot de människor som bor i Skåne\r\noch Köpenhamn att fortsätta att driva Barsebäck.\r\nDet är ett verk som icke kan försäkras mot\r\nkatastrofer på kommersiella villkor, ett talande\r\nexempel på att denna teknik borde elimineras. Den\r\nhör icke hemma i en marknadsekonomi, och det\r\nbevisas enklast genom att den är omöjlig att\r\nförsäkra.</pre><pre>Sedan tror man att man skall kunna finna säkra\r\nmetoder att slutförvara det höggradigt giftiga\r\navfallet i tiotusentals, ja upp emot hundratusentals\r\når.</pre><pre>Vi har också ett ärende om spritexport. Sverige har\r\nexpanderat sin export av sprit, och det är inte bara\r\nSverige utan svenska staten, och det är därför vi tar\r\nupp det här. Svenska staten har instämt i WHOs\r\nmålsättning att minska spritkonsumtionen i världen\r\nmed 25 %. Det är vår uppfattning att svenska\r\nstaten icke är så fattig att den behöver tjäna pengar\r\npå spritexport utan att vi i god enlighet med svenska\r\nstatens strävan att minska alkoholbruket borde\r\nupphöra med den exporten. Samma sak gäller i stor\r\nutsträckning tobaksexporten, där vi också har en\r\nreservation.</pre><pre>Sveriges anslutning till USAs embargopolitik borde\r\nha upphört för länge sedan. I dag är det väl hög tid\r\natt den avskaffas. Rapporter har kommit om\r\nSveriges anslutning till NATOs\r\nunderrättelsepolitik. Det är ett utomordentligt\r\npinsamt kapitel i svensk politik som gör att hela vår\r\nneutralitetspolitik har kommit fullständigt i\r\ngungning. Embargopolitiken är naturligtvis en del\r\nav samma sorts anpassningspolitik till det ena\r\nmaktblocket i den värld där blocken nu lyckligtvis\r\nhåller på att upplösas. Det är dock icke USAs\r\nförtjänst.</pre><pre></pre><pre>Anf. 146 LENNART PETTERSSON (s):</pre><pre>Fru talman! Jag tror att jag kan fatta mig ganska\r\nkort här i kväll. Det ligger ju inte precis någon stor\r\ndramatik i luften, utan diskussionen förs i ganska\r\nhovsamma termer. Jag antar att det kan bli mer liv\r\ni luckan om någon vecka när vi diskuterar\r\nsamarbetet med EG, men det återstår att se.</pre><pre>Jag ber att få börja med att yrka bifall till\r\nhemställan i näringsutskottets betänkande 9 på alla\r\npunkter. Det handlar om motioner i olika\r\nutrikeshandelsfrågor. Alla dessa motioner avstyrks\r\nav utskottet.</pre><pre>Det är två typer av motioner som behandlas. Den\r\nena gruppen markerar anslutning till frihandel --\r\nnågot vi i princip är alldeles förskräckligt överens\r\nom. Utskottet anser att dessa motioner, främst från\r\nmoderaterna och folkpartiet, slår in öppna dörrar\r\noch utskottet kan av detta skäl med fördel avstyrka\r\ndem.</pre><pre>Sedan har vi ett antal motioner från olika partier,\r\ninkl. centern och folkpartiet, som innebär\r\ninskränkningar i frihandeln. De avstyrks av\r\nutskottet just av det skälet. Vi har inte funnit dessa\r\nförslag till inskränkningar motiverade i de särskilda\r\nfallen.</pre><pre>Tillsammans har detta föranlett 18 reservationer.\r\nDet kan tyda på en stor splittring men, som jag\r\nsade, kan man ändå konstatera att Sveriges riksdag\r\nstår med en stark politisk majoritet på frihandelns\r\ngrund. T.o.m. de som mäler sig ur, främst\r\nvänsterpartiet och miljöpartiet, är ganska\r\nhovsamma i sin kritik av frihandeln. Jag antar att de\r\nkommunistiska planhushållningsländernas kollaps\r\nhar varit en nyttig lektion i det avseendet.</pre><pre>Det hindrar ju inte att frihandeln också innebär\r\nproblem, även om man kan omfatta den som en\r\nprincip och sjunga dess lov.</pre><pre>Det är ganska klart att frihandeln i vissa fall kan\r\nkollidera med andra hänsyn. På kort sikt hotar den\r\nsysselsättningen. På lång sikt däremot är den en av\r\nde bästa garanterna för en sysselsättning som ger\r\nhygglig avkastning till dem som arbetar.</pre><pre>Miljökraven kan komma i konflikt med frihandeln\r\nom man renodlar frihandelsprincipen in absurdum.\r\nDärför är det naturligtvis viktigt att man\r\nkonstaterar vad som här har sagts: Det kan finnas\r\nintressekonflikter. Dessa får man lösa på lämpligt\r\nsätt, men de bör lämpligen lösas på så sätt att\r\nfrihandeln inte skadas i onödan.</pre><pre>GATT omfattar faktiskt regler som gör att man har\r\nrätt att stoppa produkter som innebär risk för hälsa,\r\nmiljö och säkerhet. Det anses inte innebära att man\r\nfrångår frihandelsprincipen. Självfallet stärker det\r\nfrihandeln att man inte tillämpar den in absurdum.</pre><pre>I viss utsträckning diskuterar vi olika\r\ngradskillnader. Sverige är ett litet land som är\r\nmycket starkt exportberoende. Vi är i hög grad\r\nberoende för vårt välstånd och vår sysselsättning att\r\nkunna sälja våra produkter utomlands, specialisera\r\noss och importera det vi inte med fördel kan\r\ntillverka i Sverige.</pre><pre>Vi har funnit att frihandeln utgör ett väldigt starkt\r\nstöd för vår ekonomiska, sociala och miljömässiga\r\nutveckling. Det innebär dock inte att det inte kan\r\nuppkomma punktproblem i dessa olika avseenden.</pre><pre>Självfallet skall vi inte acceptera att man får\r\nimportera asbestsprodukter från u-länder om vi har\r\nförbjudit sådana i Sverige och vi anser att det finns\r\nstarka hälsorisker förknippade med dem. På punkt\r\nefter punkt kan man sedan diskutera olika saker.\r\nDet finns inga enkla lösningar, men som regel\r\nkommer man fram till lösningar som olika parter\r\nkan acceptera i det internationella samarbetet. Det\r\när efter den riktlinjen vi arbetar vidare.</pre><pre>EG är i många avseenden mer protektionistiskt\r\ninriktat än Sverige, även om det inte berör så\r\nmånga områden. Det finns principer som visar att\r\nman är beredd att ta betydande miljöhänsyn.</pre><pre>Det har i olika sammanhang hänvisats exempelvis\r\ntill en enhetsrapport som EGs statschefer fattade\r\nbeslut om 1985. Den innehåller en klar markering\r\nav att genomförandet av den inre marknaden inte\r\nfår äventyra väsentliga miljömässiga hänsyn och att\r\nen hög nivå på miljökraven är ett mål vid sidan av\r\natt genomföra den inre marknaden.</pre><pre>Låt oss inte dra några absoluta skiljelinjer mellan å\r\nena sidan frihandeln och å andra sidan\r\nmiljöhänsyn. Dessa går att förena. Det är på\r\nfrihandelns grund vi kan bygga för miljö och\r\nsäkerhet. Vi har allt för många exempel på hur man\r\ngenom att isolera sig på olika sätt ställer till stora\r\nproblem miljö-, sysselsättnings- och tillväxtmässigt.</pre><pre>Jag vill alltså dels, fru talman, markera frihandelns\r\nbetydelse, dels framhålla att vi alltid kommer att få\r\nleva med vissa konflikter mellan frihandel och\r\növriga mål för vår politik. Det är min och mitt partis\r\nfasta övertygelse att vi kommer att klara den\r\navvägningen. Frihandeln utgör ändå grunden för\r\nverksamheten.</pre><pre>I övrigt tror jag inte, fru talman, att jag skall ta upp\r\nså mycket mer. Vi kan gå in på olika reservationer\r\ni utskottets betänkande. Jag noterar exempelvis att\r\nfolkpartiet inte reserverat sig när det gäller\r\nrestriktioner för kärnkraftexporten, däremot när\r\ndet gäller restriktioner för Sveriges export av\r\nalkohol- och tobaksvaror.</pre><pre>Jag noterar i sammanhanget att GATT i första hand\r\ntillåter restriktioner när det gäller frihandeln där\r\nhänsyn till miljö, hälsa och säkerhet betingas av det\r\negna landets intressen. Däremot är man från\r\nGATTs sida betydligt mer tveksam om hur man\r\nskall se på exportländers möjligheter att skapa\r\nregler som inte har något motsvarighet i de länder\r\nman exporterar till. Det bör kanske vara en varning\r\ntill folkpartiet att inte fortsätta med den här typen\r\nav överväganden.</pre><pre>Den rätta vägen är naturligtvis den som den\r\nsvenska regeringen har valt -- att arbeta inom\r\nramen för internationella organisationer och\r\nkomma fram till internationella\r\növerenskommelser. Jag tror att varje land har rätt\r\natt välja sina olika skyddsnivåer i dessa\r\nsammanhang. Det är den viktigaste principen, och\r\nnågot som jag tror att man skall arbeta långsiktigt\r\nefter.</pre><pre>Till slut, fru talman, vill jag bara konstatera att\r\nolika talare har understrukit den positiva roll som\r\nSverige spelar inom frihandelsorganisationen\r\nGATT och de starka frihandelsmarkeringar som\r\nSverige vill göra för att när det gäller jordbruket,\r\ntjänstehandeln, teko och i stort sett alla områden gå\r\nvidare med att utveckla den fria handeln. Låt oss då\r\ni all enstämmighet konstatera att Sverige har ett\r\ngott rykte som frihandelsland, att vi har glädje av\r\nfrihandeln, att vi satsar hårt på att utveckla den och\r\natt vi i jämförelse med stora länder som USA,\r\nFrankrike och t.o.m. Västtyskland och en del andra\r\neuropeiska länder, har anledning att sträcka på oss\r\nnär det gäller att försvara frihandelsprincipen. Vi\r\nhar vårt land kommit mycket långt mot en bred\r\npolitisk enighet om detta.</pre><pre>Med detta, fru talman, ber jag att än en gång få\r\nyrka bifall till utskottets hemställan i\r\nnäringsutskottets betänkande nr 9.</pre><pre>Anf. 147 HADAR CARS (fp) replik:</pre><pre>Fru talman! Lennart Pettersson talade om att vi,\r\ngenom de reservationer som vi liberaler står\r\nbakom, slår in öppna dörrar. Nog har vi under åren\r\nefter regeringsskiftet 1982 fått knuffa och banka\r\nmycket för att pressa socialdemokratin till ökad\r\nvilja till frihandel.</pre><pre>Jag erinrade i mitt huvudanförande Lennart\r\nPettersson om den tekopolitik som\r\nsocialdemokraterna har fört under många år och\r\nom hur svårt men också framgångsrikt det har varit\r\natt genom den argumentering som också har\r\nbedrivits från denna talarstol övertyga om olyckan\r\noch olämpligheten i att fullfölja den politiken. Vi är\r\nberedda att fortsätta att knuffa så länge det finns en\r\nsocialdemokratisk regering som med ökad\r\nkonsistens, men alltjämt naturligtvis med viss\r\nmotvilja i sinnet, för en frihandelspolitik. Jag skulle\r\nnaturligtvis med stor glädje se att\r\nfrihandelspolitiken fördes av dem som också i\r\nanden är övertygade om denna politiks stora\r\nförtjänster.</pre><pre>Jag hittar i anslutning till en av våra reservationer,\r\nden om att man skall beräkna kostnaderna för\r\nhandelsrestriktioner, ett uttryck för just en\r\nkvardröjande ovilja hos socialdemokratin mot att\r\nacceptera de frihandelspolitiska principerna. Vad vi\r\nvill är att man skall utveckla metoder för att\r\nberäkna inte bara vad ett införande av\r\nhandelsrestriktioner kostar för det land som\r\ndärigenom går miste om sin export till Sverige, utan\r\nockså vad detta betyder för svenska konsumenter,\r\nför välståndet i landet och för vår internationella\r\nkonkurrenskraft.</pre><pre>Om socialdemokraterna, som Lennart Pettersson\r\nvill påskina, vore öppna för frihandel, skulle det ju\r\ninte finnas någon orsak att inte säga att det vore\r\nvärdefullt om vi kunde få fram ett sådant underlag\r\noch sådana uppgifter, så att vi därigenom kan se vad\r\nkostnaderna för de restriktiva åtgärder som vi och\r\nandra har vidtagit och delvis alltjämt vidtar kan\r\nberäknas och uppskattas till. Men nej, det vill man\r\ninte. Orsaken, fru talman, är självfallet att man när\r\nså bedöms lämpligt alltjämt är beredd att i filttofflor\r\nsmyga på oss ytterligare handelsrestriktioner.</pre><pre>Om det inte förhåller sig på det sättet, tycker jag att\r\nLennart Pettersson skall gå upp i talarstolen och\r\ntala om vilka skälen egentligen är till att han\r\nmotsätter sig att vi får en kostnadsberäkning av\r\nhandelsrestriktionerna.</pre><pre>Anf. 148 GUNNAR HÖKMARK (m)\r\nreplik:</pre><pre>Fru talman! Det är angeläget att slå fast frihandelns\r\nbetydelse, inte bara att det är en pragmatisk och av\r\nden ekonomiska verkligheten nödvändig eftergift,\r\nutan att frihandeln har en betydelse av det slag som\r\nskisserats i reservation nr 1. Den har nämligen sin\r\nbetydelse gentemot regeringen och för regeringen i\r\ndet förhandlingsarbete och det internationella\r\numgänge som vi ständigt befinner oss i. Frihandeln\r\när inte bara en fråga om materiella fördelar, som\r\ndessutom ifrågasätts av vissa av dem som här i kväll\r\nhar hållit anföranden, utan frihandeln rör\r\nnågonting mer än materialismen, nämligen en\r\nmöjlighet att lägga grunden för en fredlig\r\nsamverkan.</pre><pre>Det är viktigt att detta får prägla svensk politik i alla\r\nolika sammanhang. Det är viktigt i de nu pågående\r\nGATT-förhandlingarna. Och om dessa GATT-\r\nförhandlingar inte når sitt mål, är det inte minst\r\nviktigt att slå fast att frihandeln är värd mycket av\r\npolitiska uppoffringar, detta just på grund av att\r\ndess betydelse går utöver den ekonomiska.</pre><pre>Det är också för att internt, i den svenska debatten,\r\nkunna slå fast den materiella betydelsen som vi har\r\nförenat oss i en reservation om nödvändigheten av\r\noch det angelägna i att kostnadsberäkna svenska\r\nhandelshinder. Om Lennart Pettersson möjligen\r\nkänner att det när det gäller frihandelns betydelse\r\när som att slå in en öppen dörr, gäller det i så fall\r\natt knuffa in socialdemokraterna. Men i fråga om\r\nkostnadsredovisningen är den dörren faktiskt\r\nfortfarande stängd.</pre><pre>En av de kanske viktigaste uppgifterna för svensk\r\nsamhällsdebatt under 90-talet är att inom alla olika\r\nområden och inför de hot om olika typer av\r\nhandelsbegränsningar som ständigt förs fram, visa\r\npå vad de samhällsekonomiska kostnaderna\r\nfaktiskt innebär. Jag tror att den svenska\r\nlivsmedelsdebatten har fått sig många knuffar\r\nframåt tack vare att vi nu börjar tala om\r\nkostnaderna. Jag tror också att det\r\njordbrukspolitiska beslut som fattades i våras hade\r\ngod nytta av detta och att även den framtida\r\ndebatten kommer att ha god nytta av det.</pre><pre>Detsamma gäller inom samhällslivets alla andra\r\nområden. Varför inte gå med på detta, Lennart\r\nPettersson?</pre><pre>Anf. 149 LARS NORBERG (mp) replik:</pre><pre>Fru talman! Lennart Pettersson talade om att\r\nkollapsen i öster möjligtvis hade varit en nyttig\r\nlektion när det gäller frihandelns betydelse och\r\nbetydelsen av att avvika från ett statsstyrt system.\r\nJag hoppas att han inte menade att miljöpartiet har\r\nvisat någon som helst sympati för detta system.\r\nSjälvfallet är systemet i öster, det statskapitalistiska\r\nsystemet, en skräckvision för oss. Det har det alltid\r\nvarit, eftersom det för det första är extremt\r\nstorskaligt och för det andra är extremt\r\nenergislösande. Dessa två kriterier har i och för sig\r\nvarit tillräckliga för att vi skall avvisa systemet. Att\r\ndet dessutom har varit extremt odemokratiskt har\r\nytterligare övertygat oss om det.</pre><pre>Men detta betyder inte att man utan vidare skall\r\nsvälja det privatkapitalistiska systemet i alla dess\r\nyttringar. Vad jag har försökt få fram i debatten i\r\ndag är att det finns flera sidor på samma mynt.</pre><pre>Naturligtvis har Sverige haft stor nytta av\r\nfrihandeln, och naturligtvis leder, som Gunnar\r\nHökmark säger, internationell handel till fredlig\r\nsamverkan, till kontakter mellan människor, osv.\r\nMen detta betyder inte att det är fråga om ett\r\nsystem som står över all kritik.</pre><pre>Jag noterar att Lennart Pettersson inte har tagit upp\r\nde problem jag har nämnt, nämligen den\r\nstorskaliga strukturen, människors extrema\r\nberoende och att denna struktur i sin tur tenderar\r\natt få makt över staterna, så att man inte vet vem\r\nsom egentligen styr utvecklingen.</pre><pre>Jag har förstått att tidigare uttalanden från\r\nregeringen om att miljöfarliga produkter skall\r\nundvikas inte kan gälla längre. Regeringen har ju\r\nredan i förhandlingarna om EES-avtalet gentemot\r\nGATT sagt att man accepterar EGs samtliga regler,\r\nmöjligen med vissa tidsbegränsade undantag.</pre><pre>Det är väl självklart att vi inte kan acceptera\r\nasbestbelägg. Vi vill heller inte se dem på lång sikt,\r\näven om vi slipper dem under några år.</pre><pre>När det gäller exporten av sprit har jag talat om att\r\nstatliga företag bör upphöra med sin export av sprit.\r\nNär det gäller statliga företag har faktiskt svenska\r\nstaten en viss makt att styra.</pre><pre>Anf. 150 PER-OLA ERIKSSON (c) replik:</pre><pre>Fru talman! Jag vet inte om det beror på den nära\r\nstundande julhelgen att enigheten om\r\nutrikeshandeln blir allt större ju längre kvällen\r\nlider. Det är i varje fall en tilltalande enighet om\r\nprinciperna. Jag tycker att vi har anledning att vara\r\nstolta över om vi får en så bred uppslutning som\r\nmöjligt kring huvuddragen i svensk utrikeshandeln.\r\nDet är alltid en styrka.</pre><pre>Lennart Pettersson talade om inskränkningar i\r\nfrihandeln och nämnde då att vi reservanter ville\r\nsnäva in. Samtidigt kommer Lennart Pettersson\r\nsenare i sitt anförande tillbaka till att man får tänka\r\npå modifieringar när frihandeln står i konflikt med\r\nolika mål, exempelvis sysselsättning och miljö. Han\r\nsade att om man renodlar frihandeln in absurdum,\r\nkan den komma i konflikt med miljömål.</pre><pre>Detta är precis vad vi från centerns sida har sagt. Vi\r\nmåste därför i större utsträckning beakta\r\nmiljöaspekterna också i samband med\r\nhandelspolitiska frågor. Den senare delen av\r\nLennart Petterssons anförande tyder på en viss\r\ntillnyktring och en ökad förståelse för de\r\nsynpunkter som vi från centerns sida har framfört\r\ninte bara här i dag, utan även under många tidigare\r\når. Frågan är bara var Lennart Pettersson sätter\r\nsmärtgränsen vad det gäller miljön och vissa avarter\r\ni vår handel.</pre><pre>Jag vill till dem som i denna debatt har ifrågasatt\r\nom vi i centern står för reservation 2 säga att vi\r\nmenar allvar med denna. Den bygger i sin helhet på\r\nen motion från centerpartiet, som för resten har\r\nundertecknats av mig själv, och jag står självfallet\r\nfast vid den motionen. Handeln måste vara ett av\r\nmånga medel för att skapa ett fungerande samhälle.\r\nOm nu vissa inte känner sig hemma i det sällskap\r\nsom centern befinner sig, får väl vederbörande\r\nmäla sig ut. Jag vidhåller i varje fall reservation nr\r\n2.</pre><pre>När det gäller beräknade kostnader för de delar av\r\nhandeln som här varit uppe till debatt, vill jag bara\r\npåpeka att SPK, NO och kommerskollegium har\r\nbevakningsuppgifter på detta område och kan\r\nberäkna kostnaderna. Det har också kommit ett\r\nantal rapporter från SPK, och det finns anledning\r\natt man tittar på dem.</pre><pre>När det gäller kostnaderna för konsumenterna\r\nfinns det också anledning att titta på vad\r\nkostnaderna för koncentrationen medför på vissa\r\nområden med nära nog monopol. Jag tänker på\r\nbyggmaterielbranschen där avsaknaden av\r\nkonkurrens medför ökade kostnader som det finns\r\nanledning att se på.</pre><pre>Anf. 151 LENNART PETTERSSON (s)\r\nreplik:</pre><pre>Fru talman! När man lyssnar till Hadar Cars och\r\nGunnar Hökmarks repliker får man intrycket att de\r\nväldigt gärna vill mucka gräl men egentligen inte\r\nhar så mycket att slåss med. Ni slår in öppna dörrar\r\nmed de exempel ni tog från tekopolitiken.</pre><pre>När det gäller frågan om huruvida utskottet borde\r\nbifallit en motion med en begäran om\r\nkostnadsberäkningar för handeln på områden som\r\när avskärmade från frihandeln -- framför allt på\r\njordbruksområdet, antar jag -- kan bara\r\nkonstateras att vi i detta land har en mer fri import\r\nav tekoprodukter än i stort sett varje annat land i\r\nVästeuropa, och det gäller även länder utanför\r\nEuropa. Det vore nog betydligt bättre om Hadar\r\nCars försöker övertyga sina partivänner i andra\r\nländer om behovet av en liberal tekopolitik än att\r\nhan försöker läxa upp socialdemokraterna i detta\r\nland.</pre><pre>Vi har här återigen en konflikt mellan frihandeln\r\noch andra mål. Socialdemokraterna har självfallet\r\nunder lång tid vidtagit åtgärder mot en ohämmad\r\ntekoimport, och det har vi länge gjort av\r\nregionalpolitiska skäl i ganska gott samförstånd\r\nmed andra partier, t.o.m. folkpartiet. Men steg för\r\nsteg avvecklar vi nu dessa restriktioner, och ganska\r\nsnart tar vi steget till en full frihandel på detta\r\nområde. Då borde man väl vara glad, fru talman, i\r\nstället för att gräla.</pre><pre>När det sedan gäller kostnadsberäkningarna är\r\ndetta ett motionsjippo som man naturligtvis kan\r\nblåsa upp eller hålla nere på den förhållandevis\r\nmodesta nivå som det här är fråga om.\r\nUtskottsmajoriteten konstaterar, att SPK har\r\nmöjlighet att göra och också gör dessa beräkningar,\r\noch det kan man gott fortsätta med. Det är en del i\r\nden fortgående opinionsbildningen kring olika\r\nsamhällsfrågor i vårt land. Vi socialdemokrater\r\nanser att det är angeläget att dessa frågor kommer\r\nfram, men vi vill inte göra någon speciell beställning\r\nav denna anledning. Det är ganska självklart att\r\nkonsumenterna tjänar på frihandel, men det finns\r\nockså nackdelar som vi måste ta hänsyn till. Vi\r\nanser att SPK skall fortsätta att göra dessa\r\nberäkningar, och det behövs ingen speciell\r\npåtryckning för detta.</pre><pre>Fru talman! Jag vill slutligen bara konstatera att det\r\nsjälvfallet skulle vara mycket intressant att\r\ndiskutera med Lars Norberg om vad en alltmer\r\nintegrerad värld baserad bl.a. på frihandel\r\nlångsiktigt betyder för uppkomsten av\r\nmultinationella företag osv. Men det är en helt\r\nannan debatt, och den har vi tyvärr inte tid att föra\r\ni ett replikskifte.</pre><pre>Anf. 152 HADAR CARS (fp) replik:</pre><pre>Fru talman! Jag tolkar Lennart Pettersson så, att\r\nhan anser att jag tillsammans med andra liberaler\r\nvarit framgångsrik att övertyga den svenska\r\nsocialdemokratin om tekorestriktionernas\r\nfördärvlighet och söker min hjälp att övertyga\r\nomvärlden om detta. Jag skall gärna hjälpa till med\r\ndet.</pre><pre>Jag är däremot litet bekymrad över att Lennart\r\nPettersson kallar en viktig reservation från\r\nfolkpartiet och moderaterna för ett jippo. SPK kan\r\ni dag inte redovisa kostnaderna för konsumenter,\r\nutländska exportörer och andra till följd av t.ex.\r\nden svenska tekopolitiken under senare år. Det\r\nvore mycket värdefullt om vi kunde utveckla ett\r\nsystem för att få fram sådana redovisningar. Det\r\nskulle vi ha nytta av i de sammanhang där vi bör\r\növertyga omvärlden om frihandelns fördelar.</pre><pre>Fru talman! Jag fick genom en kollega alldeles nyss\r\nen rapport om hur det står till i GATT-\r\nförhandlingarna. Den kom uppenbarligen i 19.30-\r\nnyheterna. Vi befinner oss i en näst intill dramatisk\r\nepok där herrar Mitterrand och Kohl möts i kväll i\r\nParis, såvitt jag förstod, för att se om det skall gå att\r\nrädda dessa förhandlingar. Man har väntetid till kl.\r\n12.00 i morgon. Har man då inte kunnat komma\r\nnågon vart, är risken alldeles påtaglig att GATT-\r\nförhandlingarna efter alla dessa år bryter samman.</pre><pre>För oss i folkpartiet är det oerhört centralt att i ett\r\nsådant här ögonblick kunna säga att Sverige måste\r\nfortsätta att fullfölja en politik för ökad frihandel\r\noberoende av vad som nu kan komma ut av GATT-\r\nförhandlingarna. Som jag underströk i mitt första\r\nanförande, blir EG ännu viktigare för oss och\r\nSverige ännu viktigare för EG om så skulle ske.</pre><pre>Jag vill bara säga något enda ord om våra\r\nreservationer när det gäller export av tobak och\r\nalkohol. Vi i folkpartiet har inte sagt att man skall\r\nförbjuda en sådan export. Det vi säger är att den\r\nskall ske på villkor med hänsyn till dessa varors\r\nspeciella karaktär som står i överensstämmelse med\r\nvad vi själva i vårt land bedömer som rimliga\r\nmarknadsföringsvillkor. Vi vet att\r\nVärldshälsoorganisationen har uttalat sig om\r\nsnusets farlighet och att man inom den europeiska\r\ngemenskapen inför en mycket restriktiv politik. Är\r\ndet då, tycker Lennart Pettersson, angeläget att det\r\nsvenska Tobaksbolaget försöker vidga sin marknad\r\ni fattiga länder, där denna kunskap inte är utbredd?\r\nVore det inte rimligt att vi i de här sammanhangen\r\ntog ett större socialt ansvar?</pre><pre>Anf. 153 GUNNAR HÖKMARK (m)\r\nreplik:</pre><pre>Fru talman! När det gäller reservation nr 1 är det\r\nså att det är av värde att riksdagen gör ett uttalande\r\nom frihandelns betydelse som går längre än\r\nmajoriteten velat göra. Det har ett värde inför de\r\nförhandlingar som nu förs och som Hadar Cars\r\nrefererade till. Men det har också ett värde inför\r\nfortsatta EG-förhandlingar och inför våra\r\nförhandlingar med de östeuropeiska länderna att\r\nSverige är ett land som med kraft sluter upp bakom\r\nfrihandeln just därför att den har betydelse långt\r\nutöver det materiella. Jag vill faktiskt hävda att\r\nmånga av inläggen i denna kammare i kväll\r\nunderstryker betydelsen av att vi visar att frihandel\r\ninte bara är en praktisk eftergift åt vad som sker i\r\nvår omvärld, utan den är någonting som Sverige\r\naktivt, varmt och med hög trovärdighet avser att\r\nslåss för i olika internationella sammanhang.</pre><pre>När det gäller reservationen om beräkning av\r\nkostnader för handelsrestriktioner vill jag säga att\r\ndet också handlar om att utveckla en metodik och\r\natt tillföra den svenska samhällsdebatten ett sätt att\r\ndiskutera frågan om handelshinder som saknas, på\r\ndet vis som anförs i motionerna.</pre><pre>Låt mig sedan, apropå frihandel och de olika\r\nmotsatsställningar som Lennart Pettersson ibland\r\nhar varit inne på, säga att frihandel inte är något\r\nolaglighetens system, utan frihandel ger möjlighet\r\natt bygga upp ett sammanhängande system med\r\nåtaganden och rättigheter för de olika länderna som\r\ninnebär att det inte blir fråga om den starkes rätt\r\ngentemot den svage utan att alla länder i\r\nfrihandelssystemet har en likvärdig position. Det\r\ngör det möjligt att införa gemensamma regler för\r\natt bekämpa miljöproblem eller handlägga andra\r\nfrågor som måste kunna hanteras. Det är inom\r\ndessa system som man har kunnat hantera sådana\r\nfrågor, inte bara för att frihandel materiellt ger\r\ndessa fördelar utan för att man kan bygga upp ett\r\ngemensamt regelsystem. Alternativet är att de\r\nstarka handelsnationerna tvingar på de svaga\r\nhandelsnationerna en typ av handelsvillkor som\r\njust står i strid med de viktiga mål som gäller också\r\nför svensk samhällsutveckling och som Lennart\r\nPettersson ibland litet tveksamt -- jag är inte säker\r\npå hur mycket han menar med det -- anför står i\r\nmotsatsställning till frihandeln.</pre><pre></pre><pre>Anf. 154 LARS NORBERG (mp) replik:</pre><pre>Fru talman! Problemen med statskapitalism och\r\nprivatkapitalism och de strukturändringar och\r\nmaktförhållanden som inträder om dessa system får\r\nverka har vi inte tid att diskutera i korta\r\nreplikskiften, sade Lennart Pettersson. Det håller\r\njag naturligtvis med om. Men det värsta är att det\r\nfinns ett behov av en sådan diskussion och att det\r\nsällan blir tillfredsställt.</pre><pre>I mitt särskilda yttrande beträffande\r\nkonsekvenserna av handelshinder pekar jag på att\r\nman behöver ha klara papper på bordet när det\r\ngäller handelshinders betydelse, men man behöver\r\nminst lika väl få andra konsekvenser av frihandeln\r\nutredda, även negativa konsekvenser. När\r\nmellanölet avskaffades i Sverige började Pripp att\r\nexportera den produkten och den tekniken till\r\nandra länder, t.ex. sätta upp bryggerier i Zaire.\r\nDärmed ökade alkoholismen i centrala Afrika\r\nbetydligt. När man förbjuder asbest i\r\nindustriländerna gör de firmor som exporterar\r\nasbest -- t.ex. firmor i Canada, där man har stora\r\nasbestfyndigheter -- intensiva ansträngningar för att\r\nfinna nya marknader för sin produkt, som det heter.\r\nDet finns därför all anledning att se över vad\r\nfrihandel leder till och kritiskt granska den.</pre><pre>Jag tar för givet att man i enhetsakten inom EG\r\n1985 talade om att man inte skall ta några\r\nmiljömässiga risker -- sådant talar man alltid om i\r\nhögtidliga sammanhang. Sådant talade\r\nsocialdemokraterna om i den gångna valrörelsen,\r\nsådant talar regeringen om i varje\r\nregeringsdeklaration. Men när det kommer till\r\nfjällnära skogar eller till praktiken inom EG -- där\r\nman säger att friheten för varor och tjänster\r\nkommer att leda till upp till 50 % ökning av\r\nlastbilstrafiken med de miljöproblem som det\r\nmedför -- tycks man inte vara så bekymrad. Man\r\nmåste se på båda sidorna av myntet. Det tycks\r\nSverige -- dvs. de stora partier som är företrädda\r\nhär i riksdagen -- i dag ha svårt att göra.</pre><pre>Anf. 155 LENNART PETTERSSON (s)\r\nreplik:</pre><pre>Fru talman! När man lyssnar på Hadar Cars i den\r\nhär debatten får man närmast intrycket att det är\r\nSverige som saboterar GATT-förhandlingarna,\r\nsom nu uppenbarligen är inne i ett dramatiskt\r\nskede, i Bryssel. Det är så att Sverige driver på.\r\nSverige är en av de ledande frihandelsnationerna.\r\nDen svenska regeringen är en socialdemokratisk\r\nregering med socialdemokratisk målsättning att\r\nytterligare bygga ut frihandeln. Vi tycker att vi har\r\nmycket liten anledning att dra på oss kritik från\r\nfolkpartiets sida i det avseendet. Vi tycker, som jag\r\nhar sagt i andra sammanhang, snarare att Hadar\r\nCars och Gunnar Hökmark har betydligt större\r\nanledning att läxa upp bl.a. partivänner i andra\r\nländer, som befinner sig på direkt kollisionskurs när\r\ndet gäller att utvidga frihandeln.</pre><pre>När det gäller kostnadsberäkningarna vill jag säga\r\natt SPK visst gör arbetsinsatser på det området. För\r\nnågot år sedan fick vi en mycket intressant analys\r\nav hur mycket billigare konfektion vi skulle kunna\r\nfå här i landet för en barnfamilj om man tog bort\r\nalla restriktioner på tekoområdet. Det är självfallet\r\nen viktig information, men det är inte en\r\nfullständigt information. Man får även andra\r\neffekter om man liberaliserar, som vi nu har gjort\r\npå tekoområdet. Det blir omställningsproblem i\r\nSjuhäradsbygden, och det blir problem för äldre\r\narbetare. Bilden är inte enbart rosenröd. Det är\r\ndärför vi under lång tid tillsammans med andra\r\nländer har haft restriktioner på det området.</pre><pre>Jag emotser nu en motion till nästa års riksdag från\r\nfolkpartiets sida där man exempelvis kräver en\r\nberäkning av vad nuvarande jordbrukspolitik\r\nkostar oss. Det skulle vara utmärkt att få en sådan\r\npå bordet. Jag tror att man då skulle kunna\r\nkonstatera att det inte enbart är\r\nkostnadsaspekterna av en sådan politik som det är\r\nintressant att belysa utan även miljöeffekter,\r\nnatureffekter, sysselsättningseffekter, regionala\r\neffekter och mycket annat. Jag vidhåller min\r\nuppfattning att det ni motionsvägen begär bara är\r\nen partiell analys. Den måste kompletteras. Den är\r\ndärför snarare jippobetonad än ett försök till en\r\nallvarlig analys av de här frågorna. I bästa fall kan\r\nden leda oss en bit på vägen.</pre><pre>Förste vice talmannen anmälde att Hadar Cars\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 156 TORGNY LARSSON (s):</pre><pre>Fru talman! Anledningen till att jag har begärt\r\nordet är utskottets behandling av de motioner som\r\nväckts om svenskt alkoholexport och om\r\nmarknadsföringen av svenska alkoholdrycker\r\nutomlands.</pre><pre>I en av motionerna sägs bl.a. att Sverige\r\ninternationellt sett har gott rykte för sin hälsovård,\r\nsjukvård och socialvård. Detta gäller inte minst de\r\ninsatser som gjorts för minskat bruk av alkohol.\r\nMen detta goda rykte äventyras genom\r\nexportsatsningarna när det gäller dessa varor. Man\r\nsäger i motionen att dessa satsningar är ett uttryck\r\nför svensk dubbelmoral. Sverige har gentemot\r\nVärldshälsoorganisationen Påtagit sig att minska\r\nalkoholkonsumtionen med 25 % fram till år 2000.</pre><pre>Då skriver utskottet att Sverige bäst främjar de\r\nberörda skyddsintressena genom att i olika\r\ninternationella sammanhang verka för\r\ngemensamma riktlinjer för försäljning och\r\nmarknadsföring av alkoholdrycker. Detta är\r\nnaturligtvis bra och det är naturligtvis också\r\nnödvändigt att vårt land agerar i internationella\r\nsammanhang. Men detta står ju inte i\r\nmotsatsförhållandet till behovet av en svensk\r\növersyn av riktlinjerna för alkoholexporten. Det är\r\nfel att ställa dessa båda intressen mot varandra. Jag\r\ndelar den uppfattning som kommer till uttryck i\r\nreservation 11 om behovet av en översyn av de\r\nsvenska riktlinjerna.</pre><pre>När det gäller marknadsföringen utomlands av\r\nsvenska alkoholdrycker ligger det en hel del i den\r\nargumentation som har framförts i de motioner som\r\ntar upp denna fråga.</pre><pre>Fru talman! Jag har inget yrkande, men jag kände\r\nett behov av att få markera min uppfattning, inte\r\nminst mot bakgrund av att jag när det i morgon blir\r\ndags för votering inte har möjlighet att närvara här\r\ni kammaren.</pre><pre>Överläggningen var härmed avslutad.</pre><pre>(Beslut skulle fattas den 6 december.)</pre><pre>21 § Ersättning för inkassokostnader</pre><pre>Föredrogs</pre><pre>näringsutskottets betänkande</pre><pre>1990/91:NU11 Ersättning för inkassokostnader.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 6 december.)</pre><pre>22 § 1989 års internationella avtal om jute och\r\njuteprodukter</pre><pre>Föredrogs</pre><pre>näringsutskottets betänkande</pre><pre>1990/91:NU13 1989 års internationella avtal om\r\njute- och juteprodukter (prop. 1990/91:13).</pre><pre>Anf. 157 GUNNAR HÖKMARK (m):</pre><pre>Fru talman! Den jutepolitiska debatten är inte\r\nnågon av de största debatterna i den svenska\r\nriksdagen, men likväl finns det några principiella\r\nord att säga. Som framhålls i betänkandet har\r\nSverige ett mycket begränsat intresse för\r\nhandelsutbyte med jute. Det är därför som\r\nkommerskollegium inte har sett någon anledning\r\nför Sverige att ansluta sig till detta avtal. Det finns\r\ninte några för Sverige relevanta handelspolitiska\r\nskäl att ansluta sig, utan det är av litet vidare,\r\nprincipiella skäl som man ansluter sig. Det är därför\r\nbefogat att i principiella termer diskutera det\r\nrelevanta i att vi ansluter oss till detta avtal, som är\r\nett led i en lång rad olika råvaruavtal.</pre><pre>Genom att denna typ av avtal fastställer priser\r\nskapar de ofta buffertar och en illusion av stabilitet\r\npå marknaden, som i praktiken innebär att u-\r\nländerna -- som det ofta är fråga om -- vilseförs.\r\nDetta leder till en felaktig investeringsinrikning.\r\nNär marknaden inte längre håller det som\r\nillusionen har utlovat faller problemet tillbaka på\r\nde länder som är mest beroende av dessa råvaror.\r\nVi har runt om i världen kunnat se hur enskilda\r\nländer har satsat hela sin ekonomiska\r\nframtidsinriktning på vissa råvaror, ofta livligt\r\npåhejade av en världsekonomi där man i avtal har\r\nstadfäst ett visst pris.</pre><pre>Fru talman! Det är vår uppfattning att man här bör\r\ninta en principiell hållning till detta avtal. Som\r\nkommerskollegium har påpekat finns här inget\r\nkommersiellt intresse för Sverige. Det principiella\r\nintresse som rimligtvis måste ha motiverat\r\nregeringen att ingå detta avtal är av den arten att vi\r\nmenar att detta är felaktigt. Det är mot den\r\nbakgrunden som den reservation som är fogad till\r\nbetänkandet har tillkommit. Vi ser reservationen\r\nsom ett inlägg i den fortsatta debatten och hyser\r\nden förhoppningen att Sverige framgent skall driva\r\nen politik även på detta område som vitsordar den\r\nfria handels och marknadens förmåga att skapa en\r\nsund utveckling i u-länderna. Det gör man inte\r\ngenom att koncentrera sig på råvaror, utan genom\r\natt satsa på en exportinriktad ekonomi som kan\r\nkonkurrera inom många olika områden.</pre><pre>Fru talman! Av allmänna voteringstekniska skäl\r\navser jag inte att yrka bifall till denna reservation.</pre><pre>Anf. 158 LENNART PETTERSSON (s):</pre><pre>Fru talman! Jag förstår mycket väl varför Gunnar\r\nHökmark inte avser att yrka bifall till reservationen\r\noch varför han vill diskutera denna fråga i\r\nprincipiella termer. Skälet är helt klart att den\r\nmotion som har väckts med anledning av\r\nregeringens förslag om att Sverige skall erkänna\r\n1989 års juteavtal visar att man har missuppfattat\r\nvad som står i detta avtal. Man talar i motionen om\r\natt det är fel att genom avtal manipulera priser och\r\nliknande. Nu innebär inte detta juteavtal någon\r\nmanipulation av priser, utan avtalet innebär mera\r\nett stöd för viss projektutveckling när det gäller\r\ndetta område. Därmed har också reservationen fått\r\nen helt annan lydelse, eftersom den nu ändå\r\ntydligen skall vara en reservation, än det som har\r\nframförts i motionen.</pre><pre>Fru talman! I varje fall jag vill yrka bifall till\r\nhemställan i näringsutskottets betänkande nr 13.\r\nVi från näringsutskottet ställer oss alltså bakom\r\nregeringens förslag om att riksdagen bör godkänna\r\ndetta avtal.</pre><pre>Gunnar Hökmark förde vidare ett allmänt\r\nresonemang som gick ut på att dessa länder i stället\r\nför att sluta avtal av den här typen bör inrikta sig\r\npå marknadsekonomi och satsa på export. Det kan\r\nvara intressant att höra vilka tankar som ligger\r\nbakom Gunnar Hökmarks filosoferande på den här\r\npunkten. Är det något som marknadsekonomin\r\nleder fram till när det gäller den internationella\r\nhandeln är det just till en specialisering de olika\r\nländerna emellan. Denna specialisering innebär ju\r\nalldeles särskilda risker i nya ekonomier, typ u-\r\nländer.</pre><pre>Jag är övertygad om att det inte är planekonomi\r\noch liknande som har gjort att man i vissa stater har\r\nspecialiserat sig på t.ex. kakaoexport eller\r\njuteexport. Dessa länder har ansett att de haft\r\nfördelar på dessa områden. Det är snarare\r\nmarknadsekonomin som har drivit på och orsakat\r\natt det har blivit en alltför ensidig ekonomi. Detta\r\nger ytterligare uttryck för den komplexitet som\r\nfinns här när det gäller att få i gång utveckling i\r\nolika länder, vilka spänningar och vilka problem\r\nsom uppkommer inom ramen för en internationell\r\nmarknadsekonomi när utvecklade länder med full\r\nkraft inom frihandelns ram möter underutvecklade\r\nländer med mycket få marknadsfördelar. Detta kan\r\nockså utgöra en ytterligare belysning av den\r\ntidigare diskussionen som vi förde om frihandelns\r\ni och för sig grundläggande välsignelse, men också\r\nkomplikationer när det rör sig om aktörer på en\r\ninternationell marknad, aktörer som är oerhört\r\nojämlika vad beträffar ekonomiska förutsättningar.</pre><pre>Fru talman! Detta var en liten utveckling närmast\r\nföranledd av Gunnar Hökmarks filosoferande om\r\nmarknadsekonomin inom ramen för det\r\ninternationella handelsutbytet.</pre><pre>Med det anförda vill jag än en gång yrka bifall till\r\nhemställan i näringsutskottets betänkande nr 13.</pre><pre>Anf. 159 GUNNAR HÖKMARK (m)\r\nreplik:</pre><pre>Fru talman! Om det var mitt, som Lennart\r\nPettersson kallade det, filosoferande som ledde\r\nfram till Lennart Petterssons funderingar beklagar\r\njag, eftersom det aldrig var min avsikt. Menar\r\nLennart Pettersson verkligen att ett avtal som för\r\nen viss råvara stabiliserar priset och skapar illusion\r\nav trygghet för det enskilda råvaruproducerande u-\r\nlandet är ett avtal som underlättar för det landet att\r\növergå från att vara mindre koncentrerat till en\r\nråvara i sin export till att sprida sin\r\nvaruproduktion? De funderingarna är faktiskt i\r\nallra högsta grad ohållbara.</pre><pre>Jag skulle vilja be Lennart Pettersson att litet\r\nnärmare studera den utveckling som vi kan följa i\r\nett par latinamerikanska och asiatiska länder. Det\r\när när de har frigjort sig från sin råvaruinriktning i\r\nexporten och från importsubstitutionen som de har\r\nfått möjlighet till mångfald i sin export. Så länge de\r\ntrodde att priserna på koppar, kakao, rågummi osv.\r\nför alltid var givna kunde de hålla uppe den egna\r\nillusionen av att man inte skulle tvinga fram en fri\r\nexport och import, utan att man i stället skulle\r\nkunna förlita sig på den råvara som dominerade\r\nlandets ekonomi. Under 70- och 80-talet skapade\r\ndetta nästintill katastrofer för en stor del av dessa\r\nu-landsekonomier. När ett par av dem gick ifrån\r\ndenna ekonomiska inriktning har vi fått se några\r\nekonomiska under, framför allt i länder i Asien men\r\näven i ett par andra länder som tidigare har tillhört\r\ntredje världen.</pre><pre>Jag beklagar den socialdemokratiska gruppen om\r\nmitt filosoferande ledde till Lennart Petterssons\r\nfunderingar, eftersom de var till skada för\r\nsocialdemokratin. Det kanske inte är någon stor\r\nskada för borgerligheten och ej heller för\r\nreservationen. Jag vill gärna hålla fram innehållet i\r\nreservationen som ett utmärkt resonemang. Man\r\nmå kalla det filosoferande.</pre><pre>Anf. 160 LENNART PETTERSSON (s)\r\nreplik:</pre><pre>Fru talman! Jag inser nu att Gunnar Hökmark\r\nknappast har några mera grundläggande\r\nekonomiska kunskaper, men den debatten kan vi\r\nföra i ett annat sammanhang. Jag betackar mig för\r\nden typ av påhopp som Gunnar Hökmark försökte\r\nkomma med i sitt inlägg.</pre><pre>Låt mig bara konstatera, Gunnar Hökmark, att det\r\navtal som vi nu diskuterar inte handlar om\r\nprismanipulationer och prisstabiliseringar där\r\nbetydande tveksamhet kan råda. Det handlar om\r\nen annan typ av avtal. Det handlar om projekt för\r\natt utveckla jute och juteprodukter. Låt oss få det\r\nhelt klarlagt att det är det som det är fråga om.\r\nDärmed kan inte avtalet ha den skadliga inverkan\r\nsom Gunnar Hökmark försöker göra gällande i sitt\r\ninlägg.</pre><pre>Man kan i och för sig diskutera om det är bra eller\r\ndåligt och om det har någon större betydelse. Från\r\nnäringsutskottet sida har vi velat markera att vi\r\ntycker att det kan vara rimligt att regeringen skriver\r\npå det.</pre><pre>Om vi skall ta en diskussion om vilka krafter som\r\nstyr den internationella handeln mellan i-länder\r\noch u-länder är det helt klart att om\r\nmarknadskrafterna får verka så driver det fram en\r\nhög grad av specialisering. Jag har pekat på de\r\nproblem som kan uppkomma i en sådan relation för\r\nu-länder som har ganska svaga möjligheter att\r\nutveckla olika specialiteter. De har ofta en\r\ninriktning, det kan vara på kakao, juteprodukter,\r\nbomull eller något annat. De får då signaler från\r\nmarknadsekonomin om att de skall utveckla detta.\r\nEn mängd aktörer verkar i den riktningen. Det\r\nföreligger betydande risker.</pre><pre>De ekonomiska under som Gunnar Hökmark vill\r\npeka på i Asien och på andra håll är exempel på\r\nstater som från början inte har haft ett ensidigt\r\nberoende av vissa råvaror. De har lättare kunnat\r\nbryta sig loss.</pre><pre>Jag tror att Gunnar Hökmark får revidera sin något\r\naningslösa ekonomiska uppfattning när det gäller\r\nhandeln mellan i-länder och u-länder.</pre><pre>Anf. 161 GUNNAR HÖKMARK (m)\r\nreplik:</pre><pre>Fru talman! Jag vill låta det vara en öppen fråga\r\nvem som står för aningslösheten här.</pre><pre>Det är det som står i reservationen som Lennart\r\nPettersson har anledning att bemöta. Det\r\nresonemanget ledde sedan Lennart Pettersson\r\nvidare till andra funderingar, som jag bemötte i min\r\nandra replik.</pre><pre>Jag vill nog ändå insistera på att många av dessa\r\nländer var tidigare råvaruberoende. Det var när de\r\nfrigjorde sig från detta råvaruberoende som de\r\nockså fick förutsättningar för en bredare export.\r\nDet har också lett till deras framgång. Det är bara\r\natt studera de länder som har varit framgångsrika\r\nbland tredje världens ekonomier. Man kan också\r\nstudera de länder bland tredje världens ekonomier\r\nsom inte har varit framgångsrika. Förlitandet till en\r\neller ett par enskilda råvaror har i praktiken\r\nkommit att hämma deras utveckling.</pre><pre>Anf. 162 LENNART PETTERSSON (s)\r\nreplik:</pre><pre>Fru talman! Det vore en fördel om vi kunde\r\nkomma överens om att konkretisera oss litet.</pre><pre>Jag tror att de problem som vissa länder har haft när\r\ndet gäller att utveckla sin ekonomi och bryta\r\nensidigheten och beroendet av ett visst\r\nråvaruområde inte har hängt samman med att de\r\nhar utvecklat produktionen av denna råvara med\r\nplanekonomiska medel, utan att de har arbetat med\r\natt planmässigt bredda sig på andra områden utan\r\natt lyckas. De länder som inte har haft mycket\r\nbestämda fördelar har kunnat börja med litet mera\r\njämlika förutsättningar över ett bredare fält. De\r\nhar därför kommit loss lättare.</pre><pre>På det ena eller andra sättet har de råvaruberoende\r\nländerna, som ofta har byggts upp under en\r\nkolonialtid, fått en lättare start -- men de har\r\nhamnat i en återvändsgränd. Oavsett om de har\r\nvarit planekonomiskt styrda eller om de har styrts\r\ngenom impulser utifrån har de haft en svår\r\nsituation. Den lever de fortfarande med. Jag tror\r\natt de är mycket dåliga exempel på att det ena eller\r\nandra systemet skulle vara bra för dem. I bägge\r\nfallen har ett extremt råvaruberoende varit till\r\nnackdel för dem.</pre><pre>Tredje vice talmannen anmälde att Gunnar\r\nHökmark anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 163 LARS NORBERG (mp):</pre><pre>Herr talman! Jag skall fatta mig kort. Jag vill bara\r\npåpeka att Gunnar Hökmark tidigare i ett inlägg\r\nhär i kammaren har talat om fredlig samverkan\r\nsåsom ett önskvärt inslag i handelsutbytet. Jag tror\r\natt de människor i de fattiga länderna som\r\nproducerar jute upplever att avtalet som stöder\r\nderas forsknings- och utvecklingsverksamhet är ett\r\nutslag av i-världens vilja till fredlig samverkan och\r\natt det är uppskattat i dessa länder.</pre><pre>Vidare vill jag framhålla att jute är ett\r\nnaturmaterial, som vi har anledning att uppmuntra.\r\nAlternativen torde vara konstfibermaterial\r\nframställda på petroleumbas. Det förekommer\r\nsäkert vissa miljöproblem i produktionen.\r\nMaterialet jute bör vi ingalunda ringakta.</pre><pre>Att dessa länder kan behöva diversifiera sin\r\nproduktion tror jag gärna. Det är tydligen både\r\nGunnar Hökmark och Lennart Pettersson överens\r\nom. Jag vill också instämma i den synpunkten. Men\r\njag tror inte att det faktum att man säger nej till ett\r\nsådant avtal t.ex. hjälper Bangladesh att\r\ndiversifiera sin produktion</pre><pre>Överläggningen var härmed avslutad.</pre><pre>(Beslut skulle fattas den 6 december.)</pre><pre></pre><pre>23 § Tillfällig försäljning</pre><pre>Föredrogs</pre><pre>näringsutskottets betänkande</pre><pre>1990/91:NU14 Tillfällig försäljning (prop.\r\n1990/91:17).</pre><pre>Anf. 164 KARIN FALKMER (m):</pre><pre>Herr talman! Kvällens final ägnas ett betänkande\r\nsom handlar om regeringens förslag att\r\ntillfällighandeln i princip skall bli fri.</pre><pre>Jämfört med nuvarande lag om tillfällig handel är\r\ndet nya lagförslaget ett steg i rätt riktning. En 15 år\r\ngammal byråkratisk, krånglig, godtycklig och\r\nkonkurrenshämmande lag liberaliseras, och de\r\nsvenska konsumenterna kan glädja sig åt en portion\r\nglasnost på handelns område.</pre><pre>Det nya lagförslaget innebär en klar förbättring.\r\nDet erkännandet vill jag ge den i dag något sargade\r\nsocialdemokratiska regeringen, som inte är\r\nbortskämd med beröm från vår sida. Men tyvärr\r\norkade inte regeringen ända fram.</pre><pre>Vi moderater vill nå ända fram till\r\navregleringsloppets målsnöre. De försåtliga orden\r\n''i princip'' ligger bakom den reservation som\r\nmoderata samlingspartiet och folkpartiet har fogat\r\ntill detta betänkande. ''I princip'' visar sig nämligen\r\nbetyda att det fortsättningsvis skall kunna ställas\r\nkrav på särskilt tillstånd för tillfällig försäljning av\r\nlivsmedel, kläder och skor i de kommuner där\r\nkommunpolitikerna vill förhindra fri konkurrens\r\ninom dessa varuområden.</pre><pre>De myndigheter som har som uppgift att i\r\nkonsumenternas intresse bevaka konkurrens och\r\nprissättning har i sina remissvar ifrågasatt behovet\r\nav fortsatt reglering.\r\nNäringsfrihetsombudsmannen, statens pris- och\r\nkonkurrensverk och kommerskollegium anser,\r\nliksom vi reservanter, att regeringsförslaget går i\r\nrätt riktning men att man borde ta steget fullt ut.</pre><pre>Att kräva tillstånd för viss tillfällig handel med\r\nvaror är ett onödigt ingrepp i näringsfriheten. I\r\navsikt att skydda glesbygden från utslagning av\r\naffärer motverkas konkurrens, förnyelse och\r\nprissänkningar. Det gagnar inte konsumenterna.</pre><pre>Kommunförbundet förväntar sig att att ett relativt\r\nstort antal kommuner kommer utnyttja lagens\r\nmöjligheter att reglera handeln. Kommunernas\r\nökade arbetsbelastning bedöms bli så omfattande\r\natt kommunerna behöver längre tid för\r\nförberedelse innan lagen träder i kraft.</pre><pre>Vi som förespråkar avreglering ser inga skäl att\r\nskjuta på tidpunkten för lagens ikraftträdande. Om\r\nriksdagen beslutar att släppa handeln fri, befriar vi\r\nkommunerna från en onödig arbetsbörda. Det ser\r\nvi som en välgärning.</pre><pre>När det gäller kommunernas verksamhetsområde\r\nkan det finnas anledning att aktualisera en del\r\nsocialistiska styrinstrument på varuhandelsområdet\r\nsom vi moderater har kritiserat vid tidigare\r\nriksdagsdebatter.</pre><pre>Kommunpolitiker har ju genom plan- och\r\nbygglagen och varuförsörjningsplaner givits\r\nbefogenheter att styra och reglera handelns\r\nmarknadsmekanismer på ett sätt som klart\r\nmotverkar konsumenternas intresse att få tillgång\r\ntill ett rikt utbud av varor och tjänster till så låga\r\npriser som möjligt.</pre><pre>Konkurrensen ute i kommunerna beskärs ofta till\r\nförmån för den redan etablerade handeln men till\r\nnackdel för konsumenterna.</pre><pre>Kommunpolitikernas vittgående befogenheter och\r\nmöjligheter att i detalj reglera och styra den fasta\r\nhandelns villkor är inslag av\r\nplanhushållningskaraktär som bör utmönstras ur\r\nden svenska lagstiftningen.</pre><pre>I en marknadsekonomi är det konsumenterna som\r\nskall styra utvecklingen inom handeln genom att\r\nfritt välja varor, tjänster och inköpsställe. Fri\r\nföretagsetablering är en av marknadsekonomins\r\nviktigaste grundpelare.</pre><pre>Fri konkurrens och fri företagsetablering tjänar\r\nkonsumenterna på. Utöver vad som krävs av\r\nmiljö-, hälso- och ordningsskäl finns inget behov av\r\nfortsatt reglering av den tillfälliga handeln.</pre><pre>På en punkt anser jag att vi i kvällens debatt bör\r\ngöra en klar markering. I utskottet aktualiserade\r\nSveriges Köpmannaförbund den vilda\r\ngatuförsäljning som försiggår exempelvis i\r\nStockholms centrum i strid mot ordningsstadgan. I\r\nbetänkandet finns några rader om gatuhandeln.\r\nFör att få sälja varor på allmän plats krävs tillstånd\r\nfrån polis enligt allmänna ordningsstadgan. Det\r\nkravet ifrågasätts inte. Brott mot ordningsstadgan\r\nmåste beivras.</pre><pre>Ordningsstadgeutredningen har gjort en översyn av\r\nallmänna ordningsstadgan och lämnat förslag till en\r\nny ordningslag. Ett betänkande är under\r\nbearbetning, och en proposition är i antågande\r\nnågon gång nästa år.</pre><pre>Det finns goda skäl att vi här och nu påtalar att de\r\nproblem som finns kring tillfällig gatuhandel måste\r\nbeaktas i den fortsatta beredningen av en ny\r\nordningslag. Gatuhandeln har fått en sådan\r\nomfattning att det är befogat att överväga om rätt\r\ntill tillfällig handel på allmän plats skall kräva någon\r\nform av registrering.</pre><pre>Vi moderater anser att det måste skapas ett system\r\nsom i konkurrenshänseende så långt som rimligen\r\när möjligt likställer fast etablerad handel och\r\nsystematiskt genomförd gatuhandel. När\r\npropositionen om ny ordningslag ligger på\r\nriksdagens bord bör förslag i denna riktning finnas\r\nmed. Jag hoppas att även andra partier gör en\r\nliknande markering i kvällens debatt.</pre><pre>Herr talman! Jag yrkar bifall till reservation 1.</pre><pre>Anf. 165 GUDRUN NORBERG (fp):</pre><pre>Herr talman! Regeringens proposition om tillfällig\r\nhandel är ett avregleringsförslag. Det välkomnar vi\r\ni folkpartiet liberalerna. Men precis som Karin\r\nFalkmer sade, har regeringen inte haft kurage nog\r\natt gå hela vägen utan flyttar bara fötterna fot om\r\nfot, så att säga. Det är denna halvhjärtade gärning\r\nsom vi kritiserar.</pre><pre>Generellt sett skall inte tillstånd krävas för tillfällig\r\nhandel. Det är regeringens första grundtes i\r\npropositionen. Så långt är vi överens. Men i nästa\r\nandetag blir regeringen osäker och föreslår att det\r\nnog är bäst att kommunerna ändå får möjlighet att\r\ninföra tillståndsplikt för vissa tillfällen och varor.</pre><pre>Propositionen -- liksom det här betänkandet --\r\nförefaller mig att vara ganska motsägelsefullt.\r\nIbland pläderar man för en effektiv och fungerande\r\nkonkurrens som verkar för konsumenternas bästa.\r\nUtskottet skriver:</pre><pre>''Från konsumentsynpunkt är det viktigt att det\r\nfinns tillgång till en god kommersiell service.''</pre><pre>Utskottsmajoriteten anser också ''att den tillfälliga\r\nhandeln bör avregleras i möjligaste mån. För att\r\nkonsumenterna skall kunna erbjudas ett stort\r\nutbud av varor och tjänster till så låga priser som\r\nmöjligt är det väsentligt med en väl fungerande\r\nkonkurrens inom handeln.''</pre><pre>Men sedan vänder socialdemokraterna helt om och\r\ntror plötsligt inte att den fungerande konkurrensen\r\nkan gagna konsumenterna, om inte politikerna är\r\nmed och petar litet -- och reglerar litet -- i alla fall.</pre><pre>Tunga remissinstanser som\r\nnäringsfrihetsombudsmannen, statens pris- och\r\nkonkurrensverk och kommerskollegium avråder\r\nregeringen från att använda sig av viss\r\ntillståndsplikt. Men dem lyssnar\r\nsocialdemokraterna inte på.</pre><pre>Socialdemokraterna har, som man ofta tvingas\r\nnotera, mycket svårt att släppa gamla\r\nregleringstankar. Även om en del socialdemokrater\r\nnumera försöker att tänka i takt med tiden, så ser\r\nman lätt av enskilda motioner -- också i detta\r\närende -- att många andra ledamöter i det\r\nsocialdemokratiska partiet sitter ohjälpligt fast i\r\ngamla ideologiska dogmer om centralstyrning och\r\nplanhushållning. Över huvud taget finns det en\r\nmisstro mot andra krafter i samhället än de som\r\npolitikerna har att hantera.</pre><pre>Jag vet inte hur många gånger jag har stått i denna\r\ntalarstol och tvingats konstatera detta faktum, om\r\noch om igen.</pre><pre>Politikerstyrning och regleringar, samhällsägt och\r\nsamhällsstyrt. Politikerna är alltid överlägsna och\r\nduktigare än vanliga människor och\r\nmarknadskrafterna. Den grundfilosofin tycks ni\r\nsocialdemokrater ha oerhört svårt för att släppa.</pre><pre>I reservationen från folkpartiet och moderaterna\r\nsäger vi att det, utöver vad som krävs av hälso- och\r\nordningsskäl, inte finns något behov av reglering av\r\ntillfällig handel. Den reservationen yrkar jag bifall\r\ntill.</pre><pre>Däremot är vi helt överens när det gäller att stävja\r\nillojal konkurrens genom t.ex. skattebedrägerier.\r\nAtt få bort anonymiteten genom uppgivande av\r\nnamn, adress och telefonnummer är ett sätt, som vi\r\ntillstyrker. Det kan hända att man kan hitta fler sätt\r\natt förhindra direkt brottslighet. Det är vi öppna\r\nför. Men att från början utgå från att de som sysslar\r\nmed tillfällig handel är ekonomiska brottslingar tar\r\nvi avstånd från.</pre><pre>Beträffande gatuhandeln, den som exempelvis\r\nbedrivs på Drottninggatan i Stockholm, vilken\r\nKarin Falkmer också nämnde, har vi gemensamt i\r\nutskottet påpekat problemet. Vi inväntar en\r\nproposition till riksdagen, som är utlovad till nästa\r\når. Då får vi tillfälle att behandla och pröva den\r\nhandelskategorin, som alltså inte tas upp i dagens\r\nbetänkande.</pre><pre>Herr talman! Det är alltså beträffande reservation\r\n1 som vi tänker begära votering.</pre><pre>Anf. 166 ROLAND LARSSON (c):</pre><pre>Herr talman! Det är kommunernas uppgift att\r\ngenom sitt ansvar för den fysiska planeringen tillse\r\natt grunden finns för en väl fungerande\r\nkommersiell detaljhandelsservice i hela den egna\r\nkommunen. Det är ett ansvar som kommunerna\r\nbör ha även i framtiden. Den fysiska planeringen är\r\nen gemensam angelägenhet som samhället måste\r\nha det yttersta ansvaret för. Det gäller\r\ndetaljhandeln precis på samma sätt som t.ex.\r\nplacering och förläggning av industrier eller annan\r\nservice, bostadsbyggande eller andra delar av den\r\nfysiska planeringen. Därför tycker jag att det i\r\ngrunden är fel, som moderaterna och\r\nfolkpartisterna resonerar i detta sammanhang, att\r\nfrånta kommunerna det ansvaret.Ingen skulle väl\r\nkomma på tanken att frånta kommunerna ansvaret\r\nför övrig fysisk planering. Detaljhandel ingår som\r\nen del i den fysiska planeringen. Den servicen är en\r\ndel av det som människorna behöver ha i sina\r\nbostadsområden precis på samma sätt som de\r\nbehöver sjukvård eller annan offentlig service.</pre><pre>Strukturen inom detaljhandeln går allt mer mot\r\nstorskalighet och centralisering med bl.a. ett ökat\r\ninslag av extern stormarknadshandel. Detta leder i\r\nsin tur till ökade transportbehov och ökad\r\nbilanvändning. Konsekvensen blir en ökad\r\npåfrestning på vår miljö, som samhället, vi alla\r\ngemensamt och kollektivt, förr eller senare måste\r\nbära kostnaderna för. Fri konkurrens är bra, men\r\nfri konkurrens betyder att man konkurrerar på lika\r\nvillkor. Det betyder att man också skall ta\r\nkostnaderna för det man förorsakar samhället\r\ngenom sin verksamhet. Att överlasta kostnader på\r\nsamhällskollektivet som en annan typ av handel får\r\nta över är inte fri konkurrens.</pre><pre>Genom att plocka russinen ur kakan från den lokala\r\ndetaljhandeln med sina fasta kostnader kan t.ex.\r\nden tillfälliga handeln bli en bidragande och\r\nförstärkande faktor i den pågående\r\nstrukturförändringen. Så småningom, när den\r\nlokala detaljhandeln slagits ut, blir det samhället\r\nsom får gå in och ta konsekvenserna i fråga om både\r\nservice och miljö. Det är därför angeläget att\r\nkommunerna, utan att därför självfallet behöva\r\nutöva något slags etableringskontroll -- det är inte\r\nen kommunal uppgift och skall aldrig vara -- ges\r\nvissa möjligheter att skydda den lokala handeln,\r\nsom tar ett stort ansvar för den permanenta\r\nnärservicen, i motsats till den tillfälliga handeln och\r\nden externa stormarknadshandeln. Därmed tar\r\nman också ett ansvar för att hela Sverige kan leva\r\nvidare med rimliga förutsättningar.</pre><pre>Det är skälet till att vi från centern förordar i vår\r\nreservation att den föreslagna lagen -- som i och för\r\nsig innebär en liberalisering i förhållande till\r\nnuläget, något som vi välkomnar och tycker är\r\nbra -- skall omfatta ett något bredare sortiment än\r\ndet som här föreslagits, allt i akt och mening att på\r\nså sätt slippa ta kostnader för samhället i framtiden\r\nsom uppkommer om den lokala handeln slås ut.</pre><pre>Därmed yrkar jag bifall till reservation 2. Samtidigt\r\nvill jag uttala mitt stöd till Karin Falkmers\r\nuppfattning beträffande den mer eller mindre vilda\r\ngatuhandel som pågår i ganska olikartade former.\r\nJag tycker att det finns skäl, precis som Karin\r\nFalkmer sade, att titta närmare på den. Men vi får\r\ntillfälle att återkomma till det senare.</pre><pre>Anf. 167 GUDRUN NORBERG (fp) replik:</pre><pre>Herr talman! Jag sade ingenting om centern i mitt\r\ninlägg, men det kan jag väl göra nu eftersom\r\ncenterns representant kritiserade oss. Jag kan bara\r\nbeklaga, Roland Larsson, att centern går t.o.m.\r\nlängre än socialdemokratin när det gäller\r\nregleringsfrågorna i det här ärendet. Det stämmer\r\ndåligt, tycker jag, med de marknadsekonomiska\r\nsynpunkter som diskuterades i samband med\r\ntidigare ärende här i kväll.</pre><pre>Kommunerna har ju faktiskt att fatta beslut om\r\nhuruvida de skall ha torghandel eller inte. Det kan\r\nkommunerna besluta själva. Kommunen är inte\r\nålagd att lämna torgplats för torghandlare, utan\r\nkommunen kan själv besluta om man vill ha\r\ntorghandel i sin stad eller ej. Däremot finns ingen\r\nanledning att ge kommuner befogenheter att kräva\r\ntillstånd av var och en som skall stå där och sälja.</pre><pre>Centern har tillsammans med socialdemokraterna\r\ngenomdrivit plan- och bygglagen, som ger\r\npolitikerna ytterligare ett instrument att reglera och\r\nbestämma var butiker får etablera sig. Vi har\r\nkritiserat den många gånger och tycker att den går\r\nför långt, men det är tydligen inte tillräckligt för\r\ncentern. Centern vill gå ännu längre. I folkpartiet\r\nliberalerna har vi en mycket större tilltro till de\r\nköpmän som finns och som är etablerade. Vi tror\r\natt de klarar konkurrensen. Där skall det\r\nmarknadsekonomiska systemet naturligtvis\r\nfungera. Det innebär inte att vi inte har en tilltro till\r\nden tillfälliga handeln. Vi vill ha ett brett utbud, fri\r\nkonkurrens och det fria spelrum som skall finnas.\r\nVi tycker att politikerna skall hålla sina fingrar\r\nborta från regleringar.</pre><pre>Anf. 168 KARIN FALKMER (m) replik:</pre><pre>Herr talman! Jag hade hoppats att slippa gå i\r\npolemik med centerns representant, men jag får\r\ngöra det i alla fall.</pre><pre>Handeln behöver inte styras av kommunpolitiker.\r\nDet kommunala planmonopolet är ett inslag som\r\ninte hör hemma i en marknadsekonomi. Jag har alls\r\nicke samma inställning som centerpartiet, som\r\nvälsignar att kommunpolitikerna i detalj reglerar\r\noch styr detaljhandeln. Centern går ett steg längre\r\nän socialdemokraterna när det gäller reglering av\r\ndetaljhandeln, och även jag beklagar att det.</pre><pre>Anf. 169 ROLAND LARSSON (c) replik:</pre><pre>Herr talman! Det kan väl sägas att det finns en\r\nmotsättning mellan ansvaret för den fysiska\r\nplaneringen och det som kan uppfattas som inslag\r\nav etableringskontroll av den fria handeln. Jag är\r\nmedveten om att det i praktiken är svårt att dra\r\ndessa gränser. Jag hävdar med bestämdhet att\r\nkommunerna måste ha ansvaret för den fysiska\r\nplaneringen på detta liksom på alla andra områden\r\noch att man inte kan isolera detaljhandeln och säga\r\natt denna inte skall vara underordnad samman\r\nregler och bestämmelser som annat fysisk\r\nplanering. Detta sagt vad beträffar detaljhandeln\r\noch kommunernas ansvar för den fysiska\r\nplaneringen.</pre><pre>Den tillfällig handeln och marknadskrafterna i det\r\navseendet har inte medverkat till att förbättra\r\nservicen på det sätt som här görs gällande, eftersom\r\nsamhället med olika åtgärder har utarmat stora\r\ndelar av vårt land, vilket medfört att den\r\nkommersiella servicen är mycket svag på många\r\nområden. Vi vet alla att när den kommersiella\r\nservicen, affären, försvinner från bygden, då\r\nförsvinner också litet av livsnerven i hela området.\r\nDärför är detta en oerhört betydelsefull fråga.</pre><pre>I valet mellan att ytterligare stora delar av vårt land\r\nskulle dö ut i brist på den här typen av kommersiell\r\nservice och att man i viss mån håller tillbaka den\r\ntillfälliga handeln, som kan komma att plocka\r\nrussinen ur kakan för den permanenta handeln,\r\ntycker jag att man bör vara beredd att ta detta lilla\r\nproblem -- det är trots allt ett litet problem jämfört\r\nmed de stora problem som finns i glesbygden.</pre><pre>Jag vill poängtera att jag nu talar om typiska\r\nsmåorter, om den del av landet där detta problem\r\nfinns och inte om det stora kommunerna, där det\r\nhär inte är något problem. Man måste också kunna\r\nlita på att kommunerna har vett och sans att\r\ntillämpa detta på ett sätt som är bra även ur\r\nkonkurrenssynpunkt.</pre><pre>Anf. 170 GUDRUN NORBERG (fp) replik:</pre><pre>Herr talman! Jag tycker bara inte, Roland Larsson,\r\natt det är vår sak som politiker att ta parti för den\r\nena eller andra handelskategorin, att försöka\r\nskydda den ena handelskategorin mot den andra.\r\nSåväl kommunalpolitikernas som våra uppgifter är\r\natt skapa så goda förutsätttningar som möjligt för\r\nhandeln och för näringslivet. Sedan är det handlens\r\noch butikernas sak att tävla om kunderna, och det\r\nskall de göra utan politikernas inblandning.</pre><pre>Anf. 171 KARIN FALMAR (m) replik:</pre><pre>Herr talman! Frihet för handeln gagnar\r\nkonsumenterna. Det passar inte med en reglering\r\nav handeln i ett marknadsekonomiskt system. Jag\r\nbor själv i en mindre kommun, en sådan som\r\nRoland Larsson talar om. Om det kommer en\r\ntillfällig försäljare till den kommunen, lockar han\r\nextra mycket folk, som besöker även den redan\r\netablerade handeln. Jag tror inte att det fungerar\r\nriktigt så som Roland Larsson tror. Det som gagnar\r\nkonsumenterna även i de små kommunerna är en\r\nökad konkurrens om kunderna.</pre><pre>Anf. 172 ROLAND LARSSON (c) replik:</pre><pre>Herr talman! Vad vi nu talar om är faktiskt en\r\navreglering i förhållandet till i dag. Det innebär en\r\nbetydande skillnad i förhållande till de byråkratiska\r\nregler som för närvarande gäller. Att vi i centern\r\ntycker att man i någon mån vid denna avreglering\r\nskall beakta den lokala handelns situation innebär\r\ninte att vi på något sätt är emot denna avreglering.</pre><pre>Visst är det riktigt att konkurrensen gagnar\r\nkonsumenterna. Men jag tycker att ett villkor skall\r\nvara att konkurrensen sker på lika villkor. Om en\r\ndel av detaljhandeln skall bära kostnader som den\r\nandra delen inte har, är det inte en riktig\r\nkonkurrenssituation. Den lokala handeln har sina\r\nfasta kostnader och kravet på att den skall fungera\r\npermanent år ut och år in. Därför sker inte\r\nkonkurrensen med den tillfälliga handeln på lika\r\nvillkor, för att nu inte tala om de externa\r\nstormarknaderna, som medför att samhället så\r\nsmåningom får ta kostnaderna för att sanera de\r\nmiljöproblem och andra problem som dessa\r\nförorsakar. Jag tycker att kostnaderna i så fall skall\r\nbäras av denna handel. Om så blir fallet kan vi helt\r\noch hållet ta bort dessa bestämmelser. Det måste\r\nligga även i de andra borgerliga partiernas intresse\r\natt se till att konkurrensen sker på lika villkor. Låt\r\noss därför försöka komma fram till regler som\r\ninnebär att alla får bäa samma kostnader för sin\r\nverksamhet. Då kan vi helt och hållet ta bort dessa\r\nbestämmelser.</pre><pre></pre><pre>Anf. 173 INGA-BRITT JOHANSSON (s):</pre><pre>Herr talman! Det har fogats två reservationer till\r\ndet här betänkandet.</pre><pre>Bakom reservation nr 1 står moderaterna och\r\nfolkpartiet, som inte tycker att regerings förslag om\r\navreglering av tillfällig handel går tillräckligt långt.\r\nJag vill understryka att det är lagen om tillfällig\r\nhandel som vi nu behandlar, eftersom torghandeln\r\nhelt plötsligt har dykt upp i debatten. Denna\r\nregleras av lagen om torghandel, och i denna lag\r\nföreslås nu inga ändringar.</pre><pre>I reservation nr 2 anför centern tvärtom, att man\r\ntycker att lagförslaget går för långt, och man vill ha\r\nfler varor reglerade.</pre><pre>Detta tyder väl på att majoriteten har hamnat rätt,\r\noch jag yrkar bifall till utskottets förslag och avslag\r\npå reservationerna.</pre><pre>Syftet med regeringens proposition är att skydda\r\nkonsumenterna -- inte den ena eller andra formen\r\nav handel. Utgångspunkten är att en fri konkurrens\r\nligger i konsumenternas intresse och att\r\ningripanden mot tillfällig handel bara skall göras\r\nnär denna på grund av sin speciella karaktär kan ha\r\nnegativa effekter ur konsumentsynpunkt. Det\r\nunderstryks också att ingripandena inte skall vara\r\nmer långtgående än vad som motiveras av\r\nkonsumentintresset.</pre><pre>Två speciella aspekter har ansetts särskilt viktiga för\r\nkonsumenterna. Det måste finnas regler som gör\r\natt konsumenterna kan spåra försäljare för\r\nreklamationer och dylikt. På den punkten är vi i\r\nutskottet helt överens.</pre><pre>Det framhålls också att konsumenter, främst i\r\nglesbygd, skall garanteras tillgång till kommersiell\r\nservice med viktiga basvaror. Man har i det här\r\nfallet begränsat sig till livsmedel, kläder och skor.</pre><pre>Ingripanden mot den tillfälliga handeln skall kunna\r\ngöras endast i de fall när varuförsörjningen i ett\r\nområde utsätts för störningar. Det måste väl vara\r\nrimligt att kommuner som har stora svårigheter att\r\nhålla i gång den sista affären kan skydda denna mot\r\nde problem som en helt fri tillfällig handel kan föra\r\nmed sig. Många av dessa affärer har glesbygdsstöd;\r\nsamhället betalar för att affärerna skall kunna\r\nhållas i gång. Inte har väl konsumenterna någon\r\nfördel av att den sista butiken slås ut av en tillfällig\r\nhandel med ett mycket begränsat sortiment t.ex. en\r\nkorvförsäljare som kommer med korv i baksätet på\r\nbilen någon gång i veckan. En sådan tillfällig handel\r\nkan ta bort den sista möjligheten för den fasta\r\nbutiken att hålla i gång.</pre><pre>Däremot kan jag inte se något skäl att ta med\r\nytterligare varugrupper i skyddet. En möbelaffär\r\nt.ex. som inte kan tåla trycket från tillfällig handel\r\nkan förmodligen inte ha ett sortiment som i längden\r\när tillräckligt för kundkretsens behov.</pre><pre>En avvikelse från propositionen har utskottet gjort.\r\nDet gäller ikraftträdandedatum. Utskottet anser att\r\nkommunerna bör få ett par månader på sig att\r\nförändra sina rutiner, och vi föreslår att lagen skall\r\nträda i kraft den 1 april i stället för vid årskiftet.</pre><pre>När det sedan gäller vad som skall finnas i den\r\nväntade propositionen om ordningsstadgan nöjer\r\njag mig, liksom Gudrun Norberg och Roland\r\nLarsson, med att hänvisa till vad som står i\r\nbetänkandet. Jag kan inte se att det finns skäl till\r\nytterligare beställningar från regeringen i det fallet.</pre><pre>För övrigt tror jag att vi helt har klarat ut\r\npositionerna i den här frågan. För egen del avslutar\r\njag därför den här debatten med att säga god natt\r\ntill herr talmannen, till personalen och till de ärade\r\nkammarledamöter som fortfarande finns här i\r\nkammaren.</pre><pre>Anf. 174 KARIN FALKMER (m):</pre><pre>Herr talman! Det här förslaget är faktiskt,\r\nglädjande nog, ett steg i rätt riktning, som jag\r\ntidigare har sagt. Den lag som finns och den lilla\r\nrest av reglering som finns kvar skall utvärderas om\r\ntre år. Det är min bestämda förhoppning att vi vid\r\nden utvärderingen kan stryka resterande\r\ntillståndskrav. Jag är nämligen övertygad om att det\r\nskulle göra varken till eller från för\r\nglesbygdsbutikernas del.</pre><pre>Glesbygdsbutiker och butiker i mindre kommuner\r\nhar ofta mycket högre priser på sina varor än vad\r\naffärer i närliggande kommuner har. Därför gör\r\ninvånarna sina veckoinköp i storköpsaffärer, vilket\r\ninte förbättrar glesbygdsbutikernas möjligheter.</pre><pre>Kanske gör invånarna, om en tillfällig försäljare då\r\noch då lockar dem att stanna kvar i sin kommun,\r\nsina inköp i den butik som finns på orten.</pre><pre>Jag tror att det kan vara dags att avsluta dagens\r\ndebatt, för jag tror inte att vi kommer längre i\r\ndiskussionen. Jag vill bara säga att jag är övertygad\r\nom att fri konkurrens och etableringsfrihet på\r\nhandelns område är det som gagnar svenska\r\nkonsumenter var i landet de än bor.</pre><pre>Anf. 175 GUDRUN NORBERG (fp):</pre><pre>Herr talman! Det är kanske dags att säga god natt\r\noch att gå hem, eftersom vi tydligen inte riktigt vet\r\nvad vi diskuterar.</pre><pre>Socialdemokraternas talesman Inga-Britt\r\nJohansson säger att det inte handlar om torghandel.\r\nMen jag instämmer inte i det, utan jag håller mig\r\ntill det som står i propositionen:</pre><pre>''Lagen är tillämplig på all s.k. tillfällighetshandel,\r\noavsett om den bedrivs i lokaler eller liknande\r\nutrymmen som utnyttjas vid enstaka tillfällen eller\r\nför kortare tid, från försäljningsstånd, fordon eller\r\nandra anordningar som har ställts upp utomhus\r\neller genom kringföring. Till skillnad från lagen om\r\ntillfällig handel'' -- alltså den gamla -- ''är den nya\r\nlagen alltså tillämplig även i fråga om torghandel,\r\nmarknadshandel samt handel som sker på mässa\r\noch liknande.''</pre><pre>Om socialdemokraterna inte ens vet vad det är för\r\nhandel som vi diskuterar tycker jag att den här\r\ndebatten kan avslutas -- det är ju meningslöst att\r\nfortsätta debatten.</pre><pre>Anf. 176 INGA-BRITT JOHANSSON (s):</pre><pre>Herr talman! Med anledning av det senaste\r\ninlägget måste jag, trots att jag redan sagt god natt,\r\nbegära ordet för att säga följande. Faktum är att för\r\natt bedriva torghandel måste kommunen besluta att\r\ndet skall finnas ett torg som det kan bedrivas handel\r\npå, och det är en helt annan sak.</pre><pre>Anf. 177 GUDRUN NORBERG (fp):</pre><pre>Herr talman! Det är precis vad jag har sagt tidigare\r\ni en replik till Roland Larsson. Kommunen har att\r\nbestämma om det skall finnas någon torghandel\r\növer huvud taget på torget. Det handlar alltså om\r\natt kommunen har rätt att bestämma om någon\r\nplats skall upplåtas. Om kommunen bestämmer sig\r\nför att upplåta plats, regleras handeln av de\r\nbestämmelser som föreslås i den här propositionen\r\noch av lagen om tillfällig handel.</pre><pre>Överläggningen var härmed avslutad.</pre><pre>(Beslut skulle fattas den 6 december.)</pre><pre>24 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1990/91:61 Ändrade regler\r\nför bidrag till avhjälpande av fukt- och\r\nmögelskador i småhus</pre><pre>1990/91:BO16 av Knut Billing m.fl. (m)</pre><pre>1990/91:BO17 av Agne Hansson m.fl. (c)</pre><pre>1990/91:BO18 av Siw Persson (fp)</pre><pre></pre><pre>25 § Anmälan om interpellation</pre><pre>Anmäldes att följande interpellation framställts</pre><pre>den 5 december</pre><pre>1990/91:113 av Lars Norberg (mp) till\r\nindustriministern om statliga monopol:</pre><pre>I den allmänna marknadsekonomiska yra som\r\ndominerar dagens debatt om den ekonomiska\r\nverksamheten är frågan om monopol ett alltför\r\nsällan diskuterat problem. Vi har visserligen en\r\nNäringsfrihetsombudsman och ett Konsumentverk,\r\noch de klagar över att de har alltför svaga medel till\r\nsitt förfogande för att komma till rätta med\r\nprisöverenskommelser och annan monopolitisk\r\nverksamhet.</pre><pre>Staten har sedan gammalt varit starkt engagerad\r\ninom området för så kallade naturliga monopol,\r\nvilka också kallas tekniska monopol eftersom de\r\ngrundar sig på ett tekniskt förhållande som gör att\r\nkonkurrens svårligen kan upprätthållas i längden.\r\nSannolikheten att en konkurrent exempelvis skulle\r\nvilja anlägga en konkurrerande kraftledning\r\nparallellt med en redan existerande är ytterst låg.\r\nDärtill kommer att det allmänna förmodligen\r\nskulle försöka att förhindra ett sådant företag som\r\nju skulle leda till onödig markförstöring m.m.</pre><pre>Det utmärkande för tekniska monopol är också att\r\nkonkurrens på det tekniska området ganska säkert\r\nresulterar i att konkurrenter slås ut och ett företag\r\nkvarstår som segrare och med monopol.</pre><pre>Innehavaren av ett naturligt monopol kan\r\nemellertid lätt förfalla till en ur kundernas synpunkt\r\nohemul prispolitik samtidigt som han -- i\r\navsaknaden av effektiv konkurrens -- kanske\r\nförsummar teknikutveckling och effektivitet.\r\nSedan gammalt har därför det allmänna sökt\r\nkontrollera sådana monopol. I Sverige har det\r\nvanligen skett genom statligt eller kommunalt\r\nägande. Därför har vi ett statligt vägnät,\r\njärnvägsnät, telefonnät, högspänningsnät etc. På\r\nsamma sätt har vi kommunala VA-nät, och\r\neldistributions- och fjärrvärmenät.</pre><pre>Detta är nu inte enda skälet till att staten och\r\nkommunen har velat äga naturliga monopol. Det\r\nhar också funnits ett annat ideologiskt skäl att ha\r\nkontroll på prissättningen. Man har velat utjämna\r\nkostnaderna för medborgarna så att de som av\r\nlyckliga omständigheter har kommit att ligga nära\r\ncentrum av nätet får subventionera kostnaderna för\r\ndem som befinner sig i periferin.</pre><pre>Planerna på att ombilda Vattenfall till aktiebolag\r\naktualiserar dessa frågor. Vattenfall är ett\r\nmonopolföretag när det gäller högspänningsnätet\r\nliksom i vissa kommuner när det gäller\r\ndetaljdistribution. Vattenfall är dessutom\r\nprisledande när det gäller elkraft och bildar där\r\ntillsammans med några få andra kraftföretag ett\r\noligopol där reell konkurrens egentligen ej\r\nförekommer.</pre><pre>Inom industridepartementets område finns\r\nanvancerade planer på att bygga upp ett nytt\r\ntekniskt monopol i form av ett fossilgasnät genom\r\ndet delvis statsägda företaget SwedeGas.</pre><pre>Tidigare har man använt sig av affärsverksformen\r\nför att ge staten, respektive kommunen tillräckligt\r\ninflytande och för att ge allmänheten tillräcklig\r\ninsyn. Nu tycks denna politik ha övergivits.\r\nSamtidigt har regeringen vid flera tillfällen\r\ndeklarerat att den på statliga aktiebolag endast\r\nställer kravet att de skall arbeta på marknadens\r\nvillkor -- givetvis inom lagarna -- och ge god\r\nutdelning på statens kapital.</pre><pre>Om dessa principer tillämpas på företag som\r\ninnehar naturliga monopol bortfaller det allmännas\r\nmöjlighet att kontrollera såväl taxesättning som\r\neffektivitet samt utjämning mellan olika brukare av\r\nföretagets tjänster.</pre><pre>Riksdagens ledamöter har nyligen tillställts ett brev\r\nav Televerkets generaldirektör som på ett\r\nintressant sätt belyser det dilemma som kan uppstå.\r\nDet gäller en kopia av ett brev från Televerket till\r\nKinnevikskoncernen som handlar om\r\nsamtrafikavgifter för mobiltelefoner. Televerket\r\neftersträvar ju också ombildning till aktiebolag.</pre><pre>Televerket säger dels att man aldrig har haft\r\nmonopol på telenätet i Sverige och säger sig\r\nvälkomna konkurrens vilket skulle kunna ske via\r\nBanverkets fiberoptiska nät. Envar torde inse det\r\norimliga i att kunna åstadkomma en reell\r\nkonkurrens när det gäller det totala telenätet.\r\nNågra rader längre ned framhåller Televerket också\r\nmycket riktigt att ett ''sammanhållet telenät'' har\r\nbetraktats som en väsentlig nationell tillgång. Av\r\ntekniska skäl kan vi nog förvänta oss att denna\r\ntillgång torde bestå för överskådlig tid.</pre><pre>Slutligen framhåller Televerket att ''Det är regering\r\noch riksdag som ytterst har att ta ställning till vilken\r\navvägning som skall gälla mellan regionalpolitiska\r\noch andra mål för prissättningen.''</pre><pre>Ovanstående är en god illustration av\r\nmotsättningen mellan viljan att inte vara ett\r\nmonopolföretag och att i realiteten vara det. Det\r\ntycks grassera en formlig feber bland de statliga\r\naffärsverken att ombilda sig till aktiebolag. Så har\r\nju redan skett när det gäller FFV. Det är förståeligt\r\natt verksledningarna eftersträvar\r\naktiebolagsformen som radikalt minskar\r\nmöjligheten för riksdagen till insyn och ger\r\nbetydligt större frihet för finansiella transaktioner\r\nm.m.</pre><pre>Riksdagen har ju också redan på regeringens\r\nförslag avhänt sig en stor del av möjligheterna att\r\nkontrollera affärsverkens investeringar.</pre><pre>Mina frågor blir då:</pre><pre>Vilken politik avser regeringen i fortsättningen\r\ndriva när det gäller statliga företag som är\r\ninnehavare av naturliga monopol?</pre><pre>Hur skall regionalpolitiska- och fördelningsmässiga\r\nhänsyn tas om monopolföretagen ombildas till\r\naktiebolag?</pre><pre>26 § Anmälan om frågor</pre><pre>Anmäldes att följande frågor framställts</pre><pre>den 4 december</pre><pre>1990/91:277 av Ylva Annerstedt (fp) till\r\nutrikesministern om Sudan:</pre><pre>Sedan militärkuppen i Sudan 1989 har Amnesty\r\nInternational rapporterat om övergrepp mot de\r\nmänskliga rättigheterna i hela landet. Rapporterna\r\ntalar speciellt om övergreppen mot läkare och\r\nsjuksköterskor som hålls isolerade utan möjlighet\r\ntill komunikation med omvärlden.</pre><pre>En mängd arresteringar och fängslande utan\r\nrättegång har också drabbat politiker,\r\nfackföreningsaktiva och advokater.</pre><pre>Civilbefolkningen i södra Sudan utsätts för\r\nofattbara lidanden för att de motsätter sig den\r\nislamiska fundamentalistregeringens försök att\r\ninföra muslimsk lag. Regelrätta bombningar utförs\r\ni byarna i söder och både FN:s personal och\r\nmedicinsk personal på andra sidan gränsen hindras\r\nfrån att transportera sårade.</pre><pre>Det är mycket tyst om förhållandena i Sudan. Mot\r\nden bakgrunden vil jag ställa följande fråga till\r\nutrikesminister Sten Andersson:</pre><pre>Vilka åtgärder avser regeringen vidta med\r\nanledning av rapporterna om övergreppen mot de\r\nmänskliga rättigheterna?</pre><pre>den 5 december</pre><pre>1990/91:278 av Ann-Cathrine Haglund (m) till\r\nstatsrådet Göran Persson om\r\ngrundskoleundervisningen:</pre><pre>Enligt uppgift får grundskolans elever inte den\r\nundervisning som läroplanen föreskriver. Särskilt\r\nilla är det i ämnena samhällskunskap och\r\nreligionskunskap. Bristerna gäller även delar av\r\nden naturvetenskapliga undervisningen.</pre><pre>I maj rapporterade forskare att det i vissa klasser\r\nknappast ges någon undervisning i\r\nreligionskunskap och samhällskunskap på\r\nmellanstadiet.</pre><pre>Det är inte rimligt att det i en obligatorisk skola\r\nfinns sådana brister i undervisningen som här\r\npåtalats. Elever och föräldrar har ingen reell\r\nmöjlighet att påverka situationen.</pre><pre>Vilka åtgärder avser skolministern vidta för att alla\r\nelever skall få den undervisning de har rätt att få\r\nenligt läroplanen?</pre><pre>1990/91:279 av Sten Andersson i Malmö (m) till\r\nkommunikationsministern om dispens från kravet\r\npå taxameter:</pre><pre>Taxibilar skall enligt lag vara försedda med s.k.\r\ntaxameter. Enligt uppgift kommer även\r\n''limousinebilar'', dvs. sådana som enbart sysslar\r\nmed t.ex. körning av passagerare från och till\r\nflygplatser till ett i förväg bestämt pris att tvingas\r\ninstallera taxameter till en dryg kostnad\r\n(30 000/40 000 kronor), utan att densamma\r\nkommer till användning.</pre><pre>Är statsrådet beredd medverka till att hyrbilar typ\r\nSAS Limousine och som inte går i taxitrafik slipper\r\ninstallera taxameter?</pre><pre>1990/91:280 av Sten Andersson i Malmö (m) till\r\njustitieministern om ekonomiskt stöd till politiskt\r\nparti:</pre><pre>Socialdemokraterna har beslutat att inte acceptera\r\nkollektivt anslutna medlemmar då risken var stor\r\natt riksdagen skulle förbjuda nämnda\r\nanslutningsform.</pre><pre>Trots att kollektivanslutningen nu slopats har\r\nKommunals avdelning i Malmö bestämt att, i syfte\r\natt även fortsättningsvis ekonomiskt stödja\r\nsocialdemokraterna, till Malmö Arbetarkommun\r\nbetala 40:-- medlem/år fr.o.m. 1991. Pengarna tas\r\nfrån fackföreningsavgifterna.</pre><pre>Medlemmarna har ingen möjlighet att reservera sig\r\noch tvingas betala till ett parti man kanske inte\r\nsympatiserar med!</pre><pre>Är statsrådet beredd medverka till åtgärder så att\r\ninte någon, mot sin vilja, tvingas ekonomiskt stödja\r\nett politiskt parti man inte sympatiserar med?</pre><pre>1990/91:281 av Margitta Edgren (fp) till\r\nsocialministern om donation av organ för\r\ntransplantation:</pre><pre>Huddinge sjukhus, transplantationskirurgiska\r\nkliniken har börjat distribuera donationskort.\r\nSyftet är att människor på ett enkelt sätt kan tala\r\nom att de är villiga eller inte villiga att donera sina\r\norgan.</pre><pre>Jag tycker det är ett bra initiativ, som borde spridas\r\ntill alla medborgare. Detta har självfallet inte ett\r\nenskilt sjukhus råd att göra på egen hand.\r\nDessutom ligger det, menar jag, i statens intresse\r\natt medborgarna får upplysning om de möjligheter\r\nsom finns att ge sin vilja till känna.</pre><pre>Min fråga är:</pre><pre>Ämnar socialministern ta initiativ till att bredda\r\nverksamheten och kanske ge ekonomiskt stöd\r\ninitialt, på sätt som ger alla medborgare samma\r\nmöjligheter att få tala om vad man vill med sina\r\norgan efter döden?</pre><pre>1990/91:282 av Margitta Edgren (fp) till statsrådet\r\nErik Åsbrink om identitetsbyte:</pre><pre>En enhetschef vid länsskattemyndigheten i\r\nStockholm har lämnat medgivande till\r\nidentitetsbyte efter en ansökan av den s.k.\r\nobducenten i det aktuella målet om styckmord.\r\nBeslutet JO-anmäldes av en privatperson. JO har\r\nefter genomgång av handlingarna sagt att\r\nenhetschefen fattat beslut på alltför lösa grunder.\r\nJag kan inte låta bli att jämföra med de svårigheter\r\nsom möter t.ex. en kvinna som behöver\r\nidentitetsbyte på grund av att hon förföljs av\r\ntidigare make/sambo.</pre><pre>Min fråga:</pre><pre>Vilka slutsatser drar statsrådet av JOs prickning för\r\nframtida beslut av samma karaktär?</pre><pre>1990/91:283 av Gunnar Hökmark (m) till statsrådet\r\nMaj-Lis Lööw om balters möjligheter att få visum\r\ntill Sverige:</pre><pre>Ett av det viktigaste bidragen det svenska samhället\r\nkan ge de baltiska folken i deras strävanden till\r\nsjälvständighet är att underlätta kontaktskapande\r\növer Östersjön. Inom samhällslivets alla områden\r\när förmodligen kontakter, kunskaper och\r\növerföring av know how det som tillsammans med\r\nen utvecklad samhörighetskänsla med Västeuropa\r\nkan betyda mest för balterna. Mot den bakgrunden\r\när det beklagligt att det i dag för många balter\r\nupplevs som lättare att få utresetillstånd ur\r\nSovjetunionen än att få visum till Sverige. Mot\r\ndenna bakgrund vill jag fråga statsrådet följande:</pre><pre>Avser regeringen att vidta åtgärder för att\r\nunderlätta för balter att få visum till Sverige?</pre><pre>1990/91:284 av Ulla Orring (fp) till\r\njordbruksministern om försöksanstalten\r\nRöbäcksdalen:</pre><pre>Vid Norrlands lantbruks försöksanstalt,\r\nRöbäcksdalen i Umeå, finns 13 olika avdelningar\r\nmed ca 100 anställda. Avdelningarna har emellertid\r\ni sin tur olika huvudmän och fungerar därför\r\nsjälvständigt utan administrativ samverkan.</pre><pre>Åtta avdelningar sorterar t.ex. under Sveriges\r\nlantbruksuniversitet men där finns även Statens\r\nutsädeskontroll, Statens lantbrukskemiska\r\nlaboratorium, Statens maskinprovningar, Svalöf\r\nAB och Svensk Torvforskning.</pre><pre>Samtliga enheter utom Statens utsädeskontroll och\r\nSvensk Torvforskning har ställt sig bakom\r\nönskemål om att bilda en stiftelse. Syftet är att\r\nåstadkomma en mer samlad organisation och ett\r\nutökat regionalt samarbete. Stiftelsen skulle även\r\navsevärt förbättra möjligheterna för Röbäcksdalen\r\natt bli ett centrum för norrländsk\r\nlantbruksforskning.</pre><pre>Med anledning av ovanstående vill jag ställa\r\nföljande fråga:</pre><pre>Kommer statsrådet att verka för att en\r\nstiftelsebildning tillkommer?</pre><pre>1990/91:285 av Karin Wegestål (s) till\r\nkommunikationsministern om förebyggande av\r\nolyckor i Öresund:</pre><pre>Öresund är en av världens mest trafikerade\r\nfarleder. Områdena på båda sidor om sundet bebos\r\nav sammanlagt nära tre miljoner människor. En\r\nsjöolycka skulle kunna få katastrofala följder,\r\nsärskilt vid transport av farligt gods. Detta skulle\r\nkunna förebyggas om berörda myndigheter kunde\r\ninta skärpt beredskap under passagen.</pre><pre>Vilka möjligheter har samhället att kräva besked av\r\nhandelsfartyg när de fraktar farligt gods genom\r\nÖresund?</pre><pre>27 § Kammaren åtskildes kl. 21.35.</pre><pre>Förhandlingarna leddes</pre><pre>av  talmannen från sammanträdets början t.o.m.\r\n3 § anf. 19 (delvis),</pre><pre>av  förste vice talmannen därefter t.o.m. 10 §\r\nanf. 55 (delvis),</pre><pre>av  tredje vice talmannen därefter t.o.m. 17 §\r\nanf. 98 (delvis),</pre><pre>av  förste vice talmannen därefter t.o.m. 19 §\r\nanf. 132 (delvis),</pre><pre>av  talmannen därefter t.o.m. ajourneringen kl.\r\n17.57,</pre><pre>av  förste vice talmannen därefter t.o.m. 22 §\r\nanf. 162 (delvis) och</pre><pre>av  tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}