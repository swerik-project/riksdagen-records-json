{"dokumentstatus":{"dokument":{"hangar_id":"2387835","dok_id":"GF09125","rm":"1991/92","beteckning":"125","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"125","slutnummer":"0","datum":"1992-06-03 00:00:00","systemdatum":"2005-10-27 14:02:55","publicerad":"1992-06-03 00:00:00","titel":"Riksdagens snabbprotokoll 1991/92:125 Onsdagen den 3 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{AD7FA724-1ED2-4FC9-ABAF-C6A1FE520A37}","dokument_url_text":"http://data.riksdagen.se/dokument/GF09125/text","dokument_url_html":"http://data.riksdagen.se/dokument/GF09125","dokumentstatus_url_xml":"http://data.riksdagen.se/dokumentstatus/GF09125","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:125</div>\r\n<div class=\"sidhuvud_datum\">Onsdagen den 3 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Val av en riksdagens ombudsman\r\n(justitieombudsman)</pre><pre>Företogs val av en riksdagens ombudsman\r\n(justitieombudsman).</pre><pre>Anf. 1  THAGE G. PETERSON (s):</pre><pre>Fru talman! Hans Ragnemalm har avsagt sig\r\nuppdraget att vara justitieombudsman, och han har\r\nentledigats med verkan från den 1 september 1992.</pre><pre>Med anledning härav har konstitutionsutskottet\r\nberett frågan om val av en ny justitieombudsman.</pre><pre>Konstitutionsutskottet föreslår enhälligt att\r\nriksdagen för tiden fr.o.m. den 1 september 1992 till\r\ndess att nytt val har genomförts under fjärde året\r\ndärefter till justitieombudsman utser\r\ngeneraldirektören och chefen för datainspektionen\r\nStina Wahlström.</pre><pre>Kammaren biföll konstitutionsutskottets förslag\r\noch utsåg därmed--för tiden från den 1 september\r\n1992 till dess nytt val genomförts under fjärde året\r\ndärefter--till</pre><pre>justitieombudsman</pre><pre>generaldirektör Stina Wahlström</pre><pre>2 §  Utökning av antalet suppleanter i EES-\r\nutskottet</pre><pre>Valberedningen hade enligt ett till kammaren\r\ninkommet protokollsutdrag föreslagit att antalet\r\nsuppleanter i EES-utskottet--för att bereda\r\nVänsterpartiet representation i detta utskott--\r\nskulle utökas från 15 till 16.</pre><pre>Kammaren biföll denna framställning.</pre><pre>3 §  Val av suppleant i EES-utskottet</pre><pre>Företogs val av en suppleant i EES-utskottet.</pre><pre>Kammaren valde i enlighet med valberedningens\r\nförslag till</pre><pre>suppleant i EES-utskottet</pre><pre>Gudrun Schyman (v)</pre><pre>4 §  Ny riksdagsledamot m.m.</pre><pre>Upplästes och lades till handlingarna följande från\r\nvalprövningsnämnden inkomna</pre><pre>Berättelse om granskning av bevis för\r\nriksdagsledamot och ersättare för\r\nriksdagsledamöter</pre><pre>Till valprövningsnämnden har från riksskatteverket\r\ninkommit bevis om att Hadar Cars (fp), Stockholm,\r\nutsetts till ny ledamot av riksdagen fr.o.m. den 1 juli\r\n1992 sedan Jan-Erik Wikström (fp) avsagt sig sitt\r\nuppdrag som ledamot av riksdagen.</pre><pre>Till ersättare för riksdagsledamöter har utsetts\r\nLotta Edholm, Solna, och Andres Käärik,\r\nStockholm (båda fp).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 1 juni 1992</pre><pre>Lars Tottie</pre><pre>Sven-Georg Grahn</pre><pre>5 §  Justering av protokoll</pre><pre>Justerades protokollet för den 27 maj.</pre><pre>6 §  Totalförsvarets fortsatta utveckling\r\n1992/93--1996/97</pre><pre>Föredrogs</pre><pre>försvarsutskottets betänkande</pre><pre>1991/92:FöU12 Totalförsvarets fortsatta utveckling\r\n1992/93--1996/97 (prop. 1991/92:102, prop.\r\n1991/92:101 och förs. 1991/92:14).</pre><pre>Anf. 2  STURE ERICSON (s):</pre><pre>Fru talman! Inför de femåriga försvarsbesluten\r\nbrukar de fyra stora traditionella riksdagspartierna\r\nförhandla sig fram till en gemensam\r\nsäkerhetspolitisk analys. Så har skett också denna\r\ngång. Det inledande kapitlet i regeringens\r\nproposition 1991/92:102 om säkerhetspolitiken är\r\ndärför en produkt av den försvarsberedning som\r\nfungerade fram till början av februari i år.</pre><pre>Under de årtionden då vår säkerhetspolitiska miljö\r\ndominerandes av öst--väst-konflikten var detta\r\nsäkerhetspolitiska samförstånd en viktig nationell\r\nmarkering. I det radikalt förändrade Europa som vi\r\nnu lever i finns inte samma yttre tryck. Därför är\r\ndet inte mindre glädjande att vi lyckats ta fram en\r\ngemensam text som beskriver vår syn på Sveriges\r\nsäkerhetspolitiska läge och på huvudlinjerna i den\r\nsäkerhetspolitik vi vill föra. Det är värdefullt inte\r\nminst med tanke på de EG-förhandlingar som vi\r\nsnart ska ge oss in i.</pre><pre>Den senaste försvarsutredningen, 1988 års\r\nförsvarskommitté, havererade hösten 1990, därför\r\natt partierna i centrala frågor stod alltför långt ifrån\r\nvarandra. Dagens enighet blev möjlig sedan de\r\nnuvarande regeringspartierna i oktober i fjol i ett\r\nslag bytte åsikt och anslöt sig till den\r\nsocialdemokratiska linjen. Konkret gick det till så,\r\natt man övertog den tidigare regeringens text i\r\nplaneringsanvisningarna till ÖB från februari 1991\r\ni fråga om mål och inriktning för det militära\r\nförsvaret.</pre><pre>Innehållet i den texten hade moderater,\r\ncenterpartister och folkpartister tidigare tagit starkt\r\navstånd från. Speciellt Moderaterna lovade före\r\nvalet mycket stora ökningar i försvarsanslagen.\r\nLars Tobisson hade exempelvis i brev till\r\nförsvarsanställda i Karlskorna strax före valet\r\nutlovat ca 27 nya miljarder till försvaret, och\r\nförsvarsutskottets värderade ordförande har litet\r\nsnopet medgivit att han nog före valet lovade ca 20\r\nnya miljarder.</pre><pre>Man kan undra hur de försvarsvänliga väljare nu\r\nkänner sig som lockats med sådana frikostiga löften\r\nföre valet och som sedan bara en månad efter valet\r\nfår helt andra besked. Överbudspolitikens syfte var\r\nnaturligtvis att bidra till ett regeringsskifte, och det\r\nuppnådde man. Att väljarna blev grundlurade\r\nockså i denna fråga hoppas man väl skall vara glömt\r\nom tre år.</pre><pre>Att det nu efter valet sker en bred uppslutning\r\nbakom huvudlinjerna i den socialdemokratiska\r\nsäkerhets- och försvarspolitiken är naturligtvis\r\nnågot som vi glädjer oss åt. Vi har dessutom\r\ntillfredsställelsen att föra fram samma åsikter i\r\nförsvarsfrågorna efter valet som vi redovisade före\r\nvalet.</pre><pre>Den nya regeringens huvudlinje, livligt propagerad\r\nav dess försvarsminister, är att satsa mindre på\r\nkvantitet i försvaret för att ha råd med bättre\r\nkvalitet. Antalet brigader minskar, och regementen\r\noch andra etablissemang läggs ned eller flyttas\r\nsamman. Det sparar på sikt pengar som kan\r\nanvändas för moderna vapen och annan materiel.</pre><pre>Kvalitetshöjningen består i huvudsak i att\r\nregeringen Bildt fullföljer de materielprojekt som\r\nstartades under den socialdemokratiska\r\nregeringen. Det är bra. Det är också bra att den\r\nmoderatledda regeringen föreslår en krympt militär\r\norganisation.</pre><pre>Vi som var med för tre år sedan har inte glömt med\r\nvilken energi Arne Andersson och andra\r\nmoderater och centerpartister bekämpade de\r\nregementsnedläggningar och\r\norganisationsminskningar som 1989 beslutades av\r\nriksdagen.</pre><pre>Man kan se Anders Björcks försvarsproposition\r\nsom ett andra -- och i pengar räknat -- betydligt\r\nkortare steg i riktning mot en satsning på mer av\r\nkvalitet och minskad volym. Ett tredje\r\nkompletterande steg bör enligt vår uppfattning tas\r\nunder den närmaste femårsperioden. Och ett fjärde\r\nsteg i samma riktning kommer säkerligen 1997, om\r\ndet inte sker drastiska förändringar i den\r\nsäkerhetspolitiska miljön.</pre><pre>Även om vi är överens med regeringen om den\r\nsäkerhetspolitiska analysen drar vi något olika\r\nslutsatser av den. Regeringen anser det nödvändigt\r\natt öka försvarsanslagen med drygt 7 miljarder fram\r\ntill 1997 och har dessutom byggt in en automatik i\r\nanslagen som ger försvaret hela 8 nya miljarder\r\nunder den därpå följande femårsperioden utan att\r\nnågra nya beslut behöver fattas.</pre><pre>Den här ökningen av försvarsanslagen förefaller\r\ninte vara säkerhetspolitiskt motiverad, utan måste\r\nnärmast ses som ett resultat av de oansvariga\r\nvallöften om kraftigt höjda militärutgifter som\r\nmoderaterna spred omkring sig före valet. Att\r\nfolkpartiet också i den här frågan blivit överkört i\r\nregeringen är uppenbart för alla.</pre><pre>Vi socialdemokrater föreslår däremot oförändrad\r\nplaneringsram för försvaret fram till 1997. I ett\r\nEuropa, där alla stater i vårt närområde drar ned\r\nsina militärutgifter, är också en oförändrad nivå en\r\nklar markering av att vi känner behov av att gardera\r\noss för säkerhetspolitiska överraskningar mot slutet\r\nav 90-talet. För att under de närmaste fem åren\r\nklara av att höja kvaliteten och att ställa om till en\r\nny struktur föreslår vi ett engångsbelopp på 2,8\r\nmiljarder. Det tar nämligen tid innan\r\norganisationsminskningar ger spareffekter.</pre><pre>Vi säger definitivt nej till en årlig uppräkning av\r\nmaterielanslagen med 1,5 % utöver den vanliga\r\npriskompensationen. Det är dessa 1,5 % som\r\nkostar 8 miljarder redan nästa beslutsperiod. Sådan\r\nbudgetautomatik försöker vi ju komma bort ifrån i\r\nalla andra sammanhang. Det är därför mycket\r\nförvånande att det folkpartiledda\r\nfinansdepartementet ställer ut sådana här dyra\r\nväxlar på framtiden. Men kanske är det ett utslag\r\nav liberal uppgivenhet: ''Efter oss syndafloden''.</pre><pre>Vi socialdemokrater föreslår dessutom -- och det är\r\nen viktig del av vår partimotion -- att 4,5 miljarder\r\nunder femårsperioden satsas på att skapa civila\r\njobb på de orter som drabbas av\r\nregementsnedläggningar och krympt\r\nförsvarsindustri. Vårt förslag skulle gynna bl.a.\r\norter som Kristianstad, Norrköping, Karlstad,\r\nKarlskoga, Södertälje och Gävle.</pre><pre>Regeringen däremot lyfter inte ett finger för att\r\ndirekt stödja de kommuner och regioner som\r\nförlorar sysselsättningstillfällen till följd av dagens\r\nbeslut här i riksdagen. På den här punkten kommer\r\nregeringens linje att segra i kvällens votering med\r\nhjälp av nydemokraternas röster.</pre><pre>Eftersom det var något vi kunde förutse redan\r\nunder utskottsbehandlingen gav vi\r\nsocialdemokrater i utskottet aktivt stöd till Hans\r\nLindblads motion, Fö46 yrkande 5, som är ett\r\nförslag i linje med vårt, även om det inte handlar\r\nom några 4,5 miljarder. På det här sättet har vi\r\nåstadkommit ett tillkännagivande som innebär att\r\nregementscheferna vid I 14 i Gävle och P 6 i\r\nKristianstad under den tid förbanden finns kvar -\r\nfram till den första juli 1994 -- får frihet att\r\ndisponera regementets pengar för att hjälpa\r\npersonalen till nya jobb. Det går bra att läsa om det\r\nhär på s. 106 i betänkandet och i hemställan punkt\r\n89.</pre><pre>Vi söker nu efter möjligheter att låta dessa friare\r\nformer för användningen av den lokala militära\r\nmyndighetens pengar gälla också Ing 1 i Södertälje\r\noch F13 i Norrköping. Om kammarkansliet hittar\r\nen formell möjlighet för ett sådant yrkande\r\nkommer vi socialdemokrater att rösta för det vid\r\nkvällens votering.</pre><pre>De 4,5 miljarder som vi vill sätta in för att skapa nya\r\njobb tänker regeringen i stället använda till att hålla\r\ni gång en alltför stor militär organisation. Genom\r\natt behålla för många regementen, flottiljer,\r\nbrigader och flygdivisioner kommer kvaliteten att\r\nbli lidande. Jag är övertygad om att regeringen\r\nmåste ändra dagens beslut på den här punkten\r\nredan före 1997, om inte satsningen på kvalitet skall\r\nurholkas. Det insåg också Folkpartiets\r\nrepresentant i försvarsberedningen, Kerstin\r\nEkman, i januari och föreslog skriftligen 14\r\nbrigader i stället för regeringens 16.</pre><pre>Till det säkerhetspolitiska avsnittet hör också att vi\r\nsocialdemokrater begär att en oberoende civil\r\nubåtskommission skall tillsättas. Den bör få till\r\nuppgift att utvärdera och analysera det senaste\r\nårtiondets undervattenskränkningar, indikationer\r\nom undervattenskränkningar och den\r\nubåtsjaktverksamhet som har bedrivits.</pre><pre>En sådan kommission bör också genom\r\ninternationella kontakter försöka skapa ökad\r\nklarhet kring den främmande ubåtsverksamheten\r\npå svenskt territorialvatten. I det nya Europa finns\r\ndet möjligheter att få fram nya fakta kring\r\nubåtsverksamheten. Inte minst borde ledarna i det\r\nnya Ryssland vara angelägna om att städa undan\r\nsådant som under 80-talet störde våra relationer\r\nmed Sovjetunionen. Regeringarna i de nya baltiska\r\nstaterna och i andra Östersjöstater borde vara\r\nintresserade av att hjälpa till. Och varför inte fråga\r\nJapan liksom de stora västliga marina staterna.</pre><pre>Den rapport en sådan oberoende civil kommission\r\nlämnar får sedan vara vägledande för framtida\r\nåtgärder.</pre><pre>Under den tidsperiod en oberoende civil\r\nkommission skulle komma att granska styrdes\r\nSverige av socialdemokratiska regeringar. Den\r\nledande opponenten mot den förda ubåtspolitiken\r\nvar Carl Bildt. Det är därför mycket märkligt att\r\nsamme Carl Bildt nu gör allt för att slippa tillsätta\r\nen oberoende civil ubåtskommission. I stället\r\nsamlar han gamla ubåtskompisar som Emil\r\nSvensson och Lars Christiansson omkring sig i\r\nstatsrådsberedningen. Vad är det för hemligheter\r\ndetta triumvirat försöker dölja genom att säga nej\r\ntill en oberoende civil ubåtskommission? Eller är\r\ndet så enkelt som att Carl Bildt inte vill ha sin egen\r\nyviga ubåtsretorik kritiskt granskad?</pre><pre>Den här ubåtsskuggan kommer att följa Carl Bildt\r\nända till dess han ställer upp på att sprida ljus över\r\ndet som fortfarande är dunkelt i denna sak.</pre><pre>Riksdagen kommer i dag att uppmana regeringen\r\natt redan under 1992 tillsätta en ny parlamentarisk\r\nförsvarsberedning. Det är ett beslut som kan bli\r\nstyrande för hanteringen av försvarspolitiken under\r\nde närmaste åren och innebär ett bifall till den\r\nsocialdemokratiska partimotionens krav på denna\r\npunkt.</pre><pre>Den viktigaste uppgiften för en sådan ny beredning\r\nblir naturligtvis att följa upp genomförandet av\r\n''försvarsbeslut 92'' och diskutera de många\r\nkompletterande beslut som måste fattas under\r\nfemårsperioden. Det gäller bl.a.\r\nomstruktureringen av flygvapnets organisation, där\r\nÖB redan har i uppdrag att komma med nya\r\nförslag. Men det blir säkerligen också aktuellt att\r\ndiskutera strukturfrågor som gäller armén och\r\nmarinen, inte minst när det så småningom visar sig\r\natt regeringen varit överoptimistisk och inte kan\r\nklara kvalitetsmålsättningen.</pre><pre>Det vore synnerligen pinsamt om Anders Björck av\r\nprestigeskäl inte utnyttjade den möjlighet den nya\r\nförsvarsberedningen ger att förbättra allt det som\r\nbrister i det försvarsbeslut vi skall fatta senare här i\r\ndag. Det skulle främst skada försvaret. Att media\r\ntolkar den nya försvarsberedningen som att\r\nriksdagen sätter en ''parlamentarisk överrock'' på\r\nförsvarsministern bör inte Anders Björck ta alltför\r\nhårt. Det kan vara bra att ha en överrock om det\r\nbörjar blåsa kallt och snålt. Det bör definitivt vara\r\ntill hjälp när Carl Bildts borgerliga\r\nminoritetsregering vill ge säkerhetspolitiska beslut\r\nen bred parlamentarisk förankring.</pre><pre>Att regeringen bara representerar en minoritet här\r\ni riksdagen och i försvarsutskottet återspeglas bl.a.\r\ni att det till skrivningarna rörande årets\r\nförsvarsbeslut fogats inte mindre är 15 stycken\r\ntillkännagivanden, dvs. mera väsentliga ändringar i\r\nregeringens förslag.</pre><pre>Det är naturligtvis ett faktum att en\r\nförsvarsminister aldrig någonsin tidigare har fått\r\nbakläxa på så många punkter i en stor\r\nförsvarspolitisk proposition. Detta skall ses mot\r\nbakgrund av den hybris som utmärkte den Anders\r\nBjörck som i lånta fjädrar presenterade\r\npropositionen i februari. Överorden var många,\r\nmen jag skall villigt medge en viss beundran för det\r\nsätt på vilket försvarsministern fick ett förslag som\r\ni huvudsak var ett fullföljande av den\r\nsocialdemokratiska försvarspolitiken att framstå\r\nsom något nytt och omvälvande.</pre><pre>Inte ens när det gäller höjningen av anslaget med\r\n7,3 miljarder under den kommande\r\nfemårsperioden kan Anders Björck riktigt mäta sig\r\nmed Roine Carlsson som under innevarande\r\nfemårsperiod lugnt, effektivt och utan större\r\nåthävor ökade anslagen till försvaret med ett\r\nbetydligt större belopp räknat i dagens\r\npenningvärde.</pre><pre>Handen på hjärtat, Anders Björck, vad är det som\r\när nytt, mer än att Moderaterna övergett sin\r\ntidigare försvarspolitik?</pre><pre>Civilförsvarets effektivitet är av stor betydelse för\r\nbefolkningens förtroende för vårt totalförsvar. Det\r\ninses tyvärr inte av alla militärer och tydligen inte\r\nheller det nya garnityret på försvarsdepartementet.\r\nRegeringens försök i propositionen att begränsa\r\ncivilförsvarets uppgifter och minska anslagen i reala\r\npengar är beklämmande läsning. Utskottet ger\r\nbakläxa och kräver att en stor parlamentarisk\r\nutredning om civilförsvarets mål, uppgifter och\r\norganisation tillsätts. Det är ett bifall till den\r\nsocialdemokratiska partimotionen.</pre><pre>Jag tror att det är viktigt att vi ägnar mer tid åt\r\ncivilförsvaret i framtiden. De hot mot vår säkerhet\r\noch välfärd som upplevs som mest sannolika under\r\ndet närmaste årtiondet handlar om miljökatastrofer\r\nexempelvis till följd av kärnkraftsolyckor -- eller\r\nekonomiska katastrofer i några av våra östliga\r\ngrannländer. Sådana hot kan möjligen hanteras av\r\nett effektivt svenskt civilförsvar, som i framtiden\r\nvid behov även borde kunna sättas in utanför vårt\r\nlands gränser.</pre><pre>När det gäller de större och för försvarets kvalitet\r\navgörande materielfrågorna innebär regeringens\r\nförslag, som jag tidigare konstaterat, ett\r\nfullföljande av den tidigare regeringens projekt. De\r\nfinansieringsfrågor som var öppna har lösts på ett\r\nbra sätt genom försäljning av några av försvarets\r\nfastigheter i Stockholm. Vi har därför inte haft\r\nnågra svårigheter att förena oss med regeringen på\r\nde flesta punkter.</pre><pre>Men när det gäller anskaffning av en ny stridsvagn\r\nanser vi att nytt utredningsmaterial bör presenteras\r\nmot bakgrund av allt det som hänt ute i Europa\r\nunder de senaste åren. Vi avvisar inte tanken på\r\ninköp av nya stridsvagnar, men vi anser frågan vara\r\nav den dimensionen, inte minst ekonomiskt, att den\r\nbör föreläggas riksdagen för avgörande sedan\r\nfärskt beslutsunderlag redovisats. Frågan bör\r\nnaturligtvis tas upp i den nya parlamentariska\r\nförsvarsberedning som regeringen tillsätter i höst.</pre><pre>Vår reservation när det gäller det nya JAS-\r\nkontraktet är av liknande karaktär. Detta är det\r\nstörsta enskilda industriprojektet någonsin här i\r\nlandet med bindningar som sträcker sig över\r\nårtionden. Fjolårets riksdag beslutade, med\r\ninstämmande av de nuvarande regeringspartierna,\r\natt frågan om den andra delserien är en fråga för\r\nregering och riksdag att pröva. Nu vill regeringen\r\nsköta saken på egen hand och bara ha en in blanco-\r\nfullmakt av riksdagen. Detta motsätter vi oss\r\nnaturligtvis.</pre><pre>Likaså avvisar vi förslaget att ett förslagsanslag på\r\n1 000 kr. skall kunna användas för att ge ett\r\nräntefritt lån på kanske flera miljarder under några\r\når. Vi är inte främmande för att\r\nbetalningsförskjutningar kan behövas, men de skall\r\ndå redovisas öppet och inte innehålla några dolda\r\nsubventioner.</pre><pre>Jag hinner inte i det här korta inledningsanförandet\r\nta upp hela serien av fredsorganisatoriska ärenden\r\nsom behandlas i utskottets betänkande och i ett\r\nstort antal reservationer. Det kommer andra\r\nsocialdemokrater i försvarsutskottet att göra senare\r\nhär i dag.</pre><pre>Jag koncenterar mej på en enda fråga, där jag anser\r\natt utskottet inte visat tillräcklig självständighet\r\ngentemot departementets påtryckningar. I\r\nsynnerhet ett försvarsutskott får inte låta sig\r\ndegraderas till rollen som regeringens\r\ntransportkompani eller än värre knähundar.</pre><pre>Det gäller förslaget att flytta luftvärnsregementet\r\nLv 6 från Göteborg till I 16 i Halmstad och\r\nluftvärnets tekniska skola LvTS från Göteborg till\r\nÖstersund. Utskottet har presenterats mycket\r\nmotstridiga ekonomiska kalkyler.\r\nLuftvärnsinspektören har inför utskottet sagt att\r\nom det blir vinst eller förlust genom flyttningarna\r\ntill Halmstad och Östersund beror på om den\r\nkompetenta personalen flyttar med. Vi anser oss ha\r\nfått en klart bild av att det blir mycket betydande\r\nkompetensförluster vid en flyttning som det\r\nkommer att ta många år att hämta in. Likaså anses\r\nnärheten till Chalmers och Ericssons verstäder i\r\nMölndal vara av central betydelse för utvecklingen\r\ninom det högteknologiska truppslag som luftvärnet\r\nnumera är.</pre><pre>Luftvärnet skall under 90-talet ombeväpnas från i\r\nhuvudsak kanonluftvärn till renodlat robotluftvärn.\r\nInnan en översyn har redovisats över luftvärnets\r\nframtida struktur bör inga stora nyinvesteringar\r\ngöras.</pre><pre>Till detta kommer att vi anser att det av\r\nberedskapsskäl är motiverat att ha ett\r\narméregemente lokaliserat i eller i närheten av\r\nrikets andra stad och största exporthamn.\r\nSamverkan mellan Lv 6, kustartilleriet och I 15 i\r\nBorås borde dessutom ge underlag för betydade\r\nbesparingar.</pre><pre>Vi socialdemokrater har utöver regeringens förslag\r\nredovisat ett flertal förändringar i\r\nfredsorganisationen, som på sikt skulle ge\r\nbetydande besparingar och skapa ekonomiskt\r\nutrymme för kvalitetshöjningar. Det är av samma\r\nskäl vi nu motsätter oss en flyttning av Lv 6 och\r\nLvTS från Göteborg. Det ger inga besparingar, och\r\ndet innebär en mycket allvarlig kvalitetsförsämring\r\ninom en viktig högteknologisk försvarssektor.</pre><pre>Regeringens förslag beträffande Lv 6 och LvTS är\r\nosedvanligt svagt underbyggt. Ett genomförande\r\nskulle ge oss ett sämre försvar. Tyvärr tycks det nu\r\nha gått prestige i att driva igenom ett beslut i denna\r\nfråga.</pre><pre>Ett annat av de regeringsförslag som visat sig dåligt\r\nunderbyggda handlar om att ersätta ca 1 500\r\ncivilanställda i förråd och kök med värnpliktiga.\r\nTanken har varit att en värnpliktig som en del av sin\r\nutbildning för krigsuppgiften skulle ersätta\r\nexempelvis en köksanställd under ca sex månader\r\nav sin grundutbildning. Två värnpliktiga ersätter\r\nalltså i princip en civilanställd enligt dessa planer.\r\nKritiker har talat om användning av värnpliktiga\r\nsom ''grå arbetskraft''.</pre><pre>Enligt den nya värnpliktslagen behöver försvaret\r\nbara utbilda de värnpliktiga som behövs i\r\nkrigsorganisationen. Omvänt skall de värnpliktiga\r\nunder sin grundutbildning få den kortaste och mest\r\neffektiva utbildning som kan ges inför uppgiften i\r\nkrigsorganisationen.</pre><pre>Utskottet slår också fast att den enda godtagbara\r\ngrunden för en utbildning är att den skall utgå från\r\nbehov i krigsorgasnisationen eller från krav på\r\nförsvarsmaktens beredskap i fred. Eftersom frågan\r\nuppenbarligen är otillräckligt utredd, anser\r\nutskottet att pliktutredningen ska göra en grundlig\r\ngenomgånmg av ärendet och lämna förslag till hur\r\nmånga värnpliktiga det skall gälla, hur de skall\r\nutnyttjas i krigsorganisationen och vilket innehåll\r\nderas grundutbildning skall ha. Sedan regeringen\r\nfått slutbetänkandet från pliktutredningen får den\r\nsedan återkomma till riksdagen med ett nytt förslag\r\ni frågan.</pre><pre>Efter detta klara besked från riksdagen finns det\r\ningen grund för de många avskedanden med\r\nmotiveringen ''arbetsbrist'' som vi fått kännedom\r\nom. Den lagliga grunden för dessa avskedanden\r\nkan ifrågasättas. Om inte chefen för armén och hans\r\nstab kan läsa innantill i försvarsutskottets\r\nutlåtande, bör de snarast få hjälp av\r\ndepartementet. Det får vara någon måtta på hur\r\narmén behandlar sina civilanställda.</pre><pre>Enligt den nya värnpliktslagen skall bara de\r\nungdomar uttas för grundutbildning som behövs i\r\nkrigsorganisationen. Övriga värnpliktiga förs till en\r\nutbildningsreserv som regeringen vid behov kan\r\ninkalla för utbildning. För att detta system skall\r\nfungera bör de som förs till utbildningsreserven\r\nutgöra ett tvärsnitt av de uttagna i varje\r\nbefattningsgrupp. Allt prat från försvarsministerns\r\nsida om att de som hamnar i utbildningsreserven\r\nskulle vara fysiskt eller mentalt mindre lämpade är\r\nstrunt och har ingen täckning i lagar och\r\nbestämmelser som reglerar uttagning vid\r\nmönstringen.</pre><pre>Låt mig kort sammanfatta några viktiga punkter:</pre><pre>-- Vi är överens med regeringen om den\r\nsäkerhetspolitiska analysen och huvudinriktningen\r\nav försvarspolitiken.</pre><pre>-- Vi tycker inte att vårt säkerhetspolitiska läge\r\nmotiverar en höjning av försvarsanslagen med över\r\n7 miljarder, när andra länder i vår närhet drastiskt\r\nskär ned sina militärutgifter.</pre><pre>-- Vi anser att ytterligare tre brigader kan utgå ur\r\norganisationen och att Drakensystemet kan läggas\r\nned under femårsperioden för att därmed frigöra\r\nresurser för en ytterligare kvalitetshöjning inom\r\nförsvaret.</pre><pre>-- Vi vill använda 4,5 miljarder under\r\nfemårsperioden för att skapa nya jobb på de orter\r\nsom drabbas av de militära neddragningarna.</pre><pre>-- Vi vill satsa på en rejäl modernisering och\r\nförstärkning av civilförsvaret.</pre><pre>Fru talman! Av praktiska skäl, och eftersom ett\r\nannat yrkande inte skulle leda till något annat\r\nriksdagens beslut, begränsar jag mig till att yrka\r\nbifall till reservationerna: 1, 6, 8, 9, 11, 12, 15, 16,\r\n17, 27, 29, 30, 34, 36, 37, 38, 39 och 40.</pre><pre>Anf. 3  ROBERT JOUSMA (nyd):</pre><pre>Fru talman! Vi folkvalda har nu mer eller mindre\r\neniga återupplivat -- eller står i begrepp att\r\nåteruppliva -- en gammal europeisk sedvänja, som\r\ni historieböckerna benämns som folkvandringar. På\r\nden tiden var det befolkningstillväxt, dåliga skördar\r\neller krigiska grannar som startade detta fenomen.</pre><pre>I dag är det tyvärr det vart femte år återkommande\r\nförsvarsbeslutet, som föranleder processens\r\nbegynnelse under det ständigt återkommande\r\nhärskri som förkunnar att allt som sker kan och bör\r\nförlåtas av eftervärlden, då det skedde i den goda\r\noch näst intill av vår herre sanktionerade\r\nförhoppningen att det skall spara pengar. Att man\r\nhar gamla facit sedan tidigare flyttkaruseller, som\r\nvisar på noll i besparingskolumnen, är det ingen\r\nsom fäster sig vid på allvar.</pre><pre>Nu är vi väl alla, och även vi nydemokrater, överens\r\nom att det svenska försvaret har haft en för stor\r\nkostym och att den måste krympas väsentligt för att\r\nnödvändig materielförnyelse skall kunna ske. Men\r\nett försvarsbeslut borde vara bättre berett. Varje\r\nnedläggning borde ha nagelfarits grundligare än\r\nvad som har gjorts. Anders Björck sade i höstas att\r\nett försvarsbeslut skulle tas fram före\r\nsommaruppehållet. Det är väl i och för sig inget fel\r\natt vara beslutsam och ambitiös, men jag och även\r\nandra nydemokrater tycker att detta i vissa fall har\r\nskett på bekostnad av det sakliga som beslutet\r\nberör.</pre><pre>När man förbereder ett försvarsbeslut och går in i\r\narbetet med ambitionen att spara pengar synes ett\r\nbeslut om att lägga ner Almnäs/Ing 1-\r\netablissemanget som ett föga underbyggt -- t.o.m.\r\nsom ett på gränsen till dåraktigt -- beslut. Att ett\r\nstarkt engagemang av ingenjörstrupper i och kring\r\nStockholm behövs vid ett överraskande strategiskt\r\növerfall är väl alla överens om, kanske t.o.m. ÖB\r\noch andra militära potentater som har valt att vara\r\ntysta i behandlingen av detta ärende -- en tystnad\r\nsom känns väldigt konstig då man känner till\r\nmilitärens strävan och önskan efter ny materiel, dit\r\nväl rimligtvis även en utbildningsplattform i form av\r\nEuropas modernaste ingenjörsregemente borde\r\nräknas.</pre><pre>Att Ing 1 i dag ligger på rätt ställe är odiskutabelt.\r\nNärheten till Stockholm med allt vatten och alla\r\nbroar är en borgen så god som någon för\r\nregementets existens, eller borde i alla fall vara det.</pre><pre>Det finns broar vid Stäket, som är oumbärliga för\r\nKungsängens infanteri när det skall ut till Arlanda\r\nför att försvara flygfältet eller omintetgöra\r\nlandsättning av främmande trupper där. Mellan\r\nSträngnäs och Enköping finns det en bro, vars\r\nförsvinnande skulle hindra en insats mot Enköping\r\nav P 10-styrkorna, som även får sin handlings- och\r\nrörelsefrihet begränsad av att broarna i Södertälje\r\nmed all sannolikhet försvinner vid ett strategiskt\r\növerfall.</pre><pre>Detta scenarium får lätt till följd att det enda som\r\ndet stolta pansarregementet i Strängnäs kan\r\nförsvara är Strängnäs egen domkyrka. Det här är\r\nden operativa biten, som höga svenska militärer vill\r\nbortse ifrån, emedan man tror att det efter 10 år\r\nskulle börja synas en liten vinst av Ing 1:s\r\nnedläggning. Vi får i sådana fall hoppas att en\r\neventuell framtida angripare är så finkänslig att han\r\ntar hänsyn till Bengt Gustafssons debet- och\r\nkreditjonglering, och att den lede fienden inte\r\nlägger in en massa militära och operativa finter i ett\r\nangrepp mot vårt land och Stockholmsförsvar,\r\nvilket är framsprunget ur ett föga militärt, men väl\r\nså effektivt ekonomiskt tänkande -- ett ekonomiskt\r\ntänkande som slagit snett även den här gången.</pre><pre>Om man i stället hade lagt ned det gamla\r\nregementet Ing 2 i Eksjö, hade det gjorts en\r\nbesparing på 156 miljoner fram till år 1995. Detta\r\nkan härledas till en utebliven flyttkostnad och ett\r\nuteblivet investeringsprojekt i form av lokaler vid\r\nIng 2, som naturligtvis inte i dag kan härbergera\r\nfältarbetsskolan, vilken flyttas dit från Ing 1.</pre><pre>Sedan börjar det naturligtvis att kosta att behålla\r\nIng 1, men inte mer än att det omkring år 2002\r\nfortfarande finns en rejäl vinst kvar -- 107 miljoner\r\nhar det uppgivits för mig. Men det är självklart att\r\nnedläggningen av Ing 1 kommer att ge en vinst. Jag\r\när tämligen säker på att mina barnbarn kommer att\r\nfå uppleva den dagen, om de inte dör alltför tidigt.</pre><pre>Också jag är medveten om det gamla beprövade\r\nargumentet att fredstida utbildning på\r\nutbildningsplattformar ej är detsamma som\r\nkrigsorganisation. Samtidigt höjs många röster om\r\natt det är väldigt viktigt för förbanden att ha god\r\nlokalkännedom, vilket inte Stockholmsförbanden\r\nfår om de utbildas i Eksjö. Såväl den sociala miljön\r\npå regementet som det faktum att dess läge mitt i\r\nSveriges tätaste befolkningskoncentration gör att\r\ndet blir korta billiga resor för de värnpliktiga är\r\nnågonting som talar för dess bevarande. Vidare kan\r\ndet aldrig vara fel att ha en anhopning av\r\ningenjörsmateriel och soldater på plats redan i\r\nfredstid, stationerade i det område där deras insats\r\nkan behövas i händelse av ett överraskande\r\nstrategiskt anfall.</pre><pre>Fru talman! Vi lever i en värld som präglas av ett\r\nbedrägligt lugn, baserat på myten om den\r\nsovjetiske jättens fall, men vi bortser i stora stycken\r\nfrån den krassa verkligheten och utvecklingen i det\r\nsom vi i dagligt tal kallar för OSS-staterna. Vi skall\r\nej glömma att det bara några tiotals mil från\r\nStockholm finns länder som mer eller mindre är\r\nockuperade av främmande makts styrkor -- ingen\r\nbehöver väl tvivla på att jag menar baltstaterna.\r\nVad detta och de inre oroligheterna i de forna\r\nsovjetstaterna kan leda till, kan vi bara spekulera i,\r\nmen till skillnad från Sture Ericson tycker jag inte\r\natt situationen inbjuder till något odelat lugn.</pre><pre>Med detta oförutsägbara scenarium framför\r\nögonen känns det ej rätt för mig och vårt parti att\r\nlägga ned flygflottiljen F 13, en flottilj som en\r\nlängre tid fungerat som vårt förlängda synorgan\r\nmed ögonen främst riktade österut. Motivet till\r\nnedläggningen är det som alltid åberopas i dessa\r\nfall, nämligen ett krav på att spara pengar. Det som\r\ngör oss nydemokrater så frågande angående\r\nriktigheten i detta beslut är de fakta som redan på\r\nett tidigt stadium talade för det kloka i tanken att\r\nman borde söka koncessioner på de flottiljer som\r\nman ämnade ha kvar i framtiden.</pre><pre>Det kan inte vara fel att veta vad man gör, även om\r\ndet till äventyrs handlar om militära spörsmål. Vad\r\ngör man om koncession ej blir beviljad i t.ex.\r\nUppsala? Accepteras det faktum att det i så fall inte\r\nkommer att finnas någon flygflottilj stationerad i\r\nfredstid mellan Söderhamn och Ronneby?</pre><pre>Att skylla den uppkomna situationen på\r\nnydemokrater och socialdemokrater, vilket har\r\nförekommit, är ett för regeringspartierna föga\r\ntrovärdigt sätt att köpa avlat för sitt inte helt\r\ngenomtänkta handlande. Det hela bottnar i en\r\ndjupt förankrad misstro till ansvariga militärers\r\nförmåga eller vilja till att spara pengar i syfta att\r\nrädda kvar samtliga flottiljer tills de för framtiden\r\nså viktiga koncessionsprövningarna är gjorda. I\r\nstället väljer man alternativet att ta bort F 13, en\r\nflottilj där stora investeringar har gjorts just i syfte\r\natt förbereda för införandet av JAS-systemet och\r\ndär även betydande miljöinvesteringar har gjorts i\r\nsyfte att undanröja besvär vid en framtida\r\nmiljöprövning.</pre><pre>Att sedan en del av de ekonomiska problemen\r\nberor på beslutet att behålla F 6 kan man ej\r\nförneka, men om sanningen skall fram så har det\r\nfunnits tid att nagelfara det ekonomiska problemet\r\npå ett mera seriöst sätt än att panikartat klockan\r\nfem i tolv lägga ner en väl fungerande och för\r\nförsvaret från operativ synpunkt nästan ovärderlig\r\nflygflottilj.</pre><pre>Ny demokrati har visat tydliga signaler om sitt\r\nhandlande,sina motiv och sitt tänkande genom\r\nmotioner både från den allmänna motionstiden och\r\ni samband med att vi motionerat med anledning av\r\nförsvarspropositionen. Om den borgerliga\r\nutskottsgruppen hade låtit bli att låta sig styras av\r\nen tidningsartikel i Svenska Dagbladet -- vilken\r\ntalade om en underfinansiering av flygvapnet, om\r\nman behöll bägge flottiljerna -- och i stället litat på\r\nsin försvarsminister, Anders Björck, som ville ha\r\nkvar bägge flottiljerna, hade ej denna situation\r\nuppkommit.</pre><pre>Genom detta handlande har man även tagit bort det\r\nför militären i sammanhanget så viktiga\r\nincitamentet att spara pengar i syfte att rädda F 13.\r\nDå det även i sammanhanget hela tiden dyker upp\r\ntrovärdiga siffror som talar om hur små\r\nbesparingarna i realiteten blir och vilken enorm\r\nflyttkarusell som dras i gång inom flygvapnet, blir\r\nman mer och mer benägen att tro att det klokaste i\r\ndetta läge vore att genom besparingar och\r\nrationaliseringar inom flygvapnet låta F 13 vara\r\nkvar.</pre><pre>Rapporten som riksrevisionsverket nyligen släppte\r\ntalar om ett enormt resursslöseri inom armén på\r\ngrund av bristande inköpsrutiner. Varför finns inte\r\ndenna rationaliseringspotential inom hela\r\nförsvarsorganisationen? Låt de unga regements-\r\noch flottiljchefer som påstår att den potentialen\r\nfinns stå upp till bevis i det ädla syftet att spara på\r\nskattebetalarnas pengar och att slippa onödiga\r\nnedläggningar av strategiskt viktiga förband.</pre><pre>Fru talman! Om man bortser från det felaktiga i att\r\nlägga ned Ing 1 och F 13, samt det delvis stora\r\nfrågetecknet som nedläggningen av luftvärnet i\r\nGöteborg utgör, finns det en grundtanke i\r\npropositionen som tilltalar oss nydemokrater på ett\r\nangenämt sätt, nämligen tänkandet som bottnar i\r\nen rejäl tekniksatsning och en föryngring av\r\nförsvarets materiel. Det är en åtgärd som efter\r\nGulfkriget visat sig vara nog så riktig. Med facit i\r\nhand kan vi konstatera att kvantitet inte är allena\r\navgörande, utan att det i dag med den moderna\r\nteknik som finns tillgänglig är minst lika viktigt med\r\nkvalitet och tillgänglighet på utrustning.</pre><pre>Det är kanske inte alltid så klokt att ge MKG låg\r\nprioritet i vad gäller utrustning, en tanke som\r\nförsvarsstaben borde ta till sig när man resonerar\r\nom hur försvaret på Gotland skall bedrivas. Det\r\nsom inte klaras av ute på ön får fastlandstrupperna\r\nta som en extra börda.</pre><pre>Glädjande i sammanhanget är även den satsning\r\nsom görs på materialprojekt och som gynnar den\r\nsvenska försvarsindustrin. Försvarsindustrin ser vi\r\ninom Ny demokrati som en av de viktigaste\r\nkomponenterna inom försvaret. Redan under\r\nandra världskriget med dess avspärrning bevisades\r\nvärdet av en väl fungerande inhemsk\r\nförsvarsindustri. Sverige var till följd av en\r\nlättsinnig tolkning av 1925 års försvarsbeslut nästan\r\ntandlöst. Inom loppet av ett par tre år kunde vi\r\nemellertid bygga upp ett försvar som på grund av\r\nsin storlek, kvalitet och materielförsörjning\r\nverkade avskräckande, vilket med all säkerhet\r\nbidrog till att vi ej blev angripna trots att kriget\r\nrasade alldeles i vår närhet.</pre><pre>Om vår försvarsindustri skall kunna överleva i en\r\nalltmer krympande internationell\r\nmilitärmaterielsfär, krävs det att vi backar upp den\r\noch att vi behandlar den som vilket annat för landet\r\nviktigt företag som helst. Vi får inte ständigt utsätta\r\nförsvarsindustrin för den så ofta i dessa fall\r\nförekommande dubbelmoralen och det ständigt\r\npekande finger som höjs när en vapenaffär\r\noffentliggörs.</pre><pre>Förutom detta krävs en vapenexportlagstiftning\r\nsom främjar att samarbete med utländsk\r\nförsvarsindustri underlättar genom kontinuitet som\r\nkan garanteras vid projekt och efterföljande handel\r\nmed tredje land. Vidare bör lagen ändras till ett\r\ngenerellt ja till vapenexport, naturligtvis med vissa\r\nundantag. Det är inte moraliskt att bedriva\r\nvapenexport under en täckmantel som säger nej till\r\nexport men som medger vissa undantag. På detta\r\nsätt skulle det vara lättare för svensk\r\nförsvarsindustri att öppna nya marknader i en\r\nomvärld som präglas av ett för branschen\r\nhårdnande klimat.</pre><pre>På sikt kan detta innebära att vår försvarsindustri\r\nstärker sin ställning både hemma och\r\ninternationellt, och att man på detta sätt underviker\r\natt i framtiden få ett omättligt svart hål som det\r\nmåste ösas skattekronor i för att vi skall kunna\r\nbehålla försvarsindustrin.</pre><pre>Inom Ny demokrati vill vi även framhålla vikten av\r\ndet viktiga arbete som faller inom ramen för\r\ntotalförsvarets civila del, och vi ser med glädje fram\r\nmot den utredning som skall belysa civilförsvarets\r\nroll i vårt framtida samhälle, en roll som vi tror\r\nkommer att få större betydelse på grund av problem\r\ni vår närhet som man tidigare blundat för. Då vi är\r\nväl medvetna om att den militära delen av\r\ntotalförsvaret ej fungerar utan ett väl fungerande\r\ncivilförsvar, skall vi försöka medverka till att balans\r\nerhålls mellan ekonomi och framtida uppgifter. Vi\r\nvill samtidigt ge frivilligorganisationerna en eloge\r\nför deras uppoffrande och samhällsnyttiga arbete.</pre><pre>Fru talman! I Ny demokrati är vi i stort sätt nöjda\r\nmed propositionen, med vissa nämnda undantag,\r\noch jag skall ej längre ockupera talarstolen utan\r\navsluta med att säga att vår ambition när vi gick till\r\ndetta försvarsbeslut var att vi vill bidra till att\r\nmilitären skall få arbets-  och planeringsro, vilket vi\r\nanser är nödvändigt. Ett faktum är dock att vi har\r\növersett med en hel del saker som i mån av mer tid\r\nborde ha utretts bättre, men som vi gjort avkall på.</pre><pre>Med hänsyn till vad som har anförts, fru talman,\r\nyrkar jag bifall till reservationerna 19, 23 och 25,\r\noch under förutsättning att motion 23 blir bifallen\r\nyrkar jag även bifall till motion 24.</pre><pre>Anf. 4  JAN JENNEHAG (v):</pre><pre>Fru talman! Tidigare har här sagts att det i\r\nförsvarsfrågorna finns en relativ enighet. Sture\r\nEricson nämnde att de fyra stora politiska partierna\r\ni riksdagen brukar förhandla sig fram till en\r\ngemensam säkerhetspolitisk linje. Av Robert\r\nJousma fick vi nyss höra att Ny demokrati anser att\r\nregeringens förslag i stort sett är bra, bortsett från\r\nnågra punkter som skulle behöva diskuteras.</pre><pre>Om vi studerar de i riksdagen olika politiska\r\npartiernas ståndpunkt i denna fråga, finner vi att\r\nVänsterpartiet har intagit en något annorlunda\r\nställning. Vänsterpartiet bildades till en del med\r\nanledning av frågan om den militära organisationen\r\nför Sverige. Det tidigare socialdemokratiska\r\nungdomsförbundet bröt sig ut år 1917 med bl.a.\r\nparollen ''Inte en man, inte ett öre till militarism''\r\noch blev kärnan i Vänsterpartiet. Det har\r\nnaturligtvis präglat Vänsterpartiets agerande i\r\nförsvarsfrågor genom decennierna, även om\r\nmycket har förändrat sedan dess -- även partiet.</pre><pre>I riksdagen i dag finns det faktiskt endast ett parti\r\nsom på allvar i frågasätter den nuvarande\r\norganisationen för det militära försvaret, nämligen\r\nVänsterpartiet. Jag återkommer därtill litet längre\r\nfram.</pre><pre>Det är inte förvånande att den civila delen även\r\ndenna gång har blivit mycket översiktigt\r\nbehandlad. Vi ställer oss naturligtvis bakom det\r\nsom sägs i betänkandet om ett tillsättande av en\r\nutredning när det gäller den civila delen. Med den\r\nekonomi som vi i Vänsterpartiet tycker är rimlig för\r\ntotalförsvaret i dagens samhälle, har vi inte funnit\r\nanledning att anslå mer pengar till det civila\r\nförsvaret, speciellt balanserat mot vårt förslag\r\navseende den militära delen. Väl medvetna om att\r\ndet finns mycket att göra och diskutera innan ett\r\nmer slutgiltigt ställningstagande kan komma till\r\nstånd, anser vi att det är nödvändigt med denna\r\nutredning.</pre><pre>Vid ett studium av den historiska\r\nsäkerhetspolitikens utveckling, menar vi att en\r\noundviklig följd av Sveriges alltmer intima\r\nsamarbete med den kommande europeiska\r\nunionen, ett ökat ekonomiskt, industriellt och rent\r\nallmänt samarbete på samhällslivets alla områden,\r\nblir ett försvarssamarbete. Av historien kan man\r\ninte utläsa någon ekonomisk makt av betydelse som\r\ninte förr eller senare kombinerats med militär\r\nstyrka i syfte att försvara sina positioner.</pre><pre>Med tanke på industrivärlden i dag, med de\r\nmaktcentra som finns i Nordamerika, Europa och\r\nSydostasien, med Japan som ledande nation, och\r\nmed tanke på det hot mot världsfreden som den\r\nvidgade klyftan mellan rika och fattiga länder utgör\r\nanser vi att ett säkerhetspolitiskt och\r\nmilitärpolitiskt samarbete i Europa inte är helt\r\ninvändningsfritt.</pre><pre>Vi kan ha funderingar -- och det har vi -- om i vilka\r\nsyften en gemensam försvarspolitik kommer att\r\nanvändas i konstellationen rika och fattiga länder.\r\nPå vilken sida ställer sig Europa i den konflikten,\r\npå förtryckarnas eller de förtrycktas? Svaret är inte\r\ngivet.</pre><pre>Man kan uttrycka Vänsterpartiets inställning\r\nmycket enkelt och säga att Vänsterpartiet i dag\r\nintar en konservativ ståndpunkt när det gäller\r\nförändringarna av säkerhetspolitiken. Vi vill ha det\r\ngamla och av alla partier omfattade begreppet\r\nalliansfrihet i fred syftande till neutralitet i krig. Då\r\nfrågas vad vi skall vara neutrala gentemot nu.\r\nNeutralitet är ett tillstånd som inträder i krig, så\r\ndärför kan vi inte svara på frågan nu.</pre><pre>I dagens debatt finns det personer som hävdar\r\nnödvändigheten av ett starkt försvar. Det finns\r\ndärför anledning att se till historien. Hur har\r\nneutralitetspolitiken verkat? Vi kan se det som att\r\nden iskalla egoismen har gynnat oss. Det är\r\nnaturligtvis till viss del fråga om det. Under det\r\nandra världskriget var det detta som höll oss\r\nutanför kriget. En stor del del av svenska folket\r\nanser nog att det var lyckosamt. Sedan kan man ha\r\nsynpunkter på i vilken utsträckning denna\r\nalliansfria politik och neutralitetspolitik verkligen\r\nhar upprätthållits i det enskilda fallet. Men\r\nuppfattningen att det var en framkomlig och\r\nframgångsrik väg tror jag är djupt förankrad.</pre><pre>Neutralitetspolitiken är sålunda ingenting som\r\nkonstruerades i samband med andra världskriget\r\noch som bara ägde giltighet under efterkrigstidens\r\nsupermaktsmotsättning och konstruktionen med\r\nNATO och Warszawapakten. Den ena av dessa\r\norganisationer har upplösts och den andra håller på\r\natt starkt förändra sin roll. I och med detta\r\nbortfaller behovet av neutralitetspolitiken i\r\ntraditionell mening, anser man. Vi håller\r\nnaturligtvis inte med om detta.</pre><pre>Under 1800-talet gjordes formuleringar och\r\nställningstaganden som väl ligger i linje med den\r\nutveckling vi har sett. Det fick praktiska\r\nkonsekvenser. Ett exempel är 1872 års\r\nÖresundstraktat, där Sverige förbinder sig att\r\nskydda sjöfart i krigstillstånd. Den gäller\r\nfortfarande. Jag undrar hur det kommer att gå med\r\nden om vi fortsätter på den inslagna vägen. Vi får\r\nväl höra med de andra traktatsslutande länderna.</pre><pre>Neutralitetspolitiken är inte avhängig av det\r\nfaktum att Warszawapakten har upplösts.\r\nNeutralitetspolitiken är något som under decennier\r\noch sekler har visat sig vara ett instrument för\r\nSveriges agerande internationellt. Vi menar att det\r\nhär instrumentet kan få fortsatt giltighet i den\r\nkommande utvecklingen i världen. Att det finns\r\nländer inom den industrialiserade världen som är\r\nalliansfria tror jag skulle betyda oerhört mycket för\r\nmöjligheten till dialog mellan rika och fattiga\r\nländer. Vi måste öka förutsättningarna för att\r\ndenna dialog skall uppstå. Jag tror att svensk\r\nneutralitetspolitik i traditionell mening faktiskt inte\r\nhar spelat ut sin roll.</pre><pre>Det är därför olyckligt med de förändringar som\r\nsker. Det vore av utomordentligt värde att hålla fast\r\nvid den formulering som har en mycket djup\r\nförankring hos det svenska folket: alliansfrihet i\r\nfred syftande till neutralitet i krig.</pre><pre>När det gäller vår placering på kartan och på\r\njordklotet är Östersjön förmodligen världens\r\nubåtstätaste vatten. Jag har haft många\r\ndiskussioner om ubåtskränkningar. Det har\r\nnaturligtvis förekommit ubåtskränkningar. Varför\r\nskulle det inte göra det, eftersom Östersjön är\r\nvärldens ubåtstätaste vatten? Varför skulle det inte\r\ngöra det när det förekommer kränkningar av flyg\r\noch ytfartyg? Jag kommer att stödja den\r\nsocialdemokratiska meningen om att man skall\r\ntillsätta en ubåtskommission.</pre><pre>Jag tror att det ligger ett stort värde i att försöka få\r\nen belysning så långt möjligt av vad som faktiskt har\r\nhänt. Det ligger nog mycket i den folkliga\r\nföreställningen om att uppträdandet av\r\nkränkningar kan vara ett medel för debatten när det\r\ngäller tyngdpunkten inom det militära försvaret.\r\nDet vore ur alla synpunkter värdefullt att få detta\r\nklarlagt så snart som möjligt.</pre><pre>Försvarsindustrin är i Sverige, liksom i andra\r\nutvecklade industrinationer, av mycket stor\r\nbetydelse. Försvarets materielverk är den största\r\nbeställaren i Sverige av avancerad teknik alla\r\nkategorier, inte enbart inom den offentliga sektorn.\r\nGenom dessa kvalificerade beställningar styr\r\nsamhället mycket av teknisk forskning och\r\nutveckling, som därmed blir oåtkomlig för en\r\ndemokratisk diskussion. Vem kan diskutera\r\ntillämpningar av teknisk forskning i hemliga\r\nprojekt? Det är naturligtvis mycket svårt.\r\nDilemmat är att svenska folket har accepterat att en\r\nstor del av vår tekniska utveckling skall kanaliseras\r\ngenom den militära industrin. Den situationen\r\ndelar vi med de flesta utvecklade industriländer.\r\nDet är inte konstigt, men det betyder inte att vi inte\r\nskall försöka ändra på det.</pre><pre>Det vore naturligtvis en oerhörd vinst om vi kunde\r\nrikta teknisk utveckling mot civila behov, eftersom\r\nen av motiveringarna för den militära forskningens\r\noch utvecklingens existens är att den ger så många\r\nvärdefulla spin off-effekter till den civila delen.\r\nMan skulle kunna vända på det och säga att den\r\ncivila utvecklingen skulle kunna ge spin off-effekter\r\ntill den militära sektorn. Så sker naturligtvis också.</pre><pre>Jag menar dock att svensk industri behöver\r\nkvalificerade beställningar och kvalificerade\r\nbeställare. Det är samhället som kan förse industrin\r\nmed detta när det gäller miljöteknik -- inte\r\nmarknaden, enskilda landsting eller kommuner.\r\nFörsvarsutskottet hade en hearing om\r\nförsvarsindustrin. Ingenjörsvetenskapsakademiens\r\nordförande, Hans G. Forsberg, sade då att det är\r\nytterst beklagligt att vi när det gäller civil teknik har\r\nså få kvalificerade beställare. Det är inte bara fråga\r\nom kvantitet utan också om kvalitet. Inom\r\nmiljötekniken är industrin själv beställare liksom\r\nnågra hundra kommuner som har ansvar för detta\r\nområde. Någon statlig satsning som motsvarar den\r\npå den militära sidan finns inte.</pre><pre></pre><pre>Det är djupt otillfredsställande för ett lands\r\ntekniska utveckling att denna skall vara så\r\nberoende av den militära industrin för sin\r\nkompetens.</pre><pre>Därmed är jag naturligtvis också inne på JAS-\r\nprojektet. Detta projekt är ett perfekt exempel på\r\ndet som jag nyss har berört. Projektet inrymmer allt\r\nfrån avancerad elektronik till metallurgi och\r\nhydraulik -- det finns inget område inom avancerad\r\ntekniskt tillämpad forskning som inte har någon\r\nslags del i detta projekt.</pre><pre>Jag menar att detta naturligtvis är ett av JAS-\r\nprojektets motiv, ett skäl för att det över huvud\r\ntaget kom till. Som jag ser det var det inte Sveriges\r\nbehov av ett nytt avancerat flygplan som\r\nmöjliggjorde att detta kom till stånd, utan det var\r\nde faktorer som jag nämnt. I andra ledet har\r\nsvenska folket sedan accepterat detta och\r\nbibringats uppfattningen att vi faktiskt behöver ett\r\nluftförsvar med den här kvalificerade\r\nkomponenten.</pre><pre>Jag delar inte den uppfattningen, men jag\r\nkonstaterar som i många andra sammanhang att\r\nförr eller senare under ett projekts livstid går detta\r\ninte längre att stoppa. Serieproduktionen är i gång,\r\noch vår tidigare uppfattning, som vi har haft\r\nalltsedan projektet började diskuteras, nämligen\r\natt det skall stoppas, är nu lika omöjligt som\r\nexempelvis ett fortsättande av min kamp mot att\r\ndra en väg, deltavägen, över Inlandsälvens delta.\r\nNu ligger vägen där, och inte begär jag att man skall\r\nhacka sönder den och köra grus och betong till\r\nsoptippen.</pre><pre>Däremot kan man naturligtvis begränsa antalet\r\nflygplan och göra skadan så liten som möjligt. Man\r\nbör alltså inte beställa delserie 2. Det är den\r\nposition som vi har i dag, och det är en logisk följd\r\nav det som faktiskt har hänt. Vi kan inte förändra\r\nhistorien och ta tillbaka de pengar som redan är\r\nutbetalade. Därmed har det uppstått ett läge som\r\ngör det nödvändigt att förändra positionerna. I dag\r\när min mening att man skall avstå från delserie 2\r\noch inskränka sig till de plan som så att säga redan\r\när betalda.</pre><pre>Våra förslag när det gäller försvarsindustrin\r\ninnebär naturligtvis dramatiska förändringar.\r\nFörslagen inrymmer, av skäl som jag nu har\r\nredovisat, inga utvecklingsprojekt. I det\r\narbetsmarknadsläge som råder är detta naturligtvis\r\ninte helt utan problem, men de går att lösa om\r\nsamhället accepterar sin roll som kvalificerad\r\nbeställare och erkänner att den kan vara tillämplig\r\näven beträffande civila behov.</pre><pre>Landet är inte färdigbyggt. Det finns mängder av\r\nutvecklingsprojekt avseende kommunikationer,\r\nt.ex. snabbtåg, och miljöteknik som behöver\r\nsamhällets hela kraft, inte bara i fråga om kvalitet\r\nutan också i fråga om kvantitet. Det är också en\r\nmängdfråga, som gäller möjligheterna att få volym\r\npå den industriella produktionen.</pre><pre>Vårt förslag innebär också dramatiska förändringar\r\nnär det gäller grundorganisationen. De är så pass\r\nvittgående att försvarsstaben har framhållit att det\r\ninte går att ta ställning till dem utan en omfattande\r\nomplanering. Jag kan förstå om den militära\r\nutredningsapparaten finner att det inte går att\r\nräkna på det här, även om jag i och för sig tycker att\r\ndet är möjligt. Det är också en fråga om en\r\nutveckling, om vartåt man vill dra lasset. Om man,\r\nsom vi menar, skall minska den militära andelen av\r\ntotalförsvaret, är det naturligtvis möjligt att\r\nupprätta en minskningsplan med samtidigt\r\nbehållande av någon slags militär kapacitet.</pre><pre>Det är också vänsterpartiets linje att vi bör ha ett\r\nmilitärt försvar i det säkerhetspolitiska läge som vi\r\nfaktiskt har -- även om de säkerhetspolitiska\r\nförändringarna i världen har betytt mycket litet för\r\npartiernas uppfattning om vilken militär apparat\r\nsom behövs. Det kvittar nästan vilken\r\nsäkerhetspolitisk analys man har gjort -- den\r\nmilitära delen har levt sitt eget liv.</pre><pre>Vid varje tillfälle har den militära apparaten\r\nförklarat sig vara vid en smärtgräns. Man agerar på\r\nen operativ miniminivå -- det kan gå, men det är\r\nverkligen farligt. Det argumentet hörde vi under\r\n50-  och 60-talen, när Sverige hade ett av världens\r\nmest överdimensionerade flygvapen. Även det\r\nflygvapnet var på en operationell miniminivå.</pre><pre>De förslag till nedskärningar som finns i\r\npropositionen har naturligtvis vårt stöd. Vi har\r\nockså som en konsekvens av vår uppfattning\r\nytterligare förslag till nedläggningar, även om det\r\nknappast är kammarens mening en dag som denna\r\noch i tider som dessa.</pre><pre>Hur mycket man än talar om att försvarspolitiken\r\nskall vara skild från arbetsmarknadspolitik och\r\nregionalpolitik, är det naturligtvis inte så. Det finns\r\ningen samhällssektor som kan agera fristående från\r\nangränsande sektorer, naturligtvis inte heller den\r\nmilitära försvarssektorn. Om man står inför stora\r\nförändringar, finns det ingen möjlighet att agera\r\nsom om det var en isolerad del av samhällslivet, och\r\nså agerar heller inte de politiska partierna. Man tar\r\nviss arbetsmarknadspolitisk hänsyn, och jag tycker\r\natt det i och för sig är riktigt. Det är riksdagens\r\nuppgift att väga samman olika samhällsbehov.</pre><pre>I debatten under senare tid har personalfrågorna\r\nberörts en hel del, den värnpliktiga\r\nstödproduktionen m.m. Vi stöder uppfattningen att\r\nman skall avvakta pliktutredningen och se vad en\r\npliktlag kan användas till.</pre><pre>För vilka uppgifter är det rimligt att samhället säger\r\ntill en ung person att man tar ett år av hans liv? Det\r\nskall naturligtvis ske utifrån något som denna\r\nperson accepterar och finner nödvändigt. Det är i\r\noch för sig inte konstigare att ta ett år av en\r\nmänniskas liv än att ta en viss andel av en persons\r\ninkomst under hela livet, men det är också en fråga\r\nom hur man motiverar människor för att fullgöra\r\ndenna uppgift.</pre><pre>En av de faktorer som har förändrats mycket litet\r\noch som har släpat efter är de värnpliktigas\r\ndagpenning. Det är den enda post inom det militära\r\nförsvaret där vi föreslår en höjning i förhållande till\r\nregeringens och utskottsmajoritetens förslag. Vi\r\nvill att de värnpliktiga skall ha bättre ekonomiska\r\nförmåner, och samhället har i dag råd att höja\r\ndagpenningen till 50 kr.</pre><pre>När det gäller ekonomiska ramar och anslag gör de\r\nförslag som jag har talat för här det möjligt att, som\r\njag har sagt, minska den militära utgiftsramen\r\nganska avsevärt.</pre><pre>Majoritetens förslag ligger under femårsperioden\r\npå närmare 35 miljarder per år. Vårt förslag är fem\r\nmiljarder lägre, kring 30 miljarder, och det är\r\nmotiverat, menar vi, utifrån den säkerhetspolitiska\r\nsituation som faktiskt råder. Vi anser att det\r\nmilitära försvaret under alla förhållanden borde\r\nminska. Nu, menar vi, är det läge för övriga att\r\nkunna acceptera och stödja en sådan minskning,\r\nmed tanke på vad som har hänt i vårt närområde.</pre><pre>Det finns knappast några säkerhetspoltiska\r\nbedömare som inte menar att läget är gynnsant för\r\natt minska den militära kapaciteten i norra Europa,\r\ni vart fall inga som jag i andra sammanhang tycker\r\när kloka och omdömesgilla. Det är klart att någon\r\nkan säkert leta upp några som har annan åsikt, men\r\ndet är inte detta det handlar om nu, utan jag talar\r\nom den gängse och seriösa säkerhetspolitiska\r\ndebatten.</pre><pre>Fru talman! Det här utmynnar i att jag yrkar bifall\r\ntill meningsyttringen från vänsterpartiet, gällande\r\nmomenten 3, 53, 97, 138 och 139. Jag kommer\r\nockså att stödja de socialdemokratiska\r\nreservationerna 1, 9, 16, 17, 27, 30 och 34.</pre><pre>Anf. 5  ARNE ANDERSSON (m):</pre><pre>Fru talman! Det försvarsbeslut som riksdagen sent\r\ni eftermiddag kommer att fatta är ett lika\r\nefterlängtat som bra försvarsbeslut.\r\nFörsvarsutskottets betänkande vittnar, till skillnad\r\nfrån den beskrivning Sture Ericson tidigare\r\nlämnade, om att regeringens proposition på så gott\r\nsom alla punkter har antagits av utskottet.</pre><pre>I några fall, som också påpekades, har justeringar\r\ngjorts. Och det är inte några märkvärdiga\r\neftergifter, det är inga bakläxor, utan utskottet har\r\nhelt enkelt ställt sig i så väsentliga delar bakom\r\npropositionen till riksdagen att försvarsministern\r\ntorde kunna uppfatta utskottets ställningstagande\r\nsom ett glädjande besked.</pre><pre>Jag vill nu, till skillnad från de andra talarna som\r\nvarit uppe, något erinra om de grundläggande\r\nvärderingar varom vi är överens och som ligger\r\nbakom de mera praktiska arrangemangen kring\r\nkrigs- och fredsorganisationen.</pre><pre>Jag vill då erinra om att riksdagens partier är eniga\r\nom den svenska säkerhetspolitiken, och jag återger\r\nnågra rader från propositionen och\r\nutskottsbetänkandet.</pre><pre>Således syftar Sveriges säkerhetspolitik till att\r\nbevara vårt lands frihet och nationella oberoende.\r\nVårt säkerhetspolitiska mål är att i alla lägen och i\r\nformer som vi själva väljer trygga en\r\nhandlingsfrihet för oss att -- såsom enskild nation\r\neller i självvald samverkan med andra länder --\r\nkunna utveckla vårt samhälle i politiskt,\r\nekonomiskt, socialt, kulturellt och i varje annat\r\navseende. Ett viktigt inslag i säkerhetspolitiken är\r\natt utåt verka för avspänning, nedrustning,\r\nsamarbete och demokratisk utveckling.</pre><pre>Ett centralt delmål är därvid att bidra till fortsatt\r\nlugn och stabilitet i Norden och angränsande\r\nområden, med yttersta syfte att minska riskerna för\r\natt Sverige dras in i krig eller konflikter.\r\nSäkerhetspolitiken formas i ett samspel mellan\r\nutrikespolitiken och försvarspolitiken.</pre><pre>Det är självklart att den svenska\r\nsäkerhetspolitikens utformning också förändras i\r\nett Europa som förändras. Den nya politiska\r\nsituationen skapar nya möjligheter för deltagande i\r\nutrikes- och säkerhetspolitiskt samarbete med\r\nandra europeiska stater.</pre><pre>De strategiska realiteterna i det nordeuropeiska\r\noch nordatlantiska området innebär dock att den\r\nhårda kärnan i vår säkerhetspolitik fortfarande är\r\nden militära alliansfriheten med dess skyldighet att\r\nupprätthålla en betryggande försvarsförmåga, för\r\natt vi skall kunna vara neutrala i händelse av krig i\r\nvårt närområde. Ingen annan försvarar Sverige,\r\noch vi försvarar bara Sverige, sägs det i några\r\nvärdeladdade rader från propositionens\r\nsäkerhetspolitiska avsnitt, som utskottet enigt står\r\nbakom.</pre><pre>Vidare säger utskottet: Den svenska\r\nutrikespolitiken är en del av säkerhetspolitiken och\r\nsyftar till att främja en fredlig utveckling i vår\r\nomvärld, liksom att i vidare mening främja och\r\ntillvarata Sveriges säkerhetsintressen.</pre><pre>Fru talman! Underlaget för dagens riksdagsbeslut,\r\nregeringens proposition, har tagits fram på mycket\r\nkort tid och utan det traditionella kommittéarbetet.\r\nNödvändigheten av att få ett försvarsbeslut tilläts\r\ndenna gång väga tyngre än att man vid\r\nframtagningen av beslutet följde ett mera vanligt\r\nmönster.</pre><pre>Att fästa så stor vikt vid att det blev ett\r\nförsvarsbeslut var i sig ett viktigt ställningstagande\r\noch i hög grad tillägnat försvarsmaktens anställda.\r\nDe hade länge nog väntat på ett försvarsbeslut --\r\nman behövde fast mark under fötterna. Nu får\r\nförsvaret och försvarsindustrin arbetsro efter flera\r\når av politisk beslutsvånda.</pre><pre>Jag skulle kunna säga till Robert Jousma, som för\r\nen stund sedan tyckte att det hade varit skäl att\r\nbereda ärendet längre och mera omfattande, att det\r\nfinns drag i Robert Jousmas tankegång som tyder\r\npå att tideräkningen började i höstas, då Robert\r\nJousma kom till riksdagen. Men det finns en\r\nbakomliggande tid, Robert Jousma, då vi har\r\nsysslat med försvars- och säkerhetspolitik. Den är\r\nvi andra beredda att tillgodoräkna oss.</pre><pre>Jag hoppas att ett signum för dagens försvarsbeslut\r\nskall vara att de givna förutsättningarna, såväl vad\r\ngäller materiellt innehåll som ekonomi, skall kunna\r\ngälla under försvarsperioden. Eventuella\r\ntillkommande delbeslut får inte som tidigare kilas\r\nin i de ekonomiska ramarna. Vi skall ha rent på\r\nbordet mellan oss och de myndigheter som skall\r\ntillämpa försvarsbeslutet. Det är en stor skillnad\r\nmellan det jag nu säger och tidigare försvarsbeslut.</pre><pre>Nu har försvaret getts en stabil men, vill jag säga,\r\nhårt pressad ekonomisk ram att rätta sig efter under\r\nde närmaste åren. Kraven på rationaliseringar\r\ninom försvaret är hårda och kommer att vara hårda\r\nmen enligt min bestämda mening inte orimliga.</pre><pre>I uppvaktningar hos försvarsutskottet och i\r\ndebatten kring det förestående beslutet har det\r\nframskymtat att ytterligare rationaliseringseffekter\r\ni besparande syfte går att göra. Oaktat att dessa\r\nbesparingar nämnts som motiv för att undvika\r\nförbandsförändringar, utgår jag från att\r\nmilitärledningen mycket noggrant kommer att ta\r\nfasta på och granska dessa besparingsmöjligheter.\r\nDet bör noga prövas vad de är värda. Det bör synas\r\nom de är debattinlägg, hastigt tillkomna, eller om\r\nde har fast substans i sig.</pre><pre>Från utskottets sida är vi naturligt nog nöjda med\r\natt förbanden anvisar besparingsmöjligheter -- så\r\nmycket mer som det ekonomiska underlaget\r\nförsvagats med drygt 100 milj.kr. i förhållande till\r\npropositionens förslag, då utskottet föreslår en\r\nnedläggning av F 13 i stället för F 6.</pre><pre>Då jag ändå berör de ekonomiska frågorna vill jag\r\nframhålla att jag inte betraktar det med 7,3\r\nmiljarder kronor, över femårsperioden, höjda\r\nramanslaget som annat än en viss justering av de\r\nunder en 20-årsperiod alltmer urholkade svenska\r\nförsvarsanslagen. Medelstillskottet skall ses som en\r\nbromskloss i en försvarsekonomisk utförsbacke. Vi\r\nhar under en 20-årsperiod befunnit oss i en\r\nutförslöpa då andra länder, under samma\r\ntidsperiod, ökat sina anslag till försvaret med, i\r\nvissa fall, 40--50 %. Det är i det perspektivet som\r\ndet här ökade anslaget skall ses.</pre><pre>Fru talman! I klarhetens intresse tänkte jag beröra\r\nnågra kanske inte så stora men ändå intressanta\r\nenskildheter i utskottsbetänkandet. En sådan är\r\npensionsfrågan för yrkesofficerskåren. Utskottet\r\nhar ingående diskuterat frågan om åldersstrukturen\r\ninom officerskåren. Utskottet har därvid\r\nkonstaterat att generaldirektören Mundebos\r\nförslag om höjd pensionsålder passar försvaret\r\nsynnerligen illa. Det är i stället viktigt att åtgärder\r\nsom leder till avgångar före pensionsåldern kan\r\npresenteras och uppvisa en effekt innan frågan om\r\natt höja pensionsåldern över huvud taget förs på\r\ntal. Det är dessutom av säkerhetspolitiska skäl av\r\nstor betydelse att åldersstrukturen inte försämras\r\ninom försvaret. Utskottet lägger med andra ord,\r\ntrots vår aktning för de avtalsslutande parterna,\r\nbetydande kallsinnighet i dagen inför förslaget om\r\natt höja pensionsåldern.</pre><pre>I fråga om förråds- och förplägnadsvärnpliktiga har\r\nutskottet följt regeringens principförslag. Nu\r\nåterstår att invänta pliktutredningens uppdrag som\r\nskall redovisas i höst och som skall klarlägga hur\r\nmånga soldater som behövs och hur genomförandet\r\nskall ske. En viktig och grundläggande princip är att\r\ndet enbart är krigsorganisationens behov av\r\nvärnpliktiga som skall tillgodoses. Det skall vara\r\nstyrande för såväl antalet värnpliktiga som för\r\nutbildningens innehåll.</pre><pre>Jag vill nämna det beredningsarbete som utskottet\r\nföreslår skall inledas efter detta försvarsbeslut. Jag\r\nanser att det ligger väl i linje med\r\nförsvarsministerns avsikter. Sture Ericson har ju\r\nberört denna fråga. Oppositionen är ju alltid glad\r\nåt att kunna utöva inflytande i så måtto att man är\r\nmed och gör ett tillkännagivande. För dem som\r\nföreträder regeringen är det mer naturligt att lita på\r\natt regeringen skall återkomma med den typen av\r\nberedning när tiden är inne. Att vi inte har varit\r\nsärskilt motstridiga på den punkten är mer ett\r\nuttryck för att vi inte har sett det som särskilt\r\nprestigefyllt att göra en eftergift för den frågan -- så\r\nmycket mer som den är i faggorna. Till skillnad från\r\nvad Sture Ericson har sagt om att vara full av\r\nprestige, är det snarare avsaknaden av prestige som\r\nhar fört oss fram till att göra ett sådant\r\ntillkännagivande.</pre><pre>Den parlamentariska beredningens uppgift är inte,\r\nsom då och då har sagts, att komplettera\r\nförsvarsbeslutet utan att kontinuerligt följa upp och\r\nförbereda eventuella beslut som kan bli aktuella\r\ntidigt under perioden -- innan nästa försvarsbeslut\r\nmotiverar ett kommittéarbete. Inte minst det i\r\npropositionen aviserade arbetet kring flygvapnets\r\nomstrukturering kommer att höra till beredningens\r\nuppgifter.</pre><pre>En annan fråga av lokal karaktär gäller\r\nsamlokaliseringen i Värmland. Viss osäkerhet har\r\nrått avseende markförhållandena för\r\nsamlokaliseringen i Värmland som föreslås av\r\nregeringen mellan I 2 i Karlstad och A 9 i\r\nKristinehamn. Samlokaliseringen, som förutsätts\r\nske till Kristinehamn, kräver, vilket inte framgår av\r\npropositionen, en utvidgning av befintligt\r\növningsområde söder om Kristinehamn om ca 700\r\nhektar. Detta ökade markbehov har inte\r\nredovisats.</pre><pre>Såvitt jag kan förstå har redovisningen brustit så\r\nlångt tillbaka i kedjan att också chefen för armén\r\nhar varit obekant med markbehovet. Härav har\r\nföljt att överbefälhavarens redovisning till\r\nregeringen, liksom regeringens proposition till\r\nriksdagen, saknat varje som helst redogörelse för\r\nmarkbehovet. Än mindre har det funnits någon\r\nredovisning av att utvidgningen förutsatts ske i\r\nkänsligt miljöområde.</pre><pre>Detta har utskottet funnit så otillfredsställande att\r\nman visserligen sagt att fusionen skall genomföras\r\noch att inriktningen skall vara att den genomförs i\r\nenlighet med propositionens förslag i\r\nKristinehamn. Men om detta inte kan genomföras\r\nutan betydande avkall på beräknade\r\növningsförutsättningar skall regeringen, enligt\r\nutskottets mening, ha fria händer att ändra\r\nlokaliseringsort i Värmland.</pre><pre>Som ett ytterligare uttryck för utskottets tvivel\r\nanförs i betänkandet att beslut nu inte bör fattas om\r\navveckling av etablissemanget i Karlstad.\r\nAvvecklingen skall i stället göras på den ort som\r\nskall lämnas efter det att ett slutligt\r\nställningstagande har gjorts. Detta ger utskottet\r\nregeringen till känna.</pre><pre>Likaså har utskottet gjort ett tillkännagivande som\r\nbygger på ett motionsyrkande från Hans Lindblad.\r\nHan har yrkat på att fria former skall tillämpas vid\r\nnedläggningen av I 14 i Gävle och P 6 i\r\nKristianstad. Han har framhållit betydelsen av att\r\nförbandscheferna bör ha stor frihet att hantera\r\navvecklingarna till såväl de anställdas bästa som till\r\nden kvarvarande förbandsproduktionens fördel.</pre><pre>Jag tycker att detta är ett bra påpekande och att det\r\nbör göras ett tillkännagivande av detta. Jag anser\r\natt det bör vara möjligt att planerad\r\nförbandsproduktion fullföljs, samtidigt som\r\npersonalens intresse för andra arbeten på andra\r\narbetsplatser kan tillgodoses. Jag finner det ändå\r\nangeläget att framhålla att framför allt inryckta,\r\nmen kanske också inkallade, värnpliktiga får\r\nfullfölja sin utbildning utan påverkan av\r\nförestående avveckling. Det är lätt att förstå att jag\r\nmed detta vill undvika att en pågående utbildning\r\navbryts. Det gjordes en gång i vintras när det gällde\r\n5 månaders-värnpliktiga. Enligt min bestämda\r\nmening räcker det med en gång. Det var en gång för\r\nmycket.</pre><pre>Fru talman! Då har vi kvar den livligt diskuterade\r\nfrågan om vilken flygflottilj som skall avvecklas.\r\nFrågan är inte oviss inför omröstningen här i\r\nkammaren i kväll. Utskottet är, Ny demokrati\r\nundantaget, enigt i denna fråga. En del ledamöter\r\nfrån de lokala orterna i denna kammare kommer\r\nsannolikt att vara tveksamma.</pre><pre>Som bekant föreslås i regeringens proposition att\r\nF 6 i Karlsborg borde läggas ned.\r\nUtskottsmajoriteten motsatte sig detta, och ställde\r\ndärmed regeringspartierna inför ett 400--500\r\nmilj.kr. stort budgetunderskott. I den situationen\r\nvalde regeringspartiernas företrädare att föreslå\r\nriksdagen nedläggning av F 13, vilket också\r\nföreslagits i den socialdemokratiska partimotionen.</pre><pre>Jag kan inte undgå att peka på att detta i den\r\nÖstgötadebatt som har utbrutit har framställts som\r\nett totalt planlöst och helt oförutsebart förslag från\r\nutskottets sida.</pre><pre>Detta är direkt felaktigt som beskrivning då det i\r\növerbefälhavarens underlag för försvarsbeslut 1992\r\n(ÖB 92) i jämförbart ekonomiskt alternativ just\r\nföreslagits nedläggning av F 13 som enda förband.\r\nFörsvarsutskottets andrahandsalternativ för\r\nlösning av frågan i den uppkomna situationen är\r\nsåledes icke ogrundat, utan det är välgrundat.</pre><pre>Jag anser att eventuellt duktiga kampanjmakare i\r\nNorrköping förbisett detta förhållande litet väl\r\nlättvindigt och skapat en opinion, som jag inte vet\r\nhur man skall hantera i händelse av att det blir en\r\nnedläggning i Norrköping. Har man undanhållit\r\nväsentliga fakta för ett så stort antal människor som\r\nslutit upp, får man stora bekymmer med\r\navvecklingen av den kampanjen, men det är också\r\nett Östgötaproblem.</pre><pre>Fru talman! Vad har det då funnits för alternativ till\r\nregeringens proposition? I det socialdemokratiska\r\npartiets partimotion har lagts förslag i en relativt\r\nstor omfattning. Motionens huvudinriktning är att\r\nförsöka lösa krigs- och fredsorganisationens samt\r\nmaterielförsörjningens problem inom oförändrad\r\nekonomisk ram.</pre><pre>Det mest markanta draget i ett sådant alternativ är\r\natt arméns brigader minskas från\r\nregeringspropositionens 16 till 13 brigader. Ett\r\nbetydande antal fredsförband har fått stryka på\r\nfoten för denna låga och enligt mitt förmenande\r\norealistiska nivå. Det harmonierar inte med den\r\nsäkerhetspolitiska analys som vi gjort. Här har den\r\nsocialdemokratiska gruppen dragit allvarliga\r\nfelaktiga slutsatser. Med ett fullföljande av deras\r\nförslag skulle vi ha gett felaktiga signaler till\r\nomvärlden.</pre><pre>Jag tycker mig kunna konstatera att den\r\nsocialdemokratiska motionen visar att en lösning\r\nmed oförändrad ekonomisk nivå inte är ett\r\nverklighetstroget alternativ.</pre><pre>Fru talman! Jag vill gärna säga att Sture Ericsons i\r\nvissa avseenden patetiska inlägg hade ett märkligt\r\ndrag över sig. Han började med att konstatera att\r\nregeringen hade lånat allt väsentligt från den gamla\r\nregeringens tankegångar. I logikens namn, Sture\r\nEricson, hade det då varit lätt att vara nöjd och\r\nbelåten med den utvecklingen. Men lika snabbt\r\nramlar Sture Ericson in på att berätta att det\r\nkrävdes 40 reservationer och ett betydande antal\r\ntillkännagivanden, vilket jag egentligen tycker är\r\nen logisk kullerbytta jämfört med det första\r\nkonstaterandet. Någonstans måste sanningen\r\nfinnas.</pre><pre>Är det rent av så att Sture Ericson som företrädare\r\nför den socialdemokratiska gruppen helt enkelt är\r\nen dålig förlorare? Han har stått här i 20--25\r\nminuter och sökt efter konfliktpunkter. Vi står nu\r\ninför ett beslut som inte kunde åstadkommas under\r\nden socialdemokratiska regimen.</pre><pre>Resonemanget om en ubåtskommission bär samma\r\nprägel av kullerbytta. Det är ett halvt år sedan\r\nSocialdemokraterna lämnade Kanslihuset. Är det\r\ndärefter som hemlighetsmakeriet har uppstått? Det\r\när naturligtvis gamla surdegar från den\r\nsocialdemokratiska tiden som skapar oro i den mån\r\ndet över huvud taget finns någon. Det är inte\r\nsärskilt väl genomtänkt.</pre><pre>Jag tycker att det låter än mer ogenomtänkt när\r\nSture Ericson vill erinra om att Roine Carlssons\r\ninitiativ vad avser ökade medel var väl så stora som\r\nden nuvarande regeringens. Det finns sanning i det.\r\nMen den väsentliga skillnaden är, att\r\nförsvarsbesluten då fattades med låga ekonomiska\r\nnivåer. När sedan den råa verkligheten satte kniven\r\npå strupen på försvarsministern kom han med en\r\npeng då och då. Den var dessutom icke alldeles\r\nobetydlig, precis som Sture Ericson säger.\r\nSkillnaden mellan den nuvarande och den gamla\r\nregeringens politik är att den gamla regeringen\r\nbetalade när det blödde i organisationen och man\r\ninte hade en enda vecka kvar att vänta. Då klämde\r\nman fram pengar för ubåtsskydd och andra saker.\r\nLika ofta lade man beställningar på olika saker,\r\nt.ex. ubåt 90 och haubits 77, utan att finansiera\r\ndem. Det är Roine Carlssons heroiska insats i detta\r\nsammanhang. Det överraskade mig att det\r\nåberopades som en tillgång vid detta tillfälle.</pre><pre>Jag anser att regeringens proposition med det enligt\r\nmitt förmenande blygsamma, men mycket\r\nvärdefulla, ekonomiska ramlyftet om 7.3 miljarder\r\nkronor inger förtroende därför att det är präglat av\r\nbalans mellan mål och medel. Detta är mycket\r\nviktigt.</pre><pre>Fru talman! Jag yrkar bifall till hemställan i\r\nförsvarsutskottets betänkande.</pre><pre>Fru talman! Låt mig tala med Catos ord: För övrigt\r\nanser jag att beridna högvakten bör ges möjligheter\r\natt verka vidare.</pre><pre>Anf. 6  JAN JENNEHAG (v) replik:</pre><pre>Fru talman! Arne Andersson berörde lika litet som\r\njag själv, Robert Jousma och Sture Ericson den\r\ncivila delen av totalförsvaret. Det är möjligt att\r\nandra företrädare för partiet kommer att beröra\r\ndetta. Detta är ingen kritik, bara ett konstaterande\r\natt det förhåller sig så. Även jag har som sagt gått i\r\nden fällan, eller hur man skall uttrycka det. Jag vill\r\ninte säga att det är så. Det är en nödvändighet när\r\ndet gäller de stora ekonomiska delarna -- där intar\r\ndet militära försvaret definitivt huvudparten -- att\r\ndet blir detta som diskuteras.</pre><pre>Jag konstaterar också att frågan behandlas på det\r\nhär viset. När vi nu säger att vi alla vill ha en\r\nförändring till stånd är det min förhoppning att det\r\nverkligen blir så. Det är väl ett tecken på demokrati\r\natt det blir som alla vill.</pre><pre>Vi är inne på de ekonomiska frågorna. Jag vet inte\r\nom det är sant -- jag har inte fått det bekräftat, men\r\ndet är möjligen en tendens -- att förutom Sverige är\r\noch Turkiet det enda land som ligger någorlunda\r\nnära Sverige som ökar sina militära anslag för det\r\nkommande budgetåret realt sett. Det är möjligt att\r\ndet finns flera, men tendensen är naturligtvis den\r\nmotsatta. De flesta länder i Europa minskar realt\r\nsina anslag till de militära delarna av sina försvar.\r\nDetta grundas naturligtvis inte på brist på pengar.\r\nOm vi ser det historiskt har stater alltid haft pengar\r\nnär det gäller den militära delen.</pre><pre>Nu kommer jag till den säkerhetspolitiska\r\nanalysen. Där är frågan, Arne Andersson, hur vi\r\nser på en föränderlig värld. Den svenska\r\nneutralitetspolitiken har funnits sedan 1800-talet.\r\nVi kan inte hävda att den säkerhetspolitiska\r\nsituationen inte har förändrats. Anser Arne\r\nAndersson att neutralitetspolitiken i den\r\nhittillsvarande tappningen och definitionen inte har\r\nnågon uppgift längre? Det är kanske inte de\r\nsäkerhetspolitiska förändringarna i sig, utan\r\nmöjligheterna att ansluta sig till den kommande\r\neuropeiska unionen som är orsaken till\r\nförändringarna?</pre><pre>Anf. 7  ARNE ANDERSSON (m) replik:</pre><pre>Fru talman! Jag borde kanske ha sagt att jag inte\r\ntalade om den civila delen, då hade jag besparat Jan\r\nJennehag att påpeka detta. Andra företrädare för\r\nregeringspartierna kommer att ta upp denna del,\r\noch det är inte så att vi förbiser den.</pre><pre>Jag har då och då till företrädare för den civila delen\r\nav försvaret sagt att de har ett alltid återkommande\r\nproblem. I förhållande till krigsorganisationens\r\nbehov och intressen har de svårt att hävda sig. Om\r\ndet faktum att jag inte tog upp den här delen i mitt\r\nanförande är ett uttryck för detta, må det så vara.\r\nMen vi återkommer till detta.</pre><pre>Jan Jennehag nämner den föränderliga värld i\r\nvilken vi formulerar vår säkerhets- och\r\nförsvarspolitik och ytterst beslutar om vår\r\nkrigsorganisation. Det verkar som om Jennehag\r\ninte har varit hemma och hört medias rapporter på\r\nett tag. Den politiska situationen i Europa är i stort\r\nförändrad, något som sannolikt inte, som vi brukar\r\nuttrycka det, ger någon vidare trovärdighet till\r\nargumentet om risken för ett storkrig i vår närhet.\r\nDet är inte heller det vi har sagt. Men däremot har\r\nvi sagt att det finns en genuin osäkerhet avseende\r\nkonflikter av olika slag, och det måste vi ha\r\nberedskap inför.</pre><pre>Det pågår krig i Europa, Jan Jennehag, sedan\r\nmånader tillbaka. Det finns en mycket stor\r\nosäkerhet i vårt stora östra grannland. Jag tycker\r\ninte att Jan Jennehag har någon vidare täckning för\r\nden bild han försöker skapa av att vi inte har hängt\r\nmed i utvecklingen. Jag erinrade i mitt anförande\r\nom utförsbacken, som jag kallade det, för den\r\nekonomiska utvecklingen när det gäller försvaret.\r\nInte heller detta har Jan Jennehag velat ta till sig.</pre><pre>Fru talman! Jag är inte övertygad om att Jan\r\nJennehag tar till sig dessa synpunkter, men nu är de\r\nändå upprepade en gång till. Vi har olika syn på\r\ndetta.</pre><pre>När Jan Jennehag började sitt anförande lät det\r\nsom om det vore en del av ett politiskt testamente.\r\nHan erinrade om när partiet bildades 1917, och\r\nkanske fattas det bara en eller annan liten boksida\r\ninnan partiet upplöses. Partiet påverkar för\r\nnärvarande inte vare sig den svenska\r\nsäkerhetspolitiken eller den svenska\r\nförsvarspolitiken. Det är väl sanningen kring det\r\ntestamente som lämnades alldeles nyss.</pre><pre>Anf. 8  JAN JENNEHAG (v) replik:</pre><pre>Fru talman! Jag vill kommentera de sista\r\nmeningarna. Det är naturligtvis så. Jag tillstår att\r\npartiet har bekymmer. Det är inte roligt att få stryk.\r\nDet är inte trevligt att läsa i tidningarna att endast\r\n2,9 % av befolkningen tycker att vår politik är bra.\r\nI den delen var det en ganska lättköpt poäng att\r\npeka på att vänsterpartiet har det kämpigt just nu.</pre><pre>Men om vi skall återgå till säkerhetspolitiken, har\r\njust den traditionella säkerhetspolitiken;\r\nalliansfrihet i fred syftande till neutralitet i krig,\r\nvisat sig fungera under mycket skiftande\r\nförhållanden. Jag menar att det finns anledning att\r\nta till sig detta och konstatera att den förmodligen\r\nkan komma att spela en positiv roll även i\r\nframtiden. Den gjorde det i 1870-talets Europa,\r\noch den gjorde det under första världskriget och\r\ntiden därefter, när vi hade parollen: Aldrig mera\r\nkrig. Ingen kunde då heller föreställa sig att världen\r\ndrygt 20 år senare skulle stå inför en ny förödande\r\nkonflikt.</pre><pre>Är det verkligen den säkerhetspolitiska analysen\r\nsom är grunden till glidningarna och\r\nförändringarna när det gäller vår alliansfrihet och\r\nneutralitetspolitik, eller är det andra faktorer som\r\ngör det möjligt och i vissa delar av det svenska\r\nsamhället önskvärt att ansluta oss till den\r\neuropeiska unionen? Det finns konspiratoriska\r\ntankar i detta. Är det en slump att vi inte bara i dag\r\nutan också sedan en tid tillbaka kunnat läsa i\r\nmassmedia att det minsann inte har varit så mycket\r\nbevänt med neutralitetspolitiken? Skall vi lära\r\nsvenska folket att vi egenligen inte har haft en\r\nneutralitetspolitik, och vad finns det då för fara i att\r\nändra den?</pre><pre>Jag tror i och för sig inte på dessa konspirationer.\r\nDet finns tillräckligt med andra skäl som förklaring.\r\nArkiv har öppnats, forskare råkar intressera sig för\r\nsaker, och intresserar därmed också andra. Men\r\nvisst har den traditionella neutralitetspolitiken visat\r\nsig hålla för mycket skiftande förhållanden, och den\r\nhar i stort sett varit positiv för Sverige. Den har\r\nmedfört att Sverige haft möjlighet att bidra positivt\r\ntill fred och utveckling inte bara i vårt närområde\r\nutan också i andra delar i världen.</pre><pre>Anf. 9  ARNE ANDERSSON (m) replik:</pre><pre>Fru talman! Jag återgav några korta stycken från\r\nden säkerhetspolitiska delen av betänkandet. Jag\r\nvar då inte medveten om att jag gjorde det i\r\npedagogiskt syfte så att vänsterpartiets\r\nrepresentant i debatten skulle lära sig något av\r\ndetta. Hade jag trott det, skulle jag nu veta att det\r\nvar ganska meningslöst.</pre><pre>Nu kommer jag än en gång att återge några rader\r\nfrån betänkandet. Det gör jag av det enkla skälet,\r\nJan Jennehag, att så gammalkonservativ som Jan\r\nJennehag är, är det nästan omöjligt att undervisa\r\nhonom. Han ändrar sig inte. Han har bestämt sig\r\nför att varje förändring, varje omformulering av\r\nden säkerhetpolitiska synen, är en eftergift för\r\nEuropa. Märker inte Jan Jennehag att Europa har\r\nförändrats? I betänkandet står: Den hårda kärnan i\r\nvår säkerhetspolitik är fortfarande den militära\r\nalliansfriheten med dess skyldighet att upprätthålla\r\nen betryggande försvarsförmåga för att vi skall\r\nkunna vara neutrala i händelse av krig i vårt\r\nnärområde.</pre><pre>Talmannen anmälde att Jan Jennehag anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 10  STURE ERICSON (s) replik:</pre><pre>Fru talman! Arne Andersson tillhör de personer\r\nsom under det senaste halvåret har haft svårast att\r\növerge den tidigare moderata försvarspolitiken.\r\nHan har ju ett förflutet i utskottet där han bundit\r\nsig mycket i detalj till vad som tidigare var den\r\nmoderata politiken. Nu visar han här i dag ett\r\nberömvärt dåligt minne. Han går utan en enda\r\nkommentar eller några förklaringar alls förbi att\r\nhans parti nu ställer upp på det som tidigare var så\r\nförgripligt, nämligen socialdemokraternas mål och\r\ninriktning för försvaret.</pre><pre>Debatten här i dag handlar i stort om ett\r\nfullföljande av den socialdemokratiska\r\nförsvarspolitiken, och vi tycker att det är bra att\r\nregeringen Bildt har tagit fasta på detta och\r\nfortsätter denna politik. Det är också därför som vi\r\ni huvudsak är eniga om de stora linjerna. Icke desto\r\nmindre har det avgivits 15 tillkännagivanden och ett\r\nantal reservationer.</pre><pre>Arne Andersson säger: Nu kommer trendbrottet.\r\nDet blir 7,3 nya miljarder under nästa\r\nbeslutsperiod. Nu bryter vi den urholkning av\r\nförsvaret som har pågått i 20 år. Låt mig då påminna\r\nArne Andersson om att de två försvarsbeslut som\r\nenligt Arne Anderssons definition, men inte enligt\r\nmin, handlar om urholkning, är de två\r\nförsvarsbeslut som fattades 1977 och 1982 av\r\nborgerliga riksdagsmajoriteter. Det var då man låg\r\nkvar på oförändrad nivå. Sedan kom\r\nförsvarsbeslutet 1987, då det var socialdemokratisk\r\nregering. Det är detta beslut som ÖB betecknade\r\nsom ett trendbrott.</pre><pre>Arne Andersson säger nu: Ja, det är klart, Roine\r\nCarlsson ökade ju litet grand. Under den\r\ninnevarande beslutsperioden, under Roine\r\nCarlsson ledning av försvarsdepartementet, fick vi\r\nen real ökning av försvarsanslagen som var ungefär\r\ndubbelt så stor som den Anders Björck nu har orkat\r\nmed. I försvarsbeslutet 1987 gällde det exemplvis\r\n6,8 miljarder i nya pengar. 6,8 miljarder i 1987 års\r\npenningvärde är översatt till dagens väsentligt\r\nmycket mer än de 7,3 miljarder som Anders Björck\r\nhar orkat med, om vi nu skall spänna musklerna\r\noch visa hur duktiga vi har varit i detta\r\nsammanhang.</pre><pre>Historieskrivningen kräver att man inte förfalskar\r\nsiffrorna. Till dessa 6,8 miljarder kom sedan pengar\r\nför ubåtsskyddet och till en del materielanslag,\r\nnågot som gjorde att det blev väsentligt mycket\r\nmer. Vill man se det ur den aspekt som Arne\r\nAndersson gjorde, är detta en återgång till de\r\nborgerliga försvarsbesluten av år 1977 och år 1982.</pre><pre>Fru talman! Jag skall nöja mig med att säga\r\nföljande. Arne Andersson tyckte att det var bra\r\nmed besluten angående I 14 och P 6, dvs. att vi\r\ntillåter att militära medel används för att hjälpa\r\npersonalen. Det är utmärkt. Då kanske vi också\r\nkan tillåta att F 13 och Ing I får den möjligheten.</pre><pre>Anf. 11  ARNE ANDERSSON (m) replik:</pre><pre>Fru talman! För att ta det senaste först: Jag är rädd\r\nför att Sture Ericson överintecknar medel i frågan\r\nom I 14 och P 6. Det står inte ett ord om medel till\r\ndetta. Det står skrivet om flexibilitet, att den lokale\r\nförbandschefen har möjlighet att, som jag uttryckte\r\ndet i mitt korta anförande, fullfölja den planerade\r\nförbandsutbildningen och samtidigt förbereda och\r\nvara förekommande beträffande personal som\r\nkanske måste söka sig nya arbetsorter eller rent av\r\nnya arbeten. Detta är vad vi har uttryckt. Jag har\r\nabsolut ingenting emot att detta används på andra\r\nförband. Mer förpliktigande är det inte.</pre><pre>Motionen innehöll litet längre gående ambitioner.\r\nVi har skrivit dessa rader i anledning av motionen,\r\nmen icke med anknytning till varje yrkande däri. På\r\ndet sättet kommer det att bli.</pre><pre>Sture Ericson återkommer till att det är ett\r\nfullföljande av den socialdemokratiska politiken.\r\nDet är alldeles uppenbart att det är ett fullföljande\r\nav ett säkerhetspolitiskt tänkande. Anledningen till\r\natt försvarsberedningen havererade var att den\r\nsocialdemokratiske ordföranden hängav sig åt\r\nsäkerhetspolitiskt skrivande i ett intressant\r\nsäkerhetspolitiskt skede, där så mycket\r\nförändrades vecka för vecka att han inte visste\r\nvilken vecka han skulle dra streck och avsluta sitt\r\nsäkerhetspolitiska skrivande. Jag misstänker att\r\nhan håller på fortfarande. Det var därför det inte\r\nblev något försvarsbeslut. Vi kom aldrig fram till\r\nvilken krigsorganisation vi skulle ha i den\r\nsäkerhetspolitiska situationen. Han håller\r\nfortfarande på och vänder blad efter blad och finner\r\natt han lever i en tid som är så spännande att det\r\nbara inte går att avsluta skrivandet.</pre><pre>Vi drog ett streck här. Vi kunde finna att vi i\r\nbetydande utsträckning hade en gemensam syn på\r\nhur världen omkring oss är. Sedan skiljer vi oss,\r\nprecis som vanligt, när vi drar slutsatser om vilken\r\nkrigsorganisation vi behöver i Sverige för att svara\r\nmot denna säkerhetspolitiska situation.</pre><pre>Det var väl patetiskt i överkant, Sture Ericson, att\r\ntala om -87 års försvarsbeslut som ett trendbrott.\r\n1987 års beslut är det enda i historien som inte har\r\növerlevt första sommaren efter beslutet. Vi har haft\r\nen genuin osäkerhet under hela femårsperioden\r\njust därför att harmonin mellan mål och medel inte\r\nstod att finna. Jag vill gärna harangera den gamle\r\nförsvarsministern Roine Carlsson för att han\r\nbeslutade att avbryta försvarsbeslutsperioden ett år\r\ntidigare, för att korrigera detta. Som jag nyss\r\nnämnde höll utredningen på med säkerhetspolitisk\r\nbeskrivning så länge att det inte gick att få fram\r\nnågot beslut.</pre><pre>Sanningen om 1987 års försvarsbeslut är att det är\r\ndet enda i historien som inte har överlevt en\r\ntremånadersperiod, än mindre en femårsperiod.</pre><pre>Anf. 12  STURE ERICSON (s) replik:</pre><pre>Fru talman! Det var faktiskt inte jag som talade om\r\ntrendbrott. Det var ÖB. Nu har Arne Andersson\r\nslagit fast att ÖB var patetisk. Det må vara.</pre><pre>Arne Andersson säger också att det var dålig balans\r\nmellan mål och medel. Vi försökte få litet bättre\r\nbalans genom att lägga ner tre\r\ninfanteriregementen, bl.a. ett i min hemstad. Men\r\ndå argumenterade Arne Andersson emot, och\r\nröstade emot. Han ville tydligen inte ha bättre\r\nbalans.</pre><pre>Jag vill också säga några ord om detta med\r\nubåtskommissionen. Arne Andersson talar om\r\nhemlighetsmakeri, som skulle ha varit under den\r\nsocialdemokratiska regeringen. Men låt oss för\r\nGuds skull utreda det! Om Arne Andersson tror att\r\ndet handlar om någonting skumt, låt oss då få en\r\noberoende civil kommission. Varför går regeringen\r\nBildt emot detta krav som nu ställs även på en lång\r\nrad borgerliga ledarsidor? Varför inte låta oss få en\r\nkommission som studerar vad vi höll på med under\r\n80-talet, som gör det möjligt för oss att handla klokt\r\ni framtiden när det gäller misstänkta\r\nubåtskränkningar? Det är egendomligt, detta\r\nblanka nej som kommer från den borgerliga sidan i\r\ndetta sammanhang. Det skapar naturligtvis\r\nmisstankar, som jag tror inte är alltför berättigade.\r\nDet skapar misstankar, detta att man inte vill\r\nutreda.</pre><pre>Det enda sättet för Carl Bildt att komma ifrån sin\r\nubåtsskugga är att belysa den. Det går inte att jaga\r\nskuggan på annat sätt än genom att få ljus på den.</pre><pre>Anf. 13  ARNE ANDERSSON (m) replik:</pre><pre>Fru talman! Det ligger mycket i vad Sture Ericson\r\nsäger, att det inte finns någon annan möjlighet än\r\natt belysa en skugga för att den skall försvinna.</pre><pre>Jag undrar hur mycket skuggor som kvarstår efter\r\nde senaste inläggen. Det låter som om Sture\r\nEricson hade återgett ÖB:s synpunkter avseende\r\nett trendbrott 1987, som om Sture Ericson trodde\r\npå dem själv. Jag visste inte det. Sture Ericson har\r\nsäkert en annan mening om detta. Vis av det\r\nberedningarbete som hans minister startade måste\r\nSture Ericson ha förstått att det var något galet med\r\nden s.k. trendbrottet.</pre><pre>Det var inget trendbrott som främjade svenskt\r\nförsvar. Det var ett trendbrott där sammanbrottet\r\nskedde. Jag har svårt att se vem som nu kan\r\nåberopa detta och få det till en tillgång.</pre><pre>Fru talman! Med detta tycker jag att det är nog.</pre><pre>Anf. 14  Försvarsminister ANDERS BJÖRCK\r\n(m):</pre><pre>Fru talman! Det är mycket tillfredsställande att\r\nriksdagen i dag fattar ett beslut om\r\nförsvarspolitikens inriktning under de kommande\r\nfem åren. När regeringen tillträdde i oktober 1991\r\nstod frågan om ett försvarsbeslut under\r\nvårriksdagen högt upp på dagordningen. Vi\r\nutlovade ett försvarsbeslut. I dag blir det också ett\r\nförsvarsbeslut, trots att många då inte trodde att\r\ndetta skulle vara möjligt med tanke på den korta tid\r\nsom har stått regeringen, utskottet och riksdagen\r\ntill buds.</pre><pre>Då hade försvarsfrågan gått i stå, och situationen\r\nfordrade ett snabbt politiskt avgörande. Efter flera\r\nårs omfattande utredande om försvaret är det nu\r\näntligen dags att fatta beslut och ge besked. Detta\r\när särskilt angeläget gentemot alla de tusentals\r\nmänniskor som arbetar inom försvaret och\r\nförsvarsindustrin, som under lång tid har fått vänta\r\ni ovisshet. I dag får de besked.</pre><pre>Den proposition som regeringen den 25 februari\r\nlade på riksdagens bord innebär en genomgripande\r\nomstöpning av försvarspolitiken. Denna\r\nomorientering är nödvändig med tanke på det\r\nförsvarsekonomiska läget. Den är också angelägen\r\noch möjlig med hänsyn till det förändrade\r\nsäkerhetspolitiska läget. Någon av talarna här har\r\nännu inte upptäckt att Berlinmuren har fallit, att en\r\nsupermakt har försvunnit och att det sker en lång\r\nrad omfattande förändringar i vårt närområde, för\r\ndet mesta positiva men också möjligen\r\nbekymmersamma.</pre><pre>För att möjliggöra en kvalitetsökning föreslås\r\nförsvaret få ett realt resurstillskott under den\r\nkommande femårsperioden. Detta är i dag unikt i\r\nEuropa. Det är helt unikt. Jag tycket att vi kan vara\r\nstolta, vi som är försvarsvänner, över att det nu\r\näntligen sker en förändring på detta område.</pre><pre>Det omedelbara hotet mot vårt land har reducerats\r\ni och med det kalla krigets slut. Jag upprepar att jag\r\ntalar om det omedelbara hotet. Warszawapakten\r\nhar upplösts och sovjetstaten har fallit sönder. Tack\r\nvare denna gynnsamma utveckling har\r\nförsvarsmaktens uppgifter kunnat formuleras på ett\r\nnytt sätt. Det långa och utdragna kriget tonas ned\r\ntill förmån för försvaret mot snabba strategiska\r\növerfall. Någonting bör vi naturligtvis också lära\r\noss av kriget i Kuwait.</pre><pre>Samtidigt vore det oansvarigt att i dagens läge rusta\r\nned det svenska försvaret och sänka garden. Det\r\nvore lika ansvarslöst som att lägga ned brandkåren\r\ni en kommun där det inte har förekommit några\r\neldsvådor på sistone. En snabb blick på vår\r\nnärmaste omvärld räcker för att konstatera att\r\nhistorien inte är slut.</pre><pre>Herr talman! För första gången sedan 1945\r\nutkämpas i dag reguljära strider med reguljära\r\nförband på Europas fastland. Risken för bakslag\r\nfinns också i fortsättningen. Därför är\r\nförsvarsanslagen väl använda pengar även i 1990-\r\ntalets Europa.</pre><pre></pre><pre>I sin behandling av propositionen ställer sig\r\nförsvarsutskottet bakom regeringens huvudlinje.\r\nJag är glad och tacksam över uppslutningen på\r\ndetta område. Det råder enighet om de\r\nsäkerhetspolitiska avvägningarna, vilket är mycket\r\nvärdefullt, inte minst för ett litet land som Sverige.</pre><pre>Även i övrigt har det gått att skapa en bred\r\nmajoritet kring en ny försvarspolitik. Utskottet\r\nstöder 95 % av regeringens förslag.</pre><pre>Herr talman! Det har förekommit en debatt här --\r\noch jag förutsåg att den skulle komma i dag -- om\r\nhur mycket utskottet egentligen stöder regeringens\r\nförslag. Vi har gjort en kontroll och en noggrann\r\nberäkning av detta. Det är bara att läsa punkterna\r\noch stämma av, så att vi slipper en fortsatt\r\ndiskussion på den punkten, Sture Ericson. Jag\r\nförutsätter att Sture Ericson kan räkna även om jag\r\ninte är alldeles säker. Sture Ericson tycks inte ha\r\nupptäckt att det finns ett försvarsutskott. Han\r\nräknar bara med sina egna reservationer och\r\nsärskilda yttranden och vad det nu kan vara.</pre><pre>Utskottet stöder alltså 95 % av regeringens förslag.\r\nDetta innebär att det svenska försvaret under de\r\nnärmaste åren kommer att genomgå den kanske\r\nmest genomgripande moderniseringen och\r\nomstruktureringen sedan andra världskriget. Den\r\nskulle ha skett tidigare. Kvalitet prioriteras framför\r\nkvantitet efter två decennier av materiell\r\nuttunning.</pre><pre>Det innebär bl.a. att satsningen på JAS 39 Gripen\r\nfullföljs. Det innebär att armén äntligen tillförs nya\r\nstridsvagnar, att svenska soldater förses med\r\npersonligt skydd och att armén får utrustning för\r\nstrid i mörker.</pre><pre>Vidare möjliggörs en fortsatt utveckling av svensk\r\nförsvarsindustri. Regeringen anser att ett\r\nbibehållande av viktig försvarindustriell kompetens\r\ninom landet måste prioriteras, även i ett läge då\r\nförsvarsindustrin måste genomgå omfattande\r\nstrukturrationaliseringar. Med de begränsade\r\nekonomiska ramar som står ett litet land till buds\r\nmåste man välja mellan bibehållen\r\ngrundorganisation och en fortsatt satsning på\r\nsvensk försvarindustri. Jag ser det som mycket\r\npositivt att utskottet, och förhoppningsvis\r\nriksdagen, på denna punkt gjort samma bedömning\r\nsom regeringen.</pre><pre>Det som i praktiken uteslutande diskuterats i\r\nmassmedia är inte de stora, avgörande principiella\r\nfrågorna, utan försvarets grundorganisation.\r\nSamma frågor har givetvis också dominerat\r\nrapporteringen från utskottsarbetet.</pre><pre>Jag vill gärna slå fast att jag har all förståelse och\r\nrespekt för de människor som vill diskutera detta\r\nnär försvarsoganisationen måste reduceras, och att\r\nman då gärna slår vakt om förbandet på den egna\r\norten eller i den egna regionen. Men samtidigt är\r\ndet svårt att inte få intrycket dels att fel saker\r\ndiskuteras i försvarsdebatten, dels att det inte alltid\r\när försvarspolitiska skäl som avgör besluten i\r\nsådana frågor.</pre><pre>De förslag till försvarsstruktur som regeringen\r\navgav i propositionen är en samlad och genomtänkt\r\nhelhet. De förändringar som nu föreslås på några\r\npunkter har väckt en livlig och omfattande debatt.\r\nOm det skulle visa sig att de mindre väl passar in\r\ni regeringens förslag, eller ålägger försvaret högre\r\nkostnader, är det i sista hand skattebetalarna som\r\nfår betala priset i form av ett mindre välfungerande\r\nförsvar. Det går inte att trolla på det här området.\r\nDe som driver fram förändringar tar på sig ett stort\r\nansvar om man inte kan anvisa några nya medel.</pre><pre>Låt mig kort beröra försvarsutskottets förslag att\r\ntillsätta en parlamentarisk beredning, dels i syfte att\r\nkomplettera utskottets uppföljning av\r\nförsvarsbeslutet, dels i syfte att bereda vissa\r\nkommande avgöranden, t.ex. frågan om\r\nflygvapnets framtida grundorganisation.</pre><pre>Detta förslag, herr talman, ligger -- precis som\r\nArne Andersson har understrukit -- väl i linje med\r\nförsvarspropositionens tankar om en förändrad\r\nförsvarspolitisk beslutsprocess i framtiden. Jag höll\r\nett tal om dessa frågor redan i februari inför\r\nSvenska officersförbundet, där jag indikerade\r\nnyheter på området. Det är alltmer uppenbart att\r\nden nuvarande försvarsplaneringen inte riktigt\r\nförmår svara mot de krav som ställs av omvärldens\r\nsnabba förändringar.</pre><pre>Därför är det naturligt och ofrånkomligt att\r\nförsvarsplaneringen får en annorlunda och mer\r\nmodern karaktär i fortsättningen. Utskottets\r\nförslag om en uppföljande beredning ligger väl i\r\nlinje med denna utveckling. Det är också angeläget\r\natt frågan om försvarsplaneringen och den\r\nförsvarspolitiska beslutsprocessens utformning blir\r\nföremål för en allsidig och genomlysande debatt\r\nunder de närmaste åren.</pre><pre>Herr talman! Sverige har ett bra försvar. Den som\r\nhaft tillfälle att ha utländska besökare på hög\r\ninternationell nivå här vet att det finns mycket som\r\nde är imponerade av. Men -- och det är viktigt --\r\nkvaliteten på materiel, utbildning och övning måste\r\nförbättras. Det finns brister som nu äntligen rättas\r\ntill. Det kräver förändringar som naturligtvis är\r\nsmärtsamma, men som vi icke får tveka inför.</pre><pre>Tack vare dagens beslut här i kammaren blir nu\r\näntligen en verklig modernisering möjlig under\r\n1990-talet. Oavsett vilken säkerhetspolitisk lösning\r\nSverige väljer i framtiden är ett starkt och modernt\r\nförsvar en avgörande tillgång.</pre><pre>Herr talman! Jag hade inte tänkt gå närmare in på\r\nvad Sture Ericson sagt under det senaste halvåret.\r\nHan har sedan regeringen tillträdde ägnat sig åt att\r\nattackera den beredningsprocess som finns. Han\r\nhar riktat en lång rad attacker mot mig personligen.\r\nJag tyckte att han i dag gjorde sig skyldig till ett\r\ndirekt lågvattenmärke när han kallade\r\nförsvarsutskottet för transportkompani och\r\nknähundar.</pre><pre>Sture Ericson åstadkom en intellektuell strip tease\r\nav imponerande mått. Han började -- precis som\r\nArne Andersson påpekat -- säga att det här handlar\r\nom att genomföra god socialdemokratisk\r\nförsvarspolitik och försökte leda detta i bevis. Men\r\nbara någon minut senare trodde han sig kunna\r\nskryta med hur mycket utskottet har ändrat på och\r\nsablat ned denna goda socialdemokratiska\r\nförsvarspolitik. Detta hänger naturligtvis inte ihop.</pre><pre>Sture Ericson har under den tid han har sysslat med\r\nförsvarsfrågor gjort desperata försök att komma in\r\ni försvarsdebatten och bli tagen på allvar. Jag måste\r\nsäga att han inte har lyckats särskilt väl. Han har\r\ninte ägnat försvaret någon omtanke, utan mera --\r\nsom jag sade -- ägnat sig åt personangrepp. Jag vill\r\nslå fast detta, herr talman, för jag tycker att hans\r\nuppträdande har varit skadligt, inte minst för\r\nförsvaret. Vi vet ju bakgrunden. Vilt sprattlande\r\nbars han ut som vice ordförande från\r\nutrikesutskottet för att hans parti skulle bereda\r\nplats för Pierre Schori. Därefter har han t.ex. när vi\r\ndiskuterat ubåtsfrågor och en ubåtskommission\r\ninte kunnat delta i diskussionen i utrikesnämnden,\r\nför där har hans parti inte placerat honom. Vid\r\npartiledaröverläggningarna om försvaret fann den\r\nsocialdemokratiska partiordföranden Ingvar\r\nCarlsson för gott att ta med sig en annan expert på\r\ndessa frågor, nämligen gruppledaren. I dessa\r\npartiledaröverläggningar om försvaret deltog alltså\r\ninte Sture Ericson. Detta kan möjligtvis förklara\r\nvarför han gjort sådana krumsprång som han\r\nfaktiskt gjort.</pre><pre>När sedan utskottet föreslår en parlamentarisk\r\nberedning på det här området, väl i enlighet med de\r\nriktlinjer som jag var med om att föra fram redan i\r\nfebruari, går Sture Ericson ut till massmedia och\r\nsäger att han skall bli en parlamentarisk överrock åt\r\nförsvarsministern. Nej, Sture Ericson, därtill är ni\r\nför kort i rocken. Någon parlamentarisk överrock\r\nkommer ni icke att bli, möjligtvis en parlamentarisk\r\nnattmössa.</pre><pre>Anf. 15  STURE ERICSON (s) replik:</pre><pre>Herr talman! Tala om lågvattenmärken och\r\npersonliga angrepp! Jag skall, i motsats till\r\nförsvarsministern, försöka ta upp sakfrågorna.</pre><pre>Försvarsministern började med att säga att det nu\r\npågår en genomgripande omstöpning av försvaret --\r\nden mest genomgripande modernisering som har\r\nskett efter andra världskriget och som borde ha\r\nskett tidigare. Ja, precis, Anders Björck, den borde\r\nha kommit tidigare.</pre><pre>Den allvarligaste kritiken som man kan rikta mot\r\nden socialdemokratiska försvarspolitiken under 80-\r\ntalet är att den tog alltför stor hänsyn till\r\nModeraternas krav på många brigader och många\r\nregementen. Det var det som var Carl Bildts\r\nhuvudlinje i 1984 års försvarskommitté. Det har inte\r\nminst Hans Lindblad i många sammanhang\r\npåpekat. Då gällde det att slå vakt om alla\r\nbrigaderna -- 29 stycken, om jag minns rätt.</pre><pre>På den tiden var det politiska läget detta, att vi\r\nsocialdemokrater inte förde försvarspolitik hand i\r\nhand med kommunisterna, utan vi såg alltid till att\r\nvi hade med oss något eller några av de borgerliga\r\npartierna. Följaktligen var det möjligt för\r\nModeraterna och Carl Bildt att blockera en\r\nmodernisering av försvaret, en neddragning av\r\nvolymen, för att få pengar över för en höjning av\r\nkvaliteten. Det värsta man egentligen kan säga om\r\nModeraternas försvarspolitik är att den skadade\r\nförsvaret. Vi höll kvar en alltför stor organisation,\r\noch på det sättet fick vi inte pengar över för den\r\nnödvändiga moderniseringen.</pre><pre>Anders Björcks stora bidrag till det svenska\r\nförsvaret och försvarspolitiken, är just att han blev\r\nden person som fick leda reträtten från dessa\r\nohållbara positioner, genom att helt enkelt över\r\nnatten byta politik. Det skedde i oktober i fjol, då\r\nmoderaterna övergav allt vad de tidigare sagt om 27\r\nytterligare miljarder m.m. De åkte runt i\r\nvalrörelsen och lovade att behålla alla förband, och\r\nsedan anslöt de sig till den socialdemokratiska\r\nmålsättningen och inriktningen för försvaret.</pre><pre>Det är det som gör att den proposition som Anders\r\nBjörck sedan lade fram, naturligtvis i tidsnöd -- det\r\när väl en av förklaringarna --, i huvudsak\r\nsammanfaller med den proposition i försvarsfrågan\r\nsom en socialdemokratisk regering skulle ha lagt\r\nfram om vi hade klarat valet litet bättre.</pre><pre>Därför tycker jag att Anders Björck skall ha en\r\neloge, för att han har tagit fighten med sitt eget\r\nparti -- inte minst med Arne Andersson -- och\r\ngenomdrivit denna omläggning av den moderata\r\nförsvarspolitiken. Och, handen på hjärtat, Anders\r\nBjörck, inte som Cheney utan som Napoleon: titta\r\nut över det svenska försvaret! Det är inte alls\r\nsärskilt dåligt. Det räcker med att fullfölja de\r\nmaterielprojekt som vi socialdemokrater har\r\nstartat. Det räcker med att fullfölja huvudlinjen, att\r\nta andra steget mot en rejäl krympning. Ni\r\nprotesterade vilt mot det första steget, men nu är\r\ndet ni som svarar för det andra steget. Det är jag\r\ntacksam för.</pre><pre>Anf. 16  Försvarsminister ANDERS BJÖRCK\r\n(m):</pre><pre>Herr talman! Sture Ericson står än en gång och\r\nsäger: Ni fullföljer socialdemokratisk\r\nförsvarspolitik. Och sedan riktar han kritik mot just\r\nden proposition som han påstår är\r\nsocialdemokratisk försvarspolitik. Han har en\r\nenorm rad förslag till förändringar och vill avslå\r\npropositionen på väsentliga punkter. Detta går ju\r\ninte ihop. Om detta är socialdemokratisk\r\nförsvarspolitik, förstår jag inte varför Sture Ericson\r\nskryter med alla sina ändringsförslag,\r\nreservationer, särskilda yttranden och mycket\r\nannat. Sture Ericson påstår att det här är bra --\r\nvarför röstar ni då inte för propositionen? Även\r\nSture Ericson måste väl kunna bestämma sig. Nu\r\nförsöker Sture Ericson sitta på två stolar, och det\r\ninnebär naturligtvis att han till slut ramlar mellan\r\ndem med ett förfärande brak.</pre><pre>Sture Ericson är inte intresserad av det svenska\r\nförsvarets bästa. Den socialdemokratiska\r\npartimotionen -- där Sture Ericson naturligtvis haft\r\nåtminstone något finger med i spelet, även om han\r\ninte har skrivit den -- går ut på att lägga ned\r\nytterligare ett stort antal förband, att skjuta upp\r\nviktiga beslut, t.ex. om stridsvagnsanskaffningen,\r\natt få till stånd en beslutsprocess när det gäller\r\nupphandlingen av delserie 2 för JAS, som skulle\r\ninnebära enorma kostnadfördyringar, med tanke\r\npå åtaganden till utländska underleverantörer och\r\nmycket annat.</pre><pre>Sture Ericson! Får vi nu ett besked: Är denna\r\nproposition socialdemokratisk försvarspolitik?\r\nRösta då för den! Var modig och gå upp i\r\ntalarstolen och dra tillbaka yrkandena om bifall till\r\nde socialdemokratiska reservationerna! Annars är\r\nden andliga stripteasen total.</pre><pre>Anf. 17  STURE ERICSON (s) replik:</pre><pre>Herr talman! Vad vi föreslår är att man skall ta ett\r\nnågot längre steg. Vi tog det första steget 1989, då\r\nvi drog ned organisationen ganska kraftigt, med\r\nbesparingar på ungefär 5 miljarder. Nu kommer\r\nAnders Björck med det andra steget i\r\nomstöpningen av försvaret, och det är något\r\nkortare än det första steget. Vi tycker att det steget\r\ngott hade kunnat vara något längre, att man hade\r\nkunnat ta ytterligare litet av organisationen för att\r\njust lösgöra medel till den kvalitetshöjning som jag\r\ntror att vi är överens om. Det kommer nämligen att\r\nbli penningbrist -- och det är redan penningbrist\r\ninom försvaret. Man hör redan talas om att\r\nhundratals miljoner saknas hos de olika\r\nmyndigheterna, och det kommer att kräva\r\nytterligare neddragningar -- Anders Björck har\r\ninsett det och har bett ÖB att komma med förslag\r\nom ytterligare en flygflottilj under den här\r\nperioden.</pre><pre>Anders Björck har inte orkat gå hela vägen, inte\r\norkat ända fram. Det är på de punkter där han inte\r\nriktigt har fullföljt den socialdemokratiska\r\npolitiken som vi kritiserar honom, och det är där\r\nsom vi har väckt en motion. Vi ville hjälpa till och\r\nförbättra det förslag som Anders Björck har lagt\r\nfram. Men jag förstår att han har mött ett oerhört\r\nstarkt motstånd bland alla de riksdagsmän och\r\nandra moderatpolitiker som har varit ute och lovat\r\nmer pengar -- Lars Tobisson lovade exempelvis att\r\nman skulle ställa upp med 27 miljarder. Det är klart\r\natt det lockade en del väljare. Nu har man\r\nsvårigheter att ta sig ur detta.</pre><pre>Jag vill inte göra Anders Björck personligen\r\nansvarig för detta, därför att jag tror att han tillhör\r\nde moderater som har tänkt något så när i riktiga\r\nbanor, att man måste krympa organisationen för att\r\nfå pengar. Vi skall ha ett vassare försvar och ett\r\nmindre försvar. Jag är övertygad om att Anders\r\nBjörck, med alla sina retoriska utsvävningar, inte\r\nskadar försvaret. Han är, i varje fall i sitt parti, en\r\nprogressiv kraft när det gäller förändringarna inom\r\nförsvaret.</pre><pre>Anf. 18  Försvarsminister ANDERS BJÖRCK\r\n(m):</pre><pre>Herr talman! Om det vore så att Sture Ericson\r\nverkligen var intresserad av att få balans, varför\r\nföreslår man då mindre ökningar? Varför föreslår\r\nman att ett antal förband skall läggas ned, t.ex. i\r\nUmeå och i Karlstad? Varför föreslår man att tre\r\nbrigader skall försvinna? Jo, helt enkelt därför att\r\nman väckte den socialdemokratiska\r\nförsvarsmotionen uteslutande för att ställa till\r\ntrassel för regeringen, i förhoppning om att man i\r\nnågra fall skulle kunna tillfoga regeringen\r\nvoteringsnederlag.</pre><pre>Men man fick kalla fötter när man plötsligt\r\nupptäckte att man riskerade att få igenom förslag,\r\nsom t.ex. nedläggningen av F10 i Ängelholm. Sture\r\nEricson blev då så rädd att han omedelbart sprang\r\nifrån det förslag om att lägga ned F10 som finns i\r\npartimotionen. Då grinade nämligen verkligheten\r\nSture Ericson i ögonen. Det här visar väl att den\r\nsocialdemokratiska försvarsmotionen inte kan tas\r\npå allvar. Jag tycker att Sture Ericson är en riktigt\r\ndålig förlorare i de här sammanhangen. Det hade\r\nvarit bättre om Sture Ericson hade varit konstruktiv\r\ni den försvarsberedning som han satt med i.</pre><pre>Sture Ericson har gått ut i massmedia och sagt att\r\nman inte velat tala med honom. Den beredning som\r\nSture Ericson satt med i hade 14 sammanträden;\r\nnog hade Sture Ericson tid att tala där.\r\nFörsvarsutskottet har haft 20 sammanträden om\r\npropositionen; nog har Sture Ericson haft tid att\r\ntala där. Att han inte har fått vara med på\r\npartiöverläggningar och liknande är något som han\r\nfaktiskt får ta upp med sin egen partiledning.</pre><pre>Talmannen anmälde att Sture Ericson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 19  JAN JENNEHAG (v) replik:</pre><pre>Herr talman! Efter att ha åhört såväl Anders\r\nBjörcks huvudanförande som replikskiftet mellan\r\nhonom och Sture Ericson skulle jag vilja säga att de\r\nfår träta bäst de vill. Men framför allt när det gäller\r\nförsvarsministern tycker jag att uppträdandet\r\nförstärker klichén att politik handlar om träta och\r\npersonliga angrepp. Jag måste säga att jag hyser en\r\nviss beundran för Sture Ericsons saktmod i\r\nreplikskiftet.</pre><pre>Nu övergår jag till att kommentera Anders Björcks\r\npåstående om att det här förslaget innebär väl\r\nanvända pengar. På den punkten har vi naturligtvis\r\nolika åsikter. Man säger att Sverige inte skall sänka\r\ngarden. Det gör däremot ett antal andra länder i\r\nvårt närområde. De är så aningslösa; t.o.m. när\r\nSverige behåller sin gard är de aningslösa nog att\r\nsänka sin.</pre><pre>Om pengarna är väl använda eller inte är\r\nnaturligtvis beroende av vilken plattform man står\r\npå när man börjar använda sina pengar. På vilken\r\nnivå befinner vi oss när vi nu realt höjer anslagen?\r\nEnligt min utgångspunkt befinner vi oss på en\r\nganska hög nivå. Om vi ser det internationellt har\r\nSverige med tanke på sina uppgifter i\r\nnordeuropeisk säkerhetspolitik inte haft ett svagt\r\nmilitärt försvar -- det har varit överdimensionerat,\r\nenligt vår mening. Hur kan det komma sig,\r\nförsvarsministern, att den säkerhetspolitiska\r\nbedömning som den nuvarande regeringen gör, så\r\nväsentligt skiljer sig från övriga länders i Europa?\r\nDet gäller frågan om väl använda pengar och frågan\r\nom hur man anslår pengar för framtiden -- om vi\r\nökar dem realt eller om vi anser att en nedrustning\r\ni Nordeuropa borde vara möjlig och önskvärd. Om\r\nvi kommer till den slutsatsen måste det också\r\nförhålla sig så, att om vi skall påverka den\r\nprocessen måste vi själva göra detsamma som vi vill\r\natt andra skall göra, dvs. faktiskt sänka garden.</pre><pre>Anf. 20  Försvarsminister ANDERS BJÖRCK\r\n(m):</pre><pre>Herr talman! Jag tackar Jan Jennehag för de\r\nvänliga orden. När det gäller saktmod kan jag bara\r\nförsäkra att jag har varit saktmodig i drygt ett\r\nhalvår inför alla de angrepp som riktats från visst\r\nhåll. Jag tycker att det faktiskt kan vara dags att\r\nsäga ifrån någon gång. Jag tyckte att det var\r\nlämpligt nu. Jag har inte gjort det tidigare och jag\r\ntänker inte ägna mig åt det i fortsättningen heller.</pre><pre>När det gäller fågan om att använda pengarna skall\r\nkonstateras att det inte sker någon nedrustning i\r\nvårt närområde. Det är tvärtom så att betydande\r\ntruppstyrkor från Central-  och Östeuropa flyttas\r\nnorrut, precis till den del av Europa där vi finns.\r\nDet sker, herr talman, även en kvalitetsförbättring\r\nav dessa truppstyrkor just nu. Det innebär att det\r\nmilitära hotet mot Sverige fortfarande existerar.\r\nDet finns, herr talman, i varje fall en risk för att vi\r\nkan utsättas för angrepp -- även om jag inte tror att\r\nländer i vårt närområde just nu, med de regimer\r\nsom finns, har några tankar åt det hållet. Det är\r\ndärför inte läge för någon nedrustning i Sverige.</pre><pre>Herr talman! Jag vill citera vad en utländsk\r\nförsvarsministerkollega med erfarenhet av krig\r\nsade häromdagen: En försvarsministers uppgift är\r\natt alltid tänka på det otänkbara. Det är därför vi\r\nhar ett försvar. Det är därför vi planerar för\r\nsituationer som vi hoppas aldrig skall inträffa,\r\nsituationer som är fruktansvärda och som vi i\r\nSverige ibland har svårt att föreställa oss eftersom\r\nvi dess bättre inte har haft krig sedan 1815. Men de\r\nländer som har upplevt krig vet sannerligen värdet\r\nav att man även i djupaste fred planerar för och har\r\nkraft och är förutseende nog att avsätta rimliga\r\nresurser till sitt försvar. Det är en mycket god\r\ninvestering som vi skall fortsätta att göra. Det\r\nförsvarsbeslut som riksdagen skall fatta i dag har\r\nbäring långt in på 2000-talet när det gäller\r\nmänniskor, materiel och organisation. Det är inte\r\nett försvarsbeslut som bestämmer hur vi skall klara\r\nav våra uppgifter de närmaste åren. Det har andra\r\nsett till att vi förhoppningsvis klarar av. Nu gäller\r\ndet framtiden långt långt borta. Det är den som vi\r\nsom är här i dag måste ta ansvar för.</pre><pre>Anf. 21  JAN JENNEHAG v replik:</pre><pre>Herr talman! Vänsterpartiet och Moderaterna\r\nföreträder naturligt nog skilda roller i svensk\r\npolitik. Moderaterna står för den försvarsvänliga\r\ndelen i det politiska spektrumet och vi står för den\r\ndel som har varit kritisk mot den militära apparaten\r\nsom ett verksamt medel att hävda Sveriges\r\noberoende och möjlighet att bidra till en fredlig\r\nvärld. Slutsatsen av det är att det inte är så mycket\r\ni det som händer i dag och i den situation som vi\r\nkan förutse för framtiden som påverkar våra olika\r\nståndpunkter, utan det är traditionella roller i\r\nsvensk politik och föreställningen om åt vilket håll\r\nvi skall dra för att gynna en önskvärd utveckling.</pre><pre>Jag vill ha nedrustning. Då hamnar jag naturligtvis\r\ninte i samma läge som försvarsministern. Vi skiljer\r\noss åt när det gäller de ekonomiska\r\nkonsekvenserna, men också när det gäller\r\nbedömningen av vilken betydelse förändringarna i\r\nnorra Europa har och vilken betydelse det har att\r\nRyssland totalt sett minskar sina militära\r\nsatsningar. Man lägger naturligt nog en hel del av\r\nny materiel och förbättrade resurser på\r\nKolahalvön. Det är ett uttryck för totalt sett\r\nminskad satsning: en koncentration på områden\r\nsom man anser oundgängliga av geografiska skäl.\r\nDet är där man traditionellt har en position att\r\nbevaka för att komma ut i Nordatlanten. Med\r\nkrympande ekonomi och med krympande\r\nambitioner för den militära apparaten blir det en\r\nkoncentraton kring detta område. Det är ingenting\r\nkonstigt med det.</pre><pre>Jag har ingen anledning att ifrågasätta Anders\r\nBjörcks bedömning. Försvarsministern gör den\r\nmed utgångspunkt från sin roll både som\r\nregeringsföreträdare och som god representant för\r\nen traditionell moderat försvarspolitik. Vad jag kan\r\nsäga är att det inte stämmer med min uppfattning\r\nom hur Sverige bör agera och om hur vi i riksdagen\r\nbör hantera de medel som av svenska folket ställs\r\ntill vårt förfogande.</pre><pre>Anf. 22  Försvarsminister ANDERS BJÖRCK\r\n(m) replik:</pre><pre>Herr talman! Jag tackar Jan Jennehag särskilt\r\nvarmt för betygsättningen av det jag sysslar med,\r\n''god traditionell moderat försvarspolitik'' -- i all\r\nsynnerhet som jag fick ett annat betyg av en tidigare\r\ntalare här i kammaren. Jag kan försäkra\r\nkammarens ärade ledamöter att det i den frågan är\r\nJennehag som har rätt.</pre><pre>Sverige är ju ett litet land i ett känsligt område av\r\nEuropa. Vi har ett utpräglat defensivt försvar. Vi\r\ndeltar inte i några militärallianser. Vi hotar ingen --\r\ndet är en viktig skillnad gentemot länder som har en\r\nannan inriktning på sitt försvar. Denna vår\r\nförsvarspolitik har när det gäller huvudinriktningen\r\nbyggts upp i bred enighet -- det vill jag gärna säga.</pre><pre>Just med hänsyn till uppläggningen av vårt\r\nförsvar -- att vi är defensiva, att vi bara försvarar\r\nSverige och inte drömmer om att försvara någon\r\nannan -- kan jag verkligen säga att den\r\nförsvarspolitik som Sverige för bidrar till stabilitet\r\noch därmed också till fred i den del av Europa där\r\nSverige ligger.</pre><pre>Det farligaste som kunde hända vore om vi lät\r\nSverige bli ett militärt vakuum. Det skulle, herr\r\ntalman, inte få någon omedelbar effekt -- det skulle\r\ninte hända någonting i morgon eller i övermorgon --\r\nmen på litet sikt skulle det innebära betydande\r\nbekymmer och ett betydande risktagande. Det är\r\ndärför som den här försvarspropositionen är en av\r\nde få propositioner som läggs fram i Europa --\r\nmöjligvis den enda -- där försvarsanslagen realt\r\nräknas upp. Det är nödvändigt på grund av de\r\nförsummelser som tidigare förekommit, men det är\r\nnödvändigt också med tanke på att osäkerheten om\r\nframtiden är så stor som den faktiskt är.</pre><pre>Anf. 23  IRÉNE VESTLUND (s):</pre><pre>Herr talman! Vid flera tillfällen här har\r\nförändringarna i vår omvärld tagits upp. Självfallet\r\när det så att förändringar i vår omvärld påverkar\r\nockså våra attityder till det militära och till det civila\r\nförsvaret. Bilderna i våra TV-apparater lyfter in det\r\ncivila samhällets sårbarhet och människornas\r\nutsatthet i våra vardagsrum. Flyktingströmmen\r\nfrån det forna Jugoslavien är måhända bara början\r\npå en mer omfattande folkomflyttning på grund av\r\nde påfrestningar som befolkningen utsätts för i\r\nkrigs- och sanktionsdrabbade områden.</pre><pre>Även vi trygga svenskar, som så länge förlitat oss på\r\natt det civila samhället är okränkbart och\r\nfungerande i alla situationer, har börjat fundera.\r\nVatten, värme, elektricitet, fungerande barn- och\r\näldreomsorg, sjukvård, transporter, ja, allt som hör\r\ntill det fredstida samhällets självklarheter, kan\r\nkomma att ifrågasättas i en framtid. Medvetenhet\r\nom att det inte behöver vara ett krigstillstånd som\r\nutlöser kriser i vardagen har vi fått vid några\r\ntillfällen, t.ex. då det blivit stora el-avbrott.</pre><pre>Bristen på rent vatten är ett av de miljöhot som vi\r\nser. Egendomligt nog är det just nu ett svenskt\r\nsamhälle -- Vansbro -- som inte längre har rent\r\nvatten. Kanske det kan få ett antal andra\r\nkommuner att se över sin beredskap. Kriget i\r\nPersiska viken fick många att ta reda på hur\r\nvardagen skulle kunna klaras med enkla medel.</pre><pre>Vi Socialdemokrater har i vår partimotion lyft fram\r\ntvå för oss viktiga områden inom totalförsvarets\r\ncivila del. Det civila försvaret, som har som en av\r\nsina deluppgifter att stödja det militära försvaret,\r\nhar genomgått ett antal delutredningar. I den förra\r\nförsvarsutredningen -- 1988 års -- arbetades det\r\nmycket förtjänstfullt fram delrapporter, t.ex. om\r\nsjukvården i krig, som gav oss en delvis ny och\r\nsamlad bild av detta område.</pre><pre>Vi Socialdemokrater har vänt oss mot att man i\r\npropositionen snävat in de fyra huvuduppgifter som\r\ntidigare har legat som grund för det civila försvarets\r\nuppbyggnad. Utskottet har sedan vid sin\r\nbehandling av propositionen utökat skrivningen,\r\nmen vi Socialdemokrater ser ingen anledning att\r\nfrångå den tidigare inriktningen, dvs. de fyra\r\nuppgifterna. I detta har vi också en samsyn med\r\nÖCB, som särskilt tar upp samhällsfunktionerna\r\nsom en självständig uppgift.</pre><pre>Vi har i vår partimotion också yrkat på en utredning\r\nom det totala civila försvaret, ett yrkande som\r\nockså andra partier instämt i, och utskottet har\r\nfattat det kloka beslutet att ge regeringen i uppdrag\r\natt tillsätta en kommitté.</pre><pre>Vi har då från vår sida naturligtvis hävdat att de fyra\r\ngrunduppgifterna skall ingå i detta, men vi tycker\r\natt tillsättandet av en kommitté är det väsentligaste\r\ni sammanhanget.</pre><pre>I uppdraget ingår också att se närmare på övriga\r\nkonsekvenser av förändringar i det civila samhället.\r\nVi vet i dag inte riktigt hur överflyttningen av olika\r\nberedskapsåtgärder till det kommunala ansvaret\r\nkommer att slå, hur man ute i kommunerna\r\nkommer att kunna hantera det och vilka eventuella\r\nbekymmer som kommer att uppstå. Framför allt\r\nbehöver vi föra den här diskussionen också i en\r\nframtid, så att inte vi som just nu talar för det civila\r\nförsvaret hamnar i samma situation som de som\r\ntalar för det militära försvaret: att det blir en\r\nobalans mellan uppgifter och ekonomi. Det här är\r\nen mycket viktig del av den framtida kommitténs\r\narbete.</pre><pre>ÖCB har naturligtvis också tagit fram en mängd\r\nandra faktorer, som vi från socialdemokratisk sida\r\ninstämmer i, t.ex. att se över hur den totala servicen\r\nute i samhället eventuellt kommer att förändras\r\ngenom bolagiseringar och utförsäljningar av\r\nstatliga företag och myndigheter.</pre><pre>Hur kommer televerket att klara av den del som\r\nman har tagit ett stort ekonomiskt ansvar för,\r\nnämligen olika signalsystem? Hur kommer\r\nVattenfall att kunna agera i dessa frågor? Det finns\r\nalltså många väsentliga och stora uppgifter för den\r\nframtida kommittén att arbeta med.</pre><pre>Jag vill i detta sammanhang även säga att det inte\r\nhandlar enbart om ÖCB utan även om\r\nräddningsverket, som på ett mycket bra sätt -- det\r\ntycker åtminstone jag, och jag tror att min syn delas\r\nav många -- prövar sin förmåga att snabbt rycka ut\r\nvid katastrofsituationer. Det är inte enbart i\r\nArmenien som man har prövat sin förmåga och\r\ngjort insatser. Man har gjort det även i andra\r\nkatastrofområden.</pre><pre>Jag tror att detta har varit bra för t.ex.\r\nräddningsverket för att stimulera personalen att\r\njobba vidare med sådana lösningar.</pre><pre>Jag sade att vi har tagit upp två viktiga områden i\r\nvår partimotion. Denna del av det civila försvaret\r\när det ena området. Det andra området är\r\nfrivilligorganisationerna. Jag tror att Sverige är\r\nunikt när det gäller intresse och engagemang i de\r\nfrivilliga organisationernas arbete.</pre><pre>Vi har i vår partimotion tagit fram just den delen.\r\nVi har också sagt att frivilligorganisationerna och\r\nfrivilligrörelsen självfallet inte skall stryka på foten\r\ninför de omorganisationer och neddragningar som\r\nkommer att ske inom det militära försvaret. En\r\nstöttning och ett fortsatt samarbete är nödvändigt.</pre><pre>Vi måste också komma ihåg att det värde som ligger\r\ni de kunskaper som finns inom\r\nfrivilligorganisationerna också är en del av det\r\nförsvarsintresse som finns i vårt land. Jag tror att\r\nkunskaperna och villigheten att lära sig saker och\r\nting har ett oerhört kraftfullt och positivt stöd inte\r\nbara för försvarsviljan utan även för svenskheten.</pre><pre>Vi socialdemokrater har sagt att vi vill ha ett\r\nuttalande, men det har vi inte fått stöd för det i\r\nutskottet. Vi tror ändå att det är viktigt att föra\r\nfram denna värdering.</pre><pre>Vi har också fört fram att det behövs ytterligare\r\npengar till hemskyddet. Det har utskottet löst på\r\nannat sätt. Ytterligare talare, som också är djupt\r\nengagerade i frivilligorganisationerna, kommmer\r\natt ta upp detta, t.ex. stöd till instruktörsarvoden,\r\nm.m. Det är ett av de bekymmer som\r\nfrivilligrörelsen för närvarande har.</pre><pre>Frågan om frivilligorganisationerna är viktig, och\r\nden är viktig för oss socialdemokrater.</pre><pre>Vi har i debatten inte i första hand talat om\r\nmotioner. Men det finns några motioner, bl.a. från\r\nsocialdemokratiskt håll, som jag vill beröra,\r\neftersom det har varit ganska mycket skriverier i\r\npressen. Det gäller prövningen och intagningen av\r\nhemvärnsmän samt reglerna för vapenförvaring.</pre><pre>Vi i utskottet har tagit detta på så djupt allvar att\r\nvi i båda dessa delar ger regeringen till känna att vi\r\nönskar en skärpning på dessa områden. Jag tror att\r\ndet är bra för den framtida debatten att vi tar upp\r\ndessa saker. Misstankar om att det inte sker en\r\nnoggrann intagning av personer som skall hantera\r\nvapen får inte drabba frivilligorganisationerna.</pre><pre>Det finns naturligtvis många saker att säga om det\r\ncivila försvaret. Men jag nöjer mig, herr talman,\r\nmed att haka på frågan om trendbrott, även om jag\r\ngör det med en något annorlunda vinkling.</pre><pre>Jag anser att det är ett viktigt trendbrott att så här i\r\nbörjan av en debatt om totalförsvaret behandla och\r\nlyfta fram det civila försvaret och frivilligrörelsen.</pre><pre>Anf. 24  HANS LINDBLAD (fp):</pre><pre>Herr talman! Innan jag går in på ämnet vill jag be\r\nstenograferna om ursäkt för alla de år som jag har\r\nvarit i riksdagen. Jag vet att det är en plåga för dem\r\nnär jag går upp i debatten. Men det blir samma sak\r\nockså nu.</pre><pre>Jag har varit med om ett antal försvarsbeslut -- de\r\nsenaste fyra -- och försökt följa även de tidigare.\r\nBakgrunden är nu mycket glädjande. Vi har ett läge\r\ndå vi kan tro att Europa kommer att bli ett fredligt\r\nEuropa.</pre><pre>Jag brukar säga att allt elände kommer från Hegel.\r\nHans idéer har inneburit förtryck i länderna och\r\nkrig, från Vilhelm II, Hitler och Lenin. Jag är\r\ndärför jätteglad att denna riksdag nu kan reagera\r\npå en kvarvarande kommunistregim i Serbien. Det\r\när dessa tankar i denna världsdel som har lett till att\r\ndet har varit förtryck och att det har stått mer\r\nväpnade styrkor här än någon annanstans. Europa\r\nhar varit en fruktansvärt drabbad kontinent till\r\nföljd av dessa idéer. Samtidigt har samma kontinent\r\nhaft idéer om demokrati, frihet. För mig är Hegel\r\nEuropa och Jefferson Amerika. Man kan nu\r\näntligen tänka: Var andra världskriget Europas\r\nsista stora krig? Den bakgrunden är naturligtvis\r\noerhört positiv.</pre><pre>Därmed har jag sagt vad jag vill säga om hotbilden.\r\nResten är offentlig sektor.</pre><pre>Ett grundläggande problem rörande Sveriges\r\nförsvar har varit hur man parlamentariskt skall\r\nkunna kontrollera en så stor verksamhet.</pre><pre>Jag blev en aning irriterad över det tonläge som\r\nförsvarsministern och företrädaren för det största\r\npartiet hade. Den stora konfrontationen mellan\r\nSocialdemokraterna och Moderaterna i\r\nförsvarsfrågan har gjort att det är de som egentligen\r\nhar varit det stora problemet. Militären har liksom\r\nlegat i lä. Jag har hela tiden upplevt att vi i åtskilligt\r\ntycker ganska lika. Men vad är det som gör att det\r\ninte går att få ett vettigt försvarsbeslut? Jo, det är\r\nbyråkratin.</pre><pre>Det känns ibland litet patetiskt, t.ex. när jag\r\nförsöker beskriva pansarbåtsutredandet 1906 till\r\n1909. Vi vet att den tidens militärer ogillade\r\ndemokrati också. Det gör inte dagens. Men deras\r\nsätt på försvarsområdet är att säga att det är de som\r\nhar kunskapen och att det skall ni politiker inte\r\nskall blanda er så mycket i.</pre><pre>Jag har hållit på länge med försvarspolitik, men det\r\när sällan som jag har blivit kritiserad av politiker.\r\nMen rader av generaler och överstar, framför allt\r\npensionerade sådana, skriver att jag är det\r\nokunnigaste som finns och att jag inte begriper\r\nnågonting. Det är möjligt att jag är okunnigare än\r\nandra.</pre><pre>Jag trodde att det var ett speciellt förhållande när\r\ndet gäller att kunna behandla försvarets stora\r\nbyråkrati. Det är en gammal byråkrati, det är en\r\nhierarkisk organisation. Det är få där som tänker\r\npå försvaret i stort. Man har ingen lojalitet mot\r\nförsvaret, utan mer mot delar av det. Man är lojal\r\nmot något annat, som försvarsgren eller truppslag.</pre><pre>Man är t.ex att säga i flottan eller i kustartilleriet.\r\nDe kom samman 1902, men de har aldrig kommit\r\nsams. Inom flottan är man för ytfartyg, eller för\r\nubåtar. Vid det förra försvarsbeslutet ville vi dels\r\nförstärka ubåtsvapnet, dels kustrobotarna. Inom\r\nflottan var man många irriterade över detta\r\nförsvarsbeslut och har gjort åtskilligt för att\r\nsabotera det.</pre><pre>På samma sätt är det inom armén. Det är en fight\r\nmellan pansarfolk och infanterister, och den\r\nstackars helikoptern kommer aldrig in.</pre><pre>Det här har jag lärt mig, och det kan jag vara\r\ntacksam för. Men jag har lärt mig att förhållandet\r\ninte är något konstigt internationellt sett. Det är på\r\nsamma sätt i andra länder, att särintressen driver.</pre><pre>Det som hände i Pearl Harbor, varför hände det? I\r\noch för sig visste man sedan 20 år att det gick att\r\nsänka fartyg med hälp av flyg. Men det var\r\nförsvarsgrensstrider, och slutsatsen stoppades.</pre><pre>Jag har haft nytta av att lära mig hur en byråkrati\r\nfungerar, hur den hela tiden försöker manipulera\r\npolitiker och färga beslutsunderlag. Som\r\nriksdagsrevisor har jag haft tillfälle att följa några\r\nområden. Det har gällt sjukvården,\r\ngymnasieskolan och polisen. Det är samma\r\nproblematik där. Riksdagen fattar beslut, men\r\nstora aktörsgrupper handlar mot besluten.</pre><pre>Det finns delar av det svenska försvaret som har\r\nfungerat mycket bra. Vi har förmodligen ett av\r\nvärldens effektivaste flygvapen i och med att det\r\nråder en ganska hyfsad balans mellan numerär och\r\nkvalitet, och det gäller också flera av de marina\r\nstridskrafterna.</pre><pre>Men hur kan det komma sig att den svenska armén\r\när sådan, att om det hade blivit krig under de\r\nsenaste åren, hade det blivit en fullkomlig slakt?\r\nDet skulle ta 14 dagar att mobilisera brigaderna.\r\nNär de väl hade kommit in skulle det ha visat sig att\r\nen stor del av utrustningen inte fungerar, att man\r\ninte kan slåss på nätterna och att sjukvården snabbt\r\nskulle klappa ihop. Varför? Jo, därför att\r\npolitikerna har följt råden från ÖB, och ÖB sade ju\r\nvid det förra försvarsbeslutet att 28 brigader är den\r\nrätta avvägningen.</pre><pre>Jag hade föreslagit att man skulle ta bort de äldre\r\nbrigader, som riksdagen i och för sig redan 1972\r\nfattade beslut om att ta bort. Det var alltså ett\r\nriksdagsbeslut om att tio brigader skulle bort, men\r\ndetta beslut följdes inte. Vilka är de stora\r\nstrukturbeslut som har tagits? Ja, det var väl 1972\r\nårs försvarsbeslut, när man beslutade att ta bort de\r\ntio brigaderna. Men det beslutet genomfördes\r\nalltså inte.</pre><pre>När det gäller fredsorganisationen fattades ett\r\nbeslut 1982. Jag återkommer till det alldeles strax.</pre><pre>Sedan togs nya beslut om brigaderna. 1989/90 var\r\ndet aktuellt med indragning av nio brigader, och nu\r\ngäller det ytterligare två. I den meningen är\r\nnaturligtvis den strukturomvandling som\r\ngenomförs nu mer begränsad.</pre><pre>Jag tycker ändå att det här är det bästa\r\nförsvarsbeslutet, eftersom det som jag brukar säga\r\när en prinipiell återgång till 1925 års försvarsbeslut.\r\nDet var tre moment i det försvarsbeslutet.</pre><pre>För det första en prioritering av kvaliteten viktig.\r\nDet pratas ofta illa om 1925 års försvarsbeslut. Men\r\ndå inrättades flygvapnet, och man tog bort mycket\r\nav kavalleriet. Det är klart att vi hade kunnat\r\nbehålla ett stort kavalleri. Det hade Polen också\r\n1939.</pre><pre>För det andra var inriktningen flexibiliteten, att vid\r\nbehov skall krigsorganisationen kunna växa. Jag\r\nser öppningar. Vi kan på flygvapenområdet ha ett\r\nstörre antal krigsdivisioner än fredsdivisioner.</pre><pre>För det tredje har en rationell värnplikt kommit\r\ntillbaka. Det är kombinationen av detta som är\r\navgörande.</pre><pre>Olyckan i svensk försvarspolitik var låsningen i\r\nförsvarsbesluten 1914 och 1942. Ingen civiliserad\r\nstat kan fatta långsiktiga försvarsbeslut under\r\npågående världskrig. Då finns det ju inga\r\nekonomiska restriktioner. Men det är 1942 års\r\nförsvarsbeslut som har legat som en död hand över\r\nsvenskt försvar i 50 år. Nu går vi tillbaka till idéerna\r\nfrån 1925.</pre><pre>Jag har i min motion citerat vad Bertil Ohlin skrev\r\n1942: I krig skall man naturligtvis satsa oerhört\r\nmycket på att ge effekt i närtid, men man skall inte\r\nbinda upp sig. Men det var i samband med\r\nvärldskriget som riksdagen gick tillbaka till det\r\nvärnpliktssystem som rådde före 1925, och man\r\nlåste sig också vid med en organisation. En kritik\r\nmot det här huset är att man efter 1914 kunde\r\nompröva beslutet redan efter ett decennium. Men\r\natt gången efter skulle ta fem gånger så lång tid!</pre><pre>Frågan är vad som har varit det stora hindret. En\r\nfaktor är naturligtvis myndigheterna, som har gjort\r\nallt vad de kunnat för att påverka politiken. Beslut\r\nman har ogillat har man ibland inte följt. Man har\r\nhela tiden försökt färga underlaget. Efter beslutet\r\n1972, när riksdagen beslutade att ta bort tio\r\nbrigader men myndigheterna ändå behöll dem,\r\nmåste man inse att det inte funkar. Pengarna räcker\r\ninte till grejor till dessa brigader. Han måste då\r\ndölja bristen! Hade han angett de 14 miljarder som\r\nfattas i form av ammunition, livremmar, snökedjor\r\noch allt vad det är, hade det ju kommit fram. Men\r\nmyndigheterna förnekade att bristerna fanns.</pre><pre>Försvaret är ett område där man kan hemlighålla\r\nsaker och ting. Också höga befattningshavare kan\r\nsäga att man inte kände till bristerna.</pre><pre>Det här gäller ju inte bara den militära sidan. Jag\r\nknyter an till vad Iréne Vestlund sade. 1987 års\r\nförsvarspolitiska beslut innehöll nytänkande\r\nframför allt på den civila sidan. Också där hade\r\nsärintressen styrt. Vi hade en uthållighet på tre år\r\nför teko och skor. Inget land har någonsin uppgivit\r\nsin frihet på grund av skobrist, och det har aldrig\r\nfunnits någon tanke på att Sverige skulle bli det\r\nförsta. Men för att möta det scenariot satsades\r\nhundratals miljoner kronor, och dessutom har vi de\r\nimportrestriktioner som gör att en vanlig svensk\r\nbarnfamilj fick betala 2 000--3 000 kr. mer för\r\nkläder.</pre><pre>Samma långa uthållighet gavs på livsmedelssidan,\r\nför att möta tre års avspärrning. Men sjukvården\r\nklappade ihop redan efter tre fyra veckor. Det fick\r\nvi oerhört mycket kritik för, att vi införde\r\ninsatstider rätt över. Vidare minskade vi pengarna\r\ngenom att vi gick över till ett system som innebar\r\natt vi inte skulle ha så stora lager och att vi skulle gå\r\növer till mindre oljeanvändning. Men det finns\r\nalltid myndigheter som säger att det gäller att få så\r\nmycket pengar som möjligt. Politikernas roll är\r\nenligt dem en och allena, nämligen att klå\r\nskattebetalarna på pengar att ge till\r\nmyndigheterna. Men vår uppgift är ju att få saker\r\noch ting att fungera.</pre><pre>Nu börjar också skyddsrumsbehovet att prioriteras.\r\nMyndigheterna har tidigare intensivt motarbetat\r\ndetta. Det har ännu inte kommit till stånd, och det\r\när därför alldeles nödvändigt att riksdagen säger att\r\nvi måste göra en prioritering. Vi har stora hinder i\r\nett centralt verk, och länsstyrelsernas\r\nförsvarsenheter, där alla sitter som revirbevarare\r\noch även fungerar som opinionsbildare mot den\r\npolitiska nivån.</pre><pre>Att civilförsvaret inte fungerar beror på att\r\nvärnpliktiga endast förts till det militära försvaret.\r\nVad är det som gör att Sveriges försvar har så stora\r\nobalanser? Jo, orsaken till detta är att\r\nförsvarseffekten icke har varit det avgörande, utan\r\ndet viktiga har varit den allmänna värnplikten som\r\nprincip. Det spelar ingen roll om vi har 28 eller 20\r\nbrigader eller ingen brigad alls om man säger att\r\nvarje man ändå skall utbildas minst i sju och en halv\r\nmånad. Det här har varit en princip, som sedan har\r\nblivit dogm och sedan har blivit hysteri.</pre><pre>Som liberal kan jag väl säga att idén om allmän\r\nvärnplikt började med en artikel. Man kan\r\nnaturligtvis gå tillbaka och säga att den i någon\r\nmening fanns redan århundraden tidigare i och med\r\nfolkuppbådet och utskrivningssystemen. Men i den\r\nmoderna meningen är det en artikel av Viktor\r\nRydberg i Handelstidningen 1859 som ligger\r\nbakom, och andra liberaler var August Blanche,\r\nJulius Mankell, S. A. Hedlund, och Adolf Hedin.\r\nFör dem hängde den här frågan ihop med den\r\nallmänna rösträtten.</pre><pre>Tanken att värnplikt går ut på att mycket folk\r\ninnebär ett starkt försvar, den tanken dog\r\nbokstavligen vid Verdun 1916. Avsikten var inte att\r\nta Verdun, utan Tyskland skulle döda så mycket\r\nsom möjligt av Frankrikes unga manliga\r\nbefolkning. Problemet var bara att Tyskland i stort\r\nsett förlorade lika många människor. Efter detta\r\nvar idén död. När kulsprutan fanns räckte det inte\r\nmed att man hade mycket folk.</pre><pre>Hur har då denna idé kunnat fortsätta att styra?\r\nOfficersgrupper menar att har man allmän\r\nvärnplikt kan man inte gå till politikerna och säga\r\natt alla regementen måste vara kvar, att alla\r\nofficersbefattningar måste vara kvar och att man\r\nockså måste få pengar till utrustning. Sedan märker\r\nman att organisationen är så stor att man måste\r\ndölja behovet av utrustning, för annars kommer\r\npolitikerna att ändra på organisationen.</pre><pre>Det som är förödande är inte bara att det militära\r\nförsvaret sedan andra världskriget har utbildat\r\nhundratusentals värnpliktiga som inte har behövts.\r\nTill dessa har försvaret sagt: Nu har du gjort dina\r\nsju eller tio månader. Tack för oss! Blir det krig\r\nkommer vi inte att kalla in dig.</pre><pre>Samtidigt har civilförsvaret inte fungerat, eftersom\r\nman där inte har fått utbilda unga. Nu pågår\r\nförsöksverksamhet på det här området i Malmö och\r\nGöteborg, men inte till det fick man använda\r\nvärnpliktiga. I stället fick man ta in vapenfria. Vad\r\nman ville veta var vad man kan lära sig på sex\r\nmånader, men det finns en lag som säger att\r\nvapenfria skall ligga inne mycket längre. Då får\r\nman alltså lov att säga: Vad kan du efter sex\r\nmånader? Räkna inte det du lärde dig under tiden\r\ndärefter. Det råder alltså fullkomlig hysteri på det\r\nhär området.</pre><pre>Det var väldigt nära att riksdagen 1982 fattade ett\r\nbeslut som innebar en direktrekrytering till den\r\ncivila sidan. Men detta stoppades av en överste i\r\nförsvarskommittén som sade att det var ett hot mot\r\nden allmänna värnplikten. Partierna -- utom\r\nfolkpartiet -- sade då nej till direktrekrytering. Det\r\när tio förlorade år, som naturligtvis har inneburit att\r\ncivilförsvaret inte fått en chans att funka. Om du\r\ninte utbildar 20-åringar kan det aldrig kompenseras\r\nsenare. Du kan aldrig begära att 30- eller 40-åringar\r\nskall ställa upp på att med tvång bli utbildade tre\r\neller fyra månader. Det är en helt bisarr tanke att\r\nde skulle tas från sina jobb.</pre><pre></pre><pre>Det som har hänt nu senast är att blockeringen har\r\nbrutits. Jag ser för resten att Roland Brännström\r\nfinns här i dag. Pliktutredningen under honom\r\ntittar mycket förutsättningslöst på dessa frågor. Det\r\nhandlar om alla behov, såväl militära som civila.\r\nFrågan är vilken metod man skall tillämpa vid\r\nuttagningen. Förmodligen blir det om en\r\nkombination. Man kan titta på individen. Det\r\ngäller att mäta och bedöma vederbörandes förmåga\r\nosv. Men det gäller också att se till vad\r\nvederbörande vill och vilken utbildning personen i\r\nfråga har.</pre><pre>När det gäller byggnadsberedskapen -- det kan\r\nhandla om byggandet av t.ex. befästningar och\r\nbroar -- är det mycket viktigt att ta vara på t.ex. en\r\nbyggnadsarbetares erfarenheter i stället för att\r\nutbilda honom till skyttesoldat. Det vore ju litet\r\n''knäppt'' att utbilda honom till en sådan.</pre><pre>Om det är så att det för den som skall göra\r\nvärnplikten handlar om resor som kostar 40 000 kr.\r\när det bättre att ta en grabb som bor på andra sidan\r\nav regementsstaketet, även om den här grabben\r\nskulle vara någon centimeter kortare t.ex.</pre><pre>Det som jag tycker är avgörande här är att vi\r\nkommer bort från tidigare synsätt.\r\nFörsvarsministern säger ibland att det här beslutet\r\nskulle innebära efterkrigstidens största\r\nstrukturomvandling, men det är icke sant. I fråga\r\nom strukturomvandlingen av både\r\nkrigsorganisationen och fredsorganisationen har\r\ndet förekommit betydligt större beslut. Jag tänker\r\npå besluten 1972, 1982 och 1989/90. Det nya nu är\r\nden ädnrade synen på värnplikten.</pre><pre>Det är alltså viktigt med en kombination av alla tre\r\nmomenten från 1925: kvaliteten, flexibiliteten och\r\nett rationellt användande av personalen. Det är\r\nförverkligandet av den här kombinationen som är\r\ndet nya.</pre><pre>Jag måste något kommentera framför allt Arne\r\nAnderssons kritik mot 1987 års försvarsbeslut. När\r\ndet gällde den civila sidan blev det helt enkelt fråga\r\nom ett politiskt kommando för första gången. Jag\r\nhävdar att nämnda försvarsbeslut var bra. Det\r\ninnebar att vi skulle satsa på kvalitet vad gäller\r\narmén. Vi visste nämligen mycket väl att armén inte\r\nfungerade. Att det inte gick att fatta beslut i det\r\nsammanhanget berodde helt enkelt på att utlovat\r\nunderlag inte kom.</pre><pre>Beträffande kritiken vill jag säga följande. Trots att\r\njag nog var den som kom med mest kritik hade jag\r\nen alldeles för positiv inställning. Jag sade: Ta bort\r\nIB 66. Nu vet vi att ännu mer måste bort.</pre><pre>Tror någon att vi kunde säga: Ni får de här 6,8\r\nmiljarderna extra. Men sedan får ni en in blanco-\r\nfullmakt. Ni kan ju ha gömt undan grejer och det\r\nkanske inte funkar.</pre><pre>Det var mycket bra att man ändå tvingade fram\r\nsanningen. Vi visste mycket väl att åtgärder skulle\r\nha vidtagits för länge sedan. Jag upplevde att det\r\nvar positivt att de här bristerna kom fram.</pre><pre>Dessutom -- nu är jag litet personlig -- var jag rätt\r\nirriterad över Carl Bildt. Vi båda satt alltså med i\r\nförsvarskommittén, och jag hävdar att jag faktiskt\r\nvar mera aktiv än han. Jag ifrågasatte\r\nmyndigheternas siffror. Men när vi kom dithän att\r\nbeslut skulle fattas ville Carl Bildt ha 2,5 miljarder\r\nmera. För nästan alla de pengarna skulle han köpa\r\n15 Viggenplan till -- men det var icke fråga om ett\r\nöre mera i prisreserv! Vi befann oss då i precis\r\nsamma situation som nu.</pre><pre>En svårighet här är de problem som alla politiska\r\npartier har haft med myndigheter som vilseleder.\r\nMen då säger man i något parti att det är\r\npolitikernas eller de andra partiernas fel att det är\r\nsom det är. Det tycker jag på något sätt är att\r\nfriskriva byråkratin, vilken ju alltid tjänar på att ett\r\nparti försöker lägga skulden på ett annat parti.</pre><pre>Rent sakligt kan man säga att det var mycket bra att\r\nvi inte satsade nästan 2 miljarder på ytterligare 15\r\nJaktviggar utrustade med annan radar än övriga,\r\nsärskilt som problemet i nuläget är att vi har för\r\nmånga flygplan. JAS kommer alltså i ett för stort\r\nantal och för tidigt. Det innebär att vi måste skrota\r\nbefintliga resurser i förtid.</pre><pre>Sture Ericson talade om materielindex. Men jag\r\ntycker att han har fel på den punkten. Själv tycker\r\njag att det är riktigt att ha ett materielindex.\r\nErfarenhetsmässigt vet vi att försvarsmaterielen\r\nutvecklas snabbare än vad ett allmänt\r\nkonsumtionsindex gör.</pre><pre>Jag tycker att Sture Ericson gör samma fel som en\r\ndel myndigheter verkar göra om han tror att vi har\r\nutlovat en ökning. Försvarsbeslutet kan ju mycket\r\nväl innebära att försvarsanslagen skall dras ner med\r\n10 eller 20 %. Ramen minskas sedan i motsvarande\r\nomfattning. Men inom ramen skall ändå\r\nmaterielandelen finnas. På samma sätt är det med\r\nlöneindex. Det spelar ingen roll om försvarsramen\r\när på 20, 25 eller 30 miljarder. Oavsett vad som\r\ngäller skall det finnas ett löneindex.</pre><pre>Så några ord om fredsorganisationen. Det är\r\nnödvändigt att minska antalet fredsförband och att\r\ndra ner när det gäller den funktionen av\r\nkrigsorganisationen. Jag är en av dem som tycker\r\natt det som gjorts både den här gången och förra\r\ngången är mycket olyckligt. Roland Brännström\r\noch jag tillhörde dödspatrullen. Vi var alltså några\r\npolitiker från olika partier som åkte runt i landet\r\noch besökte olika förband. Vi vägde alla saker mot\r\nvarandra. Det gällde byggnaderna, personalen, hur\r\nnära de värnpliktiga bodde, operativa\r\nförhållanden, sysselsättning etc. Det kan handla\r\nom ett tiotal olika variabler som vi vägde mot\r\nvarandra.</pre><pre>Det här är inte konstigare än t.ex. byggandet av en\r\nbro. Öresundsbron kräver säkert många fler\r\nvariabler. För exempelvis en ny gymnasiereform\r\nbehövs det kanske hundra olika variabler.</pre><pre>Sedan säger man: Ja, men det här gick inte.\r\nRegeringen sade ju nej beträffande två av\r\nförbandsanläggningarna. Därpå säger riksdagen\r\nnej på ytterligare några punkter. Det var ju så att\r\nsäga en nattlig uppgörelse mellan moderater och\r\nsocialdemokrater. Det handlade om att behålla ett\r\nmilo i Värmland, där det fanns en lokal opinion.</pre><pre>Riksdagen fattar beslut. Men myndigheter följer\r\ninte alltid fattade beslut. Jag vill som exempel\r\nnämna K 1 och Näsbypark. Socialdemokraterna --\r\nsom jag kan glädja genom att nämna detta -- har en\r\nreservation i anledning av min motion. Egentligen\r\när det en makalös läsning beträffande det som har\r\nhänt.</pre><pre>Det är lätt att säga: Gör ingenting alls! Men jag tror\r\natt människor i dag ändå känner att det är\r\nnödvändigt att det kommer ett rationellt förslag.</pre><pre>Vad som hänt 1989 och vad som händer nu är att\r\nman låter de militära myndigheterna lägga fram\r\nförslag. Därför har det aldrig gjorts en samlad\r\nbedömning där allt har vägts in, utan någon har sett\r\ntill att vi fått ett panikbeslut om I 21. Detsamma\r\ngäller egentligen flottiljerna.</pre><pre>Inför framtiden måste man gå tillbaka och se på vad\r\nsom hänt. Men det skulle inte förvåna mig -- jag\r\nsäger detta efter att ha studerat dagens talarlista --\r\nom en stor del av anförandena i dag handlar om\r\nfredsorganisationen och ganska få av dem om\r\nkrigsorganisationen. Här har ett fundamentalt fel\r\ngjorts från myndigheternas sida.</pre><pre>Jag tror att man hemma i Gävle skulle ha accepterat\r\ndessa saker mycket lättare om man hade känt att\r\nhär har politiker vägt alla faktorer mot varandra.\r\nMen nu kan man på politisk resp. militär nivå skylla\r\nifrån sig. Ingen har egentligen något ansvar. På\r\nliknande sätt har det varit på flygvapensidan.</pre><pre>Så en sista reflexion om flygflottiljerna. Det har\r\ngått till på följande sätt. I försvarskommittén i\r\nsamband med föregående försvarsbeslut kunde\r\nman höra: Vi är i färd med att skaffa oss robot 15,\r\nsom är en mycket bra robot. Den skall användas till\r\nJAS, och den kommer att anskaffas och vara\r\nslutlevererad 1989 eller 1990, om jag minns rätt.</pre><pre>Då sade någon: Men snälla nån, den skall sitta på\r\nJAS, och första divisionen kommer 1995. Tänk om\r\ndet blir krig 1991 eller 1992! Hur skall vi då kunna\r\nförklara för svenska folket att det finns\r\nsjömålsrobotar till ett värde av hundratals miljoner\r\nkronor i olika förråd -- robotar som inte kan\r\navlossas förrän senare under 90-talet? Det här går\r\ninte ihop. Vi kan inte förklara detta.</pre><pre>Ja, men skulle det inte gå att använda Viggen?\r\nfrågar någon. Då säger man från myndigheterna:\r\nDet har vi inte tänkt på.</pre><pre>40 miljoner skulle det kosta -- en liten summa. Det\r\nhär är vad vi minns.</pre><pre>Det innebär att det när det gäller Attackviggarna\r\nkan bli två generationer -- dels de med tidigare\r\nrobotar, dels de nya. Det betyder egentligen en\r\nfördubbling av attackkapaciteten.</pre><pre>Men när det blir fråga om verkligheten hör man\r\nteknikerna på flottiljerna säga: Ja, stoppar man in\r\nden här lilla datorn för att kunna sätta robot 15 på\r\nAttackviggen får man på köpet de andra vapnen\r\nockså. Man kan sätta på bombkapslar, jaktrobotar\r\noch radarjaktrobotar.</pre><pre>Problemet är att man kan sätta hela programmet på\r\nSpaningsviggarna också. Plötsligt har vi åtta och en\r\nhalv division. Det är det som ligger bakom att det i\r\ndet här läget är rimligt att gå ned till sju divisioner.\r\nDet är under alla förhållanden bortåt en\r\nfördubbling av den attackkapacitet vi har.</pre><pre>Slutsatsen blir naturligtvis att om vi gör den\r\nminskningen -- eftersom JAS-systemet innebär att\r\nvi skall gå ned till 16 divisioner -- är det en\r\nbesparing som är rätt viktig. Men då måste man\r\nlägga ned en flottilj. Till dem som utgår från att\r\nflottiljerna är det viktiga kan jag säga att det är\r\nnödvändigt att lägga ned en flottilj. Sedan kan man\r\ndiskutera vilken det skall vara. Men tanken att ha\r\nkvar alla flottiljer är i grunden alldeles orimlig, för\r\ndå skulle vi den närmaste tiden lägga ned mycket\r\npengar på att behandla en organisation.</pre><pre>Herr talman! Jag yrkar bifall till utskottets förslag i\r\ndess helhet.</pre><pre>(Applåder)</pre><pre>Anf. 25  STURE ERICSON (s) replik:</pre><pre>Herr talman! Det här blir ett något ovanligt\r\ngenmäle.</pre><pre>Eftersom detta är den sista större försvarsdebatt\r\nsom Hans Lindblad deltar i här i riksdagen, då han\r\nhar bestämt sig för att lämna riksdagen i slutet av\r\ndetta år, tycker jag att det finns anledning att göra\r\nnågra konstateranden. Hans Lindblad har varit en\r\nmycket kunnig försvarsdebattör, så kunnig också i\r\ndetaljer att det ibland har gjort det svårt för oss\r\nandra att riktigt hänga med. Han har därför ibland\r\nfått föra sin egen debatt mot konservativa krafter i\r\npolitiken och framför allt inom den militära\r\nbyråkratin.</pre><pre>Så här i efterhand kan man konstatera att Hans\r\nLindblad har haft rätt i det mesta han har sagt om\r\nförsvaret och försvarsbyråkratin. Ibland har han\r\nt.o.m. haft rätt när han har kritiserat oss\r\nsocialdemokrater. Personligen är jag förvånad över\r\nhur Folkpartiet hushållar med sina resurser, när\r\nman nu släpper i väg Hans Lindblad från riksdagen,\r\nmen det skall jag inte lägga mig i.</pre><pre>Det är en stor förlust för försvarsutskottet och för\r\nriksdagen när Hans Lindblad nu drar sig ur\r\nverksamheten här i huset. Vi vill gärna hylla Hans\r\nLindblad för en stor och självständig insats samt\r\ntacka för alla de inspirerande diskussionerna. Vi\r\nhoppas få fortsätta de diskussionerna även utanför\r\nriksdagen.</pre><pre>(Applåder)</pre><pre>I detta anförande instämde Christer Skoog (s),\r\nKarin Wegestål (s), Britt Bohlin (s), Iréne Vestlund\r\n(s), Jan Jennehag (v), Sven Lundberg (s) och\r\nBarbro Evermo Palmerlund (s).</pre><pre>Anf. 26  HANS LINDBLAD (fp) replik:</pre><pre>Herr talman! Jag tror att försvarsutskottet har en\r\nmycket viktig uppgift. Nu skall jag röja en\r\nhemlighet: det här utskottet har inte så mycket att\r\ngöra som andra utskott. Men försvarsutskottet har\r\nmöjlighet att följa upp det vi har beslutat. Det finns\r\nen riksdagsutredning som säger att utskotten måste\r\ngå tillbaka och se vad som har hänt. Det har det här\r\nutskottet gjort.</pre><pre>Sture Ericson påpekade att det gjorts 15\r\ntillkännagivanden. Jag tycker att det är jättebra att\r\nett utskott har tid att göra det. Det påstås att när\r\njordbruksutskottet höll på med miljöpropositionen\r\nfick det ta 36 sekunder per yrkande, inkl. alla\r\nföredragningar. Tillkännagivanden finner man\r\nockså om man läser texten. Jag menar att\r\nmyndigheter skall läsa dessa. Det gör de i och för\r\nsig inte. De bryr sig inte om vad riksdagen säger.\r\nMen man skall titta både på det som riksdagen\r\nsäger och på de formella tillkännagivandena. Det är\r\nviktigt att besluten följs upp. Försvaret har haft\r\nfemårsplanering. Vi är nu på väg mot\r\ntreårsbudgetering. Det kräver att utskottet tar\r\nmycket mer aktiv del.</pre><pre>Jag menar att det förmodligen inte hade gått så\r\nfruktansvärt illa med svenskt försvar om de\r\nnuvarande ledamöterna hade varit med tidigare,\r\noch det är egentligen tjejerna som är skillnaden. De\r\ngår inte på sådana saker som att det skall vara ett\r\njättestort försvar men att det inte spelar någon roll\r\nom grabbarna har skyddsvästar eller att pengarna\r\nsom anslås till sjukvårdshelikoptrar stoppas in för\r\natt behålla en stor organisation. Med Iréne, Britt,\r\nKarin och Barbro, och tidigare Kerstin Ekman och\r\nGunhild Bolander har vi fått ett stort kvinnligt\r\ntillskott. Det har varit lättare att prata sakligt med\r\ndem, för grabbarna har på något sätt varit styrda av\r\neller vana vid att ha tilltro till myndigheter. Jag tror\r\natt det är oerhört viktigt för det svenska\r\nförsvarsutskottet att ha en aktiv roll. Det här är ett\r\nområde där det mycket ofta råder enighet över\r\npartigränserna, och då måste utskottet ta\r\nkommandot.</pre><pre>Detta är samtidigt en vädjan till försvarsministern.\r\nNu får vi en myndighet i försvarsmakten. Det\r\nbehövs, för den här organisationen har varit så\r\nsplittrad. Det behövs en stark ÖB. Men det innebär\r\natt vi måste ha en politisk nivå över. Egentligen har\r\nvi SSLP eller motsvarande. Den funktionen måste\r\nstärkas. Det får inte vara så att överbefälhavaren\r\ntalar om vilket hotet är. Nu gör han inte det. Han\r\när egentligen kameral och talar bara om hur mycket\r\nde olika anslagen har ökat. Det kan man mycket\r\nbättre använda riksdagens utredningstjänst till.\r\nEnligt min mening behövs det ingen ÖB-\r\nmyndighet. Operativa frågor vill man över huvud\r\ntaget inte prata om. Men det är absolut nödvändigt\r\natt utvärderingen görs av parlamentet, och då är\r\ndepartementet parlamentarikernas organ. Kalla\r\nhellre parlamentarikerna ytterrock än nattmössa.\r\nDär tycker jag verkligen att försvarsministern\r\nknölar till det.</pre><pre>Det är mycket viktigt att parlamentet har ansvar.\r\nMen det gäller också de övriga utskotten. Jag\r\ntycker att försvarsutskottet kan berätta för\r\nsocialutskottet och utbildningsutskottet att man\r\nmåste göra en uppföljning när man beslutar\r\nnågonting. Det jag tycker att jag har lärt mig mest\r\nav i det här huset är faktiskt att vara\r\nriksdagsrevisor. Jag blir mörkrädd när jag ser hur\r\nmånga av de beslut som vi fattar blir någonting helt\r\nannat än som avsetts och resp. fackutskott icke\r\nreagerar. Där tror jag att försvarsutskottet har haft\r\ndet litet lättare i och med att vi har haft litet mindre\r\natt göra än de andra utskotten, lagutskottet\r\nundantaget. Men det är ändå mycket väsentligt att\r\nriksdagen tar på sig den funktionen, annars kan\r\nskattebetalarnas pengar aldrig bli riktigt använda.</pre><pre>Jag är också rörd över all den vänlighet som visas\r\nnär så många i utskottet reser sig för min skull. Jag\r\nskall också resa mig för er någon gång.</pre><pre>Anf. 27  ARNE ANDERSSON (m) replik:</pre><pre>Herr talman! Jag skulle faktiskt också ha kunnat\r\nresa mig för en stund sedan, om jag inte redan hade\r\nbegärt ordet för att harangera Hans Lindblad. Jag\r\ngör alltså inte det här inlägget för att kritisera att\r\nHans Lindblad hade synpunkter på det jag sade om\r\n1987 års beslut. Jag skulle kunna kommentera det\r\nmed att säga att Hans Lindblad anser att 1925 års\r\nbeslut var ett bra beslut. I det perspektivet tror jag\r\natt det är lättare att förstå att också 1987 års beslut\r\nvar ett godtagbart beslut. Om detta kan vi ha olika\r\nmening.</pre><pre>Däremot kan vi inte ha olika mening om det salt\r\nsom Hans Lindblad utgör i debatten. De stundtals\r\nväldigt många som har lyssnat till den del av\r\ndebatten som har varit har märkt att Hans Lindblad\r\ni många avseenden inte är lik oss andra. Nästan\r\nuteslutande är detta en tillgång av det enkla skälet\r\natt de som vågar vara så pass annorlunda, såväl vad\r\navser åsikter som debatteknik, kanske kommer att\r\nsaknas i riksdagen av det skälet. Sedan fem sex år\r\ntillbaka har jag haft förmånen att var\r\nutskottskamrat med Hans Lindblad, och jag har\r\naldrig kunnat bortse från att det i utskottet sitter en\r\nså kolossalt kompetent person, som ändå inte har\r\nspelat huvudrollen, utan spelat sin alldeles egen\r\nroll, på sitt alldeles egna sätt. Det är en\r\naktningsvärd roll.</pre><pre>Hans! Eftersom du i utskottet -- jag kan inte minnas\r\natt du har sagt det här i dag -- har talat om att du\r\navser att inte finnas med när utskottet\r\nsammanträder i höst, i varje fall inte som ordinarie\r\nledamot, vill jag å utskottets vägnar tacka dig och\r\nhoppas att du skall ha kul med det du tänker göra.\r\nDu har kanske skämtsamt, kanske med en glimt i\r\nögat, kanske med berått mod sagt: Ni skall nog få\r\nreda på vad ni är för några, för jag skall gå hem och\r\nskriva. Oberoende av vad du skriver, Hans, vill jag\r\ngärna säga att det kittlar nerverna att vänta på det\r\ndu skriver. Tack skall du ha för trevligt arbete\r\ntillsammans i utskottet.</pre><pre>Anf.28  HANS LINDBLAD (fp) replik:</pre><pre>Herr talman! Jag är naturligtvis tacksam för vad\r\nutskottets ordförande sade.</pre><pre>Det gällde beslutet 1925. Det är väsentligt att se\r\nvilka principer som gäller. Det var bra att rusta upp\r\noch dåligt att rusta ner. 1925 var man oerhört\r\nframsynt. Däremot kan man kritisera politiker\r\noerhört kraftigt för att de på 1930-talet, efter det att\r\nHitler hade kommit till makten, inte reagerade\r\nsnabbare.</pre><pre>Till dem som berömmer 1936 års försvarsbeslut,\r\nsom innebar en tioårig upprustning fram till 1946,\r\noch talar illa om 1925 års beslut vill jag säga: Titta\r\npå vilka nedrustningar de krigförande länderna\r\ngjorde. De var oerhört mycket kraftigare\r\nneddragningar.</pre><pre>Här oberopades olika tolkningar av\r\ntillkännagivandet om nedläggning av vissa\r\nregementen. I 14 och P 2 nämndes därför att de\r\nbrigaderna skall bort. Eftersom dessa brigader\r\nändå skall bort, är det väl ändå rimligt att inte låta\r\ndet faktum att regementchefen vill ta hänsyn till\r\npersonalen bli helt avgörande. Men det kan man\r\ninte säga om ett förband som producerar artilleri\r\noch luftvärn för andra. Man kan inte i samma\r\nsituation säga att nu lägger vi ned utbildningen. När\r\ndet gäller nedläggning av F 13 kan man tillämpa\r\nprecis samma resonemang. Om vi hade en militär\r\nchef i riksdagsrestaurangen, och man skulle sätta in\r\nett nytt bord, skulle han kunna säga:''Från den 18\r\nseptember är riksdagsrestaurangen nerlagd.'' Men\r\ndagen efter öppnas en ny restaurang med annat\r\ninnehåll än bord. De tänker så fyrkantigt.</pre><pre>En sista reflektion. Vi har sagt att det är väsentligt\r\natt man vid nedläggningen av dessa förband tar till\r\nvara alla möjligheter att sysselsätta personalen. Jag\r\nfick reda på en obehaglig sak i Växjö i förra veckan.\r\nDet finns en bra matsal, fint kök och duktig\r\npersonal. Kommunen vill att personalen skall ta\r\növer mathållningen i en gammal skola. Kommunen\r\nskulle ta över personalen. Sedan skulle man skicka\r\nmat till skolan, ålderdomshem och dagis. Men så\r\nsäger byggnadsstyrelsen nej till detta! Man säger\r\nnej, fast ingen människa tänker köpa den matsalen.</pre><pre>Samma sak får inte hända på de förband som nu\r\nläggs ned. Precis som utskottet har sagt måste man\r\nta hänsyn till personalen, om man kan anställa den\r\npå något sätt. Om de anställda t.ex. vill fortsätta\r\nverksamheten, reparera traktorer, lastbilar och\r\nbussar, måste de få göra det utan att någon central\r\nmyndighet kommer och säger nej och ser oerhört\r\nbyråkratiskt på det.</pre><pre>Jag vet att det är ministerstyre. Jag vet inte om\r\nförsvarsministern instämmer med mig, men jag är\r\növertygad om att han ändå tycker som jag.</pre><pre>Anf. 29  Försvarsminister ANDERS BJÖRCK\r\n(m):</pre><pre>Herr talman! Eftersom jag vet att kammarens\r\nledamöter är mycket tystlåtna, kan jag väl ändå få\r\nsäga att jag tycker som Hans Lindblad, bara det\r\ninte kommer vidare till byggnadsstyrelsen.</pre><pre>Herr talman! Mitt budskap från talarstolen är\r\ntvåfaldigt. Det ena är att jag instämmer i vad Sture\r\nEricson och Arne Andersson har sagt om Hans\r\nLindblad. Han har varit ett salt i debatten, men inte\r\nbara ett salt i försvarsdebatten. Genom sitt\r\neminenta kunnande har han faktiskt kunnat\r\npåverka mycket mer än vad många är medvetna\r\nom. Det krävs oerhörda kunskaper för att kunna ge\r\nsig på de komplicerade strukturer och den byråkrati\r\nsom finns inom försvaret. Men det skall\r\nparlamentariker inte vara rädda för.</pre><pre>Jag instämmer alltså i Sture Ericsons och Arne\r\nAnderssons tack till Hans Lindblad. Jag har inte\r\nalltid tyckt som han, men det har varit ganska ofta\r\njag har tyckt att han åtminstone har haft en\r\nordentlig tavelträff. Det är mer än det ibland har\r\nvarit fallet i debatten i övrigt. Hoppas att Hans\r\nLindblad, när han nu lämnar riksdagen vid\r\nårsskiftet, inte förtröttas utan fortsätter att delta i\r\nden försvarsdebatt som är nödvändig.</pre><pre>Det andra som jag vill säga till bl.a. Hans Lindblad\r\när: Eftersom jag delar Hans Lindblads uppfattning\r\nom att det här är ett svårstyrt pastorat för\r\nriksdagen, försvarsutskottet, departmentet och\r\nandra, kommer vi att genomföra en\r\nomorganisation av försvarsdepartementet den 1\r\njuli, alltså i sommar. Den är avsedd att ge oss ett\r\nbättre grepp när det gäller styrning av de\r\nriksdagsbeslut som vi ändå är de första att försöka\r\ngenomföra. Det är svårt med den gammalmodiga\r\nstruktur som finns i dag inom departementet. Det\r\när också svårt med den ledningsorganisation som\r\nfortfarande finns. Där har utskottet ställt sig bakom\r\nförslaget om en förändring den 1 juli 1994. Det står\r\nuttryckligen i propositionen att det är viktigt att\r\nman på den politiska nivån får tillräckliga styr- och\r\nkontrollmöjligheter. Båda delarna behövs\r\nnämligen. Sedan får vi försöka göra vårt bästa för\r\natt i samråd med riksdagen, den beredning som\r\nkommer att tillsättas, se till att vi får en bättre\r\nkontroll över verksamheten. Inte minst det svenska\r\nförsvaret kommer att tillhöra vinnarna i det\r\nsammanhanget.</pre><pre>Anf. 30  HANS LINDBLAD (fp) replik:</pre><pre>Herr talman! Det är inget problem för mig att\r\nlämna försvarspolitiken, för jag upplever att vi har\r\nen försvarsminister och en regering som säger att\r\nkvaliteten är viktig. Det var en socialdemokrat,\r\nSture Ericson, som talade precis som jag skulle ha\r\ngjort för 15 år sedan. Det som var alldeles omöjligt\r\nförut är nu allmän egendom. Jag är inte oense med\r\nnågon, så det känns onödigt att sitta kvar.</pre><pre>Bara en liten varning. Här fattar vi beslut, men vad\r\nblir det sedan? Det kommer myndigheter som\r\nsäger: ''Vi vill kalla in värnpliktiga ändå.'' För det\r\när inte säkert att alla har vänt på sin kant. Det är\r\ntragiskt att man fattar beslut men att det sedan blir\r\nnågonting annat.</pre><pre>Jag är också övertygad om att det inte kommer att\r\nbehövas 16 brigader. Naturligtvis kommer vi att\r\nbehöva betydligt färre om några år, såvida\r\nhotbilden inte blir radikalt annorlunda. Men jag\r\nhar inte fört något stort liv om detta. Frågan var\r\nvilken tidpunkt för nedläggningen man väljer. Det\r\när inte kapitalförstöring att behålla brigaderna\r\nnågra år till, tvärtom kan man göra det. Men vill\r\nman spara pengar åt skattebetalarna skall man säga\r\nvilka förband inom fredsorganisationen som skall\r\nläggas ned. Det sticker folk i ögonen om man lägger\r\nner förband året efter det att man investerat, men\r\ndet vill inte riksdagen peka ut i dag. Man gör detta\r\nmed öppna ögon, och det tycker jag är synd.</pre><pre>Väldigt personligt: Jag har inte varit särskilt aktiv i\r\nfråga om försvaret under det senaste året. Jag\r\ntycker att det är på väg åt rätt håll. Men jag märker\r\natt vi har samma problem inom hela den offentliga\r\nsektorn. Jag tror att -- och det är ärligt menat -- det\r\nförsvarsutskottet har gjort under de senaste åren,\r\negentligen ända sedan 1971, nämligen beslutat följa\r\nupp planeringen, har andra utskott mycket att lära\r\nsig av.</pre><pre>Jag blir ibland som riksdagsrevisor chockad. Jag går\r\nt.ex. på ett sammanträde hos svensk polis och\r\ntänker: Vad fasen har justitieutskottet gjort? Eller\r\nså tänker jag: Kan man aldrig utvärdera svensk\r\ngymnasieskola? Politikerna invänder med att säga\r\natt de inte har tid. Men vi kan inte ha ett parlament\r\ndär politikerna inte har tid att se hur det är i den\r\nsvenska verkligheten. Därför måste alla inom den\r\noffentliga sektorn och politiker som får skäll för\r\nbesluten se till att det de beslutar är det väsentliga.\r\nDet får inte bli så att särintressen, byråkrater, stora\r\norganisationer och personal får styra. Här måste\r\nman ta sitt ansvar. Där har vi lärt oss oerhört\r\nmycket i försvarsutskottet.</pre><pre>Det har varit stimulerande för mig att se att det jag\r\nlärt mig på det här området förmodligen är\r\napplicerbart på de allra flesta områden och med all\r\nsäkerhet också inom landsting och kommuner. Det\r\när fundamentalt. Med tanke på politikerförakt får\r\npolitikerna faktiskt stå till svars för vad alla dessa\r\notaliga särintressen och byråkrater ställt till med\r\noch krånglat till. Vi kan ha olika meningar och\r\ntycka att någonting skall vara fem eller tio procent\r\nstörre, men alla har vi ett ansvar för det\r\ngemensamma. Det jag har engagerat mig mest för\r\nunder de senaste åren är att se till att riksdagen\r\nfaktiskt följer upp sina beslut och tar befälet.\r\nVarför skall vi annars ha allmänna val? Annars får\r\nvi ändra grundlagen och säga: All makt utgår från\r\nsvenska folket, såvida inte myndigheterna anser\r\nannorlunda.</pre><pre>Anf. 31  BARBRO EVERMO\r\nPALMERLUND (s):</pre><pre>Herr talman! Omstruktureringen, som vi\r\ndiskuterar här i dag, skall syfta till att höja\r\nkvaliteten i vårt framtida försvar. Diskussionerna\r\nförs ofta och enbart i termer av materiell kvalitet.\r\nFörutsättningen för en kvalitetshöjning ligger dock\r\näven i kunskaper, yrkesstolthet, engagemang och\r\ntrivsel hos den personal som gör jobbet.</pre><pre>Vi talar ofta om att människan är den viktigaste\r\ntillgången i organisationen. Trots detta tas ofta inte\r\nden kreativitets- och kunskapsreserv som finns\r\ninom varje människa i bruk. För att den skall kunna\r\nutnyttjas krävs att de som samverkar känner trivsel,\r\nengagemang och känner sig delaktiga i\r\norganisationen. Oavsett om man är anställd,\r\nuttagen genom pliktlagstiftning eller frivillig, bör\r\ndetta vara en grundläggande inriktning, menar vi\r\nsocialdemokrater. Det är alltså hög tid att gå från\r\nord till handling.</pre><pre>Omstruktureringen av försvarsmakten kommer i\r\nmånga avseenden att få stor inverkan på\r\npersonalområdet. För oss socialdemokrater är det\r\nviktigt att omstruktureringen sker med stort\r\nhänsynstagande till människans bästa.</pre><pre>Vi förutsätter därför att alla möjligheter till\r\nkompetensutveckling, omplacering, naturlig\r\navgång med pension osv. beaktas innan personal\r\navvecklas. Då en avveckling i det enskilda fallet är\r\noundgänglig förutsätter vi vidare att lagen om\r\noffentlig anställning följs, avseende både\r\nyrkesofficerare och civila anställda. Det kan tyckas\r\nvara så självklart att det inte ens skall behöva\r\nnämnas. Men jag skall förklara varför vi sett det\r\nsom nödvändigt att ändå framföra det.</pre><pre>Herr talman! Personalbehovet i den framtida\r\norganisationen kommer att behöva minskas som en\r\nföljd av omstruktureringen. Om detta råder det\r\ninga delade meningar. Det som däremot ger\r\nanledning till oro och där vi befarar att lagen om\r\noffentlig anställning inte kommer att följas är när\r\növerbefälhavaren med stöd av propositionen anger\r\natt åldersstrukturen hos yrkesofficerarna bör\r\nförändras och anpassas för att bättre svara mot\r\nförsvarsmaktens behov av yngre befäl. Det råder\r\nenligt regeringen ett samband mellan\r\nålderstrukturen hos yrkesofficerare och\r\npersonalens förutsättningar att klara sina uppgifter\r\ni främst krigsorganisationen.</pre><pre>Vi socialdemokrater anser att det för den enskilda\r\nmänniskan och för officersyrket är en förödande\r\ninställning om man redan efter 40 års ålder skall\r\nanses för gammal och därmed inte kunna sköta sitt\r\njobb. Gå ut i dag och fråga yrkesofficerare som\r\nuppnått den aktningsvärda åldern av t.ex. 50 år hur\r\nde känner det. Jag är säker på att de inte mår\r\nsärskilt väl av de diskussioner och beslutsavsikter\r\nsom föreligger. Det är en graverande människosyn\r\nsom läggs i dagern, och jag ifrågasätter starkt om\r\nderas psykiska arbetsmiljö i dag är särdeles bra.</pre><pre>Det är också anmärkningsvärt att människor av\r\nkött och blod blir till kyliga matematiska\r\nräkneexempel inom myndigheterna och att ''rätt\r\nåldersläge'' kan få sättas helt godtyckligt och\r\ndärmed upphöjas till den enda sanningen.\r\nVerkligheten är mer nyanserad än så. Jag undrar\r\nom regeringen även menar att detta är ett led i vad\r\nsom beskrivs i propositionen som en ''väl utvecklad\r\narbetsgivarpolitik''. Vår uppfattning är att det även\r\ninom försvaret behövs en varierad ålderstruktur\r\nbland personalen, som har de kunskaper och\r\nerfarenheter som ett långvarigt yrkesarbete ger.</pre><pre>Enligt vår socialdemokratiska mening måste\r\nförsvaret formellt och moraliskt ta ansvar för den\r\npersonal som är anställd och på sikt genom god\r\npersonalpolitik åstadkomma en gynnsammare\r\nåldersstruktur. Den förestående omstruktureringen\r\nfår således enligt vårt förmenande inte tas till intäkt\r\nför att avveckla den äldre personalen.\r\nLagstiftningen om anställningsskydd bygger på\r\nprinicpen att en arbetstagare med lång\r\nanställningstid också skall ha större\r\nanställningstrygghet än arbetstagare med kortare\r\nanställningstid. Huvudprincipen är således ''sist in\r\nförst ut''.</pre><pre>Herr talman! Anställningsformen i det enskilda\r\nfallet avgör hur avveckling av personal kan ske på\r\ngrund av arbetsbrist.</pre><pre>Till övervägande del är yrkesofficerare anställda\r\nmed fullmakt, vilket innebär att de inte kan sägas\r\nupp på grund av arbetsbrist. Inför förestående\r\nomstruktureringsarbete aktualiserar regeringen i\r\npropositionen fullmaktsinstitutets avskaffande.</pre><pre>Enligt direktiven till LOA-utredningen (dir.\r\n1989:50 s. 14) bör utredaren undersöka\r\nmöjligheten att i framtiden begränsa användandet\r\nav fullmakt som anställningsform till att bara avse\r\nordinarie domartjänster och vissa professurer,\r\nliksom möjlighen vissa åklagartjänster. Finner\r\nutredaren att det är möjligt att begränsa\r\nanvändandet skall han föreslå de lagändringar som\r\nbehövs. I anslutning härtill framhåller\r\ndepartementschefen: ''Självfallet bör sålunda de\r\npersoner som är anställda med fullmakt -- bland\r\nandra ca 11 200 officerare m.fl. inom försvaret --\r\növergångsvis få behålla sina fullmakter fram till\r\ndess de avgår från sin tjänst.''</pre><pre>LOA-utredningen förväntas inom kort avge sitt\r\nbetänkande.</pre><pre>Mot bl.a. denna bakgrund anser vi\r\nsocialdemokrater att ett ställningstagande till\r\nfullmaktssystemet bör anstå till dess frågan\r\ngrundligt analyserats. Ett eventuellt avskaffande av\r\nfullmaktssystemet för officerare saknar konkret\r\nbetydelse för det kortsiktiga\r\npersonalavvecklingsarbetet. Vi anser det inte\r\nförnuftigt att nu i all turbulens för personalen\r\navisera sådana långsiktiga åtgärder. Framför allt\r\nmåste myndigheten liksom\r\npersonalorganisationerna ges en reell chans och\r\nrådrum att få diskutera fullmaktssystemets vara\r\neller inte vara. Den remissomgång som kan\r\nförväntas av LOA-utredningens betänkande skulle\r\nkunna ge åtminstone ett minimum av sådant\r\nrådrum.</pre><pre>Jag yrkar därför liksom Sture Ericsson bifall till vår\r\nreservation nr 29.</pre><pre>Herr talman! Det har helt nyligen kommit till min\r\nkännedom att försvarsdepartementet redan\r\nutarbetat ett förslag till förordning om inrättande\r\noch indragning av vissa tjänster vid myndigheter\r\nsom hör till försvarsdepartementet samt förordning\r\nom ändring i förordningen om försvarsmaktens\r\npersonal. Förslaget går i korta ordalag ut på att\r\nfullmaktstjänsterna vid försvarsdepartementets\r\nmyndigheter dras in allteftersom de nuvarande\r\ninnehavarna lämnar tjänsterna. Innan riksdagen\r\nens har fattat beslut i anledning av propositionen\r\nföreligger ett förslag att ta bort anställningsformen\r\nfullmakt för officerare. Därtill läggs förslaget fram\r\ninnan LOA-utredningens betänkande ens har\r\navgetts. Jag tycker att detta är högst\r\nanmärkningsvärt.</pre><pre>Regeringsförslaget till förordning är daterat den 18\r\nmaj 1992, alltså fyra dagar efter utskottets\r\nslutjustering och eventuella erinringar skulle\r\nlämnas senast den 27 maj. Jag tycker att detta säger\r\nallt om möjligheter till rådrum utan ytterligare\r\nkommentarer från min sida.</pre><pre>Fullmaktssystemet har funnits i varierande form\r\nalltsedan 1600-talet och förmodas ha haft ett värde\r\ni sig under denna tid. Regeringen är den som i dag\r\nhandlägger fullmakterna för officerare, men jag\r\nförutsätter ändå att riksdagen får frågan på sitt\r\nbord, även om det inte av formella skäl är\r\nnödvändigt. En ändring av gällande\r\nfullmaktssystem för officerare måste, anser jag, ses\r\nsom en fråga av avsevärd betydelse, enär det berör\r\nanställningsformen för en hel yrkeskår.</pre><pre>Herr talman! Alla uppgifter inom\r\nkrigsorganisationen är naturligtvis inte lämpliga när\r\nman har kommit upp i högre ålder. Kraven på\r\nkrigsorganisationen och på de enskilda\r\nyrkesofficerarna ökar. Övergång till andra\r\nbefattningar har varit och är därför nödvändiga.</pre><pre>I en slimmad och ändamålsenlig försvarsmakt, där\r\ngrundorganisationen mera överensstämmer med\r\nkrigsorganisationen, blir övergångsbefattningarna\r\nfå för yrkesofficerare. Dessutom är befattningar\r\nsom bemannas med äldre yrkesofficerare också\r\nsådana befattningar som den civila personalen kan\r\ngöra anspråk på för att få en berättigad utveckling i\r\nsina yrken.</pre><pre>Mot denna bakgrund har vi i utskottet blivit eniga\r\nom att motsätta oss en generell höjning av\r\npensionsåldern, en höjning som ytterligare skulle\r\nöka bekymren.</pre><pre>De civilanställdas kompetens och arbetsinsatser är\r\nviktiga för att få en väl fungerande grund-  och\r\nkrigsorganisation. Av särskilt intresse är den\r\nkompetensutveckling som enligt FÖPU (Försvarets\r\npersonalutvecklingsutredning) tar sikte på de breda\r\ngrupper av civila tjänstemän, vilka i sina fredstida\r\nfunktioner svarar för uppgifter med återkommande\r\ninslag av rutinkaraktär. Det är väl känt att en stor\r\ndel av dessa tjänstemän är kvinnor. FÖPU har med\r\nkraft understrukit betydelsen av att tjänstemän\r\ntillhörande de breda grupperna bereds tillfälle till\r\nvidareutbildning i samma utsträckning som övriga\r\npersonalkategorier.</pre><pre>Mot bakgrund av de förslag som FÖPU framfört är\r\ndet särskilt viktigt med personalutvecklingsinsatser\r\nför anställda, vilkas arbetsinnehåll förändras i\r\nsamband med utveckling av verksamhet,\r\norganisation eller teknik. Särskild hänsyn bör\r\ndärvid tas till grupper med bristande\r\nutbildningsbakgrund. Myndigheterna bör vara\r\nmedvetna om att personalutbildning vid sidan av\r\narbetsrotation, arbetsutvidgning och delegering är\r\nen viktig förutsättning för att åstadkomma en bra\r\npersonalutveckling.</pre><pre>Den nu aktuella omstruktureringen av\r\nförsvarsmakten kommer i olika avseenden att\r\nstarkt påverka förutsättningarna för de\r\ncivilanställdas möjligheter till yrkesutveckling och\r\navancemang.</pre><pre>Riksdagen har tidigare ställt sig bakom kompetens-\r\noch utvecklingsmöjligheter för den civila\r\npersonalen. Hittills har inriktningen inte fått något\r\nstörre genomslag inom myndigheterna. Vi anser\r\ndärför att de civilanställda måste ges goda\r\nförutsättningar i det förestående\r\nomstruktureringsarbetet till en bra\r\npersonalutveckling.</pre><pre>Herr talman! Jag vill också göra några\r\nkompletteringar till vad Sture Ericson tog upp i sitt\r\ninledningsanförande, nämligen förslaget att ersätta\r\ncivil personal i kök och förråd med värnpliktiga.\r\nFörslaget har av många utsatts för mycket stark\r\nkritik, vilken vi har tyckt vara berättigad.</pre><pre>Utskottet anser, som Sture Ericson tidigare\r\nnämnde, att pliktutredningen skall göra en grundlig\r\ngenomgång av ärendet och lämna sina förslag,\r\ninnan riksdagen fattar beslut i frågan. Trots att\r\nriksdagen ännu inte har sagt sitt i frågan -- det skall\r\nvi göra i kväll -- har tydligen verkställigheten ute på\r\nförbanden påbörjats. I ett fall har ett arméförband\r\nredan sagt upp civilanställda för att ersätta dem\r\nmed värnpliktiga, med hänvisning till uttalandena i\r\npropositionen. Uppsägningen ägde rum den 25\r\nmars i år. Detta anser jag vara ytterst graverande\r\noch fordra ett bestämt avståndstagande. Så får\r\nvarken personalen eller riksdagen behandlas.\r\nEnligt vad jag i dag har erfarit kommer ärendet att\r\nfå sin rättsliga prövning, och det finns därför ingen\r\nanledning att orda mer om detta nu, men vi\r\nförutsätter att ingen verkställighet ytterligare\r\nkommer att ske, innan riksdagens slutliga\r\nställningstagande föreligger om förutsättningarna\r\nför inrättande av mobiliserings-  och\r\nförplägnadsförband.</pre><pre>Slutligen, herr talman! I propositionen gör\r\nregeringen bedömningen att personalarbetet under\r\nförsvarsbeslutsperioden måste koncentreras till\r\nfrämst avvecklingsfrågorna. Det omfattande\r\npersonalavvecklingsarbetet måste naturligtvis få ta\r\nmycket tid i anspråk, enär det ytterst handlar om\r\nmänniskor som mister sitt dagliga arbete och\r\nuppehälle, särskilt i en tid med få arbeten och hög\r\narbetslöshet. Samtidigt anser vi att det är av\r\nväsentlig betydelse att personalarbetet snarast\r\nockså får gälla de anställda som skall vara kvar i\r\norganisationen. Osäkerheten har under lång tid\r\nvarit stor om både arbetets och försvarets framtid.\r\nDärför är det viktigt att snabbt stabilisera vardagen\r\ngenom personalpolitiska åtgärder och långsiktig\r\npersonalplanering, som ingjuter framtidstro och\r\ndelaktighet i uppbyggnaden av ett kvalitativt bättre\r\nförsvar.</pre><pre>Anf. 32  GUNHILD BOLANDER (c):</pre><pre>Herr talman! Riksdagen skall i dag fatta beslut om\r\nvår försvarspolitik för ett antal år framöver. Vi har\r\nsedan en lång tid tillbaka haft traditionen att fatta\r\nfemåriga beslut, men huruvida detta blir möjligt\r\nockså i fortsättningen återstår att se.</pre><pre>Förarbetet till dagens beslut är väl känt i denna\r\nförsamling: först en havererad försvarskommitté,\r\nsedan en försvarsberedning som upplöstes i\r\nseptember 1991 och därefter en ny beredning efter\r\nregeringsskiftet. Detta var ett nytt sätt att arbeta,\r\noch i utskottsarbetet har vi fått erfara att kanske\r\ninte alla förslag har varit föremål för den grundliga\r\ngenomlysning som borde föregå beslut av denna\r\nkaraktär. Ambitionen har dock varit att få så bra\r\nbeslut som möjligt. Inte minst för försvarsindustrin\r\när detta viktigt.</pre><pre>I utskottsarbetet har vi haft att ta hänsyn till den\r\nförändrade omvärld som vi befinner oss i när det\r\ngäller det säkerhetspolitiska området. Att bevara\r\nvårt lands frihet och nationella oberoende är\r\nalltfort syftet med säkerhetspolitiken. Många har\r\nvitsordat den mycket starka förändring som Europa\r\ngenomgår på det säkerhetspolitiska området. Det\r\nkalla kriget är slut, och det är förmodligen på sitt\r\nsätt lika betydelsefullt för den säkerhetspolitiska\r\nstrukturen i Europa som andra världskrigets slut\r\nvar, även om det kalla kriget ju lyckligtvis har varit\r\noändligt mycket lindrigare än andra världskriget.</pre><pre>Sveriges säkerhetspolitiska orientering kommer att\r\nkräva ingående analyser, och möjligheten att se\r\nframåt många år på detta område ter sig i ljuset av\r\ndet som hänt de senaste två åren som en vansklig\r\nuppgift. Med denna i allt väsentligt positiva\r\nutveckling har dock följt en betydande osäkerhet.\r\nOlika grupperingar, etniska, religiösa, kulturella,\r\nhar i frihetens namn tagit för sig och kräver sin egen\r\nidentitet. Vi har dessutom faktiskt krig i Europa.\r\nFN har hittills misslyckats med att åstadkomma en\r\nhållbar vapenvila. Vi ser varje dag bilder från\r\nkrigets härjningar. Det är alltså ingen särskilt\r\nfredlig situation ens i vår närhet.</pre><pre>På basis av denna vetskap och med hänsyn till den\r\nekonomiska ramen har överbefälhavaren och\r\nmilitärledningen, försvarsberedningen och\r\nslutligen då utskottet planerat, övervägt och\r\nbegrundat olika ställningstaganden, så att det på\r\nbordet i dag ligger det klarblå betänkande som en\r\nmajoritet i utskottet står helt bakom, men där det\r\nockså finns ett antal reservationer.</pre><pre>Den stora strukturförändring som försvarets\r\ngrundorganisation i och med dagens beslut ställs\r\ninför kommer att kräva mycket av organisationen.\r\nMånga människor och många familjer blir direkt\r\nberörda, och det är synnerligen angeläget att\r\narbetsmarknadspolitiska åtgärder sätts in för den\r\npersonal som berörs. Att vi befinner oss i en\r\nlågkonjunktur där både företagsamhet och\r\noffentlig sektor drar ned på antalet anställda gör ju\r\ninte situationen lättare. Vi är mycket väl medvetna\r\nom detta.</pre><pre>Betänkandet innehåller i förhållande till\r\npropositionen vissa ändringsförslag, justeringar\r\nsom vi anser är till fördel för verksamheten med\r\ntanke på kravet på effektivitet och kravet på att få\r\nbalans mellan uppgifter och resurser. Det har sedan\r\nlång tid rått en betydande obalans inom\r\nförsvarsmakten, och ambitionen har varit att rätta\r\ntill detta. Jag går här inte in på\r\ngrundorganisationsförändringarna; de återfinns i\r\nbetänkandet och har kommenterats av andra talare\r\nhär i debatten.</pre><pre>Däremot vill jag kommentera den civila delen av\r\ntotalförsvaret. Ett väl fungerande totalförsvar\r\nkräver att såväl den militära som den civila delen\r\nkan fullgöra sin uppgift. Baserat bl.a. på ÖCB:s\r\nprogramplan konstaterar regeringen i\r\npropositionen emellertid betydande brister inom\r\nflera av civilförsvarets funktioner. Regeringen\r\nmenar att det krävs ett ökat civilt stöd till det\r\nmilitära försvaret. De civila delarna står vidare\r\ninför förändringar i sina grundförutsättningar.\r\nDetta är en följd av samhällsförändringar\r\nrelaterade till EES-avtalet och Sveriges ansökan\r\nom medlemsskap i EG, förändringar inom\r\nkommunerna och övriga delar av den offentliga\r\nsektorn, förändringar i jordbrukspolitiken och\r\nenergipolitiken m.m.</pre><pre>Tidigare erfarenheter från\r\nförsvarsutredningsarbete visar med all önskvärd\r\ntydlighet att det är den militära delen av\r\ntotalförsvaret som tar nästan all utredningstid. De\r\ncivila delarna har inte ägnats det utrymme och den\r\nuppmärksamhet som motsvarar den betydelse som\r\nuppgifterna innefattar.</pre><pre>Av den anledningen har vi från Centerpartiets sida\r\nsedan ett flertal år krävt att de civila delarna skulle\r\nutredas i särskild ordning. Det är något som också\r\nbåde den dåvarande och den nuvarande\r\ngeneraldirektören vid ÖCB mycket tydligt gett\r\nuttryck för. Det är därför som vi med särskild\r\ntillfredsställelse nu kunnat medverka till en\r\nskrivning i betänkandet som utmynnar i en\r\nanmodan till regeringen att låta utreda de civila\r\ndelarna av totalförsvaret i en parlamentarisk\r\nkommitté. Jag anser att utskottets skrivning är ett\r\nbifall inte bara till centermotionen utan också till de\r\növriga motionerna med ungefär samma innehåll.\r\nJag yrkar därför avslag på reservation 33.</pre><pre>När det gäller huvuduppgifterna för de civila\r\ndelarna av totalförsvaret föreslogs i propositionen\r\nen förändrad målsättning formulerad i två att-\r\nsatser. Under utskottsbehandlingen har vi\r\nformulerat uppgifterna så här:</pre><pre>-- att värna civilbefolkningen mot verkningar av\r\nkrigshandlingar och under kriser och i krig trygga\r\nen livsnödvändig försörjning,</pre><pre>-- att under kriser och under krig stödja\r\nförsvarsmakten samt</pre><pre>-- att för fullföljandet av dessa uppgifter under\r\nkriser och i krig upprätthålla de viktigaste\r\nsamhällsfunktionerna.</pre><pre>Med den skrivningen så anser vi att den tidigare\r\nmålsättningen därmed ligger fast om än något\r\nomformulerad och att därmed reservation nr 2 inte\r\nutgör någon förstärkning. Jag yrkar avslag på\r\nreservation nr 2.</pre><pre>En av de frågor som intresserat och oroat\r\nfrivilligorganisationerna är den s.k. optiska\r\nluftbevakningen. Denna värdefulla resurs har av\r\nekonomiska skäl av överbefälhavaren bedömts som\r\ninte möjlig att vidmakthålla. I propositionen\r\nanmäls dock att även om den nya digitaliserade\r\ntelefontekniken betraktas som ekonomiskt\r\norealistisk, så bör det undersökas om det är möjligt\r\natt skapa en förenklad form av optisk\r\nluftbevakning.</pre><pre>Frågan har aktualiserats i motioner från\r\nCenterpartiet, Folkpartiet och\r\nSocialdemokraterna. De kan betecknas som\r\ntillgodosedda i och med att regeringen har givit ÖB\r\ni uppdrag att redovisa möjligheterna att utveckla\r\nett nytt, enkelt och kostnadseffektivt optiskt system\r\nför underrättelseinhämtning.</pre><pre>När det gäller de frivilliga\r\nförsvarsorganisationernas betydelse som\r\nkomplement till övriga försvarsåtgärder så har\r\nutskottet i år såväl som tidigare år understrukit\r\ndetta genom förhöjda anslag. Det stora\r\nengagemang som framför allt kvinnorna i\r\nfrivilligorganisationerna visar är en tillgång som\r\nmåste stödjas och uppmuntras. Utöver den\r\nanslagsuppräkning som sker i propositionen från\r\n72,5 miljoner till 77,8 miljoner så kommer\r\nytterligare medel i form av inkomster från försålda\r\noljeprodukter i storleksordningen 3 miljoner att\r\ntilldelas efter särskilt beslut i från regeringen.\r\nNågot speciellt uttalande därutöver som krävs i\r\nreservation 32 kan inte anses relevant. Jag yrkar\r\ndärför avslag på denna reservation.</pre><pre>Herr talman! Utskottsarbetet har resulterat i ett\r\nantal förbättringar i förhållande till propositionen.\r\nVår främsta uppgift är att skapa förutsättningar för\r\ntrygghet för vårt lands invånare inom begränsade\r\nekonomiska ramar. Om vi har lyckats får framtiden\r\nutvisa. Jag yrkar härmed bifall till utskottets\r\nhemställan och avslag på samtliga reservationer.</pre><pre>Slutligen skulle jag vilja instämma i tacket till Hans\r\nLindblad. Tyvärr finns han inte i kammaren just nu,\r\nmen jag hoppas att detta kan fogas till protokollet.\r\nHan har i dag lämnat efter sig ett testamente,\r\nkanske främst till oss kvinnor i utskottet, som vi får\r\nförsöka förvalta efter bästa förmåga. Ett särskilt\r\ntack till Hans Lindlad som under ett antal år har\r\nsuttit på min vänstra sida i utskottssalen.</pre><pre>Anf. 33  KARIN WEGESTÅL (s):</pre><pre>Herr talman! Proposition 1991/92:101 om\r\nvärnpliktsutbildning som behandlas i\r\nförsvarsutskottets betänkande föreslår\r\nförändringar som kräver ändringar av flera lagar\r\nsom rör värnplikt. Det gäller minskat\r\nvärnpliktsuttag, avbrytande av försöken med den\r\nförkortade femmånadersutbildningen, förkortad\r\nutbildning för vissa kategorier av värnpliktiga som\r\nbl.a. hör samman med utbildning av värnpliktiga\r\ntill mobiliserings-  och förplägnadsförband samt\r\nändrad utbildningstid för vapenfria tjänstepliktiga.</pre><pre>Den 16 maj 1991 beslutade den dåvarande\r\nregeringen att tillsätta en parlamentarisk kommitté\r\nmed uppdrag att se över grunderna för\r\ntotalförsvarets personalförsörjning genom\r\npliktssystem. Direktiven lägger fast att grunden för\r\nen på plikt vilande försörjning av personal för\r\ntotalförsvaret bör vara att var och en inom vissa\r\nåldersgränser efter sin förmåga skall deltaga i\r\nlandets försvar.</pre><pre>Utredningen skall undersöka frågan om vilken\r\nåldersgräns som skall gälla för allmän värnplikt,\r\nutbildningstidens längd och andelen värnpliktiga\r\nsom skall utbildas för krigsplacering inom det\r\nmilitära försvaret. I utredningens uppgifter ingår\r\nockså att utreda frågan om utbildning av\r\nvärnpliktiga i stödproduktion med utgångspunkten\r\natt utbildningen skall leda till krigsplacering.</pre><pre>Utredningen bör ta ställning till direktrekrytering\r\nav värnpliktiga till den civila delen av totalförsvaret\r\noch särskilt överväga hur sådan rekrytering kan\r\npåverka den vapenfria tjänsten. Utredningen bör\r\nutgå från att utbildningen inom den civila delen av\r\ntotalförsvaret skall leda till krigsbefattning inom\r\ndetta. Utredningen skall lämna sitt förslag senast\r\nden 31 december 1992.</pre><pre>På samtliga punkter i regeringens proposition\r\nföregriper man pliktutedningens arbete. I den\r\nborgerliga regeringens kompletterande anvisningar\r\nför programplanen för perioden 1992/93--1996/97\r\nanförde man direkt efter tillträdet den 24 oktober\r\n1991 att en utgångspunkt för en krigs- och\r\ngrundorganisation med tillräcklig kvalitet skall vara\r\nett minskat värnpliktsuttag. Här bryter man i\r\nprincip mot en mycket viktig grund för det svenska\r\nförsvaret, nämligen den allmänna värnplikten.</pre><pre>Garantin för ett fortsatt folkförsvar finns dock kvar\r\ni pliktutredningens direktiv. Redan före detta\r\nviktiga principbeslut har värnplikten förändrats\r\ngenom att arméorganisationen har minskats. De\r\nvärnpliktiga får sin utbildning främst inom armén.\r\nDetta har lett till att s.k. värnpliktspucklar av\r\nvarierande storlek har uppstått med personliga och\r\nsamhällsekonomiska problem som följd. En allt\r\nstörre andel värnpliktikga har frikallats av\r\nhälsoskäl, på grund av personliga ekonomiska\r\nåtaganden och till följd av allergier och\r\nhörselskador.</pre><pre>Värnpliktslagen föreslås nu ändras så att endast de\r\nvärnpliktiga som behövs för försvarets\r\nkrigsorganisation eller fredstida beredskap skall tas\r\nut till militär värnplikt. De värnpliktiga som inte tas\r\nut till utbildning föreslås bli uttagna till en\r\nutbildningsreserv. De skall inte utbildas i fredstid.\r\nRegeringsbeslut fordras för att de värnpliktiga som\r\nfinns i utbildningsreserven skall kallas in för\r\nutbildning.</pre><pre></pre><pre>I avvaktan på pliktutredningens förslag godtar vi\r\ndenna förändring.</pre><pre>Pliktutredningen arbetar för närvarande med att\r\nförsöka finna former för en uttagning som kan\r\nupplevas som rättvis av de värnpliktiga. Däremot\r\nkan propositionens förslag tolkas så att man i\r\nutbildningsreserven avser att placera dem som\r\nbedöms mindre lämpliga än dem som tas ut till\r\nutbildning. Tveksamheten kring\r\nuttagningsförfarandet har ökat genom att\r\nförsvarsministern i en tidningsartikel uttalat sig på\r\nföljande sätt om uttagningsprinciperna:</pre><pre>''Genom att höja ribban i fysiskt och mentalt\r\navseende kan vi sålla bort det antal värnpliktiga\r\nsom inte behövs på objektiva kriterier.''</pre><pre>Vi socialdemokrater anser att utbildningsreserven\r\nför alla befattningsgrupper skall utgöra ett tvärsnitt\r\nav de uttagna. Annars skulle svårigheter uppstå om\r\nsituationen blev sådan att utbildningsreserven\r\nbehöver kallas in till utbildning. Vi delar inte\r\nutskottsmajoritetens uppfattning att våra farhågor\r\natt mindre kvalificerade värnpliktiga skall placeras\r\ni utbildningsreserven är överdrivna.</pre><pre>För att motivera sitt ställningstagande anför\r\nutskottsmajoriteten att alla värnpliktiga vid\r\ninskrivningsprövningen skall tas ut till befattningar.\r\nTill många befattningar torde det därvid visa sig\r\nfinnas så många som fyller kraven att de som tas ut\r\ntill utbildningsreserven kommer att ha samma\r\nkvalifikationer som de som tas ut för utbildning,\r\nsäger man. Detta bekräftar ju våra farhågor.</pre><pre>Vi anser att den som inte har kvalifikationer för en\r\nviss befattning skall placeras i en annan\r\nbefattningsgrupp, inte i utbildningsreserven till en\r\nbefattning för vilken han inte är kvalificerad.</pre><pre>När pliktutredningen lämnat sitt betänkande bör\r\nfrågan om uttagningsförfarande återkomma till\r\nriksdagen för beslut. Jag yrkar därför bifall till\r\nreservationen nr 30.</pre><pre>I beslutet den 14 november 1991 avbröt regeringen\r\nförsöken med förkortad grundutbildning av\r\nvärnpliktiga och uppdrog åt överbefälhavaren att\r\nhemförlova de värnpliktiga som omfattades av\r\nbesluten. Som skäl anförde regeringen dels\r\nbesparingsbehov, dels en utvärdering av\r\nverksamheten som visade på mindre goda resultat.\r\nFörsöken avbröts av regeringen utan att riksdagen\r\nhördes och utan att hänsyn togs till de berörda\r\nvärnpliktiga. De ställdes inför ekonomiska\r\nproblem, arbetslöshet och ofrivilliga\r\nstudieuppehåll. Regeringens behov av att visa\r\nhandlingskraft vägde säkert tyngre än\r\nbesparingsskälen, som verkligen kan ifrågasättas.\r\nKostnaderna kvarstod ju för lokaler, för materiel\r\noch för personal.</pre><pre>ÖB:s underkännande av femmånadersutbildningen\r\nsom för kort är också anmärkningsvärt, eftersom\r\nhan tidigare själv föreslagit en kortare tid för\r\nvärnpliktsutbildningen, nämligen två och en halv\r\nmånad, ett förslag som underkändes av förre\r\nförsvarsministern Roine Carlsson.</pre><pre>Förslag till upphävande av lagen om förkortad\r\ngrundutbildning ligger i dag, ett halvår efter\r\navbrytandet, på riksdagens bord, eftersom det inte\r\när en fråga som regeringen själv kan besluta om.\r\nDen borde redan före avbrytandet ha underställts\r\nriksdagen. Den nu aktuella omstruktureringen\r\ninom försvaret kommer i största utsträckning att\r\nberöra den civilanställda personalen genom att\r\nantalet tjänster minskar mer än vad som blev fallet\r\nför den militära personalen, men också avseende\r\nyrkesmässig utveckling och\r\navancemangsmöjligheter.</pre><pre>I regeringens proposition om värnpliktsutbildning\r\nföreslås ändring av värnpliktslagen för att utbilda\r\nmobiliserings- och förplägnadsvärnpliktiga.\r\nBesparingar skulle uppnås genom att civil personal\r\nskulle kunna ersättas med värnpliktiga. Frågan har\r\ntidigare hänskjutits till pliktutredningen för\r\ngenomlysning. De ursprungliga förutsättningarna\r\nför förslaget har på grund av propositionens förslag\r\natt i fred inte utbilda alla värnpliktiga helt\r\nförändrats. Behovet av särskilda förband för\r\nförplägnad och mobilisering har inte heller kunnat\r\nstyrkas på ett övertygande sätt.</pre><pre>Det är i strid med värnpliktslagen att söka\r\nbesparingar i stödproduktionen genom att\r\növerutbilda värnpliktiga. Den enda godtagbara\r\ngrunden för en värnpliktsutbildning är att den skall\r\nutgå från behov i krigsorganisationen eller från\r\nkrav på försvarsmaktens beredskap i fred.\r\nTotalförsvarspropositionen och propositionen om\r\nvärnpliktsutbildning anger heller inga andra motiv.</pre><pre>Beslutsunderlaget har ifrågasatts från många håll\r\noch kan inte ligga till grund för ett beslut i dagens\r\nläge. Vi har därför föreslagit att pliktutredningens\r\nförslag skall avvaktas innan frågan kommer tillbaka\r\ntill riksdagen för beslut.</pre><pre>Vi har med stor tillfredsställelse noterat att\r\nutskottet enats kring detta ställningstagande och att\r\ndetta har utmynnat i ett tillkännagivande. Mot\r\npropositionens förslag till förkortad utbildningstid\r\nför vapenfria tjänstepliktiga har vi inget att\r\ninvända. Det är ett steg i riktning mot en\r\nnormalisering av denna grupp. Nya möjligheter för\r\nutbildning av värnpliktiga behandlas av\r\npliktutredningen, som kommer att lägga fram\r\nförslag härom.</pre><pre>Herr talman! Det är glädjande att så många har\r\nanmält sitt intresse för att deltaga i dagens\r\nförsvarsdebatt. Det skulle vara av stor vikt om\r\ndebatten någon gång kunde engagera utan att\r\nhandla om det egna regementet eller den egna\r\nflottiljen eller huruvida vi skall ha en viss\r\nflygplanstyp. När vi fattar beslut om pliktlagarna\r\npåverkar detta många människors personliga\r\nhandlingsfrihet. När vi fattar beslut om ett svenskt\r\nförsvar tar vi ansvar för den utrustning och\r\nutbildning som de värnpliktiga är beroende av, om\r\nde skulle ställas inför uppgiften att försvara oss mot\r\nett väpnat angrepp. Jag ser fram emot att\r\nförsvarsdebatten i framtiden också kommer att\r\nomfatta ställningstagande i dessa viktiga etiska och\r\nmoraliska frågor.</pre><pre>Anf. 34  ARNE ANDERSSON (m) replik:</pre><pre>Herr talman! Jag vill på en enda punkt replikera på\r\nKarin Wegeståls anförande, nämligen där hon\r\nifrågasatte regeringens motiv för att avbryta\r\nfemmånadersutbildningen. Jag har redan tidigare i\r\ndag gett uttryck för att det kanske gav en mindre\r\nlyckad effekt att skicka hem värnpliktiga som redan\r\npåbörjat utbildningen. Det ger ytterligare kraft åt\r\natt det faktiskt inte var fråga om att visa\r\nhandlingskraft, som det gjordes gällande.</pre><pre>Det var en dålig utbildning som vi avbröt, vilket\r\nhade fördelaktiga ekonomiska effekter. Men jag\r\ngav också uttryck för att det hade mindre\r\nfördelaktiga effekter för den enskilde värnpliktige.</pre><pre>Jag vill alltså på det bestämdaste ifrågasätta vad\r\nsom sades om motivet för att göra detta. På den\r\npunkten har Karin Wegestål helt enkelt fel.</pre><pre>Anf. 35  KARIN WEGESTÅL (s) replik:</pre><pre>Herr talman! Arne Andersson och jag är inte\r\növerens i denna fråga, men jag anser inte att\r\nbeslutet på något sätt skulle ha blivit sämre, om\r\nparlamentarikerna i denna kammare hade haft\r\nmöjlighet att lämna sina synpunkter innan man\r\nverkställde ett beslut som vi faktiskt inte kan fatta\r\nförrän i dag.</pre><pre>Anf. 36  JAN ERIK ÅGREN (kds):</pre><pre>Herr talman! För många av oss i denna kammare --\r\noch jag tänker då inte bara på oss som är här nu,\r\nutan på alla dem som är här när kammaren är\r\nfullsatt -- medförde valet i höstas stora\r\nförändringar. För min egen del är det onekligen en\r\nviss omställning att byta kyrkans predikstol och\r\nfridsbudskap mot arbete i riksdag och\r\nförsvarsutskott -- och det inför ett nytt\r\nförsvarsbeslut.</pre><pre>Det känns för mig glädjande men också naturligt att\r\nkunna konstatera den stora enighet som råder om\r\nSveriges säkerhetspolitik. För att bevara vårt lands\r\nfrihet och nationella oberoende krävs också i\r\nfortsättningen en betryggande försvarsförmåga.\r\nFör den nu aktuella försvarsbeslutsperioden är det\r\nfortfarande en huvudlinje i säkerhetspolitiken att vi\r\nskall vara militärt alliansfria i syfte att kunna vara\r\nneutrala vid en militär konflikt i vår omvärld.</pre><pre>Man skulle kunna jämföra försvaret med en\r\nförsäkring -- där försvarskostnaderna är den premie\r\nvi får betala för att säkra vår fred och frihet.</pre><pre>Det försvarsbeslut som kommer att tas framåt\r\neftermiddagen eller kvällen emotses med litet\r\nblandade känslor runt om i vårt land, beroende på\r\nhur man själv berörs -- glädje, lättnad, resignation,\r\nkanske t.o.m. ett stänk av bitterhet. Förändringar\r\nsom innebär omflyttningar -- minskning av\r\npersonal, nedläggningar -- är alltid svåra, oavsett\r\nvilket område det gäller.</pre><pre>I turbulensen som följer av dessa förändringar --\r\nenligt försvarsminister Anders Björck ''den mest\r\ngenomgripande strukturförändringen sedan andra\r\nvärldskriget'' -- är det ändå viktigt att inte tappa\r\nbort det positiva som försvarsbeslutet också\r\nmedför.</pre><pre>Herr talman! Det är nödvändigt att den alltför stora\r\nkostym som försvaret dragits med alltför länge nu\r\nminskas. Därom råder det stor enighet. Vi\r\nkristdemokrater ansluter oss naturligtvis till\r\nregeringens förslag när det gäller bantningen av\r\narmén, som nu föreslås minskad till 16 brigader.</pre><pre>Den minskningen är enligt vår uppfattning en\r\nförutsättning för den materiella förnyelse som är\r\nnödvändig. Kvaliteten måste gå före kvantiteten.\r\nFör att möjliggöra nödvändig kvalitetshöjning\r\nbehövs också det i propositionen föreslagna\r\ntillskottet på 7,3 miljarder under kommande\r\nfemårsperiod.</pre><pre>Ett av de mera uppmärksammade förslagen i\r\nutskottets betänkande, ett förslag som har skapat\r\nmycket turbulens, gäller nedläggning av F 13. Jag\r\nvill helt kort nämna att försök har gjorts bl.a. från\r\nkds sida att undersöka möjligheten att avvakta med\r\nbeslut om flygflottiljerna tills koncessionsprövning\r\nskett.</pre><pre>Tyvärr visade det sig inte vara möjligt att klara\r\nfinansieringen av en sådan väntan. Det skulle ha\r\ninneburit ett ofinansierat åtagande på ca 500\r\nmilj.kr. under försvarsbeslutsperioden.\r\nMotiveringen till vårt, regeringens,\r\nställningstagande redogörs för i särskilt yttrande nr\r\n3, s. 199-200 i utskottets betänkande.</pre><pre>För oss kristdemokrater är totalförsvarets civila\r\ndel -- det som av många kallas civilförsvaret --\r\nmycket viktig. Den kommer att närmare beröras av\r\nÅke Carnerö i hans inlägg litet senare i dag.</pre><pre>Väsentligt för oss är -- för att ta ett exempel på det\r\nsom vi tycker är bra och som rör den enskilde på ett\r\nsärskilt sätt -- att den personliga\r\nskyddsutrustningen för den enskilde soldaten\r\nförbättras.</pre><pre>Detsamma gäller den kanske lilla men ändå\r\nprincipiellt viktiga förändringen för vapenfria\r\ntjänstepliktiga, som föreslås få en minskning av\r\nutbildningstiden. Den är helt befogad.</pre><pre>Herr talman! Det må vara mig tillåtet att som\r\nångermanlänning också något beröra frågan om\r\nSollefteå, I 21 och regionalpolitik. Det jag nu säger\r\när främst ett försök att bemöta något av den\r\nfelaktiga historieskrivning som enligt min\r\nuppfattning skett i den frågan.</pre><pre>Det är klart att man blir glad när ansträngningarna\r\natt få med I 21 i laget igen ger resultat, får en\r\nrespons bland försvarsberedningsledamöter som\r\nleder till att ÖB får direktiv att ta fram ett annat\r\nförslag till nedläggning. Det var ett beslut som\r\nockså fick ett fantastiskt stöd i en massiv\r\nmanifestation i Sollfteå den 7 december.</pre><pre>Jag vill citera ur regeringens proposition\r\n1991/92:102, där det står bl.a.: ''Tidigare beslutad\r\nsamlokalisering av Västernorrlands regemente (I\r\n21/Fo 23) och Norrlands trängregemente (T 3) i\r\nSollefteå skall genomföras. Överbefälhavaren har\r\nlämnat alternativ till avvecklingen av Sollefteå\r\ngarnison. Regeringen anser i likhet med\r\növerbefälhavaren att Hälsinge regemente (I 14/Fo\r\n21) i Gävle bör läggas ned och etablissementet\r\navvecklas. - - - Ekonomiskt är förslagen likvärdiga\r\neftersom förslaget avseende Gävle ger utrymme för\r\nrationaliseringar i Östersund.''</pre><pre>Herr talman! För att inte onödigt förlänga debatten\r\nvill jag avslutningsvis uttala min glädje över att vi\r\ntrots alla svårigheter ändå kan fatta ett\r\nförsvarsbeslut i dag, ett beslut som förhoppningsvis\r\nskall kunna ge ett rimligt mått av arbetsro och\r\nframtidstro för alla dem som i olika funktioner har\r\nett ansvar för vårt framtida försvar.</pre><pre>Jag vill också ta tillfället i akt att säga tack till Hans\r\nLindblad för en mycket intressant och lärorik tid\r\ntillsammans.</pre><pre>Med dessa ord vill jag, herr talman, yrka bifall till\r\nutskottets förslag.</pre><pre>Anf. 37  SVEN LUNDBERG (s):</pre><pre>Herr talman! Om vi tittar något i backspegeln, kan\r\nvi konstatera att försvaret genomgått en ganska\r\nkraftig minskning, volymmässigt sett, under en\r\nrelativt kort tid. Det har berörts tidigare i debatten\r\ni dag att vi tog ett beslut våren 1989 om att minska\r\nantalet brigader från 29 till 21. Beslutet innebar att\r\nde gamla IB 66 avskaffades. Tydligen hade\r\nriksdagen tidigare, 1972, fattat beslut i den frågan\r\nutan att beslutet blivit verkställt.</pre><pre>I den proposition som vi behandlar i dag föreslås\r\nminskning till 16 brigader, men vi socialdemokrater\r\nhar den uppfattningen att nivån borde dras ned till\r\n13 brigader, för att få balans mellan driften och\r\nbehovet av investeringar i t.ex. ny materiel.</pre><pre>Jag har tittat i protokollet från kammardebatten\r\nden 14 december 1989 och funnit att då inledde\r\nArne Andersson sitt anförande med att ondgöra sig\r\növer rubriceringen av den då aktuella\r\npropositionen. Rubriken på propositionen var\r\n''Arméns utveckling och totalförsvarets\r\nplaneringssystem''.</pre><pre>Om den rubriceringen hade Arne Andersson att\r\nsäga följande: ''Som var och en lätt kan förstå är det\r\nutomordentligt grovt vilseledande att försöka\r\nbeskriva nedläggning och omflyttning av ett stort\r\nantal förband som en effektivisering, när motiven\r\nenbart är ekonomiska.''</pre><pre>Det är inga dåliga motiv, anser jag. Jag tycker att\r\ndet här citatet säger någonting om hur moderaterna\r\ni varje fall då såg på förhållandet mellan ekonomi\r\noch organisation.</pre><pre>Nu är Arne Andersson inte inne i kammaren, men\r\njag skulle helt stillsamt vilja fråga honom: Om\r\nrubriceringen då var så utomordentligt grovt\r\nvilseledande, vad har Arne Andersson då att säga\r\nom rubriceringen av den nu aktuella propositionen,\r\nsom talar om en fortsatt utveckling, när det i själva\r\nverket handlar om mera omfattande nedläggningar\r\noch förändringar än i proposition 1989/90:46?</pre><pre>Herr talman! Det finns anledning att markera att\r\ndet finns en samstämmighet mellan oss\r\nsocialdemokrater och regeringen om behovet av\r\nökad kvalitet i utbildningen och materiell förnyelse\r\ninom försvaret. I varje fall finns det en verbal\r\nsamstämmighet.</pre><pre>För att åstadkomma ökad kvalitet är vi överens om\r\natt utrymmet framför allt skapas med hjälp av en\r\nfortsatt hård omstrukturering inom\r\ngrundorganisationen.</pre><pre>Men i sak har det visat sig att regeringen -- och det\r\nhar också andra framfört i dag -- inte har haft\r\ntillräcklig kraft och förmåga att genomföra den\r\nomstrukturering av grundorganisationen som är\r\nnödvändig för att åstadkomma en långsiktig balans\r\nmellan tillgängliga resurser och försvarets\r\norganisation. Regeringens förslag till\r\nomstrukturering av armén är således otillräcklig.</pre><pre>Att det förhåller sig på det här sättet tror jag har\r\nett samband med de alltför långt gående utfästelser\r\nsom företrädare för Moderata samlingspartiet\r\nställde ut i den senaste valrörelsen. Då var en del av\r\nModeraterna ute på galejan med de stora\r\nspenderbyxorna på, och då cirkulerade uttalanden\r\nom påslag till försvaret i storleksordningen 20--27\r\nmiljarder kronor. Sture Ericson berörde också\r\ndetta tidigare i sitt anförande.</pre><pre>Nivån 27 miljarder kronor lär Lars Tobisson ha\r\nsvarat för. Arne Andersson var något blygsammare\r\nän Tobisson och utlovade ''endast'' ett påslag om 20\r\nmiljarder kronor.</pre><pre>Men av de här utfästelserna återstår inte mycket.\r\nInför den kalla verkligheten bleknar snabbt de\r\nstorvulna uttalandena, och Moderaterna har fått\r\ninta en mera måttfull hållning i försvarsfrågan med\r\ntanke på uttalandena i valrörelsen.</pre><pre>Herr talman! Jag är övertygad om att det kommer\r\natt visa sig under den kommande försvarsperioden\r\natt regeringens förslag i det här avseendet inte är\r\ntillräckligt långt gående och att ytterligare\r\nomstruktureringar blir nödvändiga. Jag är också\r\növertygad om att Arne Andersson och hans\r\n''drabanter'' i försvarsutskottet inser att\r\nregeringens förslag till omstrukturering av armén är\r\notillräckligt.</pre><pre>Det var olyckligt att redan i regeringens\r\nkompletterande planeringsanvisningar till ÖB i\r\noktober 1991 låsa fast nivån till 16 brigader. Detta\r\nsärskilt med tanke på att ÖB i sin programplan ÖB\r\n92 ansåg att de tillgängliga resurserna endast\r\nmedger en nivå på 10 brigader. Folkpartiets\r\nrepresentant i försvarsberedningen förespråkade\r\n14 brigader, dock under förutsättningen av en\r\nanslagsökning under femårsperioden på 7,8\r\nmiljarder kronor.</pre><pre>Herr talman! Jag tycker att detta visar att vi\r\nsocialdemokrater, när det gäller nivån på antalet\r\nbrigader, har en mera realistisk syn på det framtida\r\nförsvarets utformning när vi förespråkar en\r\nneddragning med ytterligare tre brigader. Jag tror\r\nockså att de borgerliga ledamöterna i utskottet till\r\nsist insåg att vi socialdemokrater hade rätt i våra\r\nbedömningar. Jag är också övertygad om att det var\r\ndenna klarsyn hos de borgerliga ledamöterna i\r\nutskottet som öppnade möjligheterna till en\r\növerenskommelse, att i enlighet med den\r\nsocialdemokratiska partimotionen förorda att en\r\nparlamentarisk beredning nu tillsätts med uppgift\r\natt följa försvarsbeslutets genomförande och att\r\nutarbeta kompletterande förslag.</pre><pre>Det är synd att Arne Andersson inte är här när han\r\nnu skall få en eloge av mig. Jag får tillstå att\r\nutskottets ordförande i det här avseendet har\r\nådagalagt en oanad självständighet gentemot\r\nförsvarsminister Anders Björck. Den här\r\nsjälvständigheten från Arne Anderssons sida har\r\nmedfört att vi socialdemokrater har fått med\r\nväsentliga delar av våra förslag i\r\nutskottsbetänkandet. Försvarspolitiken har blivit\r\nbättre, skarpare och klarare.</pre><pre>Herr talman! Det är på sin plats att Arne\r\nAndersson får en guldstjärna i protokollet för sina\r\ninsatser på just det här området.</pre><pre>Det är klart att alla de diskussioner som har förts\r\nom nedläggningar av förband har varit smärtsamma\r\nför alla dem som har drabbats av förslagen.\r\nUtskottet har fått en mängd uppvaktningar från\r\nberörda regementen, förband och kommuner.</pre><pre>Alla som är involverade i försvarspolitiken inser att\r\ndet är nödvändigt att genomföra dessa\r\nstrukturförändringar. Men det är naturligtvis\r\nsamtidigt smärtsamt.</pre><pre>Precis som Jan Erik Ågren sade bor jag i Sollefteå\r\noch har på nära håll kunnat följa de reaktioner som\r\nkom till uttryck i Sollefteå när ÖB föreslog att all\r\nmilitär verksamhet skulle flyttas därifrån. Det är\r\nklart att känslorna upprördes. Det var en enormt\r\nstor demonstration den 7 december i Sollefteå med\r\n13 000--14 000 deltagare.</pre><pre>Det här är naturligtvis ett problem, inte minst på en\r\nsådan ort som Sollefteå och andra liknande orter\r\ndär försvaret spelar en så fantastiskt stor roll. Det\r\när något av ''brukssamhällets'' problem. Den stora\r\noffentliga sektorn har utgjort en stor trygghet.</pre><pre>Det finns en skrivning i betänkandet med en liten\r\nuppmaning till alla de kommuner som är beroende\r\nav försvaret, nämligen att kommunerna bör aktivt\r\nförsöka minska detta beroende och höja\r\nberedskapen inför kommande militära\r\nstrukturförändringar i framtiden. Det är klart att\r\ndetta är lättare sagt än gjort. Men ändock är det\r\nviktigt att markera att det militära försvaret\r\nkommer att fortsätta att genomgå förändringar.</pre><pre>Jag är faktiskt ganska stolt över att man i min\r\nhemkommun i Sollefteå har mentalt insett detta\r\noch börjat att kreativt satsa på att försöka finna nya\r\nverksamheter. Den 15 maj hyrde man\r\nKungsträdgården i Stockholm. Där fanns\r\nrepresentanter från företag, kulturella\r\nverksamheter och försvaret osv. som visade upp\r\nkommunen. Unga friska krafter hade sprungit med\r\nen budkavle från Sollefteå som överlämnades till\r\nriksdagens talman, som välvilligt ställde upp under\r\ndenna dag. Det här var imponerande, och jag tror\r\natt det framför allt hade en betydelse för\r\nbefolkningen hemma i Sollefteå. Jag vet inte om\r\ndetta kommer att leda till några stora resultat, men\r\njag tror att det är ofantligt viktigt att börja tänka i\r\nandra banor och försöka åstadkomma något annat.\r\nÄven om man i Sollefteå var först på plan i\r\ndecember med demonstrationerna, har man nu\r\nockså snabbt gått ut och visat att man har denna\r\nmentala beredskap.</pre><pre>Herr talman! När det gäller den materiella\r\nförnyelsen delar vi socialdemokrater regeringens\r\nuppfattning, som vi även angivit i vår partimotion,\r\natt arméstridskrafterna bör tillföras en förbättrad\r\nkvalitet. Men i fråga om anskaffning av en ny\r\nstridsvagn anser vi att ett sådant beslut bör anstå till\r\n1994. Regeringen bör ge ÖB i uppdrag att göra en\r\nsamlad bedömning av pansarvärnsförmågan, och\r\ndå inte endast väga in behovet av stridsvagnar utan\r\nockså behovet av lättare stridsfordon,\r\npansarbrytande vapen och pansarvärnshelikoptrar.\r\nFörst då kan vi få en samlad bedömning som kan\r\nutgöra ett underlag för att ta ställning till\r\nutformningen av vårt framtida pansarvärn.</pre><pre>I regeringens proposition föreslås att Wendes\r\nartilleriregemente, A 3, skall samlokaliseras med\r\nSkånska dragonregementet, P 2, i Hässleholm,\r\nvilket också utskottsmajoriteten tillstyrkt. Vi\r\nsocialdemokrater anser att om A 3 flyttas till\r\nHässleholm får inte hela trängutbildningen plats\r\ndär, utan måste flyttas till Skövde. Vi anser också\r\natt A 3 skall ligga kvar i Norra Åsum. Skälet för vår\r\nuppfattning är att besparingseffekten av\r\nsamlokaliseringen blir marginell i ett längre\r\nperspektiv. Till detta kommer att om A 3 blir kvar\r\ni Norra Åsum ges möjligheter till större\r\nutbildningsvolym och mindre resekostnader.</pre><pre>Utskottsmajoriteten har också tillstyrkt\r\nregeringens förslag om att samlokalisera Göta\r\nluftvärnsregemente, Lv 6, med Hallands\r\nregemente, I 16. Vi socialdemokrater motsätter oss\r\nen flyttning av Lv 6 av det skälet att vi anser att den\r\nkompetens -- den är ganska unik -- som byggts upp\r\ni Göteborg i stor utsträckning skulle gå förlorad vid\r\nen samlokalisering med I 16. Denna faktor har inte\r\nvägts in i den lönsamhetskalkyl som legat till grund\r\nför regeringens förslag.</pre><pre>Vi anser vidare att armén bör avstå från\r\nnyinvesteringar i avvaktan på den översyn av\r\nluftvärnets struktur som skall göras i samband med\r\natt luftvärnet ombeväpnas senare under 1990-talet.\r\nVi tycker också att det inte är oväsentligt att det\r\nfinns ett arméregemente i Göteborg. Här kan\r\nbesparingar åstadkommas genom en organisatorisk\r\nsamverkan med kustartilleriet och I 15 i Borås. Som\r\nen följd av detta motsätter vi oss också att LvTS\r\nflyttas från Göteborg.</pre><pre>Herr talman! Med detta yrkar jag bifall till\r\nreservationerna 6, 8, 16 och 17.</pre><pre>Anf. 38  HANS LINDBLAD (fp) replik:</pre><pre>Herr talman! Det är mycket sant det Sven\r\nLundberg sade om att orter där militären\r\ndominerar till karaktären mycket liknar\r\nbrukssamhällen. Jag kommer från ett län där vi har\r\nbrukssamhällen. Man börjar arbeta på bruket och\r\nblir kvar där tills man pensioneras.</pre><pre>Det är stor skillnad om man har en högskola. När\r\nmänniskor har gått ut därifrån gör de något annat,\r\noch lärare startar också eget.</pre><pre>Det är ett problem att den som har börjat på ett\r\nregemente stannar där. Det finns även av andra skäl\r\nett mycket starkt önskemål att folk skall sluta tidigt.\r\nOm man inte skall bli general eller överste är det\r\negentligen en fördel om man lämnar försvaret i 30--\r\n35-årsåldern. Varför är det så? Jo, det finns\r\nosäkerhet om framtiden, och vi skall ha en\r\nflexibilitet.</pre><pre>När det gäller flygvapnet kan vi få flexibilitet när\r\nJAS kommer, genom att behålla ett antal utgående\r\nflygplan så att vi får en fredsorganisation med 16\r\ndivisioner och en krigsorganisation med kanske 19\r\ndivisioner. Man kan använda reservofficerare etc.</pre><pre>På armésidan kan vi klara detta genom att\r\nvärnpliktiga kan utbildas oerhört snabbt eller också\r\nkan vi förlänga förbandsomsättningstiden, men det\r\ntar lång tid att få fram en kompanichef. Då är det\r\nen fördel om människor lämnar försvaret. För varje\r\nperson som lämnat försvaret kan man anställa en ny\r\nså att man får många officerare i åldern 20--35 år\r\noch betydligt färre i åldrarna däröver. Detta är bra\r\nför att få en föryngrad officerskår. Det väsentliga är\r\negentligen inte pensionsåldern, utan att man\r\nverkligen får dessa avgångar. Det är oerhört\r\nmycket värt för dessa orter.</pre><pre>Det innebär att man varje år i t.ex. Sollefteå skulle\r\nfå ett antal personer som säger att de varit\r\nofficerare och gärna vill göra något annat framöver.\r\nDå kan vi låta dem gå på utbildning för att kunna\r\nstarta ett företag. Man skulle kunna få ett antal\r\nkonsulter i ledarskap eller vad det vara månde.\r\nDetta skulle också vara oerhört värdefullt för dessa\r\norter. Det är bra att få en föryngrad officerskår ur\r\nflexibilitetssynpunkt. Det är dessutom oerhört\r\nvärdefullt för de här orterna.</pre><pre>Detta gäller de förband som blir kvar. När man\r\nlägger ner förband är det en självklarhet att man\r\nskall stimulera varenda en som kan hitta en annan\r\nverksamhet. Så är det hemma i Gävle. Det är inte\r\nönskvärt att de följer med någon annanstans. Det\r\när tvärtom bra att försvaret får en föryngring. Den\r\n24-åring som säger att han absolut vill vara officer\r\nskall vi naturligtvis inte hindra att flytta med någon\r\nannanstans. Det väsentliga är att ge dessa\r\nmänniskor möjlighet att starta på nytt.</pre><pre>Det samma gäller för den civila personalen. Det har\r\ni alla tider talats om att den civila personalen skall\r\nstöttas, men det har ju inte blivit så. Med så många\r\näldre officerare har man inte fått ett bra utnyttjande\r\nav den kompetens som finns hos den civila\r\npersonalen. Jag håller med Sven Lundberg om att\r\nman kan komma bort från karaktären av\r\nbrukssamhälle genom att slå två flugor i en smäll.\r\nVi skulle få bättre flexibilitet i försvarsmakten och\r\nlitet mer liv på de orter där det finns förband. Det\r\när en långsiktig process som skulle betyda oerhört\r\nmycket för dessa orter, t.ex. Sollefteå, Boden,\r\nArvidsjaur, Fårösund etc.</pre><pre>Anf. 39  WIGGO KOMSTEDT (m):</pre><pre>Herr talman! Det försvarsbeslut som vi är på väg att\r\nfatta gör inte mig som sydsvensk representant\r\nsärskilt lycklig. Jag har i valrörelsen talat om\r\nbetydelsen av ett starkt svenskt försvar som\r\ntillgodoser hela vårt land och verkligen kan\r\nförsvara hela vårt land. Jag har inte någon annan\r\nuppfattning i dag än vad jag hade före valet den 15\r\nseptember förra året. Jag beklagar den åderlåtning\r\nav vårt försvar som nu sker i Sydsverige.</pre><pre>I Skåne bor över en miljon människor. Det är en\r\nåttondel av vårt lands befolkning. Många är oroliga\r\noch känner stor olust inför detta beslut. Jag blir nu\r\npåmind om löften som jag gav vid olika\r\nframträdanden i valrörelsen. Jag säger än en gång\r\natt en förutsättning för infriandet av dessa löften\r\nvar att vi moderater hade fått ett starkare stöd av\r\nväljarkåren. Men drygt 21 % räcker inte till för att\r\ngenomföra hela vår målsättning.</pre><pre>Nu gäller det att fördela de resurser som står till\r\nbuds i en knapp ekonomi och som ger den största\r\nmöjliga effekten. Som politiker måste vi lita på att\r\nden fördelning som görs av försvarsledningen är\r\nrätt och riktig. Men som skåning har jag fortfarande\r\nsvårt att förstå den prioritering av fjällvärlden som\r\nsker, samtidigt som man missgynnar det\r\ntättbefolkade Skåne och övriga Sydsverige.</pre><pre>Jag beklagar nedläggningen av pansarregementet\r\nP 6 i Kristianstad. Jag anser fortfarande att vi\r\nbehöver tre pansarbrigader i Skåne. I det skånska\r\nlandskapet är det pansarförband och\r\nflygstridskrafter som gäller.</pre><pre>Det är också beklagligt att trängförbandet T 4, som\r\ningår i Hässleholmsgarnisonen, skall flyttas till\r\nSkövde. Alla moderna krig visar den vikt och\r\nbetydelse som underhållsförbanden har. Det är\r\nviktigt att de finns i omedelbar anslutning till övriga\r\nförband vid utbildningen.</pre><pre>Jag vill inte, som många andra, lägga tyngden vid\r\nsysselsättningen på de drabbade orterna. Jag vägrar\r\natt diskutera detta i de termerna. Det civila\r\nsamhället får skapa sysselsättning på annat sätt. Vi\r\nskall ha ett försvar för att kunna försvara oss i\r\nhändelse av en konflikt.</pre><pre>När nu alla tycks vara överens om att ytterligare\r\nbanta det svenska försvaret är huvudargumentet\r\nden nya situationen i Europa, och särskilt i\r\nÖsteuropa. Jag vill påstå att den bild som nu ges av\r\ndetta är alltför glättad. Det som pågår i Jugoslavien\r\nborde få oss att göra halt eller åtminstone på stället\r\nmarsch. Den nya situationen i det forna\r\nSovjetunionen är naturligtvis glädjande, men kan\r\nman samtidigt påstå att landet aldrig varit en större\r\nkrutdurk än i dag. Det oroar i alla fall mig och ett\r\nstort antal andra medborgare med försvarsintresse.</pre><pre>När det gäller nedläggningarna och förflyttningarna\r\ni Skåne råder det delade meningar om\r\nbesparingseffekterna av dessa. De anställda vid\r\nexempelvis P 6 i Kristianstad har med hjälp av\r\nfristående konsulter tagit fram egna beräkningar.\r\nTyvärr kom dessa i ett mycket sent skede dagarna\r\nföre utskottets justeringssammanträde. Det har\r\ndärför inte varit möjligt att på ett rättvisande och\r\nseriöst sätt göra jämförelser mellan de olika\r\nkalkylunderlagen. Jag beklagar verkligen detta.\r\nUtskottet gör ett tillkännagivande, vilket redan har\r\nnämnts i dag, om att avvecklingen skall ske på det\r\nför personalen bästa och mest tillfredsställande\r\nsättet.</pre><pre>Herr talman! Låt mig slå fast att jag verkligen inte\r\nomhuldar bevarandet av kaserner.\r\nRationaliseringar är naturligtvis nödvändiga för att\r\ntillföra försvaret ny materiel. Det är absolut\r\nnödvändigt med anskaffandet av en ny stridsvagn.\r\nBeslutet hastar. Det har alltför länge förhalats av\r\ntidigare regering. Min förhoppning är att det beslut\r\nvi skall fatta i dag i stort sett skall bli ett för\r\nförsvaret bra beslut.</pre><pre>Fyrpartiregeringen har med moderat\r\nförsvarsminister lyckats att på kort tid få fram ett\r\nförsvarsbeslut med modern inriktning, vilket inte\r\ntidigare har gjorts under den senaste\r\ntjugoårsperioden. Som alltid när vi står inför ett\r\nnytt försvarsbeslut är det en kamp för olika förband\r\noch olika orter. Det är ganska naturligt med sådana\r\nmånga gånger mycket starka engagemang. Tyvärr\r\nblir det också ofta övertoner av dessa geografiska\r\nföreträdare.</pre><pre>Utskottet har lyssnat till snart sagt alla militära och\r\nkommunala företrädare som representerar förband\r\noch orter som berörs av förändringar. Vi har nästan\r\ndränkts av brev och vykort från många av de\r\nmänniskor som blir berörda av detta försvarsbeslut.\r\nFörsvarsfrågor både splittrar och förenar\r\nföreträdare för olika partier.</pre><pre>Det var med en viss förvåning som jag fick ett brev\r\nfrån det socialdemokratiska partidistriktet i\r\nHalland, där man verkligen ville slå vakt om sitt\r\nregemente i Halmstad, och man underströk vikten\r\nav att det fick vara kvar. Jag förstår egentligen inte\r\nvarför jag som representant för regeringspartierna\r\nfick detta upprop, eftersom det i propositionen inte\r\nföreslogs en nedläggning av I 16. Det var i stället de\r\nsocialdemokratiska partikollegerna i riksdagen som\r\nhade de tankegångarna.</pre><pre>När ÖB lägger fram sitt förslag till regeringen kan\r\nman alltid tycka om det är bra eller dåligt. Men det\r\när ett pussel, och lyfter man en enda av dessa\r\npusselbitar har man ställt till oreda. ÖB:s förslag\r\nom nedläggning i Sollefteå kom inte med i\r\npropositionen. Det blev Gävle i stället. I ett särskilt\r\nyttrande beklagar jag själv att utskottet inte följt\r\npropositionens föslag om nedläggning av F 6 i\r\nKarlsborg. Den alltmer förekommande\r\nkonstellationen av socialdemokrater och\r\nnydemokrater vill ha kvar F 6, och i stället offrar\r\nman F 13 i Norrköping.</pre><pre>Nu vill dock nydemokraterna även ha kvar F 13,\r\nvilket de markerar med sin reservation. Det är ett\r\npopulistiskt inslag, eftersom man inte skickar med\r\nnågra pengar för att bibehålla båda flottiljerna.</pre><pre>I en intervju i Svenska Dagbladet fredagen den 22\r\nmaj i år säger Ny demokratis partiledare Ian\r\nWachtmeister att det i dag finns mycket pengar att\r\ntjäna på de befintliga flottiljerna. Han säger också\r\nföljande: ''Jag har personligen talat med\r\növerbefälhavaren och flygvapenchefen och fått\r\nbeskedet att det går att göra besparingar så att F 13\r\nskall kunna räddas.''</pre><pre>Jag frågar mig vad detta är för någonting. Antingen\r\när det som sägs inte sant eller så har det begåtts\r\ntjänstefel av ÖB och flygvapenchefen. Om det går\r\natt spara så mycket pengar som man hävdar i\r\nartikeln, är det försvarsledningens förbaskade\r\nskyldighet att göra dessa besparingar även om man\r\ninte lever under hot om förbandsindragningar. Jag\r\nvill fråga försvarsministern om han har förtroende\r\nför den försvarsledning som gör sådana uttalanden.\r\nMilitärledningen har i varje fall inte inför\r\nförsvarsutkottet redovisat dessa åsikter.</pre><pre>Samma generositet präglar de stora utfästelser som\r\nchefen för F 13 gör om vilka besparingar man nu\r\nhelt plötsligt kan göra om man får bli kvar. Jag har\r\nsamma synpunkter på detta som på uttalandena av\r\nÖB och flygvapenchefen.</pre><pre>Det är min förhoppning att dagens försvarsbeslut\r\nändock skall leda fram till effektivitet och en god\r\nförsvarsmakt som kan försvara hela vårt land i den\r\nhändelse vi skulle bli angripna.</pre><pre>Herr talman! Jag ber att få yrka bifall till utskottets\r\nhemställan.</pre><pre>Det har i dag varit många hyllningskörer till Hans\r\nLindblad. Det är klart att vi kommer att sakna\r\nHans inlägg, även om de inte alltid har varit helt\r\nenkla att följa. Men det har varit stimulerande att\r\nhänga med. Möjligen är det bara en kategori som\r\ninte instämmer i denna hyllningskör, nämligen\r\nriksdagens stenografer.</pre><pre>Anf. 40  STURE ERICSON (s) replik:</pre><pre>Herr talman! Wiggo Komstedt inledde sitt\r\nanförande med att försöka förklara varför\r\nmoderaterna har gått ifrån de mycket stora överbud\r\nsom lämnades i valrörelsen, när man som Arne\r\nAndersson utlovade 20 miljarder eller som Lars\r\nTobisson 27 miljarder. Nu säger Wiggo Komstedt:\r\nDet beror på att vi bara fick 21 % av rösterna, och\r\nmed 21 % av väljarstödet kan man inte genomföra\r\nalla sina löften, utan då får man pruta.</pre><pre>Men inte trodde väl Wiggo Komstedt när han gick\r\nut och deltog i denna löftesgivning att moderaterna\r\nskulle få 51 % av rösterna? Hade inte Wiggo\r\nKomstedts främsta syfte varit att vilseföra väljarna,\r\nborde han ha sagt, att om vi får 51 % av rösterna\r\nkommer vi att höja försvarsanslagen med 27\r\nmiljarder, eller vad det nu var. Jag tycker faktiskt\r\natt Wiggo Komstedts inlägg här på något sätt\r\nbekräftar detta medvetna vilseförande av väljarna.</pre><pre>Sedan säger Wiggo Komstedt att de nya kalkyler\r\nsom presenterades de sista dagarna kom litet för\r\nsent, och egentligen borde inte A 3 flyttas till\r\nHässleholm. Men om nu Wiggo Komstedt har den\r\nuppfattningen, varför då inte stödja den skrivning\r\nsom finns i socialdemokraternas reservation nr 15?\r\nHade Wiggo Komstedt gjort det i utskottet, hade\r\ndetta blivit utskottets skrivning, och A 3 hade\r\nkanske t.o.m kunnat bli kvar i Kristianstad. På\r\ndetta sätt gör sig Wiggo Komstedt personligen\r\nansvarig för att detta olyckliga beslut nu tydlligen\r\nblir genomfört.</pre><pre>Anf. 41  WIGGO KOMSTEDT (m) replik:</pre><pre>Herr talman! Jag vill till Sture Ericson säga att\r\nskillnaden mellan honom och mig möjligen är den,\r\natt om jag går ut och talar om vad jag vill\r\ngenomföra och vad jag har som målsättning,\r\ninnefattar det naturligtvis att jag får väljarnas\r\nförtroende att göra det. Det är möjligt att Sture\r\nEricson inte har den ambitionen, utan att han i\r\nstället är ute efter att vilseleda. Det har inte varit\r\nmin uppfattning och målsättning.</pre><pre>Man måste genomföra det som man har möjlighet\r\natt göra. Vi har nu i denna fyrpartiregering inte\r\nkunnat nå längre än vad vi nu har gjort. Sture\r\nEricson kan ju hänvisa till att han inte hade stöd av\r\nsina regeringsvänner från v, så att han på sin tid\r\nkanske inte heller hade kunnat genomföra allting.</pre><pre>När det nu gäller den fråga som jag tog upp, och där\r\njag framförde ett beklagande, har jag inte sagt att\r\nkalkylerna inte höll. Jag sade att det var synd att de\r\nkom så sent att man inte kunde göra en seriös\r\nbedömning av dem och deras innehåll och jämföra\r\ndem med andra kalkyler vilka låg till grund för\r\nbeslutet. Jag har nämnt att P 6 försvinner som\r\nregemente och att jag beklagar detta. Jag har\r\ndäremot inte nämnt A 3. Jag representerar inte\r\nKristianstad kommun, utan jag representerar\r\nKristianstad län. Som sådan representant tycker jag\r\ninte att man skall göra företräde för någon av länets\r\n13 kommuner.</pre><pre>För mig är det ingen riksolycka att man flyttar ett\r\nregemente tre mil inom samma län. Om man nu\r\nflyttar trängen till Skövde -- vilket kanske också jag\r\ninte tycker är riktigt, men om man nu gör det -- vore\r\ndet samhällsekonomiskt vansinne att inte använda\r\nde lokaler som blir tomma i Hässleholm, där\r\nträngen flyttade in vid samlokaliseringen för fyra år\r\nsedan. Där finns nya kaserner. Skulle de inte\r\nanvändas, Sture Ericson, vore det faktiskt mer än\r\nslöseri.</pre><pre>Jag tycker att det är ganska naturligt att man\r\nanvänder de lokalerna i det läget. De lokaler som\r\nfinns på Södra Åsum är inte bra. Där måste man\r\ninvestera mycket stora pengar. Då är det bättre att\r\nanvända de lokaler som står tomma 3 mil bort. Har\r\nSture Ericson en annan uppfattning, förstår jag att\r\nhan är mycket lättsinnig.</pre><pre>Att vi nu inte har nått längre än vi har gjort i det\r\nsom blir försvarsbeslutet beror också, som Sture\r\nEricson vet, på att det i det råttbo som vi övertog\r\ninte fanns de pengar som vi hade trott skulle finnas.</pre><pre>Anf. 42  STURE ERICSON (s) replik:</pre><pre>Herr talman! Jag kan inte förstå det på annat sätt\r\nän att det Wiggo Komstedt nu säger är att han\r\negentligen inte vill flytta trängen till Skövde. Det\r\nhade gått bra att motsätta sig det. Då hade det inte\r\nfunnits något motiv att flytta A 3 till Hässleholm.\r\nWiggo Komstedt fastnar hela tiden i sin egen\r\nargumentation.</pre><pre>Han säger: Vi nådde inte längre än till 7 miljarder.\r\nVi lovade visserligen 27 miljarder, men det blev 7.\r\nMenar Wiggo Komstedt att det i dagens läge hade\r\nvarit motiverat att höja försvarsanslagen med 27\r\nmiljarder, i ett läge då alla länder runt omkring oss\r\ndrar ner på sina försvarskostnader? Står Wiggo\r\nKomstedt fast vid övertygelsen att detta vore klok\r\nförsvarspolitik, att höja anslagen med 27 miljarder,\r\nsom ni lovade före valet?</pre><pre>Anf. 43  WIGGO KOMSTEDT (m) replik:</pre><pre>Herr talman! Kan Sture Ericson precisera när jag\r\nhar lovat några 27 miljarder? Det har jag nämligen\r\ninte gjort. Om Sture Ericson har hört detta, vill jag\r\nveta när och var. Jag har inte vid något tillfälle\r\nnämnt någon siffra. Jag har sagt att det är angeläget\r\nmed ett starkt svenskt försvar. Det innefattar även\r\nSkåne. Jag tycker att det är viktigt med\r\npansarregementena och flyget. Ni ville lägga ner\r\nflyget. Ni ville ta F 10. Ni ville byta F 10 mot A 3.\r\nDet är att blanda ihop äpplen och päron. Jag tror\r\natt ÖB:s förslag är balanserat när det gäller\r\nluftstridskrafter och landstridskrafter. Det var en\r\ndålig bytesaffär ni erbjöd i det sammanhanget.</pre><pre>Är det en riksolycka om man flyttar ett regemente\r\n3 mil inom samma län, Sture Ericson? För mig är\r\ndet definitivt inte det. Jag tycker att det är viktigt\r\natt det finns kvar i Sydsverige.</pre><pre>Andre vice talmannen anmälde att Sture Ericson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 44  Försvarsminister ANDERS BJÖRCK\r\n(m):</pre><pre>Herr talman! Jag fick en direkt fråga av Wiggo\r\nKomstedt om de beräkningar som har gjorts i olika\r\nsammanhang. I detta fall rörde det bl.a. flygsidan.</pre><pre>Jag kan inte underlåta att säga att jag, under\r\ndebatten om fredsorganisationen, har blivit mycket\r\nförvånad över de högst olika siffror som har\r\nkommit fram. De har nämligen följt ett mönster. Så\r\nfort ett förband har blivit nedläggningshotat, i\r\npropositionen, i motioner eller på annat sätt, har\r\nföreträdare för förbandet plötsligt sagt att de kan\r\nklara av verksamheten också i fortsättningen till en\r\nbetydligt lägre kostnad, i vissa fall med en\r\nbemanning som ligger närmare hälften av den\r\nnuvarande.</pre><pre>Det naturliga är då att kontrollräkna,\r\nkontrollräkna och åter kontrollräkna, och helst låta\r\nolika personer eller institutioner göra det. Det\r\ntycker jag är bra. Det är utmärkt att\r\nförsvarsutskottet verkligen har försökt räkna med\r\nolika metoder.</pre><pre>Det intressanta är emellertid att man nästan alltid\r\nkommer fram till ungefär samma resultat. Det\r\ninnebär inte, herr talman, att man inte kan spara\r\npengar. Det kan man säkert. Men att man plötsligt\r\nmed bibehållen verksamhet och effektivitet skulle\r\nkunna halvera kostnaderna för ett förband, det är\r\nlångt bortom realismens gräns. Det vore utmärkt\r\nom det vore så.</pre><pre>Herr talman! Risken med denna typ av plötsliga\r\nutspel är naturligtvis att man får som man vill, att\r\nman blir ålagd att uppfylla det man har sagt i media,\r\nnämligen att driva verksamheten på ett visst ställe\r\nmed halva anslaget. Klarar man inte det, är man\r\nsannerligen illa ute. Har man gått ut och lovat\r\nsådant och sedan inte klarar av det i verkligheten,\r\nskall man nog ägna sig åt annan verksamhet i\r\nfortsättningen.</pre><pre>Herr talman! Vad som också förvånar mig är att det\r\nfrån de förband som inte har berörts av\r\nfredsorganisatoriska förändringar inte har sagts att\r\nde kan driva verksamheten till halva priset.</pre><pre>Sensmoralen i detta är att man skulle varsla\r\nsamtliga förband om nedläggning och då uppnå en\r\nbesparing på 50 %, om jag nu tillåter mig att vara\r\nironisk -- det är väl bäst att säga det, så att ingen\r\nmissförstår mig.</pre><pre>Det är självklart att det tas till överord i en debatt\r\nav detta slag. Jag har den största respekt för de\r\nmänniskor som nu slåss för sina förband. Jag tycker\r\nt.o.m. att det är sällsynt fint att man gör det, att\r\nman i ett land som Sverige, till skillnad från i vissa\r\nandra länder, vill behålla förbanden. Det finns inte\r\nså långt härifrån ställen där man med största glädje\r\nskulle vilja bli av med sina förband. Här är det\r\nannorlunda.</pre><pre>Jag kan försäkra Wiggo Komstedt att vi från\r\ndepartementets sida skall göra vad vi kan för att se\r\ntill att rationaliseringar verkligen kommer till\r\nstånd. Det fina med detta försvarsbeslut är att\r\nrationaliseringsvinsterna stannar inom\r\nförsvarsmakten. Så var det inte tidigare. Nu\r\nkommer nya bestämmelser. Jag tror att det är\r\nomöjligt att få människor att verkligen gå in för\r\nrationaliseringar i den egna verksamheten om de\r\nvet att pengarna försvinner någon annanstans. Om\r\nman vet att man kan använda pengarna till\r\nförbättrad materiel eller vad det nu kan vara, har\r\nman en ordentlig anledning att verkligen spara och\r\njobba på. Det är möjligt fr.o.m. den 1 juli.</pre><pre>Anf. 45  WIGGO KOMSTEDT (m) replik:</pre><pre>Herr talman! Jag får tacka försvarsministern för\r\nhans synpunkter. Samtidigt vill jag säga att man kan\r\ngå ytterligare ett steg. Om det nu finns\r\nförbandschefer i vårt land som helt plötsligt gör\r\nutfästelser till olika politiker om hur mycket de kan\r\nspara, vore det då inte rimligt att de redan hade\r\ngjort de besparingarna, utan piskan på ryggen, med\r\nhotet om indragningar?</pre><pre>Eftersom det handlar om flygvapnet kan jag passa\r\npå att ställa en fråga. Med dessa utfästelser är det\r\nväl inte tal om någonting annat än att flygvapnet\r\nligger på ett rasande fint plus detta år? Flygvapnet\r\nhar väl en bra bit kvar till att förbruka de totala\r\nmedlen.</pre><pre>Anf. 46  Försvarsminister ANDERS BJÖRCK\r\n(m):</pre><pre>Herr talman! Får jag bara säga till Wiggo Komstedt\r\natt jag hoppas att alla de som nu ser\r\nrationaliseringsmöjligheter utnyttjar dessa. Det\r\nbehövs inga särskilda beslut för att vidta\r\nrationaliseringar i verksamheten. Framför allt\r\nbehövs inga beslut för att komma med förslag på\r\ndetta område.</pre><pre>Det skall bli intressant den 1 juli, när vi kan\r\növerblicka utfallet för de olika försvarsgrenarna för\r\ndet gångna budgetåret och se om de redan med den\r\ntidigare nivån har lyckats hålla sig inom ramarna\r\nmed angiven verksamhet. Jag utesluter inte att det\r\nkan bli svårt för en och annan, trots att man nu har\r\nvarit frikostig med stora rationaliseringslöften. Jag\r\nskall naturligtvis avvakta de siffror vi får.</pre><pre>Anf. 47  CHRISTER SKOOG (s):</pre><pre>Herr talman! En väldigt viktig del av det svenska\r\ntotalförsvaret är marinen och dess verksamhet.\r\nVårt land har ju stort behov av att kunna försvara\r\nhela sin långa kust. Marinen med moderna\r\nkustartilleriförband, jägarbataljoner,\r\namfibieförband, kårbatterier och kustflottan har,\r\nvill jag påstå, en modern och effektiv flotta i\r\nSverige.</pre><pre>Det har ibland i debatten förekommit påståenden\r\nom att vi inte skulle ha en helt tillräcklig flotta. Då\r\nmäter man oftast i antal enheter. Jag tror man gör\r\nett misstag när man enbart mäter i enheter och\r\nstorlekar på fartyg. En del gör t.o.m. jämförelser\r\nmed när vi hade de stora slagskeppen. Jag tror det\r\när riktigt att i debatten föra in att de fartyg som\r\nfinns i dag i den svenska flottan -- liksom i utländska\r\nflottor -- är mycket effektivare och vassare och kan\r\ngöra många fler konster. Jag vill alltså påstå att vi\r\nhar en mycket effektiv flotta.</pre><pre>Vi har lyckats få fram produkter som är\r\nvärldsledande tack vare det unika samarbete som\r\nfinns i Sverige mellan dem som hanterar fartygen\r\ntill sjöss och varvsindustrin, framför allt givetvis\r\nKarlskronavarvet och Kockums i Malmö. Det har\r\nockså visat sig i de ansträngningar industrin gjort att\r\nexportera. Vi har lyckats sälja fartyg till sådana\r\nnationer som Australien, USA och Singapore.</pre><pre>Detta är, tycker jag, en sak som vi i Sverige har all\r\nanledning att slå vakt om.</pre><pre>Det har också tidigare i debatten sagts att det skulle\r\nkunna gå att betälla delar av fartyg i andra länder.\r\nJag vill påstå att det är ett misstag om man tror att\r\ndet fungerar på det sättet. Det är så pass\r\nkomplicerat i dag att bygga ett fartyg att det måste\r\ngöras efter hand på plats, skiva för skiva så att säga.\r\nDet går inte att göra som förr, att beställa skrov,\r\nbogsera dem till Sverige och utrusta dem här. Jag\r\nhoppas tankarna på detta är borta.</pre><pre>Vi har i en del reservationer till betänkandet\r\nutvecklat våra tankar vad gäller marinen och\r\nkustartilleriets utbildning. Jag skall inte förlänga\r\ndebatten genom att upprepa. Jag vill bara hänvisa\r\ntill reservation 20. Där pekar vi på möjligheten att\r\nflytta över utbildning till Marinkommando Ost och\r\ntill Marinkommando Syd ifrån Härnösand och\r\nGöteborg för att få en effektivare utbildning. I en\r\nkrympande organisation är det viktigt att se till att\r\nsamordna så mycket som möjligt av verksamheten.</pre><pre>När vi, herr talman, fattar detta stora försvarsbeslut\r\ni dag innebär det tyvärr att en del människor som\r\njobbar i försvaret mister sina anställningar. Det är\r\nbaksidan på strukturomvandlingen eller\r\nminskningen av organisationen som vi i stora drag\r\när överens om.</pre><pre>På marinens område försvinner ca 1 500 jobb under\r\nfemårsperioden och bara nere i Marinkommando\r\nSyd försvinner 500 jobb.</pre><pre>Det är att beklaga att vi inte kunnat följa upp våra\r\nförslag om att satsa särskilda pengar för att göra\r\nregionalpolitiska insatser på de områden som\r\ndrabbas. Det hade faktiskt underlättat ganska\r\nmycket.</pre><pre>Herr talman! Jag har inget övrigt yrkande. Sture\r\nEricson har för vår del yrkat bifall till de\r\nreservationer vi tänker rösta för i kammaren.</pre><pre>Anf. 48  GUDRUN NORBERG (fp):</pre><pre>Herr talman! Dagens försvarsdebatt och beslut\r\nröner mycket stort intresse, både inom och\r\nsjälvklart utanför riksdagen. Jag tänker för min del\r\nkort beröra två områden.</pre><pre>Det första är försvarsmaterielindustrin.\r\nPersonligen har jag alltid haft uppfattningen att\r\nSverige skall ha en egen försvarsindustri. Vi kan\r\ninte vara självförsörjande när det gäller\r\nförsvarsmateriel, men det är angeläget att vi inom\r\nolika delområden behåller kompetens och\r\nproduktion.</pre><pre>Svensk försvarsindustri är en av de främsta i\r\nvärlden. Industrin präglas i hög grad av teknologi\r\noch därmed också av mycket duktiga människor\r\noch flyktig kompetens. För att behålla\r\nkompetensen -- till gagn för svenskt försvar -- krävs\r\nintressanta utvecklingsuppdrag.</pre><pre>I Sverige finns en enda kund, FMV. Det är alltså\r\nnödvändigt med en viss export för att kunna\r\nupprätthålla produktion och kompetens. Och\r\nsvensk försvarsindustri har hävdat sig väl\r\ninternationellt.</pre><pre>Men glädjande nog har det skett en avspänning\r\nmellan supermakterna, och den internationella\r\nmarknaden intar en avvaktande hållning vad gäller\r\nmaterielanskaffning. Volymerna har alltså minskat\r\nkraftigt, och försvarsindustrin har överkapacitet\r\nbåde i Sverige och i övriga Europa.</pre><pre>Den strukturförändring som pågått några år är\r\nlångt ifrån avslutad ännu. Bl.a. vid Bofors AB i\r\nKarlskoga har mycket kännbara neddragningar\r\nskett kontinuerligt i flera år, och forsatta\r\nmarknadsanpassningar är att vänta.</pre><pre>Industrin har alltså tagit ett stort ansvar i denna\r\nstrukturprocess och hittills klarat den omställning\r\nsom krävts. Man har klarat det utan att gå under,\r\noch därmed lyckats behålla och utveckla vissa\r\nspetskunskaper som troligen har stor betydelse i det\r\nsvenska försvaret framöver.</pre><pre>Därför är det mycket glädjande att både regeringen\r\noch utskottet tydligt deklarerar att ''det är av stor\r\nsäkerhetspolitisk betydelse att vi inom landet kan\r\nbehålla en försvarsindustriell kompetens även i\r\nframtiden.'' Det andra området jag vill beröra, herr\r\ntalman, är det icke-militära motståndet.</pre><pre>Såväl propositionen som betänkandet talar nästan\r\nenbart om hur svensk försvarsmakt skall kunna\r\nmöta ett väpnat angrepp, ha förmåga att motstå\r\nangrepp och hindra en angripare att få fast fot på\r\nsvensk mark. Och det är naturligtvis det allra\r\nviktigaste, att vi verkligen lyckas slå tillbaka ett\r\nangrepp.</pre><pre>Men: Det måste finnas all tänkbar beredskap även\r\nför en situation där en angripare fått rejält fotfäste\r\ni landet. Om exempelvis en del av Sverige\r\nockuperas, hur försvarar vi oss då mot en\r\nockupant? Det enda egentliga om detta, som står i\r\nregeringens proposition, är följande mening: ''Om\r\nen angripare genom sina operationer lyckas bryta\r\nvårt organiserade motstånd skall alla tillgängliga\r\nresurser utnyttjas för att fullfölja försvaret i alla de\r\nformer som folkrätten medger.''</pre><pre>Några av oss som är verksamma i Delegationen för\r\nicke-miltiärt motstånd har i en motion ansett att\r\nriksdagen bör tydliggöra vad verksamheten handlar\r\nom och kan ha för betydelse i totalförsvaret.</pre><pre>Det är långt ifrån allmänt känt ännu att det i Sverige\r\nfinns en planering för hur en motståndsrörelse skall\r\nstarta och verka i ett tillstånd där landet -- eller\r\ndelar därav -- är ockuperat. Men där informationen\r\nnått ut i internationella kretsar väcker det\r\nuppseende. Det är unikt att ett land i fredstid lägger\r\ngrunden för en motståndsrörelse.</pre><pre>Det är mycket viktigt att framhålla att\r\nmotståndsrörelsen inte är ett alternativ till det\r\nmilitära försvaret, utan ett komplement.\r\nMotståndsrörelsen ingår i totalförsvaret.</pre><pre>Längre tillbaka -- på 1970-talet -- pågick stundom\r\nen debatt i vårt land om att bygga upp ett slags\r\nmotståndsrörelse, vilken successivt skulle ersätta\r\ndet militära försvaret. Detta var en orealistisk\r\ntanke, som inte heller vann gehör i riksdagen.</pre><pre>Däremot föddes senare tankar på att olika\r\nmotståndsformer från allmänhetens sida kan bli\r\nmycket besvärande för en utländsk makt som\r\nförsöker kontrollera svenskt territorium och\r\nsvenska folket. En enhällig riksdag beslöt 1986 att\r\n''i vårt totalförsvar skall som komplement ingå icke-\r\nmilitära motståndsformer.''</pre><pre>Motstånd kan av allmänheten bedrivas på många\r\nolika sätt, alltifrån enkla demonstrationer till\r\nsabotage. Det icke-militära motståndet är alltså\r\ninte bara civilmotstånd, utan kan även omfatta\r\nvåldsinslag. Det skall kosta en ockupant stora\r\nresurser att kunna behålla ett fast grepp. Därmed\r\nskall också det icke-militära motståndet ha en\r\nkrigsavhållande effekt.</pre><pre>Förebilder om motståndsrörelser finns i bl.a. Norge\r\noch Danmark under krigsåren. Under senare tid\r\nhar icke-militära motståndsformer visat sig mycket\r\nverkningsfulla i de stora politiska omvälvningar\r\nsom ägt rum i Central-  och Östeuropa.</pre><pre>Syftet med den svenska motståndsrörelsen är alltså\r\natt komplettera ett vasst militärt försvar med en\r\nbred allmän uppstudsighet mot främmande makt\r\nsom inkräktar.</pre><pre>Vår motion avstyrks visserligen, men dess innebörd\r\nblir väl tillgodosedd. Vi ville få en skrivning som\r\nframhåller alla försvarsformer -- även motstånd.\r\nDet har vi fått i utskottets betänkande, och det\r\ntackar jag för.</pre><pre>För att delegationen sedan skall kunna genomföra\r\nsina uppgifter behövs också ekonomiska resurser.\r\nVi rör oss fortfarande med mycket små ramar. Det\r\nfinns anledning att återkomma till den frågan, men\r\ni nuläget har vi avstått från att yrka på utökade\r\nmedel.</pre><pre>Herr talman! Med detta yrkar jag bifall till\r\nutskottets hemställan.</pre><pre>Anf. 49  ARNE ANDERSSON (m) replik:</pre><pre>Herr talman! Om jag kan säga de här få orden jag\r\navser att säga utan att det uppfattas som en replik i\r\nmeningen invändning, skall jag försöka göra det.</pre><pre>Det som Gudrun Norberg har sagt om\r\nmöjligheterna att komplettera svenskt försvar med\r\nen motståndsrörelse är alldeles riktigt. Men vi\r\nmåste i varje fas veta, att när en motståndsrörelse\r\nhar en uppgift har det militära försvaret förlorat --\r\ndå har vi en fiende innanför landets gränser, en\r\nfiende som rör sig i Sverige. Det betyder att vi får\r\nhålla en distans till tanken om icke-militärt\r\nmotstånd, då det ligger ett misslyckande bakom\r\ndetta.</pre><pre>Det är det enda, fru Norberg, jag vill komplettera\r\ndetta anförande med.</pre><pre>Anf. 50  GUDRUN NORBERG (fp) replik:</pre><pre>Herr talman! Jag tror att Arne Andersson och jag\r\när helt överens om den saken, men det innebär inte\r\natt man får bortse från att ett misslyckande kan ske.\r\nVi skall då inte stå handfallna, utan fortsätta att i\r\nalla former försöka försvara oss.</pre><pre>Anf. 51  BRITT BOHLIN (s):</pre><pre>Herr talman! Jag har tänkt ägna min taletid åt\r\nflygstridskrafterna och flygvapnets organisation.</pre><pre>Flygvapnet och dess personal har blivit vana vid att\r\nleva med ständiga förändringar, ny och bättre\r\nutvecklad materiel har tillkommit, och för att man\r\nskall kunna hänga med i den tekniska förnyelsen\r\nhar organisatoriska förändringar inte hört till\r\novanligheterna.</pre><pre>Nu står vi på tröskeln till ytterligare en stor\r\nomdaningsprocess. Det nya flygplanssystemet JAS\r\n39 Gripen skall introduceras och successivt\r\ninlemmas i vår krigs- och grundorganisation. Till\r\ndetta kommer anskaffning av en rad andra\r\nmaterielobjekt, t.ex. den flygburna spaningsradarn\r\nPS 890, nya stridsledningscentraler och beväpning\r\ntill 39 Gripen-systemet. Flygstridskrafterna är\r\ndärmed det vapenslag som får det ojämförligt\r\nstörsta inslaget av materiell förnyelse och utökad\r\nteknisk kompetens. Det blir ett avsevärt\r\nkvalitetslyft, och det är bra.</pre><pre>För att möjliggöra detta inom en rimlig ekonomisk\r\nram måste flygvapnet minska antalet divisioner till\r\n16 samt organisera fredsverksamheten i större\r\nflottiljenheter. Detta råder det stor enighet om\r\nbåde här i kammaren och inom flygvapnet. Vi\r\nkallar dessa flottiljer för storflottiljer, och vi menar\r\ndärmed att de kan organisera tre eller flera\r\ndivisioner per flottilj. Benämningen storflottilj kan\r\nman nog påstå i viss mån är missledande.</pre><pre>Om man tittar litet tillbaka i tiden, har\r\nnormalflottiljer alltid haft tre divisioner. Av\r\nekonomiska skäl har det under årens lopp blivit så\r\natt antalet divisioner på flertalet flottiljer har\r\nminskats till två. Detta vill jag påstå har varit en\r\nfelaktig väg. Det har inneburit att en ökad\r\nfredsadministration har skett på\r\nkrigsorganisationens bekostnad. Vi vill nu snarast\r\nåtergå till normalflottiljer eller, om man så vill,\r\nstorflottiljer med tre eller flera divisioner per\r\nflottilj. Detta är inte bara nödvändigt av\r\nekonomiska skäl, utan det är också en fråga om\r\neffektivt utnyttjande av fredsresurserna.</pre><pre>Ryggraden i det svenska flygvapnet är och kommer\r\nunder relativt lång tid att utgöras av 37-systemet,\r\nViggen. Viggen har sedan den började levereras till\r\nflygvapnet för snart 20 år sedan ständigt utvecklats\r\noch förbättrats, och så sker i dag också. Nu pågår\r\nt.ex. AJS-modifiering, vilket innebär att attack-\r\noch spaningsviggarna ges ökad allsidighet, kort\r\nuttryckt.</pre><pre>S.k. livstidsförlängning utreds för närvarande\r\nockså. Det innebär inte -- vilket man ibland kan\r\ntro -- att Viggen blir en evighetsmaskin, utan det\r\nhandlar om att undersöka om man med rimliga\r\nkostnader kan förlänga flygtiden något. Ett\r\nflygplans livslängd bestäms av antalet flygtimmar,\r\noch bristen på flygförare i första hand under 1980-\r\ntalet, vilket gjorde att vi flög färre timmar än\r\nplanerat, gör att vi nu har något mer flygtid kvar i\r\nsystemet.</pre><pre>Men ett flygplans livstid måste ses både i ett\r\ntekniskt och i ett taktiskt perspektiv, och om\r\nViggensystemet är gårdagens och dagens system, är\r\nGripen morgondagens. Våra synpunkter i övrigt på\r\nhandläggningen av beställning av delserie 2 har\r\nSture Ericson tidigare redogjort för.</pre><pre>I regeringens förslag till organisatoriska\r\nförändringar inom flygvapnet ingick en\r\nnedläggning av F 6 i Karlsborg. Vi avvisar detta\r\nförslag, av många skäl, men för vår del inte av\r\nregionalpolitiska skäl. Vi anser att F 6 behövs i\r\ngrund- och krigsorganisationen. Det är den minsta\r\nflottiljen, men den är mycket kostnadseffektiv. F 6\r\nhar ett garnisonsansvar i Karlsborg. Dess läge gör\r\natt det finns möjlighet att utnyttja\r\nsamordningsvinster med den närliggande flottiljen\r\nF 7 i Såtenäs. På F 6 finns i dag versionskontoret,\r\nsom huvudsakligen ansvarar för AJS-\r\nmodifieringen. Vi tror att det med hänsyn till\r\nmiljön finns goda möjligheter att flyga vidare på\r\nKarlsborg i framtiden också.</pre><pre>När det gäller den ekonomiska besparingen är det\r\nde facto så, att skillnaden mellan F 6 och F 13 rör\r\nsig om 35 milj.kr. under en tioårsperiod, till fördel\r\nför F 13. Men då har man inte räknat med det\r\ngarnisonsansvar som F 6 har.</pre><pre>I det underlag som ÖB och chefen för flygvapnet\r\nlämnade i december, ÖB 92 komplement, föreslogs\r\navveckling av bl.a. F 13 i Norrköping under den\r\nförsta femårsperioden och F 10 i Ängelholm under\r\nden andra. Vi delar ÖB:s uppfattning. Dock anser\r\nvi att även F 10 bör läggas ned under denna period,\r\nvarvid hela J 35 Draken-systemet kunde utgå,\r\nvilket totalt sett -- med drift, underhåll, reservdelar,\r\nexpertis -- skulle innebära mycket stora och snabba\r\nbesparingar. Men med hänsyn till att ingen\r\nmajoritet kunde nås för detta förslag, accepterar vi\r\natt beslut om F 10 får senareläggas till 1995. Då vet\r\nvi också vilka koncessionsbeslut vi har för alla våra\r\nflottiljer och har möjlighet att i den\r\nförsvarsberedning som avses börja arbeta redan i\r\nhöst förbereda ytterligare reducering av\r\nfredsorganisationen.</pre><pre>De som påstår att vi har frångått vårt förslag om\r\navveckling av Drakensystemet har alltså fel. Om vi\r\nhade gjort på annat sätt, skulle olika\r\nutskottsmajoriteter ha kunnat innebära att vi fått\r\nför få divisioner. Och det viktiga är antalet\r\nkrigsdivisioner. De socialdemokratiska förslagen\r\nskall ses som en samlad bild, och när vi nu bara\r\ndelvis kan realisera vår politik måste vi ta hänsyn\r\ntill det.</pre><pre>Tvärtemot vad man kan ha fått intryck av under den\r\ndebatt som föregått dagens beslut, är det alltså ÖB\r\noch chefen för flygvapnet som mot bakgrund av\r\nekonomiska ramar och av militära skäl föreslagit en\r\nnedläggning av F 13. Det borde rimligen vara så att\r\nde militära skälen skall komma just från ÖB och\r\nchefen för flygvapnet, och inte från lokal eller\r\nregional militär nivå eller från någon kommunal\r\ninstansnivå.</pre><pre>Vad gäller vårt ställningstagande för avveckling av\r\nF 13 före F 10 och varför vi avvisar propositionens\r\nförslag om avveckling av F 6 i Karlsborg, har våra\r\nskäl legat till grund för det nästan eniga betänkande\r\nvi i dag behandlar. Jag skall återkomma något\r\nsenare till dessa skäl.</pre><pre>I den debatt som har förts har betonats en oro över\r\nden framtida spaningskapaciteten. Jag vill nu\r\nbetona och understryka att det aldrig någonsin har\r\nvarit riksdagens uppgift att avgöra var våra olika\r\ndivisioner skall baseras. Detta är en fråga som helt\r\nankommer på de militära myndigheterna, i detta\r\nfall ÖB och chefen för flygvapnet. De beslutar om\r\nantalet divisioner av olika sort och deras\r\nlokalisering utifrån de prioriteringar och beslut som\r\nriksdag och regering fattar.</pre><pre>Den prioritering vi har gjort utifrån den\r\nsäkerhetspolitiska bilden är en prioritering av\r\nluftförsvaret. Detta är vi fullt eniga om. Vi har\r\ndärför också ställt oss bakom regeringens förslag att\r\nen och en halv Viggendivision skall avvecklas. I\r\nenlighet med vad jag tidigare anfört ankommer det\r\nnu på ÖB och chefen för flygvapnet att genomföra\r\nbeslutet på det, med utgångspunkt i militära skäl,\r\nbästa sättet. Låt mig åter betona att det är ÖB och\r\nchefen för flygvapnet som föreslagit nedläggning,\r\nvilket försvarsutskottet också funnit vara det bästa\r\nunder rådande förutsättningar.</pre><pre>Mot bakgrund av det betänkande som vi behandlar\r\nhär i dag har chefen för flygvapnet i PM-form\r\nangivit förutsättningar och målsättning samt\r\ninriktning när det gäller flygvapnets\r\ngrundorganisation efter det försvarsbeslut vi fattar\r\nhär i dag. Jag är osäker på om det är ett fastställt\r\ndokument eller endast ett arbetspapper. Men i\r\nchefens för flygvapnet beslutsavsikt anvisas bl.a. att\r\nen spaningsviggendivision, S 37 vid F 13, avvecklas\r\noch en spaningsdivision vid F 17 omlokaliseras till\r\nF 6. En halv attackdivision vid F 6 omlokaliseras till\r\nF 15 i Söderhamn, och en halv attackdivision AJ 37\r\navvecklas. Denna organisation är en prioritering av\r\nluftförsvaret och jakten. En avveckling sker också\r\nav en och en halv Viggendivision av de äldsta\r\nversionerna. Även om det är vår bestämda\r\nuppfattning att det i första hand borde ha varit de\r\näldre Drakendivisionerna som skulle ha avvecklats,\r\naccepterar vi denna inriktning.</pre><pre>Så över till spaningsflygsresursernas kapacitet och\r\nmöjligheter i framtiden. Detta är åter en fråga som\r\nansvariga militära chefer skall besvara. På detta\r\nområde är de experter, men jag skall ge mig ut på\r\nhal is och försöka redovisa vår syn på denna\r\ninriktning.</pre><pre>Låt mig först bara säga några ord om JAS 39\r\nGripen-systemet. JAS står för jakt--attack--\r\nspaning. De första två JAS-divisionerna\r\norganiseras 1995--1996 på F 7 i Såtenäs, varvid två\r\ndivisioner attackviggar avvecklas. Då tillförs MILO\r\nGötaland och flygkommando Götaland ett\r\npåtagligt tillskott främst vad avser luftförsvars- och\r\nspaningskapacitet och också en något ökad\r\nattackkapacitet.</pre><pre>Jag uppfattar det så att i avvaktan på att JAS 39-\r\nsystemet ersätter attack- och spaningsviggarna --\r\ndet kommer att ske mellan åren 1995 och 2002, sju\r\når alltså -- kommer den huvudsakliga\r\nspaningskapaciteten i fredstid att vara lokaliserad\r\ntill F 6 i Karlsborg och F 21 i Luleå. Vad gäller\r\nLuleå och F 21 förblir det som i dag. På F 6 i\r\nKarlsborg övertar F 6 resurser och ansvar från F 17\r\noch F 13, om än i reducerad omfattning. Det\r\npositiva i denna lokalisering är att flygvapnet\r\nkunnat genomföra en nödvändig reducering av\r\ngrundorganisationen med förhållandevis små\r\nkrigsorganisatoriska konsekvenser. I realiteten\r\ninnebär det att antalet spaningsförare -- och\r\ndärmed krigsuthålligheten -- minskar under\r\nperioden 1994--1996 med ca 30 stycken. Detta\r\nuppvägs successivt genom tillkomsten av JAS och\r\nmodifiering till AJS. Vad gäller modifieringen av\r\nattack- och spaningsviggar till AJS innebär\r\nsamlokaliseringen i Karlsborg en viss positiv effekt.</pre><pre>Det har då anförts att omlokaliseringen till F 6 och\r\nnedläggningen av F 13 skulle medföra att\r\nnödvändig havsövervakning, spaningsberedskap\r\noch flygövning kommer att bli svåra att genomföra\r\noch mycket kostnadskrävande. Det är självklart så\r\natt flygvägen till och från Östersjön från Karlsborg\r\när längre än från Norrköping eller Ronneby. Men å\r\nandra sidan är flygvägen till västerhavet kortare\r\nfrån Karlsborg. Om det nu är så att vi även\r\nfortsättningsvis skall ha tyngpunkten av vårt\r\nintresse i Östersjön måste man fråga sig hur stor\r\nprocentuell del av spaningsflygverksamheten som\r\nmåste förläggas till Östersjön.\r\nIncidentberedskapen upprätthålls i dag med\r\nförhållandevis låga tidskrav. Framgruppering kan\r\nalltså även fortsättningsvis ske till Visby och\r\nKallinge -- ja, även till Bråvalla om så skulle bli\r\nnödvändigt. Största delen av\r\nspaningsflygdivisionens verksamhet kan bedrivas\r\növer land, över Vänern och Vättern och över\r\nvästerhavet. Men den del som måste bedrivas över\r\nÖstersjön är en mycket viktig del, och den kommer\r\nsjälvklart att kosta mer pengar.</pre><pre>Det är många som har tyckt att vi borde avvakta\r\nkoncessionsbeslut innan vi fattar beslut om någon\r\nnedläggning. Jag har stor förståelse för den\r\nståndpunkten, och det hade naturligtvis varit\r\nidealiskt om fakta legat på bordet i dag. Nu gör de\r\ninte det, och det utomordentligt ansträngda\r\nlikviditetsläget och planeringssituationen i\r\nflygvapnet gör att vi tyvärr inte kan vänta. Tvärtom\r\när det så att vi så fort som möjligt måste fatta beslut\r\nom ytterligare flottiljnedläggningar.</pre><pre>För oss socialdemokrater är det tillfredsställande\r\natt vi har fått gehör för vårt förslag att omedelbart\r\nbörja arbeta med dessa frågor i en parlmentarisk\r\nberedning. I debatten som föregått detta\r\nbetänkande har det framkommit förslag om stora\r\nbesparingsmöjligheter. Det förvånar mig mycket\r\noch gör mig mycket upprörd, precis på samma sätt\r\nsom försvarsministern nyss redogjorde för. Hur kan\r\nman från enskilda flottiljer, ofta under hotet om\r\nnedläggning, säga sig kunna göra stora besparingar\r\npå uppåt 10 %? Vi säger: Varför i hela världen har\r\nni inte gjort dem redan? Varje möjlig besparing\r\nskall göras omedelbart. Ni kan vara övertygade om\r\natt vi med största intresse skall följa dessa\r\nbesparingsförslag. Det är nämligen precis som\r\nHans Lindblad säger, att i försvarsutskottet\r\nförsöker vi följa upp våra beslut.</pre><pre>Jag har sagt det tidigare: Det är en mycket, mycket\r\nansträngd ekonomi i flygvapnet i dag. Ingen har råd\r\natt inte spara; det slår bara tillbaka på ens egen\r\nverksamhet.</pre><pre>Ett annat förslag, som vi dess värre inte kunde få\r\nmajoritet för i utskottet, är frågan om\r\nledningsorganisationen. Vi menar att två\r\nflygkommandon hade varit till fördel för\r\nflygvapnet.</pre><pre>I övrigt tänker jag inte kommentera de olika\r\nopinioner som har försökt påverka de beslut som vi\r\nskall fatta i dag. Det är självklart så att det är en\r\nrättighet att slåss för sitt jobb och för sin ort. Jag\r\nhar i stället försökt att något redogöra för hur vi ser\r\npå denna sakfråga.</pre><pre>Herr talman! Vi går nu in i en omvälvande tid för\r\nflygvapnet; allt i syfte att få bättre och vassare\r\nflygstridskrafter. Det positiva i den utvecklingen är\r\nvi nog överens om. Men det innebär förvisso också\r\nstora påfrestingar på de anställda i flygvapnet. Vi är\r\nberedda att göra vad vi kan för att underlätta denna\r\nomställning. Jag vill här hänvisa till Barbro Evermo\r\nPalmerlunds redovisning på den punkten.</pre><pre>Låt mig säga, med direkt adress till flygvapnets alla\r\nanställda: Vi vet vilken kompetens och kunskap ni\r\nhar. Vi vet att det svenska flygvapnet är väl ansett\r\noch känt långt utanför landets gränser, bl.a. på\r\ngrund av dess duktiga personal. Vi uppskattar och\r\nvärdesätter på det högsta det ni gör -- det gäller all\r\npersonal.</pre><pre>Herr talman! Jag vill instämma i Sture Ericsons\r\nbifallsyrkande till de reservationer som han angav.\r\nI övrigt vill jag yrka bifall till hemställan i\r\nbetänkande nr 12 i de delar som jag nu har berört.\r\nDet innebär också ett yrkande på avslag på\r\nreservationerna nr 22, 23, 24 och 25.</pre><pre>Anf. 52  HANS LINDBLAD (fp) replik:</pre><pre>Herr talman! När det gäller flygvapnet har\r\nkvaliteten varit ledstjärnan. Under andra\r\nvärldskriget hade vi ett flygvapen som egentligen\r\ninte fungerade någon gång. Man sade att det inte\r\nskulle få upprepas. Därför var det svenska\r\nflygvapnet det första som hade enbart jet.</pre><pre>När vi talar om bristande kvalitet handlar det om\r\narmén, som varit hämmad av den bisarra\r\nvärnpliktstolkningen. Men flygvapnet har hållit\r\nkvaliteten uppe. Ett led i detta var nedläggningen\r\nav F 1, F 2, F 3, F 8, F 9, F 11, F 12, F 18 och\r\nflottiljverksamheten på F 14. Hade man resonerat\r\npå samma sätt som i fråga om armén hade man haft\r\nalla dessa flottiljer kvar. Då hade man haft kvar sina\r\nHawker Hunter eller köpt in Piper Cub för att hålla\r\nantalet uppe. Då hade vi haft ett flygvapen som,\r\nliksom armén, varit ett träsk. I stället har man hållit\r\nfast vid kvaliteten. Det är viktigt, och det är\r\nrationellt.</pre><pre>Det svenska flygvapnet klarar med sina 8 000\r\nanställda 450 stridsplan. Det italienska flygvapnet\r\nhar 70 000 anställda. Det är en skillnad från 1 till 10\r\nom vi jämför det svenska flygvapnet med t.ex. det\r\namerikanska eller engelska. Vi har betydligt färre\r\nanställda i det svenska flygvapnet än vad man har\r\ni det norska, trots att vi har större flygplansflotta.\r\nFlygvapnet har verkligen kvalitet; där har aldrig\r\nfredsorganisationen fått styra.</pre><pre>Därför har jag tillhört dem som har varit mycket\r\nnegativa till att man nu skulle behålla alla flottiljer,\r\noch sedan fatta beslut om en krigsorganisation med\r\ntvå divisioner färre realiter. Då skulle man på två\r\nställen gå ned till endivisionsflottiljer. Eller också\r\nhar man sagt: Vi skall behålla två divisioner bara\r\nför att sysselsätta en flottilj till. Det kostar då två\r\nmiljarder kronor under en femårsperiod. Varifrån\r\nskall de i så fall tas? Jo, från motmedel, jaktrobotar,\r\netc. Det vore verkligen att skada det svenska\r\nflygvapnet.</pre><pre>Att en flottilj skall läggas ned är självklart. Sedan\r\när jag ödmjuk och säger: Vilken som bör läggas ned\r\nkan man inte objektivt avgöra. När vi vägde F 12 i\r\nKalmar mot F 17 i Ronneby -- var det alldeles rätt\r\ndet? Det kan jag inte i efterhand säga. På samma\r\nsätt är det naturligtvis när vi väger Norrköping mot\r\nKarlsborg. Det finns skäl för båda.</pre><pre>Men det väsentliga i de båda fallen är att det är\r\nprecis samma krigsorganisation, det är samma antal\r\nflygplan, det är samma flygplan, det är samma\r\ndivisionsantal, det är samma bassystem, det är\r\nsamma stridssystem -- det är bara fråga om var\r\nnågonstans flottiljen finns i fred, och den skillnaden\r\när liten; det är två flottiljer som ligger på sju\r\nminuters flygavstånd från varandra, så det är ingen\r\nväsentlig fråga. Men någon bör läggas ned.</pre><pre>Det är viktigt att man låter krigsorganisationen\r\nstyra. Vill vi satsa på kvalitet skall vi lägga pengarna\r\npå att skaffa grejer och inte på att bränna upp en\r\nmassa extra flygbränsle och ha mer motorunderhåll\r\nför att sysselsätta en flottilj. Ett flygvapen som styrs\r\nav fredsorganisationen blir inte ett flygvapen med\r\nkvalitet. Det är viktigt. Men sedan kan man alltid\r\ndiskutera vilken av flottiljerna som skall läggas ned,\r\noch det kan aldrig objektivt fastställas vilken det\r\nbör vara -- det är olika saker som vägs mot\r\nvarandra.</pre><pre>Anf. 53  SVEN-OLOF PETERSSON (c):</pre><pre>Herr talman! Försvarsfrågorna engagerar, och\r\ntemana i anförandena växlar.</pre><pre>Ett försvarsbeslut är egentligen ett beslut av mycket\r\nlångsiktig karaktär. Det är ett beslut som berör de\r\nekonomiska resurserna, som berör utrustning av\r\nskilda slag, som berör byggnader och\r\nmarkområden och som berör det kanske absolut\r\nviktigaste för ett bra försvar -- de personella\r\nresurserna, de många människor som på ett eller\r\nannat sätt är involverade i det svenska försvaret.\r\nJag avser då såväl dem som är anställda som dem\r\nsom är där som värnpliktiga.</pre><pre>Det svenska försvaret bygger på principen om den\r\nallmänna värnplikten, en princip som ger en god\r\noch bred bas både vad gäller rekrytering av såväl de\r\nvärnpliktiga som den övriga personalen och vad\r\ngäller förankring av kunskap och kännedom om\r\nförsvaret i olika delar och sektorer av vårt samhälle.\r\nI takt med att tiderna och förhållandena runt oss\r\nunder årens lopp har förändrats har -- det är\r\nsjälvklart -- såväl värnpliktsutbildningens form som\r\ndess innehåll kommit att förändras. Så kommer det\r\ntroligtvis att bli också i framtiden.</pre><pre>Självfallet är det viktigt och riktigt att endast de\r\nsom behövs för försvarsmaktens krigsorganisation\r\noch för den fredstida beredskapen tas ut till\r\nutbildning. Vi har här i dag fått många bevis på att\r\nmånga ser fram emot resultatet av\r\npliktutredningens arbete när det gäller att finna de\r\nframtida formerna för detta.</pre><pre>Det förslag om ändringar i värnpliktslagen som nu\r\nligger på riksdagens bord har, kan man säga, sin\r\ngrund i den minskade volym som det militära\r\nförsvaret står inför. För oss i Centern är det\r\nangeläget att principen om den allmänna\r\nvärnplikten liger fast, att alla män mönstrar och tas\r\nut till utbildning och placeras på den plats som de\r\när mest lämpade för. Det är viktigt att den\r\nutbildningsreserv som vissa av de värnpliktiga\r\nkommer att placeras i får en sådan utformning att\r\nde som hamnar där har samma kvalifikationer av\r\nolika slag som de som tas ut till den direkta\r\nutbildningen. Utskottet har också behandlat detta\r\noch, som jag ser det, gjort den korrekta\r\nbedömningen att så också kommer att bli fallet.\r\nDock är det ju så att det kan ta sin tid innan allt\r\ndetta finner sina rätta former, men jag är övertygad\r\nom att detta inom en snar framtid kommer att få en\r\nbra och positiv lösning.</pre><pre>Jag vill i det här sammanhanget också peka på att\r\ndet framöver kan bli mer aktuellt med en ökad\r\ndirektrekrytering till den civila delen av vårt\r\ntotalförsvar. Försök med sådan rekrytering pågår\r\njust nu, och det har hittills givit mycket positiva\r\nresultat. Det är viktigt att också den civila delen av\r\ntotalförsvaret ges sådan kapacitet och utformning\r\natt den kan verka på det sätt vi alla vill att den skall.</pre><pre>En föryngring av den personal som finns inom de\r\ncivila delarna är angelägen. Förhoppningsvis\r\nkommer en sådan åtgärd att effektivisera\r\nverksamheten och även öka möjligheterna för den\r\ncivila delen av totalförsvaret att lösa de uppgifter\r\nsom ligger på den.</pre><pre>En ökad direktrekrytering kan och skall givetvis\r\ninnebära att vi får bättre förutsättningar att få rätt\r\nman på rätt plats, att vi kan se till att vi får en större\r\ndelaktighet och en ökad kunskap om det svenska\r\nförsvaret. Vi kanske också kan få en större\r\nflexibilitet.</pre><pre>Jag tror också att det är viktigt att den civila och den\r\nmilitära delen av totalförsvaret jämställs. Om man\r\ni dag vill ha någon annan utbildning än just den\r\nmilitära är det ett undantag från principen, och då\r\nhamnar man i speciella prövningsförfaranden som\r\njag tror att man kanske kan komma ifrån, till nytta\r\nför såväl samhället som den enskilde.</pre><pre>Även om vi talar om att vi har allmän värnplikt i\r\nlandet försvinner en tredjedel av alla killar som\r\nmönstrar på vägen och rycker aldrig ut från någon\r\nvärnpliktstjänstgöring, dvs. de blir aldrig\r\nkrigsplacerade. I vissa områden av landet faller\r\nbortemot 20--25 % av grabbarna bort redan vid\r\nmönstringsförfarandet. Detta är fel sätt att nyttja\r\nresurserna. De killarna skulle mycket väl kunna\r\nfylla en viktig funktion i vårt gemensamma försvar\r\ni andra delar av samhället, och det är viktigt att vi\r\ntar tillvara dem, så att de inte faller ut under resans\r\ngång.</pre><pre>Här i debatten har också tagits upp frågan om de\r\nvärnpliktiga inom den s.k. stödproduktionen, dvs.\r\norganiserandet av mobiliserings- och\r\nförplägnadsplutoner. Jag vill i det här\r\nsammanhanget bara understryka att de som skall\r\ntas ut till den utbildningen skall tas ut därför att de\r\nskall vara en del i krigsorganisationen.</pre><pre>Vi har också noterat att det antal tjänster som\r\ntidigare har angivits när man har diskuterat hur\r\nmånga personer som skulle behövas för detta har\r\nförändrats under resans gång och att det har blivit\r\nen bred debatt runt detta. Även i det här\r\nsammanhanget har utskottet hänvisat till det nu\r\npågående arbetet inom pliktutredningen, och\r\nriksdagen kommer framöver också att få ta del av\r\ndess synpunkter på de här frågorna, inte minst vad\r\ngäller det antal värnpliktiga som skall tas ut och\r\nutbildningens innehåll.</pre><pre>Jag tycker att det är viktigt att man går igenom alla\r\nförutsättningar och ser till helheten. Det är viktigt\r\natt det vi gör blir rätt, och att den utbildning som\r\nmeddelas är utbildning för faktiska uppgifter.</pre><pre>Låt mig också ta upp något som Barbro Evermo\r\nPalmerlund tidigare nämnde, nämligen att man på\r\nen del håll inte bara har varslat utan rent av gjort\r\nuppsägningar med hänvisning till den nu\r\nföreliggande propositionen. När man gör\r\nuppsägningar på den grundvalen visar man\r\negentligen, tycker jag, ringa respekt för såväl den\r\npersonal som det drabbar som för dem som är satta\r\natt fatta besluten, dvs. riksdagen, och för\r\nbeslutsfattandet i sig; man vet ju inte vad riksdagen\r\nkommer att fatta för beslut.</pre><pre>En proposition är alltid ett förslag, och ett\r\nriksdagsbeslut är det som följer därpå. Jag tycker\r\natt det finns anledning att se över de former som\r\nman agerar i, så att det här inte upprepas. Det är\r\nbara att beklaga att man har agerat på det här\r\nsättet -- sprungit fortare än vad man borde göra --\r\noch ställt till onödiga problem för många\r\nmänniskor, som har blivit drabbade av detta i varje\r\nfall innan besluten har fattats.</pre><pre>Det är en annan sak som jag också skulle vilja\r\nnämna, herr talman. Som jag sade tidigare varierar\r\nde ämnen som tas upp från kammarens talarstol.\r\nJag skulle vilja gå över till att tala om en motion\r\nsom jag har väckt med anledning av propositionen,\r\nen motion benämnd Fö22. I den har jag tagit upp\r\nen del frågor som berör verksamheten inom\r\nMarinkommando Syd.</pre><pre>Vi vet ju att den södra delen av Östersjön\r\nfortfarande är och mänskligt att döma också\r\nframgent kommer att vara av stor betydelse för\r\nsamtliga Östersjöstater, såväl när det gäller militära\r\nintressen som när det gäller andra intressen, vilka i\r\noch för sig har blivit mer och mer påtagliga de\r\nsenaste åren -- jag tänker då på olika ekonomiska\r\nintressen, både när det gäller traditionell sjöfart\r\noch fiske och när det gäller utnyttjande av andra\r\nnaturresurser, exempelvis oljeprospektering och\r\nliknande.</pre><pre>Vi vet också att det i de södra delarna av Östersjön,\r\ntrots att Warszawapakten har försvunnit,\r\nfortfarande pågår betydande marina övningar och\r\natt det är en rätt stor intensitet i den verksamheten.</pre><pre>Detta och mycket annat har lett till att jag i\r\nmotionen pekar på att det kan vara befogat med en\r\nökning av den marina verksamheten vid\r\nMarinkommando Syd. Där finns det en betydande\r\nkompetent och bra personal som ger verksamheten\r\nen god kontinuitet och stabilitet. Vi vet också att\r\nden här personalen är eftertraktad. I många fall får\r\nden också tjänstgöra inom andra delar av landet\r\ninom den marina sektorn.</pre><pre>Vi vet att det här nere finns erforderliga\r\nanläggningar som gör att verksamheten kan\r\nbedrivas på ett rationellt och ändamålsenligt sätt.\r\nDär finns det varvskapacitet, övningsområden och\r\nnärhet till de områden som i mångt och mycket kan\r\nses som de viktigaste att bevaka och ha kontroll\r\növer när det gäller den marina sektorn.</pre><pre>Jag ser det som mycket positivt att utskottet delar\r\nuppfattningen om betydelsen av ett effektivt marint\r\nförsvar i södra Östersjön. Jag noterar vidare att\r\nutskottet skriver att Marinkommando Syd och\r\nMarinkommando Ost i regeringens förslag\r\nprioriteras i relation till övriga marinkommandon.</pre><pre>Jag vill understryka att det även i framtiden, när vi\r\nser på marinens verksamhet, kan finnas skäl att\r\nsärskilt beakta Marinkommando Syd och\r\nverksamheten där. Vi vet att man där har en bra\r\nverksamhet som ger ett bra resultat till nytta för\r\nhela det svenska försvaret. Jag tycker att vi skall ta\r\ntill vara den här resursen, vårda den väl, och låta\r\nden bli något som vi har nytta av också i framtiden.</pre><pre>Anf. 54  IAN WACHTMEISTER (nyd):</pre><pre>Herr talman! Än en gång konstaterar jag något\r\nförvånat att riksdagsordningen innebär att debatten\r\nförs efter det att alla har bestämt sig. Därför blir det\r\nen lika omfattande som fullständigt verkningslös\r\ndebatt i denna långa dags färd mot natt. Det gäller\r\natt spara tid även här i riksdagen. Jag skall försöka\r\nspara någon minut.</pre><pre>Robert Jousma har redan sagt sitt och framfört Ny\r\ndemokratis ståndpunkt. Han har därmed gjort sitt\r\njobb i försvarsutskottet på ett förträffligt sätt.</pre><pre>Jag vill lämna ännu en komplimang till Hans\r\nLindblad. Han börjar väl så småningom bli trött på\r\nkomplimanger. Hans anförande var intressant. Jag\r\nnoterade för min del att 1925 års försvarsbeslut var\r\ndet senaste kloka beslutet. Jag hoppas att det inte\r\ngäller hela riksdagsarbetet utan bara försvaret.</pre><pre>Jag noterade också att överbefälhavaren,\r\nåtminstone allt som oftast, skulle kunna ersättas av\r\nriksdagens utredningstjänst, RUT. På det sättet\r\nskulle man kanske kunna initiera en ny utredning\r\nav RUT för att se om RUT kan ersätta ÖB. En viss\r\nskärpning från ÖB:s sida tycker vi kanske skulle\r\nbehövas. Jag återkommer till det.</pre><pre>Låt mig summera vår inställning till detta. Den är\r\nganska enkel. Sverige behöver ett effektivt försvar.\r\nVårt läge är utsatt. Världen är orolig. Det är krig i\r\nEuropa, och det kommer säkert att bli fler.\r\nFantasier om att det skulle bli frid på jorden i och\r\nmed att Sovjetimperiet sprack, har redan visat sig\r\nvara just fantasier.</pre><pre>Försvaret måste vara effektivt, modernt och\r\nslagkraftigt i ordets egentliga bemärkelse. En\r\nteknisk upprustning av främst armén är alltså\r\nnödvändig i detta läge. Hur viktigt försvaret är\r\nframgår om vi ställer oss en fundamental fråga,\r\nnämligen: Varför finns Sverige? Varför grundades\r\nSverige? Ja, varför slöt sig folk samman över huvud\r\ntaget och bildade länder och nationer en gång i\r\ntiden? Jo, det fanns egentligen två skäl. Det ena var\r\natt försvara sitt land mot yttre fiender. Det andra\r\nvar att garantera medborgarnas inre säkerhet.\r\nDetta tror jag att svenska politiker borde tänka på\r\näven andra dagar än just den här dagen.</pre><pre>Statens huvuduppgift är alltså inte att instruera folk\r\natt äta sju skivor bröd om dagen, att rapportera\r\nantalet kakelplattor ovanför handfatet eller att\r\nbetala in några tusenlappar var till organisationer\r\nsom politikerna har för att roa sig med. Detta var\r\nen liten utvikning.</pre><pre>Tillbaka till försvaret och försvarsindustrin i det här\r\nfallet. Vi har en försvarsindustri. Alltså skall vi ge\r\nden en chans att existera. Det betyder att den skall\r\nexportera, att den skall ha rätt att samarbeta och att\r\nden skall ha rätt att fungera precis som alla andra\r\nindustrier. Inom detta avsnitt har vi en\r\nvärldsberömd dubbelmoral som vi har skojat om\r\nförut, men jag kanske inte skall uppta kammarens\r\ntid med det. Men det går att göra många roliga\r\nhistorier kring den. Jag har själv skrivit en bok som\r\nhandlar om när man ersatte vapenexportförbudet\r\nmed spritexportförbudet. Ni kan själva läsa den.</pre><pre>Det har alltså lett till ganska skrattretande\r\nreaktioner och observationer när vapen hamnar\r\nhos dem som använder vapen. Det är ett mycket\r\nstort problem för oss i Sverige. Vi vill nämligen att\r\nbara de som inte använder vapen skall få vapen.\r\nHelst skall de ha vapnen i källaren.</pre><pre>Vi har ett vapensystem som heter JAS. JAS är bra.\r\nDet är svensk spetsteknologi, alltså blir det\r\nkritiserat. Det finns något slags masochistisk\r\nnjutning med vilken vi alltid försöker bestraffa oss\r\nsjälva så fort vi har något som är riktigt bra. Därför\r\nfinns det givetvis en del förslag om att lägga ned\r\nJAS, eller också blir en del snurriga kompromisser,\r\nså att man gör JAS till jaså eller något annat.</pre><pre>Man kan dra en parallell till kärnkraftsteknologin,\r\nen annan svensk spetsteknologi. Den ligger långt\r\nfram i världen, och den är en fantastisk tillgång för\r\noss. Det fanns t.o.m., och finns väl fortfarande,\r\nförbud att tänka på fortsatt utveckling inom det\r\nområdet just därför att det är svensk\r\nspetsteknologi. Vi i Sverige har ofta någon sorts\r\nattityd -- svensk spetsteknologi, nej tack. Vi måste\r\ngivetvis alltid säga ja tack, och det gör vi i Ny\r\ndemokrati.</pre><pre>Att denna negativa attityd uppstår, är många i\r\ndenna kammare medskyldiga till -- om de vore här,\r\nvill säga, med det är de ju inte.</pre><pre>All right, åter till försvarets omorganisation.\r\nEgentligen borde inte vi i riksdagen hålla på att\r\ndiskutera detaljer. Vi borde diskutera inriktningen\r\noch omfattningen. Resten skulle rimligen den\r\nverkställande ledningen, dvs. överbefälhavaren\r\nm.fl., sköta om. Men nu har det ju blivit på detta\r\nsätt. Enligt Hans Lindblad, om jag uppfattade\r\nhonom rätt, var det lika bra, eller lika dåligt. Hur\r\nsom helst tycker jag faktiskt att överbefälhavaren,\r\nförsvarsgrenschefer och andra skulle sticka ut\r\nhuvudet, och de skulle ha stuckit ut huvudet mer än\r\nvad de har gjort, för att tala om vad de kan\r\nåstadkomma.</pre><pre>Jag är ingen försvarsfantom. Mina betyg från min\r\ntjänstgöring i det militära kännetecknades av att jag\r\nvar mer framstående i militär duglighet än i militär\r\nlämplighet. Jag har emellertid varit med om en del\r\nannat i mitt liv.</pre><pre>Jag vet att en icke konkurrensutsatt verksamhet\r\nkan rationaliseras. Det gäller hela den offentliga\r\nsektorn. Där finns enorma\r\nrationaliseringsmöjligheter. Det är självklart att det\r\ngår att rationalisera inom försvaret. Vi vet det, och\r\ndet har för säkerhets skull gjorts utredningar. Jag\r\ntror inte att det var RUT som gjorde den då, utan\r\ndet var riksrevisionsverket som utredde hur mycket\r\nman kan spara bara på inköpssidan. Man skulle\r\nkunna spara belopp som motsvarar driften av flera\r\nflottiljer.</pre><pre>Det var någon som sade här tidigare: Om det går\r\natt rationalisera, varför har man inte gjort det\r\nförut? Det är faktiskt, förlåt mig, ett ganska dumt\r\npåpekande. I krislägen kan folk nämligen\r\nåstadkomma saker som de inte kan åstadkomma\r\nannars. När man sätter trycket på, går det att\r\nrationalisera det som inte gick att rationalisera\r\nförut. Man måste ha rätt ''incentives'' för att få göra\r\ndet. Det tyckte jag mig höra också\r\nförsvarsministern säga förut, dvs. att de som\r\nrationaliserar skall ha glädje av det som de\r\nrationaliserar. Men det går att göra. Det går att\r\ngöra massor.</pre><pre>Jag vill sedan säga något om ansvaret. Den här\r\npolitiska inblandningen har tagit bort en del av det\r\nansvar som ÖB  &amp;  Co. alldeles entydigt borde bära.</pre><pre>Vems är då till slut ansvaret för att vi öppnar en\r\nblotta i flygförsvaret genom att lägga ner\r\nNorrköping? Observera att man med en\r\nrationalisering i Norrköping hade kunnat bibehålla\r\nkanske 1 000 jobb i arbetslöshetens Sverige och\r\nkunnat fortsätta sin mycket viktiga strategiska och\r\ntaktiska roll i försvaret av Sverige.</pre><pre>Vad var det då som hände? Blev Norrköping ett\r\npolitiskt offer när Socialdemokraterna och\r\nregeringspartierna plötsligt, efter långt ältande,\r\nskulle visa att de minsann bestämde och inte\r\nbehövde lyssna på Ny demokrati, eller vad var det\r\nsom hände?</pre><pre>Räddades Sollefteå, på samma sätt som Gävle\r\noffrades, på grund av allmän politisk\r\nopportunism -- jag säger ''allmän'', vilket innebär\r\natt jag kanske också inkluderar oss själva --, av den\r\ncyniska orsaken att det gäller att vara först med att\r\nhotas av nedläggning, eftersom chansen då är störst\r\natt det inte blir någon nedläggning? Läxan till\r\nSverige är alltså: Var först med att ropa ''Nu håller\r\nde på att lägga ned mig'', och se till att ni verkligen\r\nblir nedläggningshotade, för den första som råkar\r\nut för det klarar sig alltid. Det blir sedan de andra\r\nsom får åka dit i stället.</pre><pre>Okej, nu har riksdagen snart gjort sitt, och jag\r\nhoppas att regeringen och försvarets ledning gör\r\nnågonting bra av det här, någonting bättre än det\r\nsom framgår av utskottets betänkande. Ny\r\ndemokrati har redan framfört sina reservationer via\r\nRobert Jousma, och vi har på det viset yrkat bifall\r\ntill dem.</pre><pre>Jag vill bara till slut understryka att vi vill medverka\r\ntill att Sverige får ett starkt, modernt och\r\nhögteknologiskt försvar.</pre><pre>(Applåder)</pre><pre>Anf. 55  HANS LINDBLAD (fp) replik:</pre><pre>Herr talman! Wachtmeister talar om\r\nrationaliseringar. Detta är en central fråga. 1982\r\nsade vi att vi behöver en modernisering av försvaret\r\noch en kvalitetshöjning. Hur skall den\r\nåstadkommas? Jo, vi ställde på all statsförvaltning\r\nett krav på en rationalisering motsvarande 2 % per\r\når. Vi sade att vi skulle minska anslagen efter\r\ninflationsuppräkning med så mycket och att\r\nförvaltningen kunde ha oförändrad verksamhet om\r\nman kunde åstadkomma en produktivitetsökning\r\npå 2 %. Hade man en starkare\r\nproduktivitetstillväxt kunde man realt utöka\r\nverksamheten och tvärtom.</pre><pre>Till försvaret sade man: Vi ställer det kravet också\r\npå er, men ni får behålla pengarna. Omräknat till\r\ndagens penningvärde motsvarar beloppet för de två\r\nfemårsperioderna 1982--87 och 1987--92 ungefär 15\r\nmiljarder kronor. Det var det som gjorde att vi inte\r\nbehövde utöka ramarna. 15 miljarder kronor i\r\ndagens penningvärde skulle kunna användas för\r\ninköp av mörkerstridsmedel, elektronik, robotar\r\noch vad det vara månde. Vad som hände var i stället\r\natt försvaret hade så negativ\r\nproduktivitetsutveckling att det blev en dramatisk\r\nminskning av inköpen. År 1987 plussade vi på en\r\nsumma på 6,8 miljarder, vilket i dagens\r\npenningvärde motsvarar bortåt 8 miljarder.</pre><pre>Vi hörde talas om ''svarta hål''. Försvarsstaben sade\r\ntill departementet att det nog skulle bli dyrare, men\r\nÖB förklarade tillsammans med\r\nförsvarskretschefen att man hade läget under\r\nkontroll. Vad hände sedan? Jo, marinen behövde\r\nytterligare en miljard, och de pengar som avsatts till\r\narmén -- 400 milj.kr. till luftvärnsrobotar och 400\r\nmilj.kr. till helikoptrar -- gick åt till den allmänna\r\nfördyringen ute på regementena.</pre><pre>Det som riksdagen ville genomfördes alltså inte.\r\nDetta gör att vi är väldigt negativa till att tro på att\r\nvi skall inteckna den här rationaliseringen i förväg.\r\nVi är verkligen brända.</pre><pre>Vad som hände 1982 var följande. Man\r\nidentifierade rationaliseringsområdet, och det var\r\nframför allt fråga om stödproduktion, nämligen\r\nförplägnad, underhåll, förråd, osv. ÖB hävdade\r\nlänge att rationaliseringsmålet skulle uppnås,\r\neftersom försvaret genomförde dessa besparingar.\r\nDet gjorde han också på de områdena, men den\r\nstora verksamheten -- utbildningen -- bara rasade\r\nutför. ÖB hävdar fortfarande att försvaret har\r\nklarat av rationaliseringarna. Sorry, men\r\nhuvuduppgiften blir mycket dyrare. Det är ungefär\r\nsom om lantmäteriverket skulle säga att man har\r\nrationaliserat men att man tyvärr drog över\r\nbudgeten med 100 milj.kr.</pre><pre>Det har alltså visat sig att försvaret är oerhört dåligt\r\npå detta. En möjlig anledning kan vara att man är\r\nså fixerad vid värnplikten att rationaliseringar inte\r\nvar intressant. Man kan i och för sig säga att även\r\nandra delar av den offentliga sektorn har haft en\r\nnegativ produktivitetstillväxt, och det är inte\r\nmöjligt att inteckna detta innan det har kommit.\r\nSkulle man kunna göra rationaliseringar på ett\r\nantal 100 milj.kr. vill inte jag att de skall läggas på\r\nen ny flottilj, utan i så fall skall man skaffa mer\r\ngrejor. Kvalitet är att skaffa grejor, inte att köpa\r\nmer flygbränsle.</pre><pre>Anf. 56  IAN WACHTMEISTER (nyd)\r\nreplik:</pre><pre>Herr talman! Rationalisering är möjlig i alla\r\nföretag, framför allt i stora företag. Varenda\r\nkonsult vet att det är mycket lämpligt att sätta målet\r\n''lätt som en plätt'' vid 20 %. Det blir kolossala\r\nbelopp i den offentliga sektor som Hans Lindblad\r\noch jag väl har lika stor -- dvs. lika liten -- respekt\r\nför. Man skulle alltså kunna göra enorma\r\nbesparingar: sjukvården 20 miljarder per år av de\r\n100 miljarderna, riksdagen själv skulle kunna göra\r\nmycket, osv.</pre><pre>Jag vill understryka en sak beträffande\r\nmöjligheterna till besparingar på inköp. Vi som\r\nkommer från näringslivet vet att försvarsorder jämt\r\när de bästa orderna, inte bara därför att kunden i\r\nallmänhet kan betala utan också därför att han\r\nbetalar rätt så bra.</pre><pre>Vad man skall göra i ett sådant här läge är att ställa\r\nupp målen för vad som gäller inom försvaret, man\r\nskall öka trycket på den verkställande ledningen så\r\natt det går ner genom organisationen, och man skall\r\nskapa ett krismedvetande -- ett medvetande om\r\nkostnaderna. Då kommer det fram resultat. VD,\r\ndvs. ÖB, skall hela tiden rapportera till styrelsen,\r\ndvs. åstadkomma den uppföljning som jag tror att\r\nHans Lindblad har nämnt förut. Då får man\r\nresultat, och då får man ett bra försvar. Dessutom\r\nfår man människor som tycker väldigt mycket om\r\natt jobba där -- människor tycker alltid om att jobba\r\ni välskötta företag.</pre><pre>Anf. 57  HANS LINDBLAD (fp) replik:</pre><pre>Herr talman! Glömsk som jag var kom jag inte att\r\ntänka på vad Wachtmeister sade om vad politikerna\r\ntidigare har sagt om JAS. Jag vet att en\r\nriksdagsman har jämfört JAS med en jordfräs. Han\r\nbor ganska nära domkyrkan i Skara, om jag inte\r\nminns fel.</pre><pre>Vad är rationalisering? Vi skall minska på\r\nfredsorganisationen, vi skall försöka få ut så mycket\r\nsom möjligt av krigsorganisationen -- kvalitet,\r\nutbildning och materielanskaffning. Jag menar att\r\nom man inte behöver så många regementen och så\r\nmånga flottiljer, så är det där man skall göra\r\nminskningar för att vidmakthålla\r\nkrigsorganisationen.</pre><pre>Jag börjar se mer bakåt. Jag tror att jag har varit\r\nmed om att vi har lämnat 34 etablissemang -- från\r\nLuleå i norr ner till Malmö i söder. Hade de 34\r\netablissemangen varit kvar, skulle naturligtvis\r\noerhört mycket mer pengar gå till drift. Kan man\r\nminska flygvapnet med en flottilj, så är det klart att\r\nvi skall göra det. En del säger att det vore bra att i\r\nännu högre grad försöka gå ifrån storflottiljer, men\r\ndet finns naturligtvis operativa argument för hur få\r\nflottiljer man kan ha.</pre><pre>Att man bör minska en flottilj tycker jag därför är\r\nen självklarhet, särskilt om man minskar\r\nkrigsorganisationen. Sedan kan jag alltid ha\r\nrespekt för om man vill välja flottiljen A eller B. I\r\nden diskussionen är jag inte alls lika säker på att det\r\nena alternativet är bättre än det andra. Om jag kan\r\nrationalisera skall syftet inte vara att jag skall lägga\r\nde slantarna på att behålla fler kasernområden eller\r\nfler flottiljområden.</pre><pre>Jag brukar titta på hur många flygplan eller hur\r\nmånga fartyg olika länder ute i världen har, men jag\r\nbrukar aldrig titta på hur många flottiljer och hur\r\nmånga regementen de har. Det är effekten jag är\r\nintresserad av. Hur många robotar, flygplan och\r\nfungerande krigsförband har de?</pre><pre>När Ny demokrati har talat om flygvapnet har man\r\naldrig över huvud taget nämnt krigsorganisationen.\r\nSäger ni ja till eller är ni emot att man minskar\r\nkrigsorganisationen med två stycken flottiljer eller\r\ntvå divisioner? Detta har ni inte motionerat om. Är\r\ndet, eftersom Wachtmeister inte har något emot\r\ndet, meningen att vi skall ha två flottiljer som går\r\natt köra med halv kapacitet, för att sedan, efter\r\nnågra år, möjligen på det ena stället återanställa\r\ndessa människor? Är det inte rimligt att försvaret\r\nhar en uppgift, att det är krigsorganisationen som\r\när väsentlig, inte husen, flottiljen och\r\nkasernområdena? Det är också en rationalitet att\r\ndet är krigsorganisationen som är det väsentliga.</pre><pre>Anf. 58  IAN WACHTMEISTER (nyd)\r\nreplik:</pre><pre>Herr talman! Ja, krigsorganisationen är mycket\r\nväsentlig.</pre><pre>Nej, det är ingen idé att tala vidare om alla detaljer\r\nkring flottiljer, regementen osv., eftersom det\r\nredan i alla läger är beslutat vad man vill göra.</pre><pre>Kanske skall vi försöka spara litet tid. Därför vill\r\njag till sist bara säga följande. Humor i politiken är\r\ninte särskilt vanligt, men den är för den skull inte så\r\ndum.</pre><pre>Det här med JAS som världens dyraste jordfräs var\r\nfaktiskt rätt så kul. Men vad vi gärna vill medverka\r\ntill, och som nu verkar ske, är att världens dyraste\r\njordfräs utvecklas till ett av världens bästa\r\nvapensystem.</pre><pre>Anf. 59  ÅKE CARNERÖ (kds):</pre><pre>Herr talman! Ett försvarsbeslut innebär en\r\nlångsiktig planering av totalförsvaret. Dess\r\nkonsekvenser gäller inte enbart den närmaste\r\nfemårsperioden utan får avgörande betydelse också\r\nför hur vårt försvar kommer att vara utformat i\r\nbörjan av nästa sekel. Det är därför synnerligen\r\nviktigt att belysa totalförsvarets olika delar. Jag\r\nkommer i mitt anförande att ägna mig åt\r\ntotalförsvarets civila del -- det som i dagligt tal\r\nkallas civilförsvaret.</pre><pre>Vårt totalförsvar skall motverka att Sverige dras in\r\ni krig eller kriser i omvärlden, skydda landet mot\r\nverkningarna i detta sammanhang och trygga för\r\nlandet nödvändig försörjning.</pre><pre>Dessutom skall totalförsvaret värna\r\ncivilbefolkningen mot verkningarna av\r\nkrigshandlingar genom att bereda skydd, rädda\r\nnödlidande, ombesörja vård och trygga en\r\nlivsnödvändig försörjning. Möjligheterna att klara\r\ndessa uppgifter bestäms i hög grad av det fredstida\r\nsamhällets tillgångar, robusthet och förmåga till\r\nomställning. Detta är grunden för totalförsvarets\r\ncivila del.</pre><pre>Totalförsvaret skall vara uppbyggt och organiserat\r\nså, att det är en hela folkets angelägenhet. Av\r\nstörsta betydelse är att medborgarna så långt som\r\nmöjligt bereds tillfälle att efter egen förmåga bidra\r\ntill landets försvar. Detta krav tillgodoser vi i vårt\r\nland genom att vårt totalförsvar bygger på\r\nplikttjänstgöring. De frivilliga\r\nförsvarsorganisationerna gör också viktiga insatser\r\nhärvidlag.</pre><pre>Formuleringarna beträffande civilförsvarets\r\nhuvuduppgifter har diskuterats i utskottet. I\r\nregeringens proposition angavs två huvudpunkter:\r\natt värna civilbefolkningen och att stödja\r\nförsvarsmakten.</pre><pre>Utskottet menar att det här är de egentliga\r\nhuvuduppgifterna men tillägger att\r\nupprätthållandet av de viktigaste\r\nsamhällsfunktionerna är en så viktig förutsättning\r\nför att man skall klara dessa uppgifter att det bör\r\nbetraktas som en särskild huvuduppgift.</pre><pre>Vi kristdemokrater stöder härvidlag det som sägs\r\nom att huvuduppgifterna för totalförsvarets civila\r\ndel är:</pre><pre>--att värna civilbefolkningen mot verkningarna av\r\nkrigshandlingar och att under kriser och krig trygga\r\nen livsnödvändig försörjning,</pre><pre>--att under kriser och krig stödja försvarsmakten\r\nsamt</pre><pre>--att, för fullföljandet av dessa uppgifter, under\r\nkriser och i krig upprätthålla de viktigaste\r\nsamhällsfunktionerna.</pre><pre>Det är av stor vikt att civilförsvaret har tillräckliga\r\nresurser för att kunna lösa dessa uppgifter. Ju större\r\nförmåga civilförsvaret får i detta avseende, desto\r\nbättre försvarsvilja erhåller allmänheten. Därav\r\nföljer att det blir lättare för försvarsmakten att fylla\r\nsin uppgift.</pre><pre>Beredskapen inför krig, krigsfara och andra\r\nsäkerhetspolitiska hot bygger till stor del på vårt\r\nsamhälles inneboende styrka. Till detta kommer\r\nberedskapsåtgärderna inom den civila delen av\r\ntotalförsvaret. Om vi tidigt tar hänsyn till sårbarhet\r\noch risker minskar behovet av kostnadskrävande\r\nberedskapsåtgärder. Dessutom ökar säkerheten i\r\ndet fredstida samhället. Ansvar för en verksamhet\r\ni fred innebär motsvarande ansvar i krig.</pre><pre>Den lokala förankringen av beredskapsarbetet\r\nbetonas. Kommunerna har ju övertagit uppgifter\r\nfrån staten. Således är kommunstyrelsen sedan\r\n1986 högsta civila totalförsvarsmyndighet på lokal\r\nnivå, vilket innebär att kommunerna har ansvaret\r\nför ledningen av civilförsvarsverksamheten vid\r\nberedskap och i krig samt för den planläggning som\r\nsammanhänger med detta.</pre><pre>Herr talman! I Kds-motionen Fö8 behandlas frågan\r\nom det svenska samhällets sårbarhet. Det är\r\nbefogat att ställa frågan om vi över huvud taget bryr\r\noss om den civila beredskapen tillräckligt mycket.\r\nDet moderna samhället är komplicerat. Även en\r\nrelativt liten, naturlig händelse kan leda till stora\r\nproblem.</pre><pre>Ett kraftigt snöfall kan innebära att många av oss\r\nblir utan elektricitet åtskilliga timmar. Utan\r\nelektricitet slutar spis, kyl, belysning, radio/TV\r\nm.m. att fungera, och många bostäder kyls ner.</pre><pre>Sårbarheten har blivit allt större i bl.a näringslivet\r\noch sjukvården, där utvecklingen har gått mot\r\nspecialisering, integrering och beroende av datorer\r\noch elektronik.</pre><pre>Det faktum att vårt land fått allt fler äldre\r\nmänniskor ökar kraven på civilförsvaret.</pre><pre>Behovet av information om totalförsvaret är stort\r\nmed tanke på alla de människor som har invandrat\r\ntill vårt land.</pre><pre>Transporter, telekommunikationer och\r\nelförsörjning benämns vitala samhällsfunktioner.\r\nDessa tre funktioner förväntas givetvis ha tillräcklig\r\nkapacitet och kunna motstå en angripares\r\nbekämpning. Här måste vi verkligen ha stryktåliga\r\noch flexibla system.</pre><pre>Vårt viktigaste livsmedel, dricksvattnet, hör till det\r\nlivsnödvändiga. Dricksvattnet är sårbart.\r\nUndermåliga vattenledningar, avsaknaden av\r\nreservkraft för pumpar och\r\nlaboratorieberedskapen för hygienkontroll är saker\r\nsom måste uppmärksammas.</pre><pre>Storstädernas försörjningsberedskap måste särskilt\r\nuppmärksammas liksom storstads- och\r\ntätortsmänniskornas livsvillkor.</pre><pre>Herr talman! Som nämnda exempel visar är det av\r\nstor vikt att samhällsfunktionerna är robusta och att\r\nde har en sådan kapacitet att grundläggande behov\r\nkan tillgodoses.</pre><pre>I Kds-motionen Fö8 hävdas det att det är av stor\r\nvikt att en grundlig utredning får visa på samhällets\r\nsårbarhet och konsekvenserna härav för\r\ncivilförsvaret. En utredning skulle också innebära\r\nökad förståelse bland oss medborgare för\r\ncivilförsvarets stora betydelse. Det gläder därför\r\noss kristdemokrater att utskottet delar\r\nmotionärernas uppfattning att det finns skäl att\r\növerväga samhällets beredskap mot olika fredstida\r\nhot. Enligt utskottets mening bör regeringen ge en\r\nparlamentariskt sammansatt kommitté i uppdrag att\r\nutreda den civila delen av totalförsvaret enligt\r\npropositionens inriktning.</pre><pre>Herr talman! Med det sagda yrkar jag bifall till\r\nutskottets hemställan i betänkandet.</pre><pre>Anf. 60  INGVAR BJÖRK (s):</pre><pre>Herr talman! Jag skall i detta mitt anförande i\r\nförsvarsfrågan behandla försvarsutskottets förslag\r\nom avvecklingen av Bråvalla flygflottilj F 13 i\r\nNorrköping.</pre><pre>Försvarsutskottets majoritet har funnit ett sådant\r\nbeslut nödvändigt, medan jag har röstat emot och\r\nsåledes har reserverat mig. Det är min uppfattning\r\natt F 13 skall vara kvar som flygflottilj.</pre><pre>Herr talman! Låt mig först säga några ord med en\r\nsäkerhetspolitisk motivering. F 13 är ju ostkustens\r\nenda flygflottilj. Den har därför en strategisk\r\nnyckelposition. Basen ligger i närheten av\r\nÖstersjön, och från basen har man kunnat bevaka\r\nen stor del av Östersjön. Man har också kunnat\r\ningripa vid kränkningar mot vårt land.</pre><pre>Om F 13 lades ner skulle man därmed avsevärt\r\nförsämra denna förmåga genom att det skulle bli\r\nlängre flygtider. Dessutom skulle man avsevärt\r\nminska tiden över Östersjön.</pre><pre>Om F 13 läggs ned, hamnar man i en omöjlig\r\nsituation. Den s.k. flyttkarusellen med F 13:s\r\nmoderna plan, som skall än till Ronneby, än till\r\nKarlsborg och än till Uppsala, löser inte den kris för\r\nflygvapnet som man har försatts i. Att behålla\r\nNorrköping som flygbas är det enda alternativet.</pre><pre>Nå, hur är Norrköping som flygbas? Vi har alla här,\r\nsom skall besluta, fått kort, brev och skrivelser där\r\nman säger: Lägg inte ned F 13! Det är en mycket\r\nmodern flottilj. Man har under de senaste åren bl.a.\r\ninvesterat 300 miljoner. Man har byggt en\r\nbergshangar, vilket bara finns på någon plats till i\r\nriket, och en hangar som dessutom är anpassad för\r\nJAS. Allt detta skulle man alltså tvingas att lämna.\r\nNej, det kan inte vara möjligt att riksdagen skall\r\ntvingas att fatta ett så pass galet beslut.</pre><pre>Om man ser på kostnaderna finner man att de\r\nuppskattas till 500 milj.kr. för statens del för åren\r\nfram till 1995. Men dessa kostnader är beräknade\r\npå flygflottiljerna F 6 och F 13. Den mindre delen\r\nav dessa 500 miljoner får man vid nedläggning av\r\nF 13. Det här har man räknat och räknat på. Jag\r\nfastnade för en uträkning. Den gällde F 13.</pre><pre>Här har man först räknat kostnader för den militära\r\npersonalen och sedan kostnader för de\r\ncivilanställda. De sistnämnda är omkring 500\r\nmänniskor. Det är alltså 500 människor som har sin\r\nbärgning från F 13 och som nu skall gå ut i\r\narbetslöshet. Dessa människor är oftast gifta och\r\nhar makar som arbetar. Även för dessa är hotet\r\narbetlöshet. I de tider av arbetslöshet som vi nu\r\nlever under måste staten, enligt min mening, driva\r\nen politik som inte gynnar uppkomsten av\r\narbetslöshet; i synnerhet inte då en mängd skäl talar\r\nför att man skall bibehålla sysselsättningen, som vid\r\nF 13 i Norrköping.</pre><pre>Vid de gjorda beräkningarna kommer man fram till\r\nsiffror som ligger på flera hundra miljoner. Det gör\r\nfaktiskt att man kan ställa sig frågan: Är det här\r\nlönt? Vem har nytta och glädje av detta? Varken\r\nstaten, dess försvar, de anställda i Norrköping med\r\nkringliggande orter eller skattebetalarna gör någon\r\nvinst på det här. Det blir en affär som i bästa fall\r\nslutar med plus minus noll för staten och\r\nskattebetalarna.</pre><pre>Herr talman! Koncessionsnämndens beslut blir\r\nklart 1995. Då vet man var man kan bilda\r\nstorflottiljerna, som skall innehålla tre -- fyra\r\ndivisioner, alltså betydligt fler flygplan än för\r\nnärvarande. Enligt min mening borde den\r\nparlamentariska grupp som vi får efter detta\r\nriksdagsbeslut verkligen göra en uttömmande och\r\neffektiv undersökning av detta. Var skall den\r\nytterligare indragningen av flygflottiljer ske? Det är\r\nfrågan som borde ställas.</pre><pre>Vi har inte koncessionsnämndens utslag ännu, och\r\ningen parlamentarisk beredning har börjat arbeta.\r\nVänta alltså med detta beslut till 1995, då alla\r\nundersökningar är klara, och låt Norrköping vara\r\nmed då man bedömer flygets framtida möjligheter.</pre><pre>Herr talman! Låt mig säga några ord om\r\nsysselsättningssituationen i Norrköping. Den är\r\nmycket besvärlig. Man har en högre arbetslöshet än\r\nriksgenomsnittet och arbetslösheten fortsätter att\r\nöka. Ett mycket stort antal människor kommer, om\r\nförsvarsutskottets majoritet får som den vill, att\r\nutöka arbetslöshetsköerna. Min mening är att detta\r\när ogörligt.</pre><pre>Jag vill, herr talman, yrka bifall till min reservation\r\nnr 22.</pre><pre>Anf. 61  ARNE ANDERSSON (m) replik:</pre><pre>Herr talman! I all enkelhet och korthet vill jag\r\nbemöta det något patetiska i Ingvar Björks inlägg.\r\nHan säger att försvarsutskottets majoritet har\r\nbeslutat om nedläggning av F 13 och att han har\r\nreserverat sig mot detta.</pre><pre>Det är egentligen alldeles riktigt. Men det betyder\r\negentligen att Ingvar Björk står vid sidan av den\r\npartimotion som hans parti har lagt fram. Han\r\nställer sig vid sidan av realbehandlingen i utskottet.\r\nDet var först vid justeringstillfället som\r\nNorrköpingsopinionen hade gett honom kalla\r\nfötter och han gjorde sin reservation. Jag vill att\r\ndetta skall vara noterat för norrköpingsborna, som\r\nmenar att Ingvar Björk är en rese i denna fråga. Jag\r\ntycker att hyckleriet har nått sin gräns med det\r\nhållna anförandet.</pre><pre>Anf. 62  INGVAR BJÖRK (s) replik:</pre><pre>Herr talman! Jag gjorde på så sätt, Arne\r\nAndersson, att jag först röstade för att Karlsborg\r\ninte skulle läggas ned. Det var min absoluta mening\r\natt det inte skulle ske. Jag var glad för det.</pre><pre>Vid nästa omröstningstillfälle gällde det\r\nNorrköping. Då fanns ett förslag från\r\nsocialdemokrater, moderater, folkpartister,\r\ncenterpartister och kds:are som talade för att man\r\nskulle lägga ned Norrköpingsflottiljen. Jag vägrade\r\natt gå med på detta och röstade emot.</pre><pre>Anf. 63  ARNE ANDERSSON (m) replik:</pre><pre>Herr talman! Jag har ingen anledning att lägga\r\nytterligare sten på denna börda. Jag har talat om\r\nhur det gick till i utskottet.</pre><pre>Anf. 64  HENRIK LANDERHOLM (m):</pre><pre>Herr talman! Jag skall i mitt anförande i huvudsak\r\nuppehålla mig vid att kommentera den uppsjö av\r\nsocialdemokratiska reservationer som följer med\r\nutskottets betänkande. Jag skall inte ta upp alla,\r\neftersom Gunhild Bolander och Åke Carnerö\r\ntidigare har behandlat dem som rör den civila delen\r\nav totalförsvaret, men också av den anledningen att\r\nmånga av reservationerna helt enkelt saknar\r\nsubstans att kommentera. En viss klåfingrighet\r\ntycker jag att mängden reservationer visar. Många\r\när egentligen ganska onödiga. Jag tycker faktiskt\r\natt jag gör Socialdemokraterna en tjänst genom att\r\ngå förbi en del av reservationerna med tystnad.</pre><pre>Ledande socialdemokrater har betecknat\r\npropositionen som ett hafsverk. I jämförelse med\r\nhur lång tid det tog för den tidigare\r\nsocialdemokratiska regeringen att inte lämna något\r\nförslag till riksdagen är det klart att underlaget har\r\nproducerats mycket snabbt. Utskottets betänkande\r\nhar emellertid visat att propositionen är ett hållbart\r\nunderlag för beslut. Det kan man inte med bästa\r\nvilja säga om den socialdemokratiska\r\npartimotionen och de reservationer som den\r\nresulterat i. I delar är motionen, liksom en del av\r\nreservationerna, en uppvisning i hugskott och\r\nganska osammanhängande idéer.</pre><pre>Låt mig bara ta några exempel. Luftförsvaret, en\r\nsäkerhetspolitiskt avgörande faktor, är vi alla\r\növerens om att prioritera. Men, eftersom\r\nSocialdemokraterna inte längre sitter i\r\nregeringsställning och har de åtaganden detta\r\ninnebär, föreslogs i motionen att Drakensystemet\r\nskall avvecklas så snart som möjligt. Nu har man\r\nvisserligen dragit tillbaka kravet och vill bevara\r\njakten i Ängelholm, men hur gick den ursprungliga\r\ntanken om nedläggning av F 10 i Ängelholm och\r\njakten där ihop med den prioritering av\r\nluftförsvaret som vi var överens om?</pre><pre>Den samlade förmågan att bekämpa sjömål är ett\r\nannat sådant exempel, även det säkerhetspolitiskt\r\nviktigt. Samtidigt som man menar att sex\r\nrobotbåtar kan läggas i malpåse -- och inte\r\nmoderniseras -- eftersom\r\nsjömålsbekämpningskapaciteten redan är så hög\r\noch hotet om kustinvasion numera är så litet,\r\navvisas i motionen regeringens förslag att lägga ned\r\nen och en halv division av de äldsta Attackviggen.\r\nÄven här har Socialdemokraterna klokt nog ändrat\r\nuppfattning och stöder numera till fullo regeringens\r\nförslag till krigsorganisation. Men man måste fråga\r\nsig: Hur, och om, var det över huvud taget tänkt\r\nfrån början?</pre><pre>\r\nHur det var tänkt från början förstår jag däremot\r\nvad gäller de fullföljda reservationerna avseende\r\nJAS-projektet. Det gäller alltså reservationerna 10,\r\n11 och 12 om anskaffning av radarjaktrobot, om\r\nbemyndigande att beställa delserie 2 och om\r\nbetalningsförskjutningar rörande JAS-systemet,\r\ndet s.k. tusenkronorsanslaget.</pre><pre>Jag kan inte se några andra motiv till dessa\r\ndemonstrationer än att vilja, trots att man stöder\r\nprojektet, ifrågasätta det genom att angripa\r\nformfrågor. Möjligen är det till för att i någon mån\r\nglädja de mer JAS-fientliga delarna av den\r\nsocialdemokratiska riksdagsgruppen?</pre><pre>Litet anmärkningsvärt är det också att man fyller\r\nsina reservationer med både nya motiv och nya\r\nförslag. Jag trodde i min enfald att motionsrätten\r\npå propositionen slutade den 16 mars. T.ex. skall\r\nanskaffningen av radarjaktrobot till JAS,\r\nreservation 10, ovillkorligen göras till en\r\nriksdagsfråga, trots att detta krav inte finns i\r\npartimotionen.</pre><pre>Möjligheterna till samförstånd och\r\növerenskommelse i sådana här frågor är ju inte\r\ndirekt uppenbara, eftersom vi andra i utskottet inte\r\ngivits möjlighet att ta ställning till de argument som\r\nframförs i flera reservationer. Jag hoppas att detta\r\nförfarande är en engångsföreteelse.</pre><pre>Vad gäller reservationerna 11 och 12 är\r\nSocialdemokraternas njugghet mot regeringen,\r\nsom jag ser det, både onödig och obefogad. Det\r\nbemyndigande att beställa delserie 2 som\r\nSocialdemokraterna motsätter sig, liksom\r\navslagsförslaget vad gäller möjligheten till\r\nbetalningsförskjutningar gentemot det s.k. 1 000-\r\nkronorsanslaget, kan jag inte se som annat än\r\nobstruktion i opposition. Det underlag i form av\r\nförhandlingsresultat som redovisats för utskottet\r\nden 12 maj visar att de 9,3 miljarder som den\r\ntidigare regeringen i praktiken accepterat som\r\nfördyring nu faktiskt underskrids ganska ordentligt.\r\nRäcker inte det för den socialdemokratiska\r\noppositionen?</pre><pre>Möjligheten till betalningsförskjutningar var en\r\nnödvändighet när propositionen lades fram,\r\neftersom förhandlingarna med IG JAS inte var\r\nklara då. Socialdemokraterna skulle själva i\r\nregeringsställning ha varit tvunga att tillgripa\r\nsamma metod. Men jag måste ha förståelse för att\r\nett parti som just förlorat regeringsmakten gärna\r\nvill avgöra så många beslut som möjligt i riksdagen.\r\nJag måste också inse att mitt förtroende för\r\nregeringen är större än Socialdemokraternas. Det\r\nligger ju i sakens natur.</pre><pre>I flygvapenfrågorna i övrigt har utskottet nått en\r\ngod samstämmighet. I praktiken har detta skett\r\ngenom att Socialdemokraterna övergivit sina\r\nyrkanden vad gäller krigsorganisationens\r\nutveckling men också, som tidigare påpekats, i sista\r\nminuten övergivit kravet på nedläggning av F 10,\r\nsom socialdemokraterna kunde ha fått majoritet\r\nför tillsammans med Ny demokrati, i så fall utan att\r\nbehöva lägga ner F 13.</pre><pre>På armésidan har Socialdemokraterna några viktiga\r\nsäryrkanden. Man vill minska brigadantalet till 13\r\noch utreda stridsvagnsfrågan ytterligare en gång.\r\nOm Socialdemokraternas förslag om nedläggning\r\nav Värmlandsbrigaden, Hallandsbrigaden och\r\nLapplandsbrigaden hade inneburit stora och nya\r\npengar till materiell förnyelse av de övriga, hade jag\r\nmöjligen kunnat förstå bevekelsegrunderna. Men\r\nså är det inte. Tvärtom säger man nej till den\r\nviktigaste kvalitetshöjningen i nuvarande läge,\r\nnämligen anskaffningen av 200 nya stridsvagnar till\r\nSkåne och övre Norrland.</pre><pre>Stridsvagnsfrågan har utretts i snart 15 år. Bara\r\nförband med stridsvagnar kan ta tillbaka terräng\r\nsom hålls av en motståndares fientliga stridsvagnar.\r\nAngripare har inte i dag annat än förband som\r\nfaktikt innehåller just stridsvagnar. Vill vi någonsin\r\nkunna slå en angripares styrkor, behöver vi\r\nmoderna stridsvagnar. Erfarenheterna från\r\nGulfkriget -- där förhållandena förvisso var\r\nexceptionella för alla vapensystem -- visar att av de\r\n3 480 irakiska stridsvagnar som slogs ut\r\nbekämpades 290 under hundratimmarskriget av\r\nden amerikanska stridsvagnen M1A1. Endast 400\r\nslogs ut av helikoptrar och 200 av attackflyg. Att nu\r\nkräva utredningar är rent ut sagt att förhala arméns\r\nkanske viktigaste materielprojekt.</pre><pre>Att minska brigadantalet till 13 är ett onödigt\r\nrisktagande. Förvisso kan ingen säga exakt var en\r\ngräns går för en rimlig möjlighet att försvara hela\r\nlandet, det är jag väl medveten om. Helt klart\r\nmåste det emellertid stå för alla att 13 ger avsevärt\r\nsämre möjligheter -- särskilt utan den förnyelse som\r\nregeringens förslag innebär -- än 16 brigader.</pre><pre>De socialdemokratiska nedläggningsförslagen vad\r\ngäller I 2 i Karlstad, I 16 i Halmstad och I 20 i Umeå\r\när alltså både onödiga och riskfyllda.</pre><pre>Reservation 7 till förmån för en brigadtyp i södra\r\nSverige som skulle ersätta IB 77, MekB och PB\r\nförtjänar inte att tas på allvar så länge\r\nSocialdemokratena vägrar dessa brigader tillförsel\r\nav det slagkraftigaste vapen som finns i moderna\r\nmarkstridskrafter, nämligen stridsvagnar.</pre><pre>Vad gäller flyttningen av Lv 6 och LvTS vill jag\r\nsärskilt påpeka att Socialdemokraterna också här\r\npassat på att ändra sina motiv kraftigt. Egentligen,\r\noch enligt partimotionen, har man inget emot en\r\nflyttning, men eftersom Socialdemokraternas\r\nförslag innebär att I 16 i Halmstad skall läggas ned,\r\nblir det svårt att flytta den dit. I partimotionen\r\nkrävs dessutom nyinvesteringsstopp på Kviberg och\r\ntalas om en tänkbar framtida nedläggning.\r\nKonsekvensen hade krävt att denna reservation\r\nhade varit villkorad med nedläggningen av I 6. Jag\r\ntycker att det är ovärdigt, även om det är ett hårt\r\nord, att försöka vinna lokala poäng genom att ännu\r\nen gång helt byta argumentation mellan motion och\r\nreservation.</pre><pre>Litet av samma sak gäller flyttningen av A 3 till\r\nHässleholm. Liksom i fråga om flyttningen av Lv 6\r\nhar siffrorna, på socialdemokratisk begäran,\r\nkontrollräknats av en utomstående opartisk\r\nkonsult. Denne utredningsman vidimerar\r\nbesparingar i den storleksordning som\r\ndepartementet och ÖB presenterat. Varför låtsas\r\ninte Socialdemokraterna om detta?</pre><pre>Jag vill också nämna reservation 4, där man föreslår\r\natt hela Sverige skall bli ett militärområde med två\r\narmékårer, en i syd och en i norr. Det är ett förslag\r\nsom skulle innebära ett enda militärområde från\r\nSmygehuk ända upp till Treriksröset. All\r\nsakkunskap säger att det är omöjligt att leda och\r\nsamordna operationer på detta sätt, på de 449 000\r\nkvadratkilometer, som Sveriges land utgör. Det är\r\nett orealistiskt förslag.</pre><pre>När det gäller personalfrågorna saknar flera\r\nreservationer faktiskt substans. Det är som om\r\nmisstänksamheten mot regeringen måste\r\nmanifesteras på något sätt, även när vi egentligen,\r\nsom i det här fallet, ligger väldigt nära varandra.\r\nReservation 28 är ett exempel på det men också\r\nreservation 30 om utbildningsreservens\r\nsammansättning som jag tycker har en krystad\r\nmotivering.</pre><pre>När det gäller utbildningsreserven är vi alla överens\r\nom, och det har vi diskuterat igenom i\r\npliktutredningen, att de värnpliktiga som placeras\r\ndär skall svara upp mot de krav som ställs på\r\nbefattningen. Det är själva idén. Annars kan man\r\ninte ta dem från reservanterna och eventuellt\r\nutbilda dem senare i händelse av krig. Att alla i\r\nreserven skall utgöra ett absolut tvärsnitt av de\r\nuttagna i hela befattningsgruppen, som krävs i\r\nreservationen, är en omöjlighet, eftersom den\r\nsamlade lämpligheten måste vara styrande.\r\nMotivationen, den värnpliktiges önskemål, avstånd\r\ntill utbildningsort och krigsuppgift påverkar\r\nnaturligtvis lämpligheten, även om den objektivt\r\nmätbara psykiska och fysiska statusen förvisso kan\r\nvara lika i de båda grupperna. Därför kommer de\r\nuttagna naturligtvis att passa bättre än en del av\r\ndem som placeras i utbildningsreserven. Detta vet\r\nbåde Karin Wegestål och Sture Ericson. Varför då\r\nreservera sig?</pre><pre>Herr talman! I praktiken är den socialdemokratiska\r\npolitiken, som den presenteras i reservationerna,\r\ninget alternativ. Den utgör -- det är jag glad för --\r\nbara strimmor av missnöje i ett brett stråk av\r\nsamförstånd kring regeringens politik.\r\nKrigsorganisationens volym är vi efter\r\nutskottsbehandlingen nu överens om, bortsett från\r\n15 000 soldater i tre infanteribrigader.\r\nKvalitetssatsningar är vi överens om i ord men när\r\ndet verkligen gäller, när det kommer till handling,\r\nså lyser röd lampa för viktiga moderniseringar i de\r\nsocialdemokratiska reservationerna.</pre><pre>Jag instämmer i Arne Anderssons yrkande om\r\nbifall till försvarsutskottets hemställan.</pre><pre>Anf. 65  BRITT BOHLIN (s) replik:</pre><pre>Herr talman! Henrik Landerholm är\r\nförsvarsutskottets sakkunnige. Jag förstår efter\r\nhans anförande att han är sakkunnig på\r\nsocialdemokratisk försvarspolitik. Jag vill gratulera\r\nhonom till det, fortsätt gärna på den vägen. Med\r\ntiden kommer Henrik Landerholm att bli en\r\nmycket duktig försvarspolitiker genom det\r\nhandlingsförfarandet.</pre><pre>Problemet är kanske att Henrik Landerholm läser\r\nvåra motioner som en viss potentat läser Bibeln.\r\nJag inte kommentera alla våra reservationer, för då\r\nskulle debatten börja om där vi var kl. 9.00 i morse.\r\nPå en punkt vill jag dock göra det, nämligen\r\nprioriteringen av luftförsvar. Det Henrik\r\nLanderholm fullständigt glömt bort eller valt att\r\nbortse ifrån är att det när vi vill prioritera\r\nluftförsvarsförmågan inte handlar bara om Draken\r\n35-systemet. Till bilden måste också läggas att AJS-\r\nmodifieringen de facto innebär en uppdatering av\r\nluftförsvarsförmågan.</pre><pre>Den andra viktiga sak som vi inte heller får glömma\r\nbort är att JAS 39 Gripen kommer att tillföras vår\r\nkrigsorganisation 1995/96, vilket också innebär en\r\nuppdatering av luftförsvarsförmågan. Vi står fast\r\nvid denna prioritering, precis som vi tidigare\r\nangivit.</pre><pre>När det sedan gäller resonemanget om att med stöd\r\nav Ny demokrati kunna agera på det ena eller andra\r\nsättet, konstaterar jag bara att detta tyvärr är\r\nomöjligt. Detta partis ställningstagande i olika\r\nfrågor ändrar sig sju gånger per dag, och det går\r\ndess värre inte att utforma en försvarspolitik på\r\ndessa grunder.</pre><pre>Anf. 66  HENRIK LANDERHOLM (m)\r\nreplik:</pre><pre>Herr talman! Menar verkligen Britt Bohlin att\r\nförslaget att lägga ned två divisioner J 35 -- vilket\r\nni har krävt i en motion och som ni sedermera har\r\nfrångått --, som är en mycket viktig del, både för\r\nincidentberedskapen och för vårt luftförsvar totalt\r\nsett, var i överensstämmelse med den prioritering\r\nav luftförsvaret som vi gemensamt har gjort?</pre><pre>Regeringen föreslog ju en nedläggning av en och en\r\nhalv attackdivision Viggen, som egentligen skulle\r\nha kunnat ha uppgraderats till AJS-standard. Även\r\nom den hade uppgraderats till AJS-standard, hade\r\nden inte förmått att komma upp till samma nivå\r\nsom Drakenplanen har efter den modifiering för\r\nmånga hundra miljoner, som har skett under de\r\nsenaste åren, en modifiering som skulle ha varit\r\nbortkastad, om Drakensystemet omedelbart hade\r\nlagts ned.</pre><pre>Anf. 67  BRITT BOHLIN (s) replik:</pre><pre>Herr talman! Jag vet inte om det är meningsfullt att\r\nfortsätta den här diskussionen om 35- resp. 37-\r\nsystemet. Jag vill bara påminna Henrik\r\nLanderholm om att enligt min mening är det god\r\nförsvarspolitik att försöka begränsa antalet\r\nflygplanssystem.</pre><pre>Det är dyrbart och exklusivt att hålla sig med flera\r\nolika system. Ett litet flygvapen som vårt har tyvärr\r\ninte råd med det. I det läget tror jag att den\r\nluftförsvarsförmåga som vi kan uppnå genom\r\nmodifiering till AJS-standard plus tillförandet av\r\nJAS 39 Gripen kommer att vara tillfredsställande.</pre><pre>Anf. 68  HENRIK LANDERHOLM (m)\r\nreplik:</pre><pre>Herr talman! När det gäller antalet flygplan håller\r\njag till fullo med Britt Bohlin. Det handlar ju om en\r\növergångsperiod fram till dess att JAS införs i\r\norganisationen, dvs. till början av 1995-1996. Vi har\r\nbedömt att attackfunktionen inte är så viktig under\r\ndenna övergångsperiod, utan att det är\r\nluftförsvarsfunktionen som är det allra viktigaste.\r\nDet är därför som vi har velat behålla de två\r\nDrakendivisionerna, som är avgörande för\r\nluftförsvaret, enligt vårt sätt att se.</pre><pre>Förste vice talmannen anmälde att Britt Bohlin\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 69  BARBRO EVERMO\r\nPALMERLUND (s) replik:</pre><pre>Herr talman! Henrik Landerholm sade att det\r\nsaknas substans och att det är fråga om\r\nmissnöjesyttringar när vi uttalar oss om\r\npersonalområdet. Jag vet inte om Henrik\r\nLanderholm riktigt har läst det här avsnittet i\r\npropositionen och vad resonemanget där går ut på.\r\nI propositionen nämns ingenting om hur viktig\r\npersonalen är. Vad som beskrivs är hur\r\navvecklingen skall gå till och att man skall inrikta\r\nsig på att den skall ske skyndsamt. Det står\r\ningenting som skulle vara av värde för en\r\nkvalitetshöjning inom försvaret.</pre><pre>Därtill lade jag också märke till att Henrik\r\nLanderholm när det gäller personalområdet endast\r\nhänvisade till reservation 28. Jag tror att Henrik\r\nLanderholm har ett alldeles speciellt skäl till detta.\r\nI reservation 29 trampar vi nämligen litet grand på\r\nömma tår.</pre><pre>För dem som inte tagit del av dessa reservationer\r\nkan jag tala om att reservation 28 bl.a. handlar om\r\nlagen om offentlig anställning och hur\r\nåldersstrukturen skall se ut, vilket jag tidigare tog\r\nupp i mitt anförande.</pre><pre>Befälsutredningen bedömde i sitt betänkande att\r\nen yrkesofficer skulle kunna vara kvar i\r\nfältförbanden upp till 45 års ålder. Detta är vad en\r\nutredning kommit fram till, en utredning som för\r\noss andra utgjort en typ av plattform. Vad ÖB och\r\nregeringen sanktionerar är att man godtyckligt går\r\nned till en gräns på 40 år. Om man nu efter\r\npersonalutvecklingarna fastställer gränsen till 40 år,\r\ninnebär det att det kommer att återstå ytterligare\r\nen stor övertalighet av yrkesofficerare. Det är en\r\narméutredning som har beräknat detta.</pre><pre>Om man sedan höjer åldersgränsen till 45 år,\r\nuppstår helt plötsligt en undertalighet, vilket beror\r\npå att man är så inriktad på att avskeda den äldre\r\npersonalen. Är det detta som Henrik Landerholm\r\navser när han säger att det saknas substans i det som\r\nvi framför i reservation 28? Här skiljer han och jag\r\noss faktiskt väldigt mycket åt.</pre><pre>I reservation 29 redovisar jag hur regeringen har\r\nhandlagt fullmaktstjänsterna.</pre><pre>Anf. 70  HENRIK LANDERHOLM (m)\r\nreplik:</pre><pre>Herr talman! Som jag ser det har Barbro Evermo\r\nPalmelund redan medgivit att reservation 28 saknar\r\nsubstans annat än i den bemärkelsen att den är ett\r\nsätt att manifestera sitt misstänkliggörande av\r\nregeringens goda avsikter när det gäller att ta till\r\nvara både den civila och militära personalens\r\nkompetens och kunnande.</pre><pre>Det är klart att man alltid kan efterlysa\r\nkompletteringar och ytterligare vänliga rader i\r\npropositionen i fråga om personalsidan. Här\r\nhandlar det ju inte om skillnader i hur vi ser på\r\npersonalen som resurs i försvaret, utan det handlar\r\nom att utskottsmajoriteten inte har velat skriva\r\nregeringen på näsan att lagen om offentlig\r\nanställning skall följas, eftersom man har förutsett\r\ndet.</pre><pre>Jag har själv varit yrkesofficer i sju år. Därmed har\r\njag haft en ganska hård och praktisk tjänst, både i\r\nden dagliga verksamheten i armén -- dvs. inom\r\nutbildningsverksamheten -- och i stora delar av de\r\nandra försvarsgrenarna. När det gäller den tjänst\r\nsom vi utbildas att bli krigsplacerade i är\r\nåldersstrukturen ett stort problem, oavsett om\r\ngränsen sätts vid 40 eller 45 år. Det finns inte\r\nrelevanta vare sig freds- eller krigsbefattningar för\r\nden stora mängd överåriga officerare, som är ett\r\nresultat av pensionsåldershöjningen 1971-1972.\r\nDet är ett problem som vi står inför. Vi kan inte\r\n''avskeda'' dessa officerare av den enkla\r\nanledningen att nästan alla i den här åldersgruppen\r\nhar fullmaktsanställning.</pre><pre>Sedan kan man naturligtvis diskutera vad som är\r\nsaklig grund. Där är möjligheten att genomföra\r\narbetet i fredsorganisationen och ens lämplighet för\r\nplacering i krigsorganisationen som måste vara\r\nsaklig grund för om man skall få behålla sin\r\nanställning i försvarsmakten eller inte. När vi nu\r\nskall dra ned med 1 500 yrkesofficerare och minska\r\nkrigsorganisationen och fredsorganisationen finns\r\ndet inte lika mycket ''slatt'' som den gamla\r\norganisationen hade i form av inre tjänst-\r\nbefattningar för äldre yrkesofficerare. Det här inser\r\nalla som själva har arbetat inom verksamheten.</pre><pre>Anf. 71  BARBRO EVERMO PALMELUND\r\n(s) replik:</pre><pre>Herr talman! I den diskussion som har föranletts av\r\npropositionen har det inte funnits någon ambition\r\natt försöka undanröja den misstänksamhet mot\r\npropositionen, som vi faktiskt har haft. Av\r\ndiskussioner som har förevarit vet vi också att det\r\nförhåller sig på det sätt som jag har redovisat.\r\nSkillnaden mellan Henrik Landerholm och mig\r\nbestår i hur vi ser på äldre arbetskraft. Vi\r\nsocialdemokrater vägrar att acceptera att\r\nmänniskor blir betraktade som förbrukningsvaror.\r\nNär de inte längre platsar i organisationen skall de\r\nskickas ut ur den. Det är därför som vi anser det\r\nnödvändigt att lyfta fram lagen om offentlig\r\nanställning, dvs. ''sist in, först ut''.</pre><pre>Herr talman! Jag skall läsa upp vad\r\nutskottsmajoriteten uttalade beträffande\r\nfullmakterna: ''Utskottet har vidare inhämtat att ett\r\nställningstagande i frågan att avveckla fullmakterna\r\nför yrkesofficerare kommer att föregås av ingående\r\növerväganden i regeringskansliet med möjlighet för\r\nberörda parter att framföra synpunkter.'' Jag\r\nredovisade tidigare att förslaget till förordningen\r\ndaterades den 18 maj, alltså fyra dagar efter det att\r\ndetta betänkande justerades. Parterna fick nio\r\ndagar på sig att göra erinringar mot förslaget. Jag\r\nantar att det är därför som Henrik Landerholm\r\növer huvud taget inte ville lyfta fram denna\r\nreservation.</pre><pre>Anf. 72  HENRIK LANDERHOLM (m)\r\nreplik:</pre><pre>Herr talman! Jag skall inte sticka under stol med att\r\njag anser fullmaktsfrågan vara en praktisk detalj,\r\nsom inte riktigt har den dignitet som Barbro\r\nEvermo Palmelund hävdar att den har. Snarare är\r\ndet en fråga av stor psykologisk betydelse för\r\nofficerarna. Av den anledningen valde jag att inte\r\nytterligare kommentera denna fråga.</pre><pre>När det gäller den allmänna ambitionen, dels i\r\npropositionen, dels i utskottsmajoritetens\r\nskrivningar, kan jag bara beklaga om vi inte till fullo\r\nhar lyckats undanröja den misstänksamhet som\r\nBarbro Evermo Palmerlund och övriga\r\nsocialdemokrater tydligen har i vad avser\r\nregeringens och utskottsmajoritetens goda vilja i\r\nsättet att hantera personalen.</pre><pre>Förste vice talmannen anmälde att Barbro Evermo\r\nPalmerlund anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 73  LARS STJERNKVIST (s):t</pre><pre>Herr talman! För någon vecka sen speglades den\r\nförsvarspolitiska debatten i TV-programmet\r\nGlashuset. I programmet raljerade man friskt med\r\noss riksdagsledamöter. I slutet av programmet\r\nförutsåg man att dagens försvarspolitiska debatt\r\nenbart skulle handla om bypolitik, dvs. lokala\r\nfrågor. Efter att ha lyssnat på ungefär hälften av\r\ndebatten och efter att ha noterat vilka övriga\r\nledamöter som finns kvar på talarlistan, kan jag\r\nkonstatera att man i programmet Glashuset\r\nkommer att få rätt.</pre><pre>Jag skall villigt erkänna att skälet till att jag står i\r\ntalarstolen inte är att jag är någon försvarspolitiker.\r\nJag kan t.o.m. erkänna att jag dessutom är\r\nkronvrak och inte har någon som helst anknytning\r\ntill försvarspolitiken eller till försvaret. Jag står här\r\ndärför att jag är norrköpingsbo, och det skall jag\r\ninte hyckla om. Jag står här därför att jag har\r\nlyssnat på de åsikter och synpunkter som har\r\nframkommit från dem som är berörda i Norrköping\r\nav det försvarsbeslut som nu skall fattas.</pre><pre>Jag vill ändå försvara bypolitiken. Bypolitik\r\nanvänds ofta som ett skällsord. Jag tycker att det är\r\nviktigt att vi i den här församlingen faktiskt tar\r\nhänsyn till lokala opinioner. Det finns ändock en\r\nviss poäng med att vi i den här församlingen\r\nrepresenterar olika delar av landet. Men om vi\r\nenbart såg till vår egen orts intresse --\r\nlokalpatriotism --, vore det allvarligt. Det som\r\nemellertid ligger i hela vårt arbetssätt är ju att väga\r\nihop de lokala synpunkterna med helhetssynen.\r\nNär det gäller F 13, flygflottiljen i Norrköping,\r\nskulle jag vilja pröva och väga de lokala\r\nargumenten -- kalla dem gärna bypolitiska -- emot\r\nde argument som anförs när det gäller helheten i\r\nförsvarspolitiken, eftersom det säkert finns andra\r\nsom behärskar det här mycket bättre än jag.</pre><pre>Det första argument som lokalt har lyfts fram är att\r\nF 13 i Norrköping är en mycket modern flottilj.\r\nSåvitt jag förstår finns det ingen i den här\r\nförsamlingen som har som sin uppgift att värna om\r\nförsvarspolitiken som motsäger detta påstående. I\r\nutskottets betänkande säger man tvärtom att F 13\r\när en utomordentligt modern flottilj. Den är t.o.m.\r\nså modern att det inte finns någon som funderar på\r\natt lägga ned eller ens reducera den verksamhet\r\nsom bedrivs på F 13 i Norrköping, utan\r\nverksamheten skall flyttas. Det är inte någon enkel\r\noperation.</pre><pre>Efter färdigställandet av utskottets betänkande har\r\nflygvapenchefen redogjort för de anställda i\r\nNorrköping och på andra orter, där F 13 har\r\nverksamhet, vad en flyttning innebär. För att kunna\r\nlägga ned eller flytta F 13 skall man först flytta\r\njaktdivisionen med personal och flygplan från\r\nNorrköping till Ronneby. För att få plats med den\r\nverksamheten i Ronneby skall delar av\r\nspaningsdivisionen flyttas från Ronneby till\r\nKarlsborg. För att kunna ta emot delar av\r\nspaningsdivisionen i Karlsborg måste man flytta\r\nviss verksamhet från Karlsborg till Söderhamn.\r\nOch för att ekvationen i slutänden någorlunda skall\r\nkunna gå ihop skall vissa uppgifter som tidigare\r\nF 13 ansvarat för övertas av F 16 i Uppsala.</pre><pre>Kan det verkligen kallas för bypolitik och\r\nlokalpatriotism att ställa frågan om det är\r\nförsvarspolitiskt förnuftigt med dessa\r\nomflyttningar? Är det klokt att sätta i gång den här\r\nflyttkarusellen? Naturligtvis skulle man få sådana\r\nhär konsekvenser oavsett vilken flottilj man än lade\r\nned. Man behöver väl inte vara lokalpatriot för att\r\nställa sig frågan om det inte är ''svårare'' att lägga\r\nned en flottilj vars verksamhet alla tycker är bra.\r\nDet måste vara extra svårt.</pre><pre>Så till det andra argumentet. Många här har redan\r\nsedan i morse betonat att det är svårt att få\r\npengarna att räcka till, och att proceduren i\r\nförsvarsutskottet har varit en oerhört smärtsam.\r\nMan har försökt att få kronorna att räcka till till den\r\norganisation som man vill ha. Vid studerande av\r\nbetänkandet och de handlingar som\r\növerbefälhavaren har lagt fast ligger till grund för\r\nbetänkandet undrar man egentligen hur mycket\r\nekonomin spelat in i slutänden. För att referera till\r\ndet underlag som försvarsutskottet har haft visar\r\ndet sig nämligen -- utan att lägga några\r\nförsvarspolitiska synpunkter på det hela -- att\r\nbesparingen om man skulle välja att avveckla F 10\r\ni Ängelholm skulle bli drygt två miljarder kronor.</pre><pre>För att referera regeringens förslag när det gäller\r\nF 6 i Karlsborg står det i betänkandet att de\r\nförändringar som totalt föreslås kommer under de\r\nnärmaste fem åren att ge ungefär 400 milj.kr., varav\r\nmerparten ligger i nedläggningen av F 6. När det\r\ngäller nedläggningen av F 13 i Norrköping skriver\r\nman: ''Enligt kalkyler som redovisats inför\r\nutskottet ger en nedläggning av F 13 inte lika stora\r\nbesparingar under femårsperioden som en\r\nnedläggning av F 6 skulle ha gett.''</pre><pre>Jag frågar mig då åter igen när jag läser detta med\r\nmina lokalpatriotiska kronvraksögon om jag är\r\nfullständigt ute och seglar när jag ställer mig frågan:\r\nKan man verkligen med ett så här svagt underbyggt\r\nekonomiskt argument komma fram till\r\nståndpunkten att det är mest lämpligt att avveckla\r\nF 13 i Norrköping. Är underlaget till betänkandet\r\nav det slag att man med nödvändighet kommer\r\nfram till den slutsatsen? Handlar det enbart om\r\nlokalpatriotism när man frågar sig om\r\nförsvarsutskottet har halkat snett?</pre><pre>Jag kan framföra ett tredje bypolitiskt argument --\r\nför att fortsätta att använda det litet vulgära\r\nspråkbruket. I försvarsutskottets betänkande\r\nrefererar man till den socialdemokratiska\r\nmotionen, vilken jag har invändningar emot.\r\nMajoriteten i försvarsutskottet delar uppenbarligen\r\nuppfattningen som framförs där. Ett skäl att ha kvar\r\nF 6 i Karlsborg sägs vara närheten till Östersjön.\r\nJag har varit inne på det här tidigare i dag, och om\r\njag vore lagd åt det Wachtmeisterska hållet, det\r\nnydemokratiska hållet, skulle jag litet raljant ta\r\nfram en Sverigekarta och redovisa för riksdagen att\r\nNorrköping faktiskt ligger ännu närmare Östersjön\r\nän Karlsborg.</pre><pre>Britt Bohlin och andra har visserligen i dag sagt att\r\ndet här argumentet inte är det enda. I\r\nförsvarsutskottets betänkande används faktiskt\r\npåståendet att Karlsborg ligger så nära det känsliga,\r\ndet försvarspolitiskt så viktiga området Österjön\r\nsom ett argument. Återigen frågar jag mig om man\r\nkan kalla det bypolitik eller om det är trångsynt att\r\nfråga sig huruvida detta argument är riktigt,\r\nhederligt och klokt.</pre><pre>Det finns ytterligare ett argument som har nämnts\r\nlokalt. Man har naturligtvis refererat och följt den\r\ndebatt som har förts de senaste månaderna, ja hela\r\nåret, sedan ÖB lade fram sitt förslag. Det är rätt\r\nsom det har sagts att överbefälhavaren av\r\noutgrundliga skäl har kommit fram till att F 13 är\r\nden flottilj som bör avvecklas först. Men man kan\r\nkonstatera att inget politiskt parti i den här\r\nförsamlingen säger att man i första hand borde\r\navveckla F 13 i Norrköping. I kväll kommer vi att\r\nfatta ett beslut som innebär att endast en flottilj\r\nläggs ned.</pre><pre>Det finns som sagt inget parti som säger att det skall\r\nvara F 13. Socialdemokraterna säger att om man\r\nskall avveckla en flottilj skall det vara F 10 i\r\nÄngelholm. De borgerliga säger att om man skall\r\navveckla en flottilj skall det vara flottiljen i\r\nKarlsborg. Ny demokrati säger att om man skall\r\navveckla någon flottilj, vilket man inte skall, skall\r\nman avveckla F 16 i Uppsala. Då är det väl inte\r\nsärskilt förvånande eller bypolitiskt trångsynt att\r\nsom norrköpingsbo ställa sig en fråga. Är det\r\negentligen så klokt att komma fram till\r\nkompromissen att avveckla F 13 i Norrköping?</pre><pre>Jag tycker att vi i denna kammare skall anföra\r\nlokalpatriotiska skäl. Problemet i den här\r\ndiskussionen är egentligen inte att jag och en del\r\nandra talare försöker framföra de argument som\r\nnämnts på våra orter. Det stora problemet är att det\r\ninte finns någon som konsekvent har stått upp och\r\nförsvarat helheten. Försvarsministern har tyvärr\r\nlämnat kammaren, men redan när han\r\npresenterade sin proposition bjöd han upp till den\r\nhär regionalpolitiska krigsdansen. Han sade att om\r\nriksdagen av någon anledning inte vill lägga ned\r\nKarlsborg får man väl lägga ned flottiljen i t.ex.\r\nNorrköping. När inte ens försvarsministern\r\nkonsekvent och envist slår vakt om de\r\nförsvarspolitiska argumenten, vem skall då göra\r\ndet?</pre><pre>Avslutningsvis har jag en fråga till\r\nförsvarsutskottets ordförande Arne Andersson,\r\nsom redan på morgonkulan angreps av den lokala\r\nopinionen ifrån Östergötland. Sedan angrep han\r\nIngvar Björk, vilket jag tycker var ett grovt\r\növertramp. Det hedrar Ingvar Björk att han har\r\nlyssnat på opinionen och tagit intryck. Däremot är\r\ndet mera allvarligt att Arne Andersson inte ens\r\nlyssnar på sina egna argument. Arne Andersson\r\nsäger sig vilja försvara F 13, men han står inte\r\nkonsekvent fast vid den uppfattningen och driver\r\nden inte här i kammaren. Det är i så fall mera\r\nklandervärt att inte ens lyssna på sig själv än att\r\nlyssna på andra kloka människor. Är Arne\r\nAndersson, efter det att han har hört argumenten i\r\ndenna kammare, beredd att ta hänsyn till de\r\nargument som har framförts ifrån Norrköping?\r\nDessa argument är förvisso lokalpatriotiska och\r\nbypolitiska, men jag har svårt att se att de strider\r\nmot den försvarspolitiska målsättning som Arne\r\nAndersson säger sig vilja försvara.</pre><pre>I detta anförande instämde Sonia Karlsson, Maj-\r\nInger Klingvall, Viola Furubjelke, Inge Carlsson,\r\nBerit Löfstedt och Ingvar Björk (alla s).</pre><pre>Anf. 74  ARNE ANDERSSON (m) replik:</pre><pre>Herr talman! Jag skall direkt besvara Lars\r\nStjernkvists fråga. Efter det att jag har hört Lars\r\nStjernkvists inlägg är jag fullkomligt säker på att\r\nbeslutet är riktigt. Stjernkvist har utan att man kan\r\nskönja en enda röd tråd velat omkring i ett\r\nanförande på 10--12 minuter, där han uteslutande\r\ntalar om att det är bra med bypolitik om han får\r\nanvända den själv medan andra inte göre sig besvär\r\ni denna bräckliga bransch. Ett av kammarens mest\r\nmärkliga inlägg har faktiskt avlevererats av\r\nStjernkvist.</pre><pre>Herr talman! Jag vill bara kortfattat ge uttryck för\r\noch klargöra den kritik jag riktade mot kampanjen\r\nfrån Norrköping. Den gäller inte de enskilda\r\nmänniskorna som deltar i kampanjen -- vilket jag\r\nsade redan i förmiddags -- utan det gäller dem som\r\nhar initierat kampanjen utan att använda de skäl\r\nsom fanns för nedläggningen. Detta stöter\r\nStjernkvist bort genom att säga att ÖB av något\r\nskäl i anvisningar givna för ungefär ett år sedan\r\npekat ut denna flottilj. Det kan man inte bortse\r\nfrån. Jag har lyssnat och klargjort att när Lars\r\nStjernkvist partivänner i försvarsutskottet icke\r\nmöjliggjorde en nedläggning av F 6 i Karlsborg, har\r\nvi som andrahandsalternativ valt det som\r\növerbefälhavaren har pekat ut. Det är inte gripet ur\r\nluften. Det anförande som nyss hölls var långt mer\r\ngripet ur luften, men det är inte mitt problem.</pre><pre>Anf. 75  LARS STJERNKVIST (s) replik:</pre><pre>Herr talman! Nej, Arne Andersson behöver inte\r\nbekymra sig för min del.</pre><pre>Jag glömde bort att yrka bifall till reservation nr 22,\r\nvilket jag nu gör så att ingen missförstår mina\r\navsikter.</pre><pre>Jag var nyfiken, Arne Andersson, på det faktum att\r\nde borgerliga i försvarsutskottet säger sig vilja\r\nbehålla F 13 i Norrköping. Sedermera har jag\r\nförstått att det av olika skäl är omöjligt att avveckla\r\nF 6 i Karlsborg. Jag förstår dock inte varför Arne\r\nAndersson omedelbart drar slutsatsen att det\r\ninnebär att man måste lägga ned flottiljen i\r\nNorrköping. Av flera skäl menar jag att man\r\nfaktiskt kan fundera på om det är en nödvändigt\r\nföljd av att man behåller F 6.</pre><pre>Det kan hända att man lägger ned en flottilj som\r\nman i förlängningen upptäcker är mycket värdefull.\r\nDet kanske visar sig att man lägger ned ''fel'' flottilj.\r\nVad skulle ett sådant beslut kosta?</pre><pre>Om man nu avvisar regeringens förslag, vad är det\r\ndå som hindrar att Arne Andersson och de övriga\r\nborgerliga ledamöterna tar sig den tid som krävs för\r\natt göra analyser av vilken flottilj som i så fall ur\r\nförsvarspolitisk synvinkel skall behållas? Jag förstår\r\natt det här är ett krav som är svårt att ställa på mina\r\npartivänner, eftersom de redan i utgångsläget har\r\nsagt att de vill lägga ned F 13. Men Arne Andersson\r\nborde faktiskt vara frestad att hålla med om ett\r\nsådant resonemang.</pre><pre>Opinionen i Norrköping har inte till varje pris krävt\r\natt man skall behålla F 13 -- så har i alla fall inte jag\r\nuppfattat det. Däremot kräver man att det skall\r\ngöras en lika noggrann analys av vilka\r\nkonsekvenser det får att avveckla F 13 som man har\r\ngjort beträffande F 6 i Karlsborg. Är detta, Arne\r\nAndersson, ett fullständigt orimligt krav?</pre><pre>Anf. 76  ARNE ANDERSSON (m) replik:</pre><pre>Herr talman! Lars Stjernkvists senaste anförande\r\när inte mindre lustbetonat än det föregående. Han\r\ntillstår att det är svårt att ha några krav på sina egna\r\npartivänner. Jag delar hans uppfattning att man kan\r\ndiskutera om man skall ha det. I vårt parti har vi\r\nkrav på våra partivänner. Jag är så till vida hedrad\r\nav att Lars Stjernkvist ställer något högre krav på\r\nmig.</pre><pre>Jag har emellertid redan två gånger i dag redovisat\r\nvarför vi har hamnat i situationen att vi vill lägga\r\nned F 13 i stället för F 6. Nu gör jag det för tredje\r\ngången.</pre><pre></pre><pre>Efter en voteringsförlust i utskottet, som Lars\r\nStjernkvists partivänner bidrog till, kunde vi inte\r\nlägga ned det förband som föreslagits i regeringens\r\nproposition. Vi hade då en minuspost på 400\r\nmilj.kr. för de första tre åren -- icke fem år, som\r\nsades nyss -- beroende på att nedläggningen i\r\nKarlsborg inte kom till stånd. Vi hade då att välja\r\nett näst bästa alternativ, och vi valde det som ÖB\r\nför något mindre än ett år sedan hade\r\nrekommenderat, nämligen att lägga ned F 13.</pre><pre>Så till vida tycker jag att detta förslag är\r\nutomordentligt välgrundat, och jag hoppas att jag\r\ninte behöver upprepa det en fjärde gång. Det borde\r\nvara möjligt också för Lars Stjernkvist att förstå.</pre><pre>Anf. 77  LARS STJERNKVIST (s) replik:</pre><pre>Herr talman! Arne Andersson sade att mitt tidigare\r\ninlägg var ett av de mest märkliga som han hade\r\nhört. Jag har försökt att säga att jag i den här frågan\r\nhar en annan uppfattning än mitt parti -- sådant\r\nhänder. I just den här frågan råkar det såvitt jag\r\nförstår faktiskt vara så att min personliga\r\nuppfattning ligger närmare Arne Anderssons\r\nuppfattning än socialdemokraternas.</pre><pre>När jag här i kammaren talar om att jag faktiskt\r\ntycker att den borgerliga gruppen i\r\nförsvarsutskottet har en del sympatiska\r\nuppfattningar och en del poänger i det som man\r\nskriver och när jag beklagar att man faktiskt inte är\r\nberedd att stå upp och slåss för sin mening, blir\r\nArne Andersson magsur och arg på mig. Om något\r\när anmärkningsvärt, borde det rimligtvis vara att\r\nman i den här församlingen blir sur när någon --\r\nmåhända från ett annat parti -- säger att han\r\ninstämmer i den förres resonemang.</pre><pre>Förste vice talmannen anmälde att Arne\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 78  HANS LINDBLAD (fp) replik:</pre><pre>Herr talman! Jag tycker att bypolitik är helt okej.\r\nOm det så skulle vara bara ett enda regemente kvar\r\ni landet, är det inte alldeles orimligt att boråsarna\r\nsäger att det bör ligga i Borås. Jag är övertygad om\r\natt man i Norrbotten skulle säga att det borde ligga\r\ni Boden. Det är riktigt att man för fram sina\r\nargument för detta. Man skall aldrig kritisera dem\r\nsom för fram dessa.</pre><pre>Vad jag nu har tyckt varit jobbigt är att vi varken\r\ni det här eller i det föregående beslutet hade med\r\npolitikerna. Det är två regeringar som har handlat\r\npå detta sätt. Man har ställt frågan direkt till armén\r\nvilket regemente som skall läggas ned. När man\r\nsedan inte kunnat lägga ned det föreslagna\r\nregementet säger man: Det gick inte, vi får försöka\r\nmed ett annat.</pre><pre>Det är fråga om ett antal ganska enkla faktorer.\r\nMan kan lägga ihop vad olika verksamheter kostar\r\ni drift och de investeringar som behöver göras.\r\nUtöver summan av detta får man lägga in olika\r\nvärderingar, möjligheter till närrekrytering osv.\r\nDet finns kanske tio sådana variabler. Vi här i\r\nkammaren vet alla att detta är intressant. Debatten\r\ni dag handlar mer om sådana här frågor än om\r\nannat.</pre><pre>Det rimliga hade varit att tillsätta ett politiskt organ\r\nför dessa frågor. Det hade vi inför 1982 års beslut.\r\nVi som var med i ''dödspatrullen'' tog ledigt från\r\nriksdagen och åkte runt för att titta på alla de\r\naktuella regementena. Jag tror att det sammanlagt\r\nrörde sig om 70 myndigheter. Jag hinner inte\r\nredogöra för alla upplevelser i samband med detta,\r\nmen jag kan nämna att jag skrev en bok om detta,\r\n''Leve dödspatrullen!''. Man kunde då väga saker\r\noch ting mot varandra, och vi kom fram till mycket\r\nmer än vad myndigheterna hade kännedom om. De\r\nvisste inte ens om att pansarsoldaterna stoppades in\r\ni en personalreserv därför att de inte fungerade.\r\nDet fann vi när vi besökte Skåne.</pre><pre>Det låter mycket objektivt med en myndighet, men\r\ni ett fall ändrade sig armén därför att man hade haft\r\nett möte -- jag förmodar att pansarinspektören\r\nhade varit den drivande -- utan att ens hinna ändra\r\nsin argumentering. Det är synd att man överlämnar\r\ndetta till en myndighet, dessutom till en\r\nenmansmyndighet, som kan ändra på detta sätt.\r\nDetta har vi gjort två gånger i följd.</pre><pre>Jag är inte övertygad om att det var riktigt att lägga\r\nned regementet i Växjö i stället för regementet i\r\nHalmstad. Politikerna överlät till militärerna att\r\nkomma med förslagen. Jag har i en motion\r\nframhållit att vi borde lyssna på argumenten. Det\r\nhar funnits någon som gjort det, men man har här\r\nvalt den längsta vägen, att överlåta det hela till\r\nmyndigheterna och sedan bolla saken mellan dem.\r\nDet är olyckligt.</pre><pre>Ett enigt utskott har sagt att jag i princip har rätt.\r\nMen att göra om processen kostar pengar. Det\r\nskulle i flygvapnets fall såvitt jag förstår kosta 2 --\r\n2,5 miljarder att invänta detta. Det skall först göras\r\nen politisk bedömning, och sedan kommer den\r\npolitiska hanteringen här i riksdagen. Därmed är vi\r\nframme vid 1996, och då kommer naturligtvis\r\nmånga att säga att man bör vänta in 1997.</pre><pre>Jag var med i arbetet inför 1987 års försvarsbeslut,\r\nnär t.o.m. en av ledamöterna, numera\r\nstatsminister, hoppade av och sade: Låt oss vänta\r\nin 1992 års försvarsbeslut! Erfarenheterna säger att\r\nfem års verksamhet i en flygflottilj kostar oss fem\r\ngånger 500 miljoner, alltså 2 1/2 miljard. Två\r\ndivisioner mer i flygvapnet motsvarar 10 % av\r\norganisationen, och även de kostar 2 1/2 miljard.</pre><pre>Anf. 79  LARS STJERNKVIST (s) replik:</pre><pre>Herr talman! Jag har en fråga till Hans Lindblad.\r\nJag har stor respekt för och ifrågasätter naturligtvis\r\ninte Hans Lindblads kunskaper på det här området,\r\nmen när han redogör för de diskussioner som har\r\nförts om olika orter, får man intrycket att de olika\r\nförbanden och regementena är utbytbara enheter\r\noch jämförbara storheter. Jag vill fråga om det\r\nverkligen är korrekt.</pre><pre>Såvitt jag förstår efter att ha läst handlingarna ger\r\nunder den femårsperiod som vi nu diskuterar en\r\nnedläggning av F 10 i Ängelholm strikt ekonomiskt\r\n2 miljarder kronor. Hur mycket en nedläggning i\r\nKarlsborg skulle ge är osäkert, men det blir\r\nnågonstans i storleksordningen 400 miljoner, och\r\nen nedläggning i Norrköping ger x kronor.</pre><pre>Är det då verkligen riktigt så enkelt som Hans\r\nLindblad säger, att man kan -- jag skall inte säga\r\ngodtyckligt -- ställa de olika orterna mot varandra\r\nsom utbytbara enheter?</pre><pre>Anf. 80  HANS LINDBLAD (fp) replik:</pre><pre>Herr talman! Ibland säger man att man i\r\nförsvarspolitiken inte skall ta hänsyn till\r\nregionalpolitiken. Detta är bisarrt. Skall vi bygga\r\nen Öresundsbro, skall vi självfallet ta hänsyn till\r\nalla faktorer, oavsett om de är 20 eller 100. Sedan\r\när det upp till varje parti att värdera dem. Man kan\r\ninte se på Öresundsbrofrågan utan att ta hänsyn till\r\nmiljön och inte heller se på gymnasieskolan utan att\r\nta hänsyn till barnen. Man skall naturligtvis väga in\r\nalla relevanta faktorer.</pre><pre>En faktor som aldrig vägs in inom försvaret in är\r\nmarkvärdena. Militärerna har aldrig behövt räkna\r\nmed marken, trots att den är mer värd på vissa\r\nställen. Alla faktorer skall vägas in, och det skall\r\ngöras av politikerna.</pre><pre>Vad sedan gäller utbytbarheten har min\r\nuppfattning varit mycket klar beträffande F 10\r\nÄngelholm. Vi har ett för svagt luftförsvar i\r\nSverige. Det gäller en luftförsvarskapacitet, och vi\r\nhar lagt ned pengar på att modifiera den. Det är\r\njättebra att ha kvar Drakenplanen. Drar vi ner\r\nantalet divisioner kan vi ändå undvika att friställa\r\nen enda pilot. Flygplanen kan köras fram till dess\r\natt en stor översyn skall göras, och under tiden\r\nkostar underhållet av en division i stort sett hälften\r\nav underhållet för en Viggendivision.</pre><pre>Det är jaktplan som vi behöver, och divisionen i\r\nÄngelholm är därför inte utbytbar mot någon\r\nannan. Jaktsystemet är viktigt. Vad vi skall minska\r\npå är i stället på attacken.</pre><pre>Det värsta argumentet i detta sammanhang är när\r\nman talar om ''de där gamla flygplanen i\r\nKarlsborg''. Flygplan är faktiskt rörliga. Om det\r\nhade gällt en bro eller ett torn hade jag förstått\r\nargumentet, men det som kostar på det rörliga\r\nflygplanet är på sin höjd att måla om en siffra på\r\ndet. När JAS kommer till Sotenäs skrotar man inte\r\nViggenplanen där. De äldsta Viggenplanen finns i\r\nSöderhamn, Ronneby, Karlsborg, Luleå osv., och\r\nde ingår i ett samlat system.</pre><pre>Man gör sig vidare skyldig till ett tankefel när man\r\ntalar om att flytta förband. Det kan t.ex. vara så att\r\nen division i Ronneby får konvertera till att bli en\r\njaktdivision. Det tar väl ungefär ett år för den att\r\nomskola sig. Den här divisionen har en gång\r\nbetecknats ''torped''. Sedan fick den beteckningen\r\n''bomb'', därefter ''attack'' och vidare ''jakt''. I dag\r\nhar den beteckningen ''spaning'', och sedan blir det\r\n''jakt'' igen. Varje division eller skvadron ute i\r\nvärlden har växlat mellan dessa uppgifter vart\r\nfemte eller vart tionde år. Det är under alla\r\nförhållanden fråga om mycket mindre operationer\r\nän vad som skedde under den tid när man hade ett\r\nstort antal avhopp till SAS och Linjeflyg.</pre><pre>Om det hade förekommit en längre politisk\r\nprocess, skulle folk naturligtvis ha blivit på det\r\nklara med det här, men det har gått mycket snabbt.\r\nDet beror på att vi i försvarspolitiken mycket ofta\r\nhar låtit myndigheter ta över ansvaret för besluten.\r\nDe flesta regementsnedläggningar som har skett\r\nunder 80-talet har skett på myndigheternas villkor.\r\nJag bor själv i Gävle och är i samma situation som\r\nLars Stjernkvist. Det hade varit mycket lättare om\r\ndet hade varit politikerna som gjort bedömningen i\r\nGävle, men det är de fakto myndigheterna som\r\ngjort dem. Man har bollat över ansvaret till dem.\r\nFörsvarsutskottet har sagt att man inte vill att det\r\nskall vara så.</pre><pre>Nästa gång måste vi göra ungefär som på gamla\r\ndödspatrullens tid. Men dödspatrullen råkade ut\r\nför att alla var emot den. Jag rekommenderar er att\r\nläsa den lilla skriften som jag talade om förut, för\r\ndet är i väldigt mycket samma sak som upprepas.</pre><pre>Anf. 81  LARS STJERNKVIST (s) replik:</pre><pre>Herr talman! Först vill jag beklaga att vi har bara\r\ntvå repliker, för jag upptäcker ju att en dialog med\r\nHans Lindblad gör att man lär sig mycket.</pre><pre>Mitt försök att debattera försvarspolitik här i dag\r\nmå ha varit förvirrat, som Arne Andersson sade,\r\nmen jag konstaterar ändå att den som enligt ett\r\nenigt försvarsutskott besitter en utomordentligt\r\nstor kunskap om försvarspolitik inte på någon enda\r\npunkt har motsagt vad jag påstod i mitt anförande.\r\nInte på en enda punkt har han sagt att de skäl som\r\njag anförde -- av bypolitisk natur -- var i grunden\r\nfelaktiga.</pre><pre>Om nu inte min argumentation eller min person har\r\növertygat församlingen, hoppas jag att det faktum\r\natt Hans Lindblad inte har hittat några\r\ninvändningar gör att man förstår att det vore klokt\r\natt ompröva sitt ställningstagande när det gäller\r\nF 13 och låta F 13 ingå i den översyn av\r\nflygförsvaret som skall göras, så att vi inte i dag\r\nlägger ner en flottilj som vi sedan upptäcker att vi\r\nborde ha behållit, av en rad goda försvarspolitiska\r\nskäl.</pre><pre>Anf. 82  BENGT HARDING OLSON (fp):</pre><pre>Herr talman! Nu står riksdagen inför sitt\r\nförsvarsbeslut -- äntligen, efter alla dessa turer! Jag\r\ntycker att det är bra, men jag nödgas nog sluta mitt\r\nberöm där.</pre><pre>Dagens riksdagsbeslut utgör inte det bästa möjliga\r\nförsvarsbeslut som vi skulle kunna få, och det beror\r\npå ett undermåligt beslutsunderlag. Det finns\r\nmånga förklaringar till det, men huvudorsaken är\r\nförsvarskommitténs haveri 1990. Man var då i\r\nkommittén på rätt väg att skapa det verkligt\r\nmoderna svenska försvaret, men\r\nSocialdemokraterna upplöste tyvärr\r\nförsvarskommittén. Detta kom särskilt att drabba\r\nSkåne.</pre><pre>Den säkerhetspolitiska hotbilden är inte och får\r\ndärför inte heller göras ensidig. Sverige behöver ett\r\nförsvar även i söder. Det finns ett starkt behov av\r\nett effektivt skånskt försvar. Särskilt handlar det då\r\nom pansarsidan. Det är en erfarenhet som man\r\notvivelaktigt gjorde av Gulfkriget.</pre><pre>Det aktuella beslutet innebär att pansarkraften\r\nminskas drastiskt. Tre pansarbrigader blir en\r\npansarbrigad plus en mekaniserad brigad. ''Våra''\r\nstridsvagnar, Sveriges modernaste, flyttas från\r\nSkåne och placeras delvis på Gotland.\r\nStödfunktionerna artilleri och underhåll försämras\r\nsamtidigt.</pre><pre>Det här är beklagligt. Dessutom är det helt onödigt.\r\nDet finns nämligen alternativa lösningar som t.o.m.\r\när godkända av försvarsexperter, lösningar som\r\nligger inom samma ekonomiska ramar som vi nu\r\ndiskuterar och som är utan de nu ofrånkomliga\r\nregionalpolitiska nackdelarna.</pre><pre>Herr talman! Det skånska alternativet bygger på en\r\nomsorgsfullt utformad principmodell. Det innebär\r\nen satsning på storgarnisoner som\r\nutbildningsplatser för kompletta brigader, som\r\nsamorganiseras med en eller flera minigarnisoner,\r\noch den gemensamma personalkåren utbildas\r\ngenom cirkulationstjänstgöring. Om det\r\nsäkerhetspolitiska läget så kräver, kan\r\nminigarnisonerna växlas upp till kompletta\r\nbrigader.</pre><pre>För Skåne skulle den här modellen få följande\r\nutformning.</pre><pre>Kristianstad skulle få en minigarnison för\r\npansaroch territorialförsvarsutbildning -- det är\r\nP 6 -- samlokaliserad med artilleriutbildning, A 3,\r\nen förvarsområdesstab samt militärområdesstab.</pre><pre>Hässleholm: en storgarnison för pansarutbildning,\r\nP 2, samlokaliserad med underhållsutbildning,\r\nSkånska trängbataljonen.</pre><pre>Revinge: en minigarnison för pansar- och\r\nterritorialförsvarsutbildning, P 7, samt en\r\nförsvarsområdesstab.</pre><pre>Den gemensamma personalkåren för de här\r\nförbanden cirkulationsutbildas på dessa tre platser\r\nmed där tillgängliga övningsområden.</pre><pre>Kampen för den här skånska modellen har jag fört\r\nintensivt med utnyttjande av, vill jag påstå, alla\r\ntillgängliga men tillåtna medel. Jag har bedrivit en\r\nintensiv opinionsbildning i media under ca tre års\r\ntid. Jag och andra intresserade -- den kanske inte\r\nhelt okände förre militärbefälhavaren i söder Carl\r\nBjöreman inte att förglömma -- har producerat\r\nrader av tidningsartiklar och medverkat i flera TV-\r\ninslag.</pre><pre>Trots detta har reaktionen från berörda och från\r\ndem som borde vara intresserade varit i det\r\nnärmaste obefintlig, fram till de allra senaste\r\nmånaderna. Då har man visat intresse men\r\nsamtidigt resignerat förklarat: Det är nog bra i och\r\nför sig, men nu är det för sent att komma med nya\r\nalternativ.</pre><pre>Jag har riktat direkta krav till överbefälhavaren. I\r\nen artikel i DN -- som kanske är landets viktigaste\r\ntalartribun, har jag förstått -- har jag i form av ett\r\nöppet brev till överbefälhavaren begärt en\r\npreciserad redovisning av hans s.k. D2-alternativ,\r\nsom ligger väldigt nära just det skånska alternativ\r\nsom jag har beskrivit. Men det blev avslag från\r\nÖB:s sida, eftersom det var jag och inte regeringen\r\nsom hade gjort den här begäran.</pre><pre>Jag har utnyttjat den parlamentariska vägen. I flera\r\nmotioner har jag drivit idén med den alternativa\r\nmodellen, och senast i anledning av propositionen\r\nbegärde jag i all enkelhet en kompletterande\r\nutredning. Men det blev blankt avslag.</pre><pre>Slutresultatet är att det inte blev någon\r\nkomplettering av det dåliga beslutsunderlaget.\r\nFörsvarsbeslutet, såvitt avser Skåne, blir förstås\r\ninte bättre än underlaget.</pre><pre>Det bästa, det optimala, försvarsbeslutet måste\r\ntillgodose tre grundläggande krav. För det första\r\nskall det vara ett flexibelt försvar, som Hans\r\nLindblad i flera olika omgångar har talat sig varm\r\nför, med anspassningsförmåga till de varierande\r\nhotbilder som vi alltid måste räkna med. För det\r\nandra måste det vara ett markförsvar, som är\r\nförberett för det alleuropeiska försvarssamarbete\r\nsom är en ofrånkomlig framtidsvision, och för det\r\ntredje måste beslutet ha en ekonomisk hållbarhet\r\növer hela försvarsperioden, inte bara några\r\nmånader.</pre><pre>Tack vare en försvarspolitisk innovation -- så får jag\r\nändå kalla det -- kan jag som en positiv människa\r\nåtminstone tycka att en hoppingivande öppning\r\nskönjs. Riksdagen skall ju redan i dag besluta att\r\nomedelbart -- jag understryker omedelbart --\r\ntillsätta en ny försvarsberedning för genomförande\r\nav det beslut som vi fattar här i dag.</pre><pre>Det här innebär -- jag använder de ord\r\nförsvarsministern själv har använt -- både styrning\r\noch kontroll. Rimligen måste därmed också följa en\r\nbefogenhet för försvarsberedningen att vidta\r\nerforderliga korrigeringsåtgärder för att uppnå de\r\nmål vi alla bör vara överens om, nämligen högsta\r\nförsvarskvalitet inom givna ekonomiska ramar. Det\r\nhär gäller den utomordentligt viktiga period som\r\nligger framför oss fram till nästa försvarbeslut 1997.</pre><pre>Det finns anledning att särskilt nämna\r\npansarförsvaret i Skåne. I de yttersta av dessa dagar\r\nhar öppnats en intressant möjlighet, nämligen att i\r\nen svensk-tysk motköpsaffär anskaffa tyska\r\nstridsvagnar mot betalning i svenska stridsflygplan.\r\nFör varje JAS kan man rimligen erhålla tre stycken\r\nmoderna Leopard 2-stridsvagnar. Det här innebär\r\nnaturligtvis en ny och mer förmånlig kostnadsbild\r\nför försvarsbudgeten. Den logiska konsekvensen\r\nborde vara att man med det här som bakgrund än\r\nen gång funderar över den moderna skånska\r\nförsvarsmodellen och seriöst överväger den inom\r\nden nya försvarsberedningen innan dagens\r\nförsvarsbeslut slutligen verkställs, dvs. den 1 juli\r\n1994.</pre><pre>Herr talman! Låt mig avslutningsvis säga följande.\r\nEtt starkt försvar är viktigt för Skåne och därmed\r\nför hela Sverige. Vårt lands försvarsmakt är den\r\nbästa och enda garantin för vår lands demokratiska\r\nframtid. Det bör vi särskilt besinna här och nu i\r\ndetta parlament.</pre><pre>Anf. 83  KARIN WEGESTÅL (s) replik:</pre><pre>Herr talman! Jag vill gärna hålla med Bengt\r\nHarding Olson om att 1988 års försvarskommitté\r\nvar på rätt väg när det gäller att lägga fram ett\r\nförslag som skulle ha kunnat utgöra underlag för ett\r\nbra försvarsbeslut. Men jag vill gärna korrigera\r\nverklighetsbeskrivningen av hur kommittén lades\r\nned.</pre><pre>Carl Bildt gick ut med ett pressmeddelande och\r\nkrävde att försvarskommittén skulle läggas ned.\r\nDärefter blev det en partiledaröverläggning, varvid\r\nman beslöt att kommittén skulle läggas ned.</pre><pre>Den socialdemokratiske ordföranden i\r\nförsvarskommittén, som jag var med i, ville att\r\nkommittén åtminstone skulle slutföra det arbete\r\nsom pågick. Vi var så långt fram i arbetet att vi hade\r\nbörjat läsa texter. De borgerliga representanterna\r\ngick emot och ville lägga ned allt arbete. Allt\r\nmaterial skulle helst ''tuggas'' omedelbart, och\r\ninget fick lämnas över till eftervärlden.</pre><pre>Jag beklagar i allra högsta grad detta. Det är min\r\nuppfattning att detta berodde på att vi närmade oss\r\nett valår och att det fanns borgerliga partier -- jag\r\npåstår inte att det var Folkpartiet -- som ville ha fritt\r\nspelrum att gå ut i valrörelsen med ogrundade\r\nlöften. Vi kunde sedan se att det blev så.</pre><pre>Jag vill påpeka att det är Socialdemokraterna som\r\nåterigen har tagit strid för att få till stånd en ny\r\nberedning när det gäller ett nytt försvarsbeslut. Det\r\nhär var en korrigering av beskrivningen av det\r\nhändelseförlopp som jag själv upplevde.</pre><pre>Anf. 84  BENGT HARDING OLSON (fp):</pre><pre>Herr talman! Jag vill tacka Karin Wegestål för\r\nkompletteringen.</pre><pre>Jag vill inte bestrida att det här kan vara en riktig\r\nbeskrivning av orsakerna till varför\r\nförsvarskommittén havererade. För mig är det\r\negentligen likgiltigt vem som är orsaken till det.\r\nDen eller de som är det bör känna ett tungt ansvar.\r\nJag beklagar, lika väl som Karin Wegestål, att det\r\nblev så.</pre><pre>Faktum var att detta moderna, flexibla svenska\r\nförsvar -- som Hans Lindblad talat sig så varm för,\r\noch som jag tycker är en självklarhet -- höll på att\r\nskapas i försvarskommittén på grundval av mycket\r\nkompetenta modeller från bl.a. FOA. Jag har\r\nsedan byggt vidare på dem. Det är beklagligt att det\r\nblev så här.</pre><pre>Jag är beredd att ge en eloge till den eller dem som\r\nhar sett till att en ny försvarsberedning omedelbart\r\nhar kommit till stånd. Men jag vill understryka att\r\nden inte kan och inte får bli en Potemkinkuliss så\r\ntill vida att den sitter passivt och tittar på. Den skall\r\nvara aktiv, offensiv och även styra och inte bara\r\nvara passivt kontrollerande. Då finns det en\r\nmöjlighet att åtminstone delvis komma upp ur\r\ndiket. Det vore faktiskt särskilt angeläget för det\r\nskånska försvaret att då beakta den nya situation\r\njag talade om, dvs. motköp med Tyskland som\r\nskulle förbättra pansarstridskrafterna i Skåne. De\r\nhar en nyckelroll i skånskt försvar.</pre><pre>Anf. 85  ARNE ANDERSSON (m) replik:</pre><pre>Herr talman! Jag har kanske inte så stor anledning\r\natt lägga mig i det senaste resonemanget om varför\r\nförsvarsberedningen havererade. Det är knappast\r\nens en akademisk debatt.</pre><pre>Den som vet att försvarsberedningen inte hade\r\nkommit längre än till att möjligen producera\r\nmycket text, men inte ens var nära att avsluta det\r\nsäkerhetspolitiska betänkandet, bl.a. återstod\r\nfreds- och krigsorganisationerna, behöver inte\r\nfundera över varför man under de första dagarna i\r\ndecember för ett och ett halvt år sedan beslutade att\r\nlägga ned arbetet och att det inte skulle bli något\r\nförsvarsbeslut. Denna råa verklighet behöver inte\r\nnötas särskilt mycket för att man skall förstå att\r\nuppgiften var omöjlig.</pre><pre>Bengt Harding Olson bör med varsam hand frisera\r\nuttalandet om den förskräckliga brådskan, som han\r\nhar poängterat gång efter annan. Det sker väl till\r\nhösten eller vintern. Men det är ingen ko på isen,\r\nhelt enkelt för att ett försvarsbeslut nu skall fattas.\r\nDet är inte fråga om att detta försvarsbeslut på\r\nnågot sätt skall korrigeras. Det är inte fråga om\r\nnågon granskningsuppgift i den meningen. Men det\r\nhar sagts att beredningen parallellt skall kunna ha\r\nen uppföljande uppgift, och det är viktigt.</pre><pre>Jag ser att Bengt Harding Olson skakar på huvudet.\r\nJag tillåter mig härvidlag att ha tolkningsföreträde,\r\nså därom behöver vi inte strida.</pre><pre>Anf. 86  BENGT HARDING OLSON (fp)\r\nreplik:</pre><pre>Herr talman! Det är säkert riktigt som Arne\r\nAndersson säger att det i försvarskommittén\r\nproducerades mycket text men inga förslag. Det\r\nhar också sagts att Carl Johan Åberg tyckte att\r\nhotbilden hade förändrats så kraftigt att man inte\r\nvisste i beredningen vad man egentligen skulle\r\nkomma fram till och vilka beslut som skulle fattas.</pre><pre>Men det var just det som är poängen. Det kommer\r\nständigt att bli så att hotbilden är oklar. Vad drar\r\nman för slutsatser av en oklar hotbild? Jo, att man\r\nskall ha ett flexibelt försvar. Det skall vara ett\r\nförsvar som kan möta de olika hotbilderna.\r\nFienden kommer inte bara från norr, som det under\r\nlång tid har talats om. Redan det faktum att man\r\nförutsätter att fienden kommer norrifrån gör att\r\nhan säkert kommer från söder.</pre><pre>Vi måste vara öppna för att hotbilden är osäker.\r\nDet försvar vi skapar i dag är egentligen till för att\r\nanvändas omkring år 2000. Men hur hotbilden då\r\nkommer att se ut har vi inte ett dugg aning om.</pre><pre>Poängen med min modell är att den är flexibel och\r\natt den kan växa till efterhand som hoten ökar i\r\nomfattning.</pre><pre>Nu skall vi inte dribbla, Arne Andersson, med\r\nförsvarsutskottets skrivningar. Tanken är, om jag\r\nhar förstått rätt, det får vi väl höra av Sture Ericson\r\neller något annat sanningsvittne, att beredningen\r\nskall tillsättas omedelbart. Jag påstår bestämt att\r\ndet inte skall handla om passivt, retroaktivt\r\nkontrollerande, utan beredningen skall utgöra en\r\nstyrfunktion. Där är tydligen Arne Andersson och\r\njag oense, men jag påstår att det är\r\nförsvarsministern som har tolkningsföreträde här.\r\nFörsvarsministern har sagt att det handlar om en\r\nstyrfunktion. Det kan vi kontrollera i\r\nsnabbprotokollet i morgon.</pre><pre>Anf. 87  ARNE ANDERSSON (m) replik:</pre><pre>Herr talman! Vi har nog ungefär lika stor tilltro till\r\nförsvarsministern, så jag är fullkomligt lugn på den\r\npunkten. Det är skönt att vi är överens om det.</pre><pre>Beträffande försvarets flexibilitet vill jag gärna säga\r\natt vi är överens. Men det behöver kanske sägas i\r\nsammanhanget att en flexibilitet för försvaret över\r\nSveriges stora landyta, förutsätter en ganska stor\r\nförsvarsmakt som finns rimligt regionalt fördelad.\r\nDet har egentligen inte med fredsorganisationen av\r\nförbanden att göra, utan med att\r\nkrigsorganisationen har den organisationen. Det är\r\nviktigt att den inte ligger på för låg nivå, för då har\r\nden inte denna flexibilitet och denna möjlighet.</pre><pre>Säkerhetspolitik är att ha beredskap för det\r\noförutsedda, att inte bara kunna värja sig för det\r\nman kan se framför ögonen just nu eller ett antal år\r\nframöver, utan att ha beredskap för den\r\noförutsedda situation som ligger litet längre fram.\r\nDet är säkerhetspolitik, och det är också det som\r\nryms i ett flexibelt försvar. Det tror jag att vi rent\r\nav är överens om, Bengt Harding Olson.</pre><pre>Anf. 88  FÖRSTE VICE TALMANNEN:</pre><pre>Jag får meddela att anslag om kvällsplenum nu har\r\nsatts upp.</pre><pre>Anf. 89  BENGT HARDING OLSON (fp)\r\nreplik:</pre><pre>Herr talman! Jag tror att vi är överens om\r\nprinciperna, Arne Andersson. Jag hade bara\r\nhoppats att de hade återspeglats litet tydligare i\r\nförsvarsbeslutet, men jag vet att Arne Andersson\r\ninte har haft någon lätt situation här.</pre><pre>Det är korrekt att om man skall få ett flexibelt\r\nförsvar måste det finnas en minimikvantitet, annars\r\när det inte mycket man kan göra. När vi talar om\r\nflexibilitet antyder Arne Andersson att det är en\r\nflexibilitet över land och att att gäller att flytta\r\ntrupper från det ena stället till de andra. Det är\r\nviktigt. Men det jag talar om som extra angeläget är\r\nen flexibilitet över tiden. I en fredssituation har\r\nman en nivå på det flexibla försvaret. När\r\norosmolnen börjar komma nere i Centraleuropa\r\neller i Östeuropa skall man växla upp under tiden,\r\nså att man är parat och färdig på ett rimligt sätt, om\r\nvi skulle råka illa ut i en krigssituation. Det är den\r\nflexibiliteten som är mycket viktig. Det är den\r\nflexibiliteten som ligger i den skånska modellen,\r\ndär man har en tillväxtförmåga. En ynka\r\npansarbrigad kan växlas upp till först två och sedan\r\nytterst till tre fullvärdiga moderna pansarbrigader.</pre><pre>Anf. 90  INGE CARLSSON (s):</pre><pre>Herr talman! Under den senaste månaden har\r\npersonalorganisationer från F 13 med stor kunskap\r\noch sunt förnuft övertygat många\r\nriksdagsledamöter om att en nedläggning av F 13\r\nförmodligen är århundradets sämsta försvarsbeslut.\r\nPersonalorganisationerna och samtliga anställda\r\nförstår inte varför de skall bestraffas, och det gör\r\ninte jag heller.</pre><pre>Försvarsutskottet anser att F 13 är en modern\r\nflottilj. Dess strategiska placering är viktig med\r\nnärheten till ostkusten och Östersjön. Trots detta\r\nkonstaterande och de skäl som Lars Stjernkvist och\r\nIngvar Björk framhöll i sina anföranden skall\r\nverksamheten upphöra.</pre><pre>Vad är då skälet till att F 13:s verksamhet skall\r\nupphöra i Norrköping? Jo, enligt utskottets mening\r\nskall vi inte i första hand ha ett försvar för att\r\nförsvara vårt land, utan vi skall ha ett försvar där\r\nfrämst regional- och arbetsmarknadspolitiska\r\nargument skall råda. Detta betraktar jag som\r\nhorribelt. Det är i grunden fullständigt felaktigt.\r\nFlottiljernas existens skall avgöras av\r\nförsvarspolitiska skäl och inte av\r\narbetsmarknadspolitiska skäl.</pre><pre>Hur kommer det annars att se ut? Flottiljer och\r\nregementen skulle vara utplacerade efter i vilket\r\nstödområde kommunerna befinner sig. Om\r\nförsvarsutskottet fortfarande anser att\r\narbetsmarknadsskäl skall beaktas, torde detta tala\r\nför F 13:s fortlevnad med tanke på den mycket\r\nbesvärliga situation som Norrköpings kommun\r\nbefinner sig i.</pre><pre>I Norrköping är arbetslösheten långt över\r\ngenomsnittet i dag, 5 %. Över 4 000\r\nNorrköpingsbor är öppet arbetslösa. Dessutom\r\nbefinner sig kommunen i en mycket besvärlig\r\nekonomisk situation. Flera hundra människor\r\nväntar med stor oro på besked om kommande\r\nuppsägningar. Den sista textilfabriken, Strömma i\r\nNorrköping, upphör inom kort med sin verksamhet\r\noch televerket har varslat över 100 anställda.</pre><pre>Att i detta läge av arbetsmarknadsskäl flytta och\r\nlägga ned F 13 med 1 100 anställda är och förblir en\r\nmycket dålig lösning.</pre><pre>Herr talman! Mitt samvete och förnuft gör att jag\r\nkommer att rösta för reservation 22, som innebär\r\natt Bråvalla flygflottilj, F 13, skall vara kvar i den\r\nsvenska försvarsorganisationen.</pre><pre>Anf. 91  INGBRITT IRHAMMAR (c):</pre><pre>Herr talman! Jag tänker ta upp fem områden i mitt\r\nanförande. Det gäller det icke-militära motståndet,\r\nSkånes försvar, den flyttkarusell som drabbar mitt\r\nhemlän, Kristianstads län, ganska hårt, F 10 och ett\r\neventuellt miljöregemente i Näsby.</pre><pre>När det gäller det icke-militära motståndet vill jag i\r\nstort instämma i vad Gudrun Norberg anfört för att\r\nvinna tid. Vi har ju en gemensam motion på detta\r\nområde. Där har vi anfört värdet av det icke-\r\nmilitära motståndet. Vi har också uttryckt\r\nbesvikelse och förvåning över att det inte omnämns\r\ni propositionen. Men nu kan vi konstatera att vår\r\nmotion har resulterat i ett uttalande i betänkandet\r\nom att det icke-militära motståndet är en viktig del\r\nav vårt totalförsvar och förtjänar ett omnämnande.\r\nDet är bra.</pre><pre>Herr talman! I min motion Fö39 betonar jag vikten\r\nav att hela landet skall försvaras. Det måste även\r\ninkludera Skåne. Jag har tagit upp detta därför att\r\njag oroar mig för hur det skall vara möjligt mot\r\nbakgrund av de stora förändringar som föreslås i\r\npropositionen. Följden av propositionens förslag\r\nblir bl.a. att en av Skånes tre nuvarande\r\npansarbrigader, Norringebrigaden, som är knuten\r\ntill P 6 i Kristianstad, läggs ner. Vidare innebär\r\npropositionen också att underhållsutbildningen vid\r\nskånska trängbataljonen, T 4, i Hässleholm flyttas\r\ntill Skövde.</pre><pre>I betänkandet görs bedömningen att trots detta är\r\nden framtida krigsorganisationen så stark att den\r\nsvarar mot aktuella uppgifter i Skåne. Jag får för\r\nnärvarande nöja mig med det svaret.</pre><pre>När det sedan gäller A 3 i Kristianstad och\r\nartilleriutbildningen i södra Sverige föreslås i\r\npropositionen att Wendes artilleriregemente i\r\nKristianstad omlokaliseras till Hässleholm och där\r\nsamlokaliseras med P 2. De skäl som anges för\r\nomlokaliseringen är behovet av investeringar på\r\nA 3, bl.a. renovering av kaserner, samt att detta\r\nskall leda till minskade driftskostnader.</pre><pre>Jag vill starkt ifrågasätta detta. Det har alltid visat\r\nsig att flyttningar har blivit dyra. Det har varit svårt\r\natt få ut de i förväg utlovade vinsterna. En stor del\r\nav de egentliga fördyringarna har inte tagits med i\r\nberäkningarna från början vid flyttningar. Det som\r\naldrig har redovisats är de ökade\r\npersonalkostnaderna och de därav orsakade\r\nförsämringarna av krigsförbanden. Det finns\r\nmånga exempel på dyra förflyttningar. Jag tänker\r\npå S 1, I 1 och Ing 1 som har flyttats i Mälardalen\r\noch i Stockholm till stora kostnader. T 4 flyttades\r\ninom Hässleholm för bara några år sedan, för att\r\nsedan läggas ner.</pre><pre>Det är som sagt mycket tveksamt vilken ekonomisk\r\nvinst man gör av detta. Kvaliteten på produkterna\r\ngår också ner, och man förväntar t.ex. att kvaliteten\r\npå utbildningsverksamheten kommer att försämras\r\nrejält. Bl.a. är det nuvarande närövningsområdet\r\nidealiskt, eftersom det ligger i anslutning till A 3,\r\nmedan Hovdalafältet i Hässleholm är betydligt\r\nsämre. Det finns alltså flera skäl som talar för att\r\nman skall ha kvar A 3 i Norra Åsum. Jag skall för\r\natt vinna tid inte ta upp alla, eftersom de nämnts\r\nhär tidigare. Jag yrkar bifall till reservation 15. Om\r\nman behåller A 3 i Norra Åsum skulle det innebära\r\natt även T 4 kan bevaras i Hässleholm.</pre><pre>När det gäller miljöregementet i Näsby Park, tycker\r\njag att det är en mycket intressant idé. Det är viktigt\r\natt avvakta Riokonferensen och se vad som sker,\r\nmen idén är som sagt intressant.</pre><pre>Slutligen känner jag mycket starkt för att även F 10\r\nbör bevaras för framtiden.</pre><pre>Anf. 92  MAGNUS PERSSON (s):</pre><pre>Herr talman! Jag har nu under ett par timmars tid\r\nsuttit och lyssnat till debatten, och jag har hört\r\nmånga kloka inlägg. Jag saknar en person i den här\r\nförsamlingen, och det är Ian Wachtmeister. Han\r\nhar en förmåga att vid alla tillfällen gå upp i\r\ntalarstolen och fråga: Var är riksdagsledamöterna?\r\nVar är nu Ian Wachtmeister när vi utifrån\r\nregionerna diskuterar dessa frågor -- kalla det gärna\r\nbypolitik, eller vad det nu är? Jag tycker att Ian\r\nWachtmeister skall sluta med att efterlysa\r\nkammarens ledamöter, när han själv försvinner\r\nbakom skynket så fort han kan.</pre><pre>Jag skall, herr talman, övergå till vad jag tänkte\r\nsäga. Vi socialdemokrater på värmlandsbänken har\r\ni en motion skriftligen förklarat var vi står när det\r\ngäller ÖB:s programplan, inrymmande en\r\navveckling av I 2 i Karlstad. Vi tycker inte om\r\nförslaget. Vi står fast vid vår tidigare deklarerade\r\nståndpunkt i denna fråga, och vi motionärer\r\nförordar således vad som sägs i\r\nutskottsbetänkandet angående samlokalisering av\r\nVärmlands regemente I 2 och Bergslagens\r\nartilleriregemente till en plats. Vi kan med andra\r\nord i allt väsentligt instämma i majoritetens slutliga\r\nbedömning.</pre><pre>Den miljöprövning som måste komma till stånd är\r\nsjälvfallet nödvändig för att man på ett tidigt\r\nstadium skall kunna tillgodose såväl Boverkets som\r\nNaturskyddsföreningens berättigade särintresse. I\r\navvaktan på att denna miljöprövning görs bör inte\r\nheller planering av en avveckling av I 2 i Karlstad\r\nske. Det är en logisk följd av tidigare resonemang,\r\noch borde rimligtvis i sammanhanget lugna alla\r\nupprörda känslor på hemmaplan.</pre><pre>Den miljöprövning som utskottet förordar ligger\r\nockså väl i linje med de tankegångar som vi i\r\nmiljöskyddskommittén arbetar med i bred\r\nsamförståndsanda. Skulle miljöprövningen så\r\nsmåningom utmynna i att exempelvis övningsfältet\r\ni Kristinehamn blir mindre ändamålsenligt, bör det\r\nvara regeringens huvudvärk att slutgiltigt avgöra\r\nden frågan. Den utredning som aktualiseras bör\r\ntillgodose samtliga de partsintressen som utifrån\r\nhelt skilda ståndpunkter deltagit och alltjämt deltar\r\ni den tidvis infekterade miljödebatten.</pre><pre>Jag vill med dessa ord förklara att jag fullt och fast\r\ntror på sammanslagningen. Utöver att\r\nsamövningsmöjligheterna förbättras ger åtgärden\r\nen nettobesparing på ca 170 milj.kr. fram till år\r\n2002. Med andra ord är de dokumenterade\r\nfördelarna av en samlokalisering av de båda\r\nfredsförbanden I 2 och A 9 mycket betydande. Jag\r\nyrkar härmed bifall till utskottets hemställan i den\r\ndel som avser samlokalisering av Värmlands\r\nregemente.</pre><pre>Vi har i vår motion framfört vår oro inför den\r\nminskning av personalen som skett och alltjämt\r\nsker vid Swedish Ordnance i Karlstad. Man har\r\nminskat från 1 075 anställda till 350 anställda vid\r\nZakrisdalsverken. Samtidigt sker det en successiv\r\nminskning av personalen vid Karolinen, som är\r\nförsvarets administrativa byggnad i Karlstad. Det\r\nslår hårt mot en redan hårt drabbad region och\r\nVärmland. Utskottet avstyrker våra motionskrav\r\nmed motiveringen att regeringen och berörda\r\nmyndigheter på lämpligt sätt genomför nödvändiga\r\nåtgärder, exempelvis i form av regionalpolitiska\r\ninsater när och om så erfordras.</pre><pre>Herr talman! Vi motionärer tycker nog redan i dag\r\natt regeringen bör handla -- och den bör handla\r\nsnabbt -- och ge Karlstadregionen och Värmland\r\ndet stöd som de så väl behöver. Det är bara att\r\nbeklaga att inte såväl arbetsmarknadsutskottet som\r\nförsvarsutskottet tillmötesgått våra angelägna\r\nmotionskrav för att trygga jobben i\r\nKarlstadregionen.</pre><pre>Så till en helt annan fråga och en annan motion. Det\r\ngäller motion Fö26 där jag och Gullan Lindblad\r\nbegärt en översyn och en förenkling av nuvarande\r\nbestämmelser vad gäller yttrande från\r\nkommunernas sida vid antagande av\r\nhemvärnsmän. Jag noterar med tillfredsställelse att\r\nvår motion jämte en annan motion rönt samma\r\nöde, och behandlats synnerligen positivt.</pre><pre>Ett riksdagens tillkännagivande till regeringen\r\nkommer att ske för att förhoppningsvis kunna få en\r\nannan tingens ordning till stånd. Frågan har\r\ntidigare varit föremål för riksdagsbehandling, och\r\ndå har motionskraven bemötts något mer\r\nkallsinnigt. Den välvilliga behandling som\r\nmotionen nu fått är ett steg i rätt riktning, och det\r\ntackar vi motionärer alldeles särskilt för. Det är\r\nmöjligt att det finns anledning att återkomma till\r\ndenna fråga.</pre><pre>Herr talman! Vi är nöjda med detta. Jag har med\r\nråge underskridit den tidsram som står till\r\nförfogande, för att på ett föredömligt sätt hålla\r\nkammarens tidsplan så att vi kan komma ut i den\r\nvackra vårsolen. Tack.</pre><pre>Anf. 93  DAN ERICSSON i Kolmården\r\n(kds):</pre><pre>Herr talman! När den försvarspolitiska\r\npropositionen kom gladdes man åt att regeringen\r\nhade det stora förnuftet att föreslå ett bibehållande\r\nav Bråvalla flygflottilj. Detta trots att många\r\nargumenterat för en nedläggning av F 13. Sedan\r\nkom dessvärre en motion från Socialdemokraterna\r\nom att avveckla Bråvalla i Norrköping. I det läget\r\nbörjade man ana ugglor i mossen, och därför skrev\r\njag själv en motion där jag sökt motivera varför just\r\nF 13 skall finnas kvar och varför man redan nu\r\nborde slå fast att östra Sverige också långsiktigt\r\nmåste ha ett trovärdigt luftförsvar, där F 13 och\r\nflygvapnet är en central faktor.</pre><pre>Det är helt uppenbart att Bråvalla täcker upp ett för\r\nSverige synnerligen operativt viktigt område.\r\nBefolkningscentra, industrier, sjukhus,\r\nledningsfunktioner och kommunikationer är\r\nexempel på viktiga försvarsobjekt. F 13 är vidare\r\nden flottilj som har den nödvändiga närheten till\r\nÖstersjön och Gotland, vilket här också påtalats\r\ntidigare under debatten. Närheten till viktiga\r\ninsatsområden kan vara helt avgörande i en\r\nkrigssituation. Utan F 13 kommer övervakningen\r\nav Östersjön att avsevärt försvåras.</pre><pre>Närheten till försvarsindustrin, bl.a. SAAB, gör att\r\nett utprovningsarbete med JAS kan ske smidigt och\r\nutan större föranstalter. Vid fortsatt\r\ntaktikutprovning är närheten synnerligen positiv.\r\nDe investeringar som gjorts i fastigheter m.m. på\r\nsenare tid gör att en avveckling av F 13 skulle\r\nframstå som kapitalförstöring av helt oförsvarliga\r\nmått. Den inlösen av fastigheter som F 13\r\ngenomfört, tillsammans med övriga\r\nbullerdämpande åtgärder, gör att Bråvalla i\r\nförhållande till andra flottiljer från bullersynpunkt\r\nhar goda förutsättningar att klara en framtida\r\nplacering av JAS. Genom att banorna på F 13\r\nkorsar varandra med 90° blir bullerfördelningen\r\noptimal.</pre><pre>F 13 fungerar i dag mycket tillfredsställande\r\navseende flygtidsproduktion, personalbemanning,\r\nmoderna lokaliteter och lokalrekrytering av\r\nvärnpliktiga. Flottiljen servar också andra förband.</pre><pre>Den skrivning om utvecklande av storflottiljer som\r\nfanns i propositionen borde enligt min mening\r\nresultera i att F 13 behålls också långsiktigt. Med de\r\nexempel på motiv som jag angett saknas relevanta\r\nskäl för att avveckla en ur strategisk synpunkt\r\nväsentlig flygbas.</pre><pre>Dessvärre har jag nu fått rätt i mina farhågor. Den\r\noro som jag kände när den socialdemokratiska\r\nmotionen väcktes, fanns det fog för att känna.\r\nSocialdemokraterna har emot regeringens vilja\r\nlyckats samla en majoritet i försvarsutskottet,\r\nvilket nu innebär att det som kallas Ostkustens\r\nenda flygflottilj skall avvecklas.</pre><pre>Det är ett hårt slag mot den samlade\r\nförsvarspolitiska syn som regeringen har, och det är\r\nett hårt slag mot Norrköping, som redan nu har ett\r\nsynnerligen ansträngt sysselsättningsläge. Det har\r\nockså redovisats här tidigare.</pre><pre>Det är närmast ett hån mot alla de tusentals som\r\nredan i dag går arbetslösa i Norrköping att, som\r\nutskottet, motivera behållandet av F 6 i Karlsborg\r\nmed att ''Karlsborgs kommun skulle drabbas\r\nmycket hårt av effekterna av en nedläggning''. De\r\neffekter som nu kan komma att drabba Norrköping\r\när definitivt värre.</pre><pre>Herr talman! Jag noterar ändå det särskilda\r\nyttrande i betänkandet som fyrklöverpartierna har\r\nskrivit. Jag vill citera det. Där skrivs bl.a.: ''Med\r\nbakgrund av att en majoritet motsatt sig\r\nregeringens förslag har vi tvingats acceptera den\r\nsocialdemokratiska partimotionens förslag att\r\nlägga ned Bråvalla flygflottilj F 13 i Norrköping. En\r\nnedläggning av F 13 är dock en sämre lösning än en\r\nnedläggning av F 6. Den kan dessutom komma att\r\nleda till onödigt kostsam omflyttnings- och\r\nomskolningverksamhet jämfört med den\r\nnedläggning av F 6 som regeringen föreslagit.'' Det\r\nframgår här mycket klart att fyrklöverpartierna\r\negentligen inte vill ha detta beslut och att ansvaret\r\nför detta skall utkrävas någon annanstans.</pre><pre>Herr talman! Det bästa i den situation som nu har\r\nuppstått är ett bifall till regeringens proposition\r\navseende mom. 77, dvs. det moment som handlar\r\nom Bråvalla flygflottilj. Pehr Löfgreen kommer\r\nsenare i debatten att lägga fram ett sådant yrkande.\r\nOm det sedan blir omröstningar om flera förslag om\r\natt F 13 skall behållas, kommer jag givetvis i en\r\nslutvotering att stötta det förslag som då finns till\r\nförmån för F 13.</pre><pre>Anf. 94  HANS GÖRAN FRANCK (s):</pre><pre>Herr talman! Regeringens beskrivning av det\r\nsäkerhetspolitiska läget i Europa är ofullständig\r\noch inkonsekvent. Man får ett intryck av att\r\nregeringen gör sitt yttersta för att konstruera\r\nmöjliga hotbilder och överdriva möjliga risker. Det\r\nframstår som anmärkningsvärt att regeringen\r\nbeskriver den säkerhetspolitiska situationen i hela\r\nEuropa som positiv utifrån svensk säkerhetspolitik\r\noch samtidigt lägger fram förslag till betydande\r\nkostnadsökningar. Låt mig ta några exempel ur\r\nregeringens proposition.</pre><pre>Ryssland är i dag helt inriktat på samråd och\r\nsamarbete med väst, sägs det i propositionen.\r\nVidare sägs att NATO:s klassiska hotbild, det\r\nstorskaliga överraskande angreppet mot\r\nCentraleuropa, numera är avskriven. Vidare sägs:\r\nTendensen att minska rustningar och stående\r\nstyrkor underbyggd såväl av ett starkt förbättrat\r\ninternationellt klimat som av växande krav på\r\nbesparingar torde komma att bestå. Ytterligare\r\nnedskärningar är att vänta.</pre><pre>Angående Rysslands möjligheter att attackera\r\nSverige från hav eller över land skriver regeringen i\r\npropositionen att möjligheten att attackera Sverige\r\nfrån Östersjön knappast finns längre, dels på grund\r\nav att man har förlorat Polen och DDR, dels på\r\ngrund av att man inte har flygkapacitet för\r\nunderstöd. Dessutom säger man att de ryska\r\nstyrkorna är otillräckliga för omfattande offensiva\r\noperationer.</pre><pre>Jag anser att regeringen här i grunden för ett\r\nresonemang som är positivt och ger hopp om en\r\nrelativt fredlig europeisk utveckling. Men för att\r\nrättfärdiga de höjda militärutgifterna måste\r\nregeringen lägga in motargument, som man\r\nknappast kan tro på. Det rör sig återigen om\r\nutvecklingen i Ryssland.</pre><pre>De motsägelser som finns är inte övertygande, och\r\ndet finns därför i dagens läge, enligt min mening,\r\ninte skäl att göra de satsningar som föreslås. Om\r\nman gör det, skulle det innebära att Sverige,\r\ntillsammans med Turkiet, blir det enda land i\r\nEuropa som satsar på mer än marginellt ökade\r\nmilitärutgifter. Mellan 1990 och 1991 minskade\r\nNATO sina militära utgifter med 16,2 %. Tyskland\r\ngör mycket kraftiga minskningar. Inom OSS skärs\r\nmilitärutgifterna och styrkornas numerär ner\r\nkraftigt. Som framförts tidigare i dag presenterar\r\nregeringen en ökning av militärutgifterna med\r\nberäknade 7,3 miljarder under fem år.</pre><pre>Dessutom sägs ökningen inte innebära en\r\nupprustning utan endast en strukturrationalisering\r\nav försvaret. Denna beskrivning är inte korrekt.\r\nDet handlar de facto om en militär upprustning av\r\ni vart fall luftförsvaret med JAS, av flottan med nya\r\nubåtar och ytfartyg, och av delar av armén med nya\r\nstridsvagnar, ammunition och missiler. Dessutom\r\ningår nyinköp av militär elektronik och radar.</pre><pre>Om regeringsförslaget godkänns betyder det att\r\nSverige genomför en militär utgiftsökning på 1,5\r\nmiljarder om året under fem år, vilket motsvarar en\r\nungefärlig årlig ökning med 4,3 %. Det vore en\r\npolitik som står i strid med vad som sker i det övriga\r\nEuropa. Det finns alltså inga skäl att öka\r\nförsvarsutgifterna på detta sätt. I stället borde man\r\nlåta dem ligga kvar på samma nivå eller t.o.m.\r\nsänka dem.</pre><pre>Jag yrkar därför bifall till de reservationer och\r\nyttranden som står i överensstämmelse med dessa\r\nsynpunkter.</pre><pre>Jag vill särskilt säga några ord om JAS-projektet,\r\neftersom jag på denna punkt har ett yrkande. Det\r\nfinns en rad starka skäl för att ifrågasätta en\r\nfortsättning av JAS-projektet. Vad jag här nämnt\r\nom avspänningen i Europa gör att det inte finns skäl\r\natt ge regeringen ett bemyndigande att beställa\r\ndelserie 2.</pre><pre>Det är för överskådlig tid tillräckligt att bibehålla\r\ndet luftförsvar som vi har genom modernisering av\r\nViggen och genom de JAS-plan som redan är\r\nbeställda. Sverige har i förhållande till jämförbara\r\nländer ett mycket starkt flygvapen. Vi har mycket\r\nstörre flygvapen än Finland, Schweiz, Österrike\r\noch Irland, för att jämföra med neutrala länder i\r\nEuropa. Det finns också utrymme för en\r\nminskning, inte en ökning, av det svenska\r\nluftvapnet.</pre><pre>JAS-projektet riskerar att bli en gökunge i det\r\nsvenska försvaret. Jag konstaterar också, enligt\r\nförsvarsutskottets betänkande på s. 71, att av\r\nplanerade 2 200 provpass bedöms endast 600 ha\r\ngenomförts till den 1 juli, trots att det finns ett\r\nbehov av långt fler provflygningar.</pre><pre></pre><pre>Det sägs att projektläget är tidsmässigt och\r\nekonomiskt ansträngt, att programmet är kraftigt\r\nförsenat, att industrigruppen JAS anmält\r\nosäkerheter beträffande vissa underleverantörer,\r\natt utvecklingsläget bedöms medge att flygplan kan\r\nbörja levereras först i slutet av år 1995 och att\r\ndelserie 2 kommer att levereras tidigast under\r\nbudgetåret 2001/02, vilket är cirka två år senare än\r\nursprungligen planerat.</pre><pre>De omständigheter som jag här har anfört är\r\ntillräckliga för att inte ge regeringen det\r\nbemyndigande som föreslås om beställning av\r\ndelserie 2.</pre><pre>Jag yrkar därför bifall till det särskilda yttrande som\r\nfinns av Jan Jennehag, där han yrkar bifall till den\r\nmotion som jag tillsammans med fyra andra\r\nsocialdemokrater har framlagt under beteckningen\r\nFö303.</pre><pre>Anf. 95  ARNE ANDERSSON (m) replik:</pre><pre>Herr talman! Även om tiden är kort vill jag tillåta\r\nmig ett par ord med anledning av Hans Göran\r\nFrancks inlägg om försvarsramen.</pre><pre>Det tillhör denna debatts obegripligheter att Hans\r\nGöran Franck gör sig omaket att över huvud taget\r\nmotivera sitt motstånd mot ökade försvarsanslag.\r\nMin uppfattning är att Hans Göran Franck alltid\r\nhar haft den uppfattningen, oberoende av det\r\nsäkerhetspolitiska läget, att försvarsramen är för\r\nomfattande. Följaktligen tycker jag att det var\r\nväldigt mycket av kammarens tid som gick åt till att\r\nmotivera precis samma ställningstagande,\r\noberoende av det säkerhetspolitiska läget.</pre><pre>Anf. 96  HANS GÖRAN FRANCK (s)\r\nreplik:</pre><pre>Herr talman! Det är riktigt att jag även tidigare har\r\nintagit en position som har inneburit att det gäller\r\natt iaktta mycket stor restriktivitet med ökning av\r\nmilitärutgifterna. Den omständigheten att jag även\r\ntidigare ansett att det har funnits behov av denna\r\nrestriktivitet innebär inte på något sätt att jag inte i\r\ndag skulle framföra de synpunkter jag har gjort.\r\nDet innebär bara att skälen för att framställa dessa\r\nyrkanden har blivit oändligt mycket starkare.</pre><pre>Anf. 97  MIKAEL ODENBERG (m):</pre><pre>Herr talman! Tiden börjar nu ta ut sin rätt. Vi tycks\r\nha passerat försvarsdebattens debattstadium och\r\nkommit över i det skede då vi i stället ägnar oss åt\r\natt framföra något disparata anföranden från\r\ntalarstolen. Jag skall dra mitt strå till stacken, men\r\nfrån en något annorlunda utgångspunkt än flertalet\r\ntidigare talare.</pre><pre>Jag har ägnat en del av min tid åt att studera de\r\nmotioner som väckts i anledning av regeringens\r\nförsvarsproposition. Jag har funnit att aktiviteten\r\nvarit stor. 39 enskilda motioner har väckts, varav 6\r\nfrämst behandlar frågor med anknytning till\r\ntotalförsvarets civila delar. De resterande 33 som vi\r\nbehandlar i samband med dagens betänkande tar\r\nupp olika aspekter på det militära försvaret.</pre><pre>Med min smak har jag funnit att fyra av dessa\r\nmotioner utgör en särskilt positiv och upplyftande\r\nläsning. Utöver Hans Lindblads -- om jag får kalla\r\ndet så -- testamentariska föreskrifter, har\r\nföregående talare, Hans Göran Franck,\r\ntillsammans med andra socialdemokrater ur\r\nnedrustningsfalangen väckt två motioner där man\r\nifrågasätter regeringens säkerhetspolitiska\r\nanalyser. Ifrån dessa ifrågasättanden förordas\r\nkraftiga anslagsminskningar och inställd\r\nanskaffning och utveckling av ny försvarsmateriel,\r\nsom flygplan 39 Gripen, nya stridsvagnar, ubåtar\r\noch luftvärnsrobotar. I en kds-motion tycker man\r\natt regeringens slutsatser av de säkerhetspolitiska\r\nförändringarna i omvärlden inte är helt korrekta,\r\noch att man borde kunna nöja sig med mindre\r\nmedelstillskott än regeringen har föreslagit.</pre><pre>Jag betraktar inte de tre sistnämnda motionerna\r\nsom en positiv och upplyftande läsning därför att\r\njag delar deras sakliga innehåll -- jag vill gärna\r\nunderstryka det. Tvärtom! Men jag tycker att\r\nläsningen är positiv därför att dessa fyra motioner\r\nåtminstone behandlar just de säkerhets- och\r\nförsvarspolitiska principer och avvägningar som\r\nrimligen borde vara huvudfrågan för det folkvalda\r\nparlamentet. Av samma skäl tycker jag att det är\r\nnärmast beklämmande att de resterande 29\r\nmotionerna, dvs. 90 % av ledamöternas energi, har\r\nägnats åt att försöka hindra föreslagna\r\nförändringar, dvs. i praktiken flyttningar eller\r\nnedläggningar i försvarets fredsorganisation.</pre><pre>De skäl som anförs i motionerna är heller nästan\r\naldrig operativa. De har att göra med\r\nregionalpolitik och arbetsmarknadspolitik.</pre><pre>Till yttermera visso råder ett närmast matematiskt\r\nsamband mellan å ena sidan ledamöters vilja att\r\nbevara ett visst regemente och å andra sidan det\r\ngeografiska avståndet från sagda regemente till\r\nledamotens hemvist. Enligt min uppfattning ger\r\ndetta påtagliga samband -- som naturligtvis kan\r\nvara ett rent sammanträffande -- ändå inte så stor\r\nrespekt för det parlament som ju rimligen har att\r\ntillvarata nationens försvars- och säkerhetspolitiska\r\nintressen.</pre><pre>När överbefälhavaren för några år sedan\r\npresenterade sin s.k. Verksamhetsidé 90 (VI 90)\r\ninnebar det mycket av ett brott mot det\r\ntraditionella tänkandet inom försvaret, kanske\r\nsärskilt inom armén och kustartilleriet, som har\r\nlängst att gå från fredsdrift till krigsdrift. VI 90\r\nsyftade till att sätta krigsförbanden i centrum. Det\r\nvar mycket lovvärt. Man skulle möjligen önska att\r\nnågot av VI 90-andan kunde sprida sig också in i\r\nSveriges riksdag.</pre><pre>Under senare år har snart sagt alla delar av offentlig\r\nsektor i Sverige påverkats av nya idéer kring\r\nmanagement, målstyrning, rambudgetering och\r\ndecentralisering. Jag tycker man kan se VI 90 som\r\nett uttryck för samma strävan inom den del av\r\noffentlig sektor som utgörs av försvarsmakten. Men\r\nriksdagen envisas alltjämt med att lägga sig i vilka\r\nkaserner som skall användas i försvarets fredstida\r\nverksamhet. Jag menar att den hittillsvarande\r\nerfarenheten av denna klåfingrighet inte är särskilt\r\nuppmuntrande.</pre><pre>Sanningen är att försvarets utförskana under\r\ngångna år har sin grund dels i den förra regeringens\r\noförmåga att ta tag i strukturfrågorna, dels också i\r\nhög grad i att riksdagen faktiskt aktivt hindrat\r\nförsvarsmakten från att genomföra nödvändiga\r\nrationaliseringar av fredsorganisationen som den\r\nhar bett om att få genomföra och har velat\r\ngenomföra.</pre><pre>Försvarsministern har tidigare i den här debatten\r\nvältaligt utvecklat vilket trendbrott dagens beslut\r\nkan innebära. Äntligen kan vi återställa en balans\r\nmellan försvarsmaktens uppgifter och dess\r\nresurser. Äntligen kan vi ge försvaret medel till en\r\nsedan länge eftersatt modernisering och\r\nmaterielanskaffning. Men hela trendbrottet\r\nförutsätter att kammarens ärade ledamöter är\r\nberedda att acceptera ett borttagande av den del av\r\nfredsorganisationen som inte behövs.</pre><pre>Ian Wachtmeister redovisade tidigare vilka enorma\r\nrationaliseringar han anser möjliga att göra i\r\nfredsorganisationen. Men rationaliseringsvinsterna\r\nvill Ny demokrati just använda till att rädda diverse\r\nförband från nedläggning.</pre><pre>Den stillsamma fråga som infinner sig är\r\nnaturligtvis: Vad är det för vits med att rädda och\r\ndriva vidare fredsförband som faktiskt inte behövs\r\nför att försörja krigsorganisationen? Det är just den\r\ntypen av populistisk bevarandepolitik som har\r\ngrundlagt urholkningen av försvarets förmåga och\r\nlett oss fram till den situationen där det av\r\nregeringen föreslagna trendbrottet är en absolut\r\nnödvändighet.</pre><pre>Jag kan gärna, herr talman, instämma i delar av den\r\nkritik som framför allt Hans Lindblad och i någon\r\nmån också Ian Wachtmeister har gett uttryck för,\r\nnämligen kritiken mot tröghet och byråkrati inom\r\nförsvarsmakten. I fråga om svårstyrbarhet är det\r\nklart att det inte är någon stor skillnad mellan\r\nförsvarsmakten och andra delar av svensk offentlig\r\nsektor, men ett av skälen till den här trögheten är\r\natt riksdagen beredvilligt lämnar ifrån sig resurser\r\noch anvisningar men inte ansvar till\r\nmyndigheterna.</pre><pre>Det är givet att rationaliseringstakten i försvaret\r\npåverkas av vetskapen om att litet tidsutdräkt ger\r\nhyggliga möjligheter till nya politiska\r\nräddningsaktioner i riksdagen. En sådan\r\nräddningsaktion har nyligen utspelats här i\r\nkammaren, till förmån för F 13 i Norrköping. Utan\r\natt gå in på skälen för och emot, vill jag ändå säga\r\natt det blir särskilt uppseendeväckande när\r\nföreträdare för Socialdemokraterna och Ny\r\ndemokrati äntrar talarstolen och ondgör sig över\r\nutskottets förslag till nedläggning av F 13. Det är ju\r\nSocialdemokraterna som har drivit frågan om\r\nnedläggning av F 13, och det är Ny demokrati som\r\nslutligen har beseglat flygflottiljens öde. De\r\nborgerliga partierna hade ett bättre förslag men fick\r\ninte gehör för det.</pre><pre>Herr talman! Enligt min uppfattning är vårt sätt att\r\nbereda och besluta i försvarsangelägenheter\r\nförlegat. Enligt min mening är det nödvändigt att\r\netablera en ordning som innebär att riksdagen\r\nanger de säkerhetspolitiska och försvarspolitiska\r\nmålen, att man gör nödvändiga prioriteringar och\r\navvägningar, att man anslår erforderliga medel och\r\natt man beställer den krigs- och\r\nberedskapsorganisation som anses behövlig. Hur,\r\nvar och när dessa krigsförband utbildas och övas\r\nborde över huvud taget inte vara föremål för\r\ndiskussion i denna kammare. Det är i grunden en\r\nren verksledningsfråga, dvs. det borde ankomma\r\npå ÖB och försvarsmakten, inte på kammarens\r\nledamöter, att besluta om hur riksdagens\r\nkrigsförbandsbeställningar skall levereras.</pre><pre>Med det, herr talman, ber jag att få yrka bifall till\r\nhemställan i försvarsutskottets betänkande.</pre><pre>Anf. 98  STURE ERICSON (s) replik:</pre><pre>Herr talman! Det fanns en hel del som var positivt\r\ni det som Mikael Odenberg anförde. Han är ny i\r\nriksdagen, så det må vara honom förlåtet att han\r\ninte har ägnat några djupare studier åt vad hans\r\neget parti har åstadkommit här. Det var en\r\nförödande kritik av den moderata försvarspolitiken\r\nunder 80-talet som han levererade. Han talade om\r\nförsvarets utförsbacke, oförmågan att ta i\r\nstrukturfrågorna och på det sättet hindra försvaret\r\natt moderniseras, att man inte hade fått medel till\r\nmateriel, osv.</pre><pre>Det räcker att titta i protokollet från 1989, under\r\nden förra riksdagsperioden. Vilket parti var det då\r\nsom mest energiskt motsatte sig nedläggning av\r\nfredsförband? Tidigare här i dag har Sven\r\nLundberg citerat Arne Anderssons prestationer i\r\nden debatten.</pre><pre>Det är faktiskt så att Moderaternas bidrag till\r\nsvensk försvarspolitik -- där Carl Bildt spelade en\r\nmycket aktiv roll under 80-talet -- har bestått i att\r\nman har bevarat en alltför stor armé, med 28\r\nbrigader, m.m. Tyvärr -- det är vår huvudsakliga\r\nkritik i dag -- tar man inte steget fullt ut, utan man\r\nbevarar fortfarande för mycket. Det kommer inte\r\natt hålla särskilt länge, innan man måste ta mer.\r\nMan kommer inte att klara av den materiella\r\nförnyelse som både vi och Moderaterna anser är\r\nnödvändig.</pre><pre>Jag vill bara påminna om att försvarsministern i ett\r\nav de senaste inläggen ganska tydligt antydde de\r\nlikviditetsproblem som man har exempelvis inom\r\nflyget. Vi föreslår i dag nedläggning av fler\r\nflygflottiljer, och vi kommer att bli bönhörda under\r\ninnevarande period. Men Mikael Odenberg och\r\nhans försvarsminister orkar inte ta tag i frågorna\r\nnu, och det kommer att innebära ytterligare\r\nproblem med likviditeten inom flyget. Flyget har\r\nredan nu bränt ungefär ett års kostnader för JAS\r\noch vill nu ha ett förslagsanslag på 1 000 kr., som\r\nman skall kunna tappa på miljarder räntefritt.</pre><pre>Det är vad det handlar om. Det hade varit mycket\r\nklokare, Mikael Odenberg, att gå mera radikalt\r\nfram i det här sammanhanget. Då hade talet om\r\nhöjd kvalitet kunnat hålla.</pre><pre>Anf. 99  MIKAEL ODENBERG (m) replik:</pre><pre>Herr talman! Kritiken för att vi inte skulle orka ta\r\ntag i frågorna är skäligen häpnadsväckande, när\r\nden kommer från en företrädare för det parti som i\r\nförsvarsfrågan inte lyckades åstadkomma ett enda\r\ndugg under de gångna sex åren. Det finns skäl\r\ndärtill, att skilja mellan de krigsorganisationsfrågor\r\nsom vi borde diskutera mer i kammaren och de\r\nfredsorganisationsfrågor som vi i huvudsak ägnar\r\ndiskussionen åt.</pre><pre>Det är inte konstigt att Moderata samlingspartiet\r\nhar legat på en högre nivå när det gäller\r\nkrigsförband än Socialdemokraterna, eftersom vi\r\nhar varit beredda att anslå mer medel till försvaret\r\nän Socialdemokraterna. Det är precis vad vi\r\nkommer att göra också i dag, när kammaren så\r\nsmåningom formar sig till ett beslut.</pre><pre>Vad jag kritiserade Socialdemokraterna för var att\r\nde inte vill ta tag i anpassningen av\r\nfredsorganisationen till krigsorganisationen. Det\r\nmå vara att Sture Ericson kan skryta med att\r\nSocialdemokraterna nu föreslår fler nedläggningar\r\nän den borgerliga majoriteten i utskottet. Det vore\r\nmärkligt om de inte gjorde det, med hänsyn till att\r\nde inte vill ge försvaret några medelstillskott och\r\nvill banta krigsorganisationen betydligt hårdare än\r\nvad regeringen har föreslagit.</pre><pre>Den historia som Sture Ericsons parti har i närtid är\r\ninte imponerande. Vad vi nu får är det\r\nförsvarsbeslut som Sture Ericsons parti aldrig\r\nmäktade med att få fram under den gångna\r\nmandatperioden -- en nesa som borde få Sture\r\nEricson att rodna, en skammens rodnad, herr\r\ntalman!</pre><pre>Anf. 100  STURE ERICSON (s) replik:</pre><pre>Herr talman! När Mikael Odenberg nu försöker få\r\noss att glömma de bravader som hans partiledare\r\noch gruppledaren i försvarsutskottet har\r\nåstadkommit i det här sammanhanget, är det en\r\nbeklämmande advokatyr. Gå till protokollet för\r\n1989! Då ville vi lägga ned I 3, I 11 och I 12, med\r\nbrigader. Vilka var det som kämpade emot? Det\r\nvar en lång rad andra strukturanpassningar som till\r\nomfånget var betydligt större än dem som Anders\r\nBjörck nu har föreslagit.</pre><pre>Anders Björcks andra steg i denna reform är\r\nbetydligt kortare än det första steg som vi tog 1989.\r\nDet är vår huvudsakliga kritik, att man inte orkar\r\nmed vad man säger sig vilja, nämligen att skaffa\r\nfram ett mindre men mycket vassare försvar. De\r\npengar som blir över kommer inte att räcka till för\r\natt vässa försvaret. Det är vår huvudsakliga kritik.\r\nDet är beklämmande att man kan gå upp och hålla\r\nett långt anförande och vara så historielös som\r\nMikael Odenberg är.</pre><pre>Anf. 101  MIKAEL ODENBERG (m)\r\nreplik:</pre><pre>Herr talman! Det är inte nödvändigt för mig att gå\r\ntillbaka till riksdagens protokoll från 1989 för att få\r\nbelagt att Socialdemokraterna beredvilligt lägger\r\nned både krigsförband och fredsförband. Det\r\nkommer att räcka alldeles utmärkt att gå till\r\nprotokollet från debatten inför det beslut vi skall\r\nfatta senare i dag för att få svart på vitt om den\r\nambitionen.</pre><pre>Regeringen, de borgerliga partierna och jag gör en\r\nannan bedömning än Sture Ericson. Vi menar att\r\nden bantning av krigsorganisationen och den\r\nanpassning av fredsorganisationen till sagda\r\nkrigsorganisation som regeringen nu föreslår är\r\ntillräcklig för att frigöra resurser till nödvändig\r\nmaterielförnyelse och materielanskaffning.</pre><pre>Det hot som möjligen skulle kunna finnas är\r\nnaturligtvis att några av kammarens ledamöter,\r\ngenom den bypolitik som en partikollega till Sture\r\nEricson för någon timme sedan berömde sig för att\r\nföra i talarstolen, slår sig ihop och förhindrar den\r\nanpassning av fredsorganisationen till\r\nkrigsorganisationen som vi i likhet med regeringen\r\nbedömer som entydigt nödvändig. Det är hotet,\r\nmen det kan Sture Ericson säkert i kraft av sin\r\ngruppledarställning hjälpa till att förhindra.</pre><pre>Anf. 102  BÖRJE NILSSON (s):</pre><pre>Herr talman! Regeringen och försvarsutskottets\r\nmajoritet föreslår i detta betänkande beträffande\r\narméns grundorganisation att P 6 i Kristianstad\r\navvecklas samt att A 3, också det beläget i\r\nKristianstad, flyttas till Hässleholm och\r\nsamlokaliseras med P 2. Det står helt klart att de\r\nhär förslagen får stora konsekvenser för\r\nKristianstadsregionen, och reaktionerna över detta\r\när också mycket starka.</pre><pre>P 6 och A 3 är ju en mycket viktig del av\r\nKristianstad ekonomiskt, socialt och\r\narbetsmarknadsmässigt. Flera tusen personer\r\nkommer att kastas ut i en mycket oviss\r\narbetsmarknad om förslaget går igenom. Detta är\r\nju inget unikt för Kristianstad; motsvarande\r\neffekter uppkommer på alla de platser där det är\r\naktuellt med reduceringar av förband. Skillnaden\r\när dock att det i Kristianstad, med regeringens\r\nförslag, försvinner två regementen och att vi\r\ndärmed blir mer utsatta än andra regioner.</pre><pre>Kommunen betecknar med all rätt förslaget som ett\r\ndråpslag mot bygden, och det kommer naturligtvis\r\natt ta mycket lång tid för regionen att återhämta sig.\r\nEn nedläggning av den här omfattningen kommer i\r\nolika avseenden att sätta mycket djupa spår. Det\r\nhar man också framfört i uppvaktning till utskottet,\r\nmen man har inte nått någon större framgång i den\r\nborgerliga gruppen. Länet, och alldeles speciellt\r\nKristianstad, är alltså mycket starkt beroende av\r\nmilitär verksamhet. Det är väl helt klart att sådana\r\nhär dramatiska förändringar slår mycket hårt mot\r\nregionen.</pre><pre>Socialdemokraterna föreslår i sin reservation nr 15\r\natt A 3 skall stanna kvar på Norra Åsum i\r\nKristianstad. Det hälsas med tillfredsställelse. Vi\r\ngrundar vårt förslag närmast på att\r\nutbildningsbetingelserna där är betydligt bättre än i\r\nHässleholm och att det därför vore fel att flytta\r\nregementet som regeringen och\r\nutskottsmajoriteten vill. Det är väl alldeles klart att\r\nekonomin spelar en mycket stor roll vid\r\nbedömningar av det här slaget. Men\r\nkostnadsskillnaden mellan regeringens\r\nHässleholmsalternativ och det socialdemokratiska\r\nförslaget blir faktiskt liten i ett längre perspektiv.\r\nDet finns mycket starka sakskäl för att bifalla den\r\nsocialdemokratiska reservationen och låta A 3\r\nstanna kvar i Kristianstad. Jag hoppas naturligtvis\r\natt kammarens ledamöter tar detta till sig, särskilt\r\nalla de som tidigare gett intryck av att anse att\r\nnågon nedläggning eller flyttning inte skall ske.</pre><pre>Det är väl helt klart att många i dag är mycket\r\nbesvikna på de borgerliga partiernas agerande i\r\nfrågan. Speciellt Moderaterna, med nuvarande\r\nskatteminister Bo Lundgren i spetsen, profilerade\r\nsig mycket starkt i frågan om regementet i\r\nKristianstad under valrörelsen och lämnade\r\nupprepade garantier för att såväl P 6 som A 3 skulle\r\nfå vara kvar vid en borgerlig valseger. Också andra\r\nledande moderater deltog lokalt på torgmöten\r\nunder valrörelsen och backade upp det moderata\r\nförslaget. Många trodde naturligtvis på de här\r\nlöftena. Det handlade t.o.m. om ett ekonomiskt\r\ntillskott till försvaret på över 20 miljarder, som\r\nskulle garantera att regementena skulle finnas kvar.\r\nMan hade alltså en uppfattning före valet och en\r\nannan uppfattning efter valet. Jag tycker inte att det\r\när vidare hederligt att agera på det sättet. I dag\r\ngäller alltså något helt annat. Det vi nu upplever\r\nbetecknar jag som en politisk skandal. Jag tycker\r\ninte att man får bete sig så här i något\r\nsammanhang -- inte heller i det politiska livet. Jag\r\ntycker att det är ett anständighetskrav att\r\nModeraterna hade levt upp till det man sade i\r\nvalrörelsen.</pre><pre>Jag noterar också att utskottet ställer sig positivt till\r\natt regementsledningen, bl.a. vid P 6, får stor frihet\r\natt själv besluta om kvarvarande\r\nförbandsproduktion i syfte att finna nya\r\nverksamheter för de anställda. Det skulle då bli ett\r\ntillkännagivande till regeringen på den punkten.\r\nDärmed öppnas möjligheten att använda pengar\r\nsom annars skulle gått till värnpliktsersättningar,\r\nammunition, drivmedel, övningar och till\r\npersonalinsatser av olika slag. Det är, som jag ser\r\ndet, en klok uppläggning.</pre><pre>De borgerliga partierna i utskottet avstyrker dock\r\nden socialdemokratiska partimotionens krav på\r\nsärskilda medel för de orter som drabbas. Det\r\nbeklagas. Konsekvenserna för\r\nKristianstadregionen av regeringens förslag, som\r\nhär följs upp av den borgerliga majoriteten, blir\r\nmycket svåra, vilket jag har pekat på tidigare.\r\nIndragningarna kommer att sätta mycket djupa\r\nspår i kommunen, och staten bör naturligtvis ta\r\nansvar för investeringar i ny sysselsättning.</pre><pre>Till sist, herr talman, vill jag något kommentera\r\nmin motion som föreslår att P 6 i Kristianstad blir\r\nplatsen för ett miljövärnsregemente. I\r\nbehandlingen av motionen säger utskottet att man\r\nerfarit att FN-konferensen i Rio de Janeiro skall\r\nbehandla en rapport om bl.a. civil användning av\r\nmilitära resurser som kan användas för miljön och\r\natt en nationell aktionsplan görs upp. Innan Sverige\r\nvidtar några åtgärder i denna riktning bör\r\nkonferensens resultat avvaktas, säger utskottet.\r\nTanken på ett miljövärnsregemente är god och bör\r\nsättas i verket, som jag ser det.</pre><pre>Sverige, som initiativtagare till frågan i FN, bör\r\nockså mycket snabbt agera och ta det första steget\r\nför att omvandla militära resurser till miljövärn. Jag\r\nhade naturligtvis hoppats på en mer offensiv\r\ninställning till ett miljövärnsregemente på P 6 i\r\nKristianstad. Jag respekterar dock att man nu vill\r\navvakta FN-konferensens resultat, och jag får för\r\negen del snabbt återkomma i frågan efter det att\r\nkonferensens resultat har utvärderats och vi har fått\r\nett positivt besked från FN.</pre><pre>Herr talman! Jag ansluter mig till samtliga\r\nsocialdemokratiska reservationer, men nöjer mig\r\nmed att yrka bifall till samma reservationer som\r\nSture Ericson, särskilt till reservation nr 15 som\r\nföreslår att A 3 skall stanna kvar i Kristianstad.</pre><pre>Anf. 103  WIGGO KOMSTEDT (m) replik:</pre><pre>Herr talman! Eftersom Börje Nilsson och alla\r\nandra socialdemokrater i den här debatten har\r\nframhållit vad vi sagt före valet vill jag erinra om att\r\njag i mitt anförande i dag sade att jag i dag inte har\r\nnågon annan uppfattning än vad jag hade före valet\r\nden 15 september. Jag beklagar att vi tappar ett\r\npansarregemente i Skåne, ur försvarssynpunkt --\r\ninte av det skäl som Börje Nilsson argumenterar\r\nför, nämligen sysselsättningen i Kristianstads\r\nkommun. Det är bra att regementen har den\r\nbieffekten att de skapar sysselsättning, men det kan\r\ninte vara det primära. Det måste vara kommunens\r\nuppgift i det civila samhället att skapa\r\narbetstillfällena. Skall vi ha ett försvar för\r\nsysselsättningens skull är det inte mycket till\r\nförsvar. Ett försvar skall vi faktiskt ha av andra skäl.</pre><pre>Jag har sagt tidigare, och jag kan upprepa det för\r\nBörje Nilsson, att jag beklagar att vi moderater inte\r\nhar nått längre i förhandlingen mellan\r\nregeringspartierna. Vi hade velat gå längre -- det\r\nsticker vi inte under stol med -- men vi erkänner\r\nsamtidigt att vi inte klarade det. Men Börje\r\nNilssons parti har inte velat släppa till mer pengar,\r\ntvärtom är det ju knappt att man får dem så här\r\nlångt.</pre><pre>När Börje Nilsson nu så varmt agerar för A 3 gör\r\nhan det naturligtvis som boende i Kristianstad\r\nkommun. Jag har sagt det tidigare, och får väl\r\nupprepa även det, att jag inte tycker att det är den\r\nstörsta olycka som kan drabba Kristianstads län att\r\nman flyttar ett regemente tre mil inom samma län,\r\nnär det kommer att finnas moderna lokaler lediga.\r\nAv de etablissemang när det gäller arméregementen\r\nsom finns i länet råder det inget tvivel om att det\r\nsämsta ur kvalitetssynpunkt i fråga om\r\nbyggnaderna är A 3-området på Åsum. P 6 som\r\nläggs ned är bättre, och Hässleholm med sina\r\nganska nya lokaler är bättre. Då kan det inte vara\r\nannat än ekonomiskt vansinne att inte använde de\r\nlokaliteterna i Hässleholm i stället för att satsa på\r\nnybyggnation på Åsum. Jag tycker att man faktiskt\r\nmåste agera som riksdagsman för hela länet.</pre><pre>Och, Börje Nilsson, bytet bestod ju enligt\r\nmotionen, även om det sedan slutade med bara ett\r\nsärskilt yttrande -- faktiskt i att i stället för A 3 lägga\r\nned F 10. Jag kan undra vad Börje Nilssons\r\npartikollega som bor i Ängelholm har att säga i den\r\ndebatten.</pre><pre>Anf. 104  BÖRJE NILSSON (s) replik:</pre><pre>Herr talman! Jag kan tillstå att Wiggo Komstedt\r\nsjälv har agerat ganska schyst i försvarsfrågan och\r\ninte sagt mer än han står för, men det har andra\r\nmoderater i länet gjort, framför allt Bo Lundgren.\r\nOckså andra ledande moderater har varit i länet\r\noch uppträtt; man har talat om tillskott till försvaret\r\npå mer än 20 miljarder och lämnat mycket\r\nbestämda garantier för att P 6 och A 3 skall vara\r\nkvar.</pre><pre>Det handlar inte bara om sysselsättning. Det är\r\nklart att lägger man ned två regementen slår det\r\nväldigt hårt i Kristianstad. Men jag menar att det\r\nfinns starka skäl för att ha kvar A 3 i Kristianstad.\r\nUtbildningsbetingelserna är bättre där -- det tillstår\r\nockså utskottet.</pre><pre>Jag menar att Moderaterna inte har uppträtt vidare\r\nhederligt i den här frågan. Man profilerade sig\r\nmycket, mycket starkt under hela valrörelsen -- inte\r\nWiggo Komstedt men andra. Det finns i dag en\r\nmycket stor besvikelse riktad mot Moderaterna,\r\noch med all rätt, eftersom man har lovat att\r\nregementena skall finnas kvar.</pre><pre>Jag förstår naturligtvis att också Kristianstad på ett\r\neller annat sätt måste drabbas eller beröras av\r\nnedläggningar, men när det flyger två regementen\r\när det ett för mycket. Jag menar att det finns starka\r\nsakskäl för att A 3 skall vara kvar i Kristianstad,\r\noch jag hade hoppats att också Wiggo Komstedt\r\nskulle agera så.</pre><pre>Jag lyssnade på Wiggo Komstedts anförande, där\r\nhan beklagade att P 6 faller. Han sade också att A 3\r\negentligen inte bör flytta. Men Wiggo Komstedt har\r\nju hela tiden medverkat till detta i utskottet.</pre><pre>Slutligen tycker jag att Moderaterna lokalt inte har\r\nagerat vidare hederligt, och egentligen borde Bo\r\nLundgren själv ha uppträtt här och försvarat vad\r\nhan har sagt. Jag tycker att det är svagt att han inte\r\nhar gjort det.</pre><pre>Anf. 105  WIGGO KOMSTEDT (m) replik:</pre><pre>Herr talman! Jag hoppas att Börje Nilsson och Bo\r\nLundgren kan ta den debatten hemma på torget i\r\nKristianstad i sommar. Bo Lundgren är på utrikes\r\nresa i egenskap av minister, och kan av det skälet\r\ninte vara här. Av den anledningen får Börje Nilsson\r\nväl ge sig till tåls med att föra den debatten.</pre><pre>När det sedan gäller P 6 vill jag bara fråga, Börje\r\nNilsson: Finns det ett enda socialdemokratiskt\r\nförslag om att P 6 skall bevaras? Har det förts fram\r\nav Socialdemokraterna i utskottet? Det skulle jag\r\ngärna vilja veta.</pre><pre>Anf. 106  BÖRJE NILSSON (s) replik:</pre><pre>Herr talman! Jag förstår, som jag tidigare sade, att\r\nockså Kristianstad i det här läget måste beröras av\r\nneddragningar. Men två regementen är ett för\r\nmycket. Här borde Moderaterna åtminstone ha\r\nställt upp för A 3. Jag förväntar mig också att man\r\ngör det i omröstningen. Detta är naturligtvis en\r\noerhört viktig fråga ur olika aspekter.</pre><pre>Sedan har jag för egen del också föreslagit ett\r\nmiljövärnsregemente på P 6, och det tycker jag är\r\nett mycket bra förslag; jag får naturligtvis senare\r\nåterkomma i den frågan.</pre><pre>Anf. 107  YLVA ANNERSTEDT (fp):</pre><pre>Herr talman! I betänkandet liksom i propositionen\r\nföreslås att det militära centret i Almnäs,\r\nSödertälje, skall läggas ned. Som jag har sagt flera\r\ngånger tidigare här i kammaren finns det en rad\r\nargument för att detta är oklokt. Det innebär\r\ndessutom att man avstår från välbehövliga\r\nbesparingar.</pre><pre>Jag vill speciellt peka på de operativa,\r\nproduktionsmässiga och ekonomiska fördelarna\r\nmed att bevara Ing 1 och övriga enheter på Almnäs.\r\nI skuggan av kriget i Gulfen, oron i Baltikum och\r\nden militära upprustningen på Nordkalotten finns\r\ndet all anledning att understryka den betydelse som\r\nAlmnäs och Ing 1 har för huvudstadens försvar.</pre><pre>Enligt militär sakkunskap är Stockholmsområdet\r\nsärskilt känsligt för angrepp efter kort militär\r\nförvarning. Ju mer överraskande en angripare kan\r\ngöra en operation, desto mer har han att vinna på\r\natt han inriktar sig på Stockholmsområdet.\r\nAvgörande för försvarsområdets förmåga att lösa\r\nsina uppgifter är hur lång eller kort den förvarning\r\nblir som gör det möjligt att höja beredskapen, t.ex.\r\ngenom att kalla in krigsförband.</pre><pre>Mot bakgrund av de erfarenheter som finns av\r\nmodern krigföring är det inte realistiskt att räkna\r\nmed att allmän mobilisering skall hinnas med före\r\nett krigsutbrott. Därför är det av stor vikt att kunna\r\ndisponera förband på nära håll.</pre><pre>Stockholm bedöms kunna bli inneslutet i ett mycket\r\ntidigt skede av ett angrepp. Försvaret av detta\r\ninneslutna Stockholm skall kunna ske ända till dess\r\nförstärkning anländer. Förmågan att försvara\r\nhuvudstaden beror då på hur många förband som\r\nkan mobiliseras innanför ''inneslutningsringen''.\r\nDetta kräver dels att de värnpliktiga till 100 % är\r\nrekryterade från Stockholmsområdet, dels att\r\nreservbefäl och yrkesbefäl bor i Stockholm och dels\r\natt förbandets materiel finns i området och inte är\r\nutlånat till något utbildningsregemente utanför\r\nlänet, t.ex. i Småland.</pre><pre>Det är helt orealistiskt att tro att det tänkta\r\nförsvaret av Stockholm skall kunna fullföljas om\r\nutbildning skall ske i Eksjö. Ing 1 på Almnäs har\r\ndärför en utomordentligt viktig operativ betydelse.</pre><pre>En nedläggning av Ing 1 innebär stor risk för att\r\nbefälhavaren i Storstockholms försvarsområde inte\r\ndisponerar några ingenjörsförband i det mest\r\nkritiska skedet. En nedläggning kan alltså innebära\r\natt länets olika delar blir skilda från varandra och\r\nfrån omvärlden utan att det finns resurser att\r\nupprätthålla förbindelser i form av väg- och\r\nbrobyggnad och dessutom flygfältsreparationer.</pre><pre>Den operativa betydelsen av att ha två förband, I 1\r\noch Ing 1, i Storstockholmsområdet är alltså\r\nodiskuktabel. Det är inte heller oväsentligt att ha\r\nett skräddarsytt förband för att kunna lösa just\r\nförbindelseproblemen i Stockholm, ''staden mellan\r\nbroarna''.</pre><pre>Betydelsen av Ing 1 i freds-, kris- och krigstid har\r\nockså ökat för flera andra funktioner: utrymning\r\noch transporter från Storstockholm, transporter av\r\nförband till Stockholm för stadens försvar, försvar\r\nav Arlanda och samtidigt därmed också\r\nförbindelserna till övre Norrland.</pre><pre>Den produktionsmässiga fördelen är också helt\r\noomtvistlig, liksom det faktum att Ing 1 och\r\nAlmnäs är överlägset när det gäller\r\nkostnadseffektivitet.</pre><pre>--Anläggningen är modern.</pre><pre>--Den är skräddarsydd för utbildning av\r\nfältarbetsförband.</pre><pre>--Den ligger nära det område i Sverige där den allra\r\nstörsta delen av värnpliktiga bor, vilket ger mycket\r\nlåga kostnader för värnpliksresor.</pre><pre>--Den har mycket goda sociala förhållanden för de\r\nvärnpliktiga.</pre><pre>--Den har effektivt personalutnyttjande i\r\nutbildningen. Ing 1 utbildar samma antal\r\nvärnpliktiga som Ing 2 med lika bra resultat men\r\nmed 40 % färre yrkesofficerare.</pre><pre>De ekonomiska sakskälen talar för sig själva.</pre><pre>Chefen för armén har i en PM så sent som i januari i\r\når redovisat nya beräkningar för omstruktureringen\r\nav armén. Efter att ha tagit del av dessa beräkningar\r\när det helt klart att man utan kostnader kan spara\r\n156 milj.kr. om Ing 1 behålls och Ing 2 avvecklas.</pre><pre>Dessa beräkningar, som chefen för armén redovisar,\r\npekar på en sådan avsevärd besparing både i närtid\r\noch i perspektivet fram till år 2002 att det är ett\r\nekonomiskt lättsinne att avveckla Ing 1 och\r\nAlmnäs.</pre><pre>Utskottet vill nu göra gällande att huvudskälet till\r\natt Ing 1 skulle behållas vid det tidigare beslutet var\r\nfemmånadersutbildningen. Det här är en\r\nefterhandskonstruktion i försöken att hitta\r\nargument för utskottets ställningstagande.</pre><pre>Besparingsargumentet är utskottet inte heller\r\nintresserat av. Också om man använder andra\r\nsiffror än chefen för armén har gjort och tar\r\nutskottets beräkningar, som ger väsentligt lägre\r\nbesparingar, är detta märkligt. I en tid då Sverige\r\nhar ett budgetunderskott på 100 miljarder kronor,\r\när riksdagen ointresserad av en besparing som\r\nenligt utskottet skulle ge 50 milj.kr. fram till år 2002\r\noch därefter 40 milj.kr. per år.</pre><pre>Utskottet förtiger också det faktum att Ing 1 är så\r\nmycket effektivare än Ing 2. Klara utvärderingar\r\nvisar att Ing 1 med samma eller bättre kvalitet kan\r\nprestera samma resultat som Ing 2 men med 40 %\r\nfärre yrkesofficerare.</pre><pre>Personalen vid Ing 1, både den militära och den\r\ncivila, är en mycket effektiv säkerhets-  och\r\nförsvarsenhet, som arbetat oerhört hårt för att göra\r\nanläggningen till den bästa i Sverige. Tyvärr är det\r\ni detta sammanhang uppenbarligen inte sakskäl och\r\nomsorg om huvudstadens försvar och skydd som\r\nstyr beslutet.</pre><pre>Det är dessutom intressant att notera att ingen av\r\nmina kolleger från Södertälje finns med i debatten,\r\nvare sig Lars Biörck, Sören Lekberg eller Pär\r\nGranstedt, som ju tidigare har sagt sig vara för att\r\nbevara Ing 1. Betyder det också att de tänker rösta\r\nför en nedläggning?</pre><pre>Herr talman! Det är tyvärr bara att konstatera att\r\nskyddsbehovet för huvudstaden är ointressant, att\r\nbesparingsmöjligheterna inte tas till vara, att\r\nSveriges modernaste anläggning offras och att\r\nSveriges effektivaste ingenjörsförband läggs ned.\r\nDetta, herr talman, är ett mycket högt pris för att\r\nförsvarsministern skall få ha kvar regementet i sin\r\negen valkrets.</pre><pre>Herr talman! Jag yrkar bifall till reservation 19.</pre><pre>Anf. 108  LENA KLEVENÅS (s):</pre><pre>Herr talman! Kära åhörare! I dag den 3 juni börjar\r\nFN:s konferens Miljö och utveckling i Rio. Där\r\nkonstaterar man att en summa motsvarande\r\nvärldens militära utgifter under en vecka, 750\r\nmiljarder kronor, skulle behöva överföras till u-\r\nländerna varje år om vi skall kunna rädda miljön på\r\njorden.</pre><pre>Samma dag, just i dag, kommer vi i Sverige att\r\nbesluta om att höja våra militära utgifter. Det är\r\nskamligt, och jag skäms.</pre><pre>Vad jorden behöver är inte mer vapen och fler\r\nmilitärer. Det som hotar Sverige är inte en invasion\r\nutan en pågående miljöförstöring, med bl.a. ett\r\nuttunnat ozonlager, klimatförändringar och ett\r\nväxande sopberg.</pre><pre>Många saker kan man förhandla om, men livet är\r\ninte förhandlingsbart. Vi håller på att föröda\r\nförutsättningarna för liv på jorden, därför att de\r\nflesta av oss har skygglappar för ögonen och bara\r\ntittar på sin egen lilla ort, sitt eget lilla utskott eller\r\nhar för mycket gammalt tänkande i huvudet och\r\ninte kan ta till sig nya kunskaper.</pre><pre>Utan ozonlager, utan rent vatten och utan matjord\r\nkan inte människor leva. Vi har kanske tio år på oss\r\natt vända utvecklingen rätt. Därför tycker jag att\r\ndet är så beklämmande att vi här i dag diskuterar\r\nökade militära utgifter i stället för att diskutera de\r\nverkliga hoten, dvs. hoten mot vår livsmiljö.\r\nFienden kommer inte utifrån utan finns mitt ibland\r\noss och består till stor del av vår egen livsstil.\r\nMiljöhoten är verkligen akuta och riktade mot oss\r\nsom lever nu. Konsekvenserna kommer med\r\noerhörd kraft att drabba våra barnbarn om vi inte\r\nbesinnar oss.</pre><pre>Det mest tragiska i dagens försvarsbeslut är att vi\r\nförmodligen kommer att fatta beslut om att\r\nfortsätta JAS-projektet med delserie 2. Just nu\r\nskulle vi kunna avbryta projektet utan att drabbas\r\nav skadeståndskrav. Delserie 1 måste fullföljas,\r\nmen varför vi skall fortsätta att bygga ytterligare\r\nplan som vi inte behöver och inte har råd med går\r\növer mitt förstånd. Det minsta vi borde göra är att\r\nanvända de plan vi har så länge de duger och inte\r\nersätta dem snabbare än nödvändigt. Det är ett\r\nupprörande slöseri!</pre><pre>I jämförelse med alla de besparingar vi kommer att\r\ntvingas till på alla andra områden, är jag övertygad\r\nom att väljarnas vrede kommer att drabba oss hårt\r\nnär de ser att vi har satt militära behov före såväl\r\nmiljön som vård och utbildning.</pre><pre>Om Ny demokratis ledare vore här i kammaren,\r\nmen det är han ju inte, skulle jag be honom\r\nprecisera hur man, som han sade här för en stund\r\nsedan, lätt som en plätt skulle kunna rationalisera\r\n10 % inom sjukvården och där spara 20 miljarder\r\nkronor per år. Jag skulle också vilja fråga honom\r\nom motivet till att han vill spara och rationalisera\r\ninom sjukvården och inte inom försvaret. Det kan\r\nknappast vara vanligt folk eller sunt förnuft som har\r\nväglett honom i det här fallet. Massmedia kanske\r\nkan hjälpa mig att få svar.</pre><pre>I går träffade jag en grupp arbetslösa från\r\nGullmarsplans vuxengymnasium. De undrade vad\r\nvi håller på med i riksdagen, och vad vi\r\nsocialdemokrater är för ett konstigt arbetarparti\r\nsom vill slänga ut ytterligare 40 miljarder på ett\r\nförlegat militärt projekt, när det är så många mer\r\nangelägna behov som vi inte kan tillgodose. Jag\r\nkunde bara instämma och svara att vårt parti tyvärr\r\när splittrat när det gäller JAS-projektets\r\nfortsättning.</pre><pre>Jag är övertygad om att vi politiker även i denna\r\nfråga har avskärmat oss från folkviljan och\r\ngenomdriver ett förslag som inte är förankrat bland\r\nvåra väljare, oavsett parti.</pre><pre>Enligt uppgifter från statistiska centralbyrån stöds\r\nden borgerliga regeringens förslag om ökade\r\nmilitärutgifter av endast 12 % av folket. Jag\r\nuppmanar alla övriga riksdagsledmöter att ta\r\nhänsyn till denna folkliga opinion. Jag stöder\r\nhelhjärtat motionerna på detta område, skrivna av\r\nledamöter från Broderskapsrörelsen, de kristna\r\nsocialdemokraterna, från SSU och från\r\nkvinnoförbundet. Jag står också bakom\r\nmotionerna från Hans Göran Franck m.fl.</pre><pre>Herr talman! Jag yrkar bifall till meningsyttringen\r\nnär det gäller mom. 53, som innebär att delserie 2\r\nav JAS-projektet stoppas.</pre><pre>För övrigt anser jag att vapenvägran skall\r\navkriminaliseras och att de resurser som används\r\ntill att sätta värnpliktsvägrare i fängelse skall föras\r\növer till anslaget för bekämpande av ekonomisk\r\nbrottslighet.</pre><pre>Jag yrkar därför bifall även till motionerna Fö901\r\noch Fö5, som tas upp i mom. 102.</pre><pre>Anf. 109  ARNE ANDERSSON (m) replik:</pre><pre>Herr talman! Jag vill med ett par ord korrigera en\r\ndel av de missförstånd som Lena Klevenås gav\r\nuttryck för.</pre><pre>Det är inte någon lösning att ställa olika\r\nsamhällsintressen mot varandra. Jag reagerar\r\nmycket bestämt emot att Lena Klevenås talar om\r\nde plan och den materiel som vi inte behöver. Vad\r\nvet Lena Klevenås om det?</pre><pre>I Kuwait vet man att om man hade haft\r\nmotståndskraft under tio dagar hade oljekällorna\r\ninte brunnit och det hade funnits förutsättningar för\r\nlandets välstånd, både när det gäller att arbeta med\r\nmiljö och övrigt mänskligt välstånd, som inte finns\r\npå motsvarande sätt i dag. Då resonerar man inte\r\nså ansvarslöst.</pre><pre>Anf. 110  LENA KLEVENÅS (s) replik:</pre><pre>Herr talman! Mina kunskaper om att vi inte\r\nbehöver dessa plan i den takt som de nu kommer\r\natt beställas har jag fått bl.a. här i kammaren i dag.\r\nJag har lyssnat bl.a. på Hans Lindblad.</pre><pre>Att olika behov ställs mot varandra kommer vi nog\r\nsnart att bli varse. Det är inte bara på miljöområdet\r\nsom vi behöver oändliga resurser. Jag pekade på ett\r\nexempel, nämligen de 750 miljarder som u-\r\nländerna behöver för att rädda den miljö som vi alla\r\när beroende av. Men även inom vårt land kommer\r\nvi att tvingas till stora besparingar som vi bara har\r\nsett början på med nedskärningar på många\r\nområden. Det kan väl inte vara främmande för\r\nArne Andersson, som har suttit i denna kammare\r\nmycket länge, att vi ständigt väger olika behov mot\r\nvarandra.</pre><pre>Anf. 111  INGEGERD SAHLSTRÖM (s):</pre><pre>Herr talman! Jag vill i inledningen av mitt\r\nanförande betona att jag till största delen\r\ninstämmer i de socialdemokratiska deklarationerna\r\ndå det gäller inriktningen av vår kommande\r\nsäkerhets- och försvarspolitik.</pre><pre>Det är min fasta övertygelse att vi skall arbeta för\r\nen mindre försvarsorganisation än den nu\r\nföreslagna. Jag vill framför allt poängtera vikten av\r\nett stärkt och effektiviserat civilförsvar.</pre><pre>Tanken att i framtiden kunna bekämpa exempelvis\r\nmiljökatastrofer med hjälp av försvaret bör\r\nuppmärksammas och utvecklas med det snaraste.\r\nEtt internationellt miljöhot finns, och militära\r\nresurser borde i framtiden kunna användas för att\r\nskydda, förbättra och återställa miljö.</pre><pre>Herr talman! Minskningen av försvarsutgifterna\r\nkan naturligtvis ske på olika sätt. Jag har sett en\r\nrationaliseringsvinst i den nu föreslagna\r\nsamlokaliseringen av Lv 6 och I 16. Redan i dag\r\növar Lv 6 på Ringenäs skjutfält, och det är endast\r\nhär, bara några kilometer från I 16, som\r\nskarpskjutning kan ske med luftvärnskanoner.\r\nSamarbetet mellan Lv 6 och I 16 är sedan länge\r\npåbörjat. För den del av luftvärnet som är\r\nföreslagen att flyttas till Halmstad hyser jag inga\r\nfarhågor då det gäller förlorad kompetens. Mig\r\nveterligt ser inte heller personalen en flyttning från\r\nGöteborg till Halmstad som något dramatiskt.</pre><pre>Det bör också tilläggas att flygvapnets tekniska\r\nskola i Halmstad garanterar en teknisk kompetens,\r\noch en framtida robotutveckling kan ges goda\r\nförutsättningar i det här området.</pre><pre>Jag vill också, herr talman, erinra om processen för\r\nnågra år sedan kring Mästockas övnings- och\r\nskjutfält. Här finns landets enda anläggning för\r\nstrid i bebyggelse med skarp ammunition.\r\nMästockafältet tillsammans med övningsfältet vid\r\nNyårsåsen och Ringenäs medger utbildning av\r\nsamtliga funktioner inom en brigad, vilket torde\r\nvara ganska unikt i landet. Anskaffningen av\r\nMästockafältet var halläningarnas bidrag till ett\r\naktivt försvar. Inom fältet fanns på den tiden\r\nsammanlagt 57 registerfastigheter, flertalet skogs-\r\noch jordbruk av varierande storlek och ett antal\r\nfritidshus. Kostnaderna för all markanskaffning\r\nm.m. uppgick till 40 milj.kr. Fältet togs i anspråk så\r\nsent som för åtta år sedan. Stora uppoffringar\r\ngjordes för ett framtida försvar.</pre><pre>I 16 är en för Halland och landet i övrigt viktig del\r\nav försvaret. Herr talman! I 16 är den enda\r\ninfanteribrigaden längs hela västkusten, och det är\r\nför mig viktigt att markera viljan till försvar också\r\nav denna del av landet.</pre><pre>Självfallet har I 16 också stor betydelse för\r\nHalmstad kommun. Med sina nästan 500 anställda\r\när I 16 en av kommunens största arbetsplatser.\r\nHälften av personalen är civilanställd.\r\nSambruksprojekt av olika slag har startat med\r\nlandstinget, kommunen och länsstyrelsen, och\r\ndessa arbetsformer vill vi, herr talman, fortsätta att\r\nutveckla. Det är goda exempel på hur civila och\r\nmilitära verksamheter tillsammans kan hushålla\r\nmed offentliga medel.</pre><pre>Jag har, herr talman, tidigare i en motion deklarerat\r\nmina åsikter gällande I 16. Jag och övriga\r\nsocialdemokratiska riksdagsledamöter på\r\nHallandsbänken kommer i kväll att rösta för ett\r\nbevarande av I 16 och för en samlokalisering av\r\nLv 6 med Hallands regemente.</pre><pre>Anf. 112  KARIN STARRIN (c):</pre><pre>Herr talman! I dag, den 3 juni, fattar riksdagen\r\nbeslut om att lägga ned regementet I 14 i Gävle. I\r\nmorgon åker hela riksdagen till Gävle för att fira\r\n200 år; det är nu 200 år sedan riksdagen hade sitt\r\nriksmöte i Gävle. Vi kommer också att besöka I 14.\r\nVisst känns det en aning ironiskt. Ja, jag tycker att\r\ndet är mycket mycket värre än så -- det är allvarligt\r\natt ett regemente som är fullt av aktivitet direkt av\r\noss skall behöva få beskedet att dagarna nu är\r\nräknade.</pre><pre>Hälsinge regemente har ett ur försvarssynpunkt\r\nviktigt strategiskt läge. Brigaden kan tillsammans\r\nmed andra förband sättas in mot en luftlandsatt\r\nfiende i Arlandaområdet. Om en angripare skulle\r\nlyckas inta och hålla Arlanda, försvåras starkt en\r\nsnabb transport av både militärer och\r\nförnödenheter till övre Norrland. För att kunna\r\ngenomföra en mobilisering är det nästan\r\nnödvändigt att vi behåller det här regementet, den\r\nhär brigaden. Eftersom Gästrikebrigadens befäl\r\noch värnpliktiga till huvuddelen bor inom\r\nnärområdet, kan en snabb och säker mobilisering\r\ngenomföras. Det innebär i sin tur att brigaden efter\r\nmycket kort förberedelsetid kan utföra sina\r\nstridsuppgifter.</pre><pre>Gästrikebrigaden har en dokumenterat hög kvalitet\r\noch kvantitet när det gäller både personal och\r\nmateriel. Brigaden är nyutbildad och en av de få\r\nsom har repetitionsutbildats under de senaste åren.\r\nDetta har givit som resultat att ingen annan brigad i\r\nlandet har högre betyg. Det är kapitalförstöring att\r\navveckla en brigad med den här kvaliteten.</pre><pre>Hälsingeregementet har mycket låga\r\nutbildningskostnader, och det tycker jag att man\r\nmåste väga in när man fattar ett totalt\r\nförsvarsbeslut och försöker få till stånd bästa\r\nmöjliga användning av statens medel. Skillnaden i\r\nkostnader mellan Hälsingeregementet och andra\r\nförband i Norrland är minst 300 milj.kr. på en\r\ntioårsperiod -- till fördel för I 14. Det är 300 milj.kr.\r\nsom vi borde kunna använda på ett mycket mycket\r\nbättre och effektivare sätt än till resekostnader för\r\nförflyttning av värnpliktiga.</pre><pre>Hela Gävleborg har deltagit aktivt för ett\r\nbevarande av I 14. Alla kommuner, landstinget,\r\nlänsstyrelsen -- ja alla i Gävleborg har deltagit. Vi\r\npå Gävleborgsbänken har varit fullständigt överens\r\nnär vi har gjort allt vad vi har kunnat för att I 14\r\nskall kunna bevaras. Men tyvärr har utskottet kört\r\növer oss. Jag förstår naturligtvis att utskottet i det\r\nhär läget har ett oerhört tufft, svårt uppdrag, men\r\njag tycker samtidigt att utskottet har gjort det\r\nmycket lätt för sig när man i betänkandet skriver\r\nbara två rader om motiveringen till varför det är\r\nI 14 som man väljer att lägga ner. Utskottet skriver:\r\nRegeringen anser i likhet med överbefälhavaren att\r\nI 14 bör läggas ner. Utskottet gör i denna fråga\r\ningen annan bedömning. Det är kommentaren i\r\nbetänkandet. Jag tycker att det känns nonchalant\r\nmot alla berörda, inte minst på I 14 -- från\r\nregementschefen till alla värnpliktiga.</pre><pre>Vi vet vad ÖB:s ursprungliga förslag var. Det var\r\natt lägga ner I 21 i Sollefteå. Men efter starka\r\nregionalpolitiska påtryckningar frångick man\r\nförsvarsstrategiska underlag och föreslog i stället\r\nI 14. Ett annat alternativ hade naturligtvis varit I 20\r\ni Umeå.</pre><pre>Från försvarspolitisk synpunkt är avvecklandet av\r\nI 14 i Gävle det absolut sämsta alternativet, och jag\r\nanser att en nedläggning av det regementet inte är\r\nbra ur försvarssynpunkt. Det måste vara möjligt att\r\nta hänsyn till regionalpolitiska motiv i andra\r\nbedömningar. Staten får i andra sammanhang hitta\r\nlösningar på sysselsättningsproblemen.</pre><pre>Herr talman! Jag yrkar därför bifall till motion\r\nFö18, men jag tänker för att spara kammarens tid\r\ninte begära rösträkning.</pre><pre>(forts.)</pre><pre>Ajournering</pre><pre>Kammaren beslöt kl. 18.00 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>6 §  (forts.)</pre><pre>Totalförsvarets fortsatta utveckling 1992/93--\r\n1996/97 (forts. FöU12)</pre><pre>Anf. 113  INES UUSMAN (s):</pre><pre>Herr talman! Jag vill beröra några delar av ett antal\r\nmotioner som jag själv och andra kvinnor som är\r\naktiva i det socialdemokratiska kvinnoförbundet\r\nhar skrivit. Det gäller motionerna Fö312, 313 och\r\n34.</pre><pre>När riksdagen 1982 beslöt att satsa på JAS-\r\nprojektet beskrevs det som ett litet och billigt\r\nsvenskt alternativ till dyra utländska stridsflygplan.\r\nDet trodde då den socialdemokratiska\r\nriksdagsgruppen och inte minst de\r\nsocialdemokratiska kvinnorna på. Sedan dess har\r\nkostnaderna ökat alldeles oerhört. Regeringen\r\nkonstaterar också detta i den proposition som vi nu\r\nbehandlar.</pre><pre>Man konstaterar också att det nu aktuella prisläget\r\nförutsätter fortsatta flygplansleveranser efter\r\ndelserie 2.</pre><pre>Enligt överbefälhavaren bör JAS produceras i\r\nminst 300 exemplar för att löna sig, dvs. mer än\r\ndubbelt så många som de 140 som vi i dag har att\r\ndirekt ta ställning till. Det handlar alltså knappast\r\nom 57,8 miljarder utan om väsentligt mer pengar.</pre><pre>I ett läge när kvaliteten försämras i barnomsorg,\r\näldreomsorg, vuxenutbildning och sjukvård och då\r\nvälfärdssystemen raseras -- jag vet att dessa\r\njämförelser inte är populära, men vi måste faktiskt\r\ngöra dem -- kan det inte vara vare sig rimligt eller\r\nförsvarbart att fortsätta med ett JAS-projekt som\r\nslänger miljard efter miljard i ett stort svart hål.</pre><pre>Ingen politiker skulle i dag komma på tanken att ta\r\ninitiativ till JAS. Vi har nu en chans att sätta stopp\r\nefter delserie 1. Det är verkligen att beklaga att\r\ndetta inte verkar bli det beslut som skall fattas här i\r\ndag.</pre><pre>Det är också något av slumpens cynism att vi här i\r\nriksdagen i dag skall fatta beslut om förlängning av\r\nen satsning på ett militärt högteknologiskt system\r\nsom JAS samtidigt som FN:s stora miljökonferens\r\nstartar i Rio.</pre><pre>FN antog i höstas en resolution om hur man kan\r\nanvända militära resurser för miljöändamål.\r\nResolutionen bygger på en FN-studie, som är\r\nutarbetad av en arbetsgrupp vars ordförande var\r\nMaj Britt Theorin. I den föreslår man att alla\r\nmiljökrav som gäller det civila samhället också skall\r\ngälla all militär verksamhet. Den FN-studien\r\nkommer att behandlas på Rio-konferensen.</pre><pre>I vår motion Fö313 föreslår vi att regeringen skall\r\nta fram en nationell aktionsplan för hur militära\r\nresurser kan användas för att rädda eller återställa\r\nförstörd miljö.</pre><pre>Utskottet menar att vi bör vänta på resultatet av\r\nRio-konferensen. Jag tycker att det är ett väl\r\ndefaitistiskt sätt att se på de här viktiga frågorna. I\r\nmånga andra sammanhang har vi i Sverige,\r\nåtminstone tidigare, kunnat gå före och fungera\r\nsom spjutspetsar. Det vore inte mer än rimligt att vi\r\nkunde göra det också när det gäller miljö och\r\nmilitär verksamhet.</pre><pre>Det är inte så att jag inte har fullt förtroende för\r\natt mina partivänner som befinner sig i Rio just nu\r\nkommer att driva de här frågorna mycket aktivt på\r\nmiljökonferensen, men jag tycker att det hade varit\r\nen styrka om de hade vetat att de hade haft\r\nförsvarsutskottet mer aktivt bakom sig i sitt arbete.\r\nNu är det inte så.</pre><pre>Jag förutsätter trots allt att det i framtiden kommer\r\natt bli ett mer aktivt miljöarbete också i försvaret.</pre><pre>Herr talman! Jag tänker inte framföra några\r\nyrkanden vad gäller de motioner som jag nu har\r\nberört, men jag står givetvis bakom de förslag som\r\nfinns i dessa motioner.</pre><pre>Anf. 114  PATRIK NORINDER (m):</pre><pre>Herr talman! Under allmänna motionstiden\r\nlämnade Rolf Dahlberg och undertecknad in en\r\nmotion inför det försvarspolitiska beslutet, där vi\r\nhävdade att Hälsinge regemente, I 14, bör bevaras.</pre><pre>Ur försvarspolitisk och ur försvarsekonomisk\r\nsynpunkt är ett bevarande av I 14 att föredra\r\nframför t.ex. I 21 i Sollefteå. Detta är\r\növerbefälhavarens synpunkter, inte mina -- tungt\r\nvägande skäl för bevarande av I 14, kan man tycka,\r\nnär ett försvarspolitiskt beslut skall tas. Regeringen\r\noch försvarsutskottet väger dock in andra aspekter\r\nän de rent försvarspolitiska och ansluter sig till\r\növerbefälhavarens alternativ 2, avveckling av\r\nHälsinge regemente. De regionalpolitiska\r\neffekterna i Sollefteå anses så viktiga att dessa går\r\nföre de uppgifter i beredskap och krig som I 14 och\r\nförsvarsområde 21 i Gävle har.</pre><pre>Bakom detta ställningstagande står ett enigt\r\nförsvarsutskott. I kammaren finns alltså en enig\r\npolitisk uppfattning att I 14 skall avvecklas och I 21\r\nbevaras.</pre><pre>Samtidigt finns det från Gävleborgs läns ledamöter\r\nen enig uppfattning, som kommer till uttryck i en\r\ngemensam motion, att de försvarspolitiska och\r\nförsvarsekonomiska aspekterna skall gå före de\r\nregionalpolitiska. Det gläder mig att vi\r\nriksdagsledamöter från Gävleborg, oavsett\r\npartitillhörighet, har kunnat visa upp en\r\nsamstämmig uppfattning i denna fråga. Tyvärr har\r\nvi inte fått gehör för våra synpunkter inom resp.\r\npartier.</pre><pre>I 14:s avveckling är tyvärr ett faktum. Detta är ett\r\ntungt beslut, som berör inte bara Gävle utan många\r\nenskilda människor. Jag har personligen djupt\r\nengagerat mig inför detta beslut. Samtidigt som jag\r\nförstår att det är helt nödvändigt att banta den\r\nfredstida organisationen för att få ett långsiktigt\r\neffektivt försvar av hög kvalitet tycker jag att det\r\nkänns svårt att medverka till att lägga ned Hälsinge\r\nregemente.</pre><pre>I den situation som vi gävleborgare nu ställs inför\r\nges ingen reell möjlighet att här i kammaren\r\nfullfölja vår ambition att bevara I 14 i Gävle, då det\r\ninte finns något förslag till alternativ nedläggning av\r\nnågot annat regemente. Skall de försvarspolitiska\r\nramarna hållas, måste besparingar ske någon\r\nannanstans, antingen genom att något regemente\r\navvecklas eller genom andra besparingar, t.ex. på\r\nmateriel. För avveckling av I 21 i Sollefteå, finns\r\ndet definitivt ingen majoritet.</pre><pre>Det gäller nu att se framåt, och jag hoppas nu på att\r\nplanerna på en utbyggd högskola på I 14:s område\r\nsnabbt kan realiseras. Det gläder mig särskilt att\r\nregementschefen är så positiv till planerna, vilket\r\nborgar för ett gott samarbete med högskolan.</pre><pre>I morgon skall riksdagen besöka Gävle. Jag vill inte\r\nsticka under stol med att det hade känts betydligt\r\nbättre att komma med den glada nyheten att\r\nregementet skulle bevaras. Nu blir det inte så.</pre><pre>Jag vill då passa på att hälsa er alla hjärtligt\r\nvälkomna som har för avsikt att åka. Ni kommer att\r\nbli mycket väl mottagna, och ni kommer att få ta\r\ndel av den gävleborgska gästfriheten. Välkomna till\r\nGävle!</pre><pre>I detta anförande instämde Rolf Dahlberg (m).</pre><pre>Anf. 115  KENT CARLSSON (s):</pre><pre>Herr talman! Vårt försvar skall enligt riksdagens\r\nuppfattning formas utifrån det säkerhetspolitiska\r\nläget i vår omvärld och då utifrån de eventuella hot\r\nsom vår nation kan stå inför. Det är den formella\r\nutgångspunkten.</pre><pre>Men verkligheten ser med mycket stor sannolikhet\r\nväldigt mycket annorlunda ut i dag. Vid de samtal\r\nsom jag har haft med försvarspolitiker och militärer\r\nhar jag ställt frågan hur man har kommit fram till de\r\nolika siffrorna, hur stor försvarskostymen behöver\r\nvara. Jag kan faktiskt säga att jag aldrig har fått\r\nnågot tillfredsställande svar på hur man har kommit\r\nfram till just den storlek som man föreslår på\r\nförsvaret för de kommande åren.</pre><pre>Det här bekräftas ju också, när Hans Lindblad\r\ntidigare i dag visade hur det snarare är\r\nförsvarsbyråkratin och gammalt konservativt\r\ntänkande som har styrt utformningen av försvaret\r\nän det säkerhetspolitiska läget och de hot vi kan stå\r\ninför.</pre><pre>Herr talman! Det är inte okänt, och det har några\r\nstycken sagt här i dag, att vår omvärld har\r\ngenomgått en kraftig politisk förändring. Öst--väst-\r\nkonflikten är borta. En anda av samarbete och\r\ngemensam konfliktlösning har trätt i dess ställe.\r\nWarszawapakten har liksom packat ihop, och\r\nSovjetunionen har upplösts. Den här nya\r\nsituationen ger oss givetvis både nya möjligheter\r\noch också en del nya svårigheter.</pre><pre>Slutsatsen av den här positiva utvecklingen har i\r\nprincip i alla europeiska länder lett till omprövning\r\nav försvarspolitik och försvarsutgifter, dock inte i\r\nSverige. Här föreslår regeringen och en majoritet i\r\nförsvarsutskottet -- och troligtvis också senare i\r\nkväll här i kammaren -- att man realt höjer\r\nförsvarsanslagen. Det finns fog för att fråga om\r\nman har uppfattat utvecklingen i vår omvärld. Jag\r\nmåste tolka det här med försvarsanslaget som att\r\nmajoriteten anser att hoten snarare ökat, trots att\r\nalla andra är eniga om att hoten mot Sverige har\r\nminskat.</pre><pre>I motion Fö34 har sex socialdemokrater försökt\r\nresonera kring det här och har också föreslagit en\r\nannan inriktning än vad försvarsutskottets\r\nmajoritet har gjort. Vi skiljer oss från\r\nutskottsmajoriteten på ett antal principiellt viktiga\r\npunkter, och det finns också punkter där vi skiljer\r\noss från den socialdemokratiska linjen i\r\nförsvarsutskottet.</pre><pre>Med det förslag som vi har ges ett ekonomiskt\r\nutrymme såväl för att höja kvaliteten på\r\nutrustningen i försvaret som för att göra ökade\r\nsäkerhetspolitiska insatser och givetvis för att\r\nkunna hantera de sysselsättningsproblem som blir\r\nen följd av minskad försvarsorganisation.</pre><pre>Herr talman! Jag har lyssnat mycket på den debatt\r\nsom har förts under dagen här i kammaren. Många\r\nsaker har diskuterats, och definitivt har många\r\ndetaljer i försvarsorganisationen debatterats. Det\r\nhar varit mycket om olika regementen och delar i\r\nförsvarsorganisationen.</pre><pre>Det är självklart viktigt att diskutera en del av\r\ndetta, men det jag saknar i debatten är ju grunden\r\nför hur försvaret skall utformas och hur stor\r\nförsvarskostymen skall vara utifrån en\r\nsäkerhetspolitisk analys.</pre><pre>I de olika dokument och diskussioner som föregått\r\ndagens beslut har jag inte kunnat finna att man\r\nredovisat något militärt hot som Sverige skulle stå\r\ninför i dag eller under överskådlig framtid.\r\nPersonligen har jag frågat en hel del folk som\r\nsysslar med försvarsfrågan, om de anser att det\r\nföreligger ett militärt hot mot Sverige. Alla jag har\r\npratat med säger att det gör det inte.</pre><pre>Argumentet för försvaret från dem som vill ha\r\nökade anslag är, i brist på militära hot, givetvis den\r\nosäkerhet som utvecklingen i öst faktiskt\r\ninnehåller. Man brukar säga att vi vet inte vad som\r\nkan hända i det forna Sovjetunionen, numera\r\nRyssland, och i de baltiska staterna, som ligger\r\nnärmast oss. Därför måste vi öka anslagen och ha\r\nen mycket stark försvarsmakt.</pre><pre>Herr talman! Det är ovedersägligen så att det råder\r\nosäkerhet om hur utvecklingen i vårt närområde\r\nkan bli. På den punkten måste jag ge\r\nförsvarsivrarna rätt. Men vad är det då man föreslår\r\nför att minska osäkerheten, som kan leda till\r\nmilitära hot i framtiden? Ja, som jag ser det,\r\nförespråkar man en mycket passiv linje och stora\r\ninköp av stridsvagnar, flygplan och ubåtar.</pre><pre>Jag tycker att man i stället skall börja analysera vad\r\nosäkerheten består i och utifrån det säga vad vi från\r\nsvensk sida kan göra. Den främsta\r\nosäkerhetsrisken finns givetvis i vårt närområde, i\r\ndet gamla Sovjetunionen och framför allt i\r\nRyssland.</pre><pre>Återtagandet av trupper från olika länder --\r\nUngern, Tjeckoslovakien, Östtyskland och andra\r\nöstländer -- har skapat problem. Man har\r\növerfyllda förläggningar i S:t Petersburgsområdet\r\noch vid Murmansk. Den enorma bristen på\r\nbostäder och problemet att försörja de\r\nåtervändande trupperna skulle kunna vara\r\nkrutdurken som faktiskt kan leda till att andra\r\npolitiska krafter, mera aggressiva, ser till att ta\r\nmakten.</pre><pre>Om jag får ägna mig litet litet åt historia, vill jag\r\nsäga att den bolsjevikiska statskuppen 1917 började\r\nfaktiskt i arméförläggningar, på grund av dåliga\r\nförhållanden och brist på mat. Det är inte helt\r\notroligt att historien skulle kunna upprepas. Det\r\nfinns politiska krafter i Ryssland som redan i dag\r\nutnyttjar det här. Man kan också säga att en\r\nförklaring till att trupperna inte har dragits tillbaka\r\nfrån de baltiska staterna är problemen att finna\r\nförläggningar.</pre><pre>Det är klart att vi måste börja diskutera i Sverige\r\nvad vi gör åt detta. Vad gör vi åt de ekonomiska\r\nproblem som finns på östsidan som kan skapa social\r\noro och som i förlängningen ger möjligheter för\r\nandra politiska krafter att ta över, i Ryssland\r\nframför allt?</pre><pre>Vad gör man med de akuta miljöproblem som\r\nfaktiskt också kan leda till social oro, därför att man\r\ninte klarar vattenförsörjningen? Om\r\nhälsosituationen blir akut, ges också utrymme för\r\nandra krafter, som vi inte från svensk sida skulle se\r\nsom speciellt positivt om de styrde Ryssland.</pre><pre>Vad kan vi göra? Jo, vi kan använda de nya resurser\r\nsom vi kan skrapa ihop till att i större utsträckning\r\ngöra insatser, hjälpa till att bygga bostäder för de\r\nhemvändande soldaterna, hjälpa till med snabbare\r\nåteruppbyggnad av den ryska ekonomin och göra\r\ninsatser för att stoppa miljökatastroferna. Det är\r\nvår slutsats som står bakom motion Fö34 att detta\r\när vad man behöver göra.</pre><pre>Jag måste ändå få fråga dem som sitter i\r\nförsvarsutskottet: På vilket sätt minskar\r\nosäkerheten i vårt närområde, hur försvagar vi de\r\nfaktorer som skulle kunna leda till militära hot,\r\nmed de här inköpen av utrustning? På vilket sätt\r\nkan fler stridsvagnar, fler ubåtar och mer annan\r\nsådan materiel leda till att det blir lugn och ro i\r\nRyssland?</pre><pre>I vår motion föreslår vi också, för att få loss pengar\r\ntill att göra den typ av säkerhetspolitiska satsningar\r\nsom vi förordar och för att kunna se till att försvaret\r\nverkligen får den högkvalitativa utrustningen, att\r\nman säger nej till stridsvagnsinköpen, att man\r\nomprövar delserie 2 av JAS och att man också gör\r\nkraftigare neddragning av krigs- och\r\nfredsorganisationen.</pre><pre>Herr talman! Det totala försvarsanslagets storlek\r\nhar varit det som mest har debatterats i den\r\nallmänna debatten. Det har också sagts av många\r\natt bantningen som man nu gör av organisationen\r\noch den samtidiga höjningen av anslagen ändå inte\r\nkommer att passa ihop och att det skulle behövas\r\nbetydligt kraftigare nedbantningar. Vad vi gör i\r\nmotion Fö34 är att vi föreslår oförändrat\r\nförsvarsanslag och att man i konsekvens därmed\r\nmåste minska försvarsorganisationen något mer än\r\nvad t.o.m. den socialdemokratiska partimotionen\r\nföreslår.</pre><pre>Det är också så, som några stycken har påpekat, att\r\nden folkliga opinionen mot ökade försvarsanslag är\r\nmycket stark. 70 riksorganisationer, nästan alla\r\npolitiska ungdomsförbund, nästan hela det kyrkliga\r\nSverige, fackföreningar, folkrörelser och andra har\r\nstarkt uttalat sig mot höjda försvarsanslag.</pre><pre>Statistiska centralbyråns undersökning av hur\r\nsvenska folket ställer sig till höjda försvarsanslag\r\nvisar att 75 % vill ha oförändrade eller minskade\r\nanslag, trots att de har blivit upplysta om att det\r\nskulle innebära mycket kraftiga neddragningar av\r\nförsvarsorganisationen.</pre><pre>Det beslut som vi i dag troligen kommer att fatta\r\ngår emot det stora folkliga motstånd som faktiskt\r\nfinns mot att använda mer pengar till försvaret. Jag\r\ntror att många svenskar tycker att det ter sig\r\nmärkligt att riksdagen och dess folkvalda har råd att\r\nlägga betydande mängder nya pengar på försvaret\r\nnär vi på andra områden måste göra kraftiga\r\nnedskärningar.</pre><pre>Herr talman! Med detta vill jag yrka bifall till\r\nmotion Fö34 yrkande 1, 2, 5, 6, 7, 9 och 13. Jag vill\r\nockså yrka bifall till reservationen 9 och till\r\nVänsterpartiets meningsyttring vid mom. 53.</pre><pre>Anf. 116  HANS LINDBLAD (fp) replik:</pre><pre>Herr talman! Det är väl ingen som hävdar att\r\nhotbilden gör att det finns skäl att öka de svenska\r\nförsvarsanslagen, dvs. att hotet skulle vara större\r\nnu än tidigare. I stället gäller detta det jag sade\r\ntidigare, nämligen byråkratin.</pre><pre>Det har i det tidigare svenska försvaret funnits så\r\noerhört stora brister som till stora delar har varit\r\ndolda. Det har framkommit siffror som har visat att\r\nmängden materiel som har funnits på papper men\r\ninte i verkligheten har motsvarat 10--14 miljarder\r\nkronor. Grabbarna har inte skyddsvästar, och det\r\nfinns andra stora brister.</pre><pre>Det normala hade varit att när man minskar på\r\nkrigsorganisationen hade man också kunnat minska\r\npå anslagen. Tänk om det hade blivit krig de\r\nsenaste åren! Då hade det blivit fullkomlig\r\nkatastrof med dessa brister. Frågan är hur lång tid\r\ndet får ta att reparera dessa brister. I det nya läget\r\nkan vi kanske ta ganska många år på oss.</pre><pre>Det pris vi nu får betala är för att återställa\r\nkvaliteten i en organisation som har varit i en\r\noerhört stor obalans. Hos vem ligger skulden?\r\nSkulden ligger till stor del på de myndigheter som\r\nhela tiden har rått oss att behålla den stora\r\norganisationen och har hårt kritiserat de politiker\r\nsom har velat genomföra strukturomvandlingar.\r\nMen det är också en kritik mot oss i det här huset\r\nsom inte har försökt att sätta sig djupare in i detta.</pre><pre>Jag har själv framfört kritik, men jag borde också\r\nha gått ännu tuffare fram. Det var egentligen först\r\nefter Kuwaitkrisen som alla insåg att det inte går att\r\nha en försvarsmakt med så stora brister, som inte\r\nkan slåss nattetid, har för dålig\r\nkommunikationsutrustning och där skyddet är\r\nutomordentligt litet. De mekaniserade förbanden\r\nbestår av stridsvagnar från 50- och 60-talen och som\r\ndärmed är utslitna. Om ett förband skall åka ut på\r\növning med tio vagnar är det fem som tar sig ut\r\nutanför kaserngården. De andra blir stående. Det\r\när en orimlig situation. Det är det här, inte\r\nhotbilden, som har lett till den väldiga obalansen.</pre><pre>Det är naturligtvis djupt tragiskt att den största\r\nstatliga verksamheten, vilket det här ju faktiskt är,\r\nhar drivits under sådana former med så ytterligt\r\nstora obalanser.</pre><pre>Men i mycket har värnpliktshysterin fått styra, inte\r\nbalansen eller hotbilden. Därför blir det litet\r\nmärkligt att öka försvarsanslagen i det här läget.\r\nDet är därför det är helt oacceptabelt med dessa\r\nbrister. Vi måste både minska organisationen och\r\nåtgärda de värsta kvalitetsbristerna.</pre><pre>Anf. 117  KENT CARLSSON (s) replik:</pre><pre>Herr talman! Jag håller med Hans Lindblad om\r\nmycket av det han säger, dvs. att försvarsbyråkratin\r\nhar fått styra och ställa på ett sätt som har gjort att\r\nvi sitter i den situation vi gör i dag. Vi har från de\r\nfolkvaldas sida varit alldeles för flata och inte gjort\r\nnågra uppföljningar och inte kontrollerat att\r\nfattade beslut har blivit genomförda. Det ansvaret\r\nfår riksdagen och regeringen ta på sig -- både\r\nborgerliga och socialdemokratiska sådana.</pre><pre>Det är klart att vi står inför en situation där materiel\r\nbehöver förnyas. Precis som jag sade behöver vi ett\r\nvassare försvar. Men för att då inte behöva gå så\r\nlångt som den borgerliga majoriteten gör, dvs. att\r\nvilja höja försvarsanslagen i dag, och samtidigt få\r\nråd att skapa det vassare försvaret, måste man\r\nskära ytterligare i organisationen.</pre><pre>Det här handlar också om politiska bedömningar,\r\ndvs. om en avvägning mot andra intressen. Det är\r\nju inte så att vi har obegränsat med pengar.</pre><pre>Det är väl också så, Hans Lindblad, att både i\r\ndebatten, och även i de dokument som har funnits,\r\nhar osäkerhetsmomentet, dvs. vad som kan hända,\r\nvarit en viktig faktor i resonemangen om en höjning\r\nav anslaget. Det är riktigt att vi i dag inte kan veta\r\nvad som händer i alla delar efter år 2000 och hur\r\nRyssland skall uppträda.</pre><pre>Men denna osäkerhet får ha sina begränsningar i\r\nhur mycket den får kosta. I mitt anförande försökte\r\njag framföra frågan om vad vi skall göra för att\r\nminska denna osäkerhet som skulle kunna leda till\r\nett militärt hot. Jag har hört litet från\r\nförsvarsutskottet och från regeringen om vad man\r\nhar tänkt att göra för att minska riskerna för\r\noroshärdar, även sociala sådana, i det forna\r\nSovjetunionen, som skulle kunna leda till ett\r\nframtida militärt hot mot oss.</pre><pre>Jag tycker att det är sorgligt -- och det bevisar\r\nytterligare Hans Lindblads och min tes -- att dagens\r\nförsvarsbeslut inte är baserat på det\r\nsäkerhetspolitiska läget utan snarare på ett slags\r\nbaklängesräkning, som framför allt våra militärer\r\nhar gjort, under parollen ''behåll så mycket som\r\nmöjligt av det gamla''.</pre><pre>Anf. 118  INGELA MÅRTENSSON (fp):</pre><pre>Herr talman! Det förslag till försvarsbeslut som\r\nriksdagen skall ta ställning till i dag innebär en\r\nkraftig satsning på svensk försvarsindustri. Det\r\ninnebär inte bara beställning av ytterligare JAS-\r\nplan utan dessutom beställningar av ytfartyg,\r\nstridsvagnar, missiler, ammunition, utveckling av\r\nde nya vapensystemen Bamse och Bonus m.m. Det\r\när därför som försvarsnotan blir så dyr. Inte minst i\r\ndag när ekonomin är i så dåligt skick att man måste\r\ndra ner på den sociala servicen och kulturutbudet\r\när det oacceptabelt att plussa på försvarsbudgeten\r\nmed över 7 miljarder.</pre><pre>Konkurrensen på den internationella\r\nvapenmarknaden har hårdnat betydligt, bl.a.\r\nberoende på att många industriländer har minskat\r\npå sina försvarsutgifter -- dock inte Sverige. Detta\r\nhar lett till att den svenska försvarsindustrin har\r\ntvingats till omstruktureringar och minskningar av\r\nantalet anställda.</pre><pre>Nu tvingas riksdagen besluta om miljardbelopp för\r\nmaterielanskaffning, och därmed hålla industrin\r\nunder armarna med förhoppning om att reglerna\r\nskall förändras vad gäller internationellt samarbete\r\nom utveckling och produktion av krigsmateriel.\r\nFörsvarsindustrin förbereder sig på ökad export.</pre><pre>I detta läge anser jag att det vore mera rimligt att\r\nplanera för en omställning från militär till civil\r\nproduktion. Jag har väckt en motion i den frågan.</pre><pre>En utredning gjordes redan 1984 av Inga Thorsson,\r\nsom också kom med förslag till hur man skulle\r\nkunna gå till väga. Hade utredningens förslag följts\r\ndå, hade vi inte befunnit oss i det prekära läge vi nu\r\ngör med den svenska försvarsindustrin.</pre><pre>I min motion har jag pläderat för hur angeläget det\r\när att planera för en omställning. Tyvärr avstyrker\r\nutskottet motionen med hänvisning till att det i\r\nförsta hand åligger de aktuella företagen att själva\r\nta initiativ till erforderliga strukturåtgärder.</pre><pre>Bofors nye VD Egon Linderoth har i en intervju i\r\nSvenska Dagbladet klart deklarerat att det inte är\r\naktuellt med någon omställning till civil\r\nproduktion. De civila produktidéer som kan komma\r\nfram skall i stället tas om hand av företag utanför\r\nkoncernen.</pre><pre>Det nygamla Bofors har vidare klart slagit fast att\r\naffärsidén är att ''utveckla, tillverka och\r\nmarknadsföra kvalificerad försvarsmateriel för det\r\nsvenska försvarets behov och för den\r\ninternationella marknaden.''</pre><pre>Visionen är att Bofors vid sekelskiftet skall vara en\r\nav Europas ledande leverantörer av kvalificerad\r\nförsvarsmateriel. Är det som vapenproducent\r\nSverige skall profilera sig i framtiden? Jag tycker\r\ninte det.</pre><pre>Försvarsutskottets betänkande inleds med en\r\nbeskrivning av inriktningen av säkerhets- och\r\nutrikespolitiken. Det slås fast: ''Ett viktigt inslag i\r\nsäkerhetspolitiken är att utåt verka för avspänning,\r\nnedrustning, samarbete och demokratisk\r\nutveckling.'' Det står vidare att: ''Den svenska\r\nutrikespolitiken som del av säkerhetspolitiken\r\nsyftar till att främja en fredlig utveckling i vår\r\nomvärld, att förhindra konflikter, att undanröja\r\nkonfliktorsaker samt att även i övrigt främja och\r\ntillvarata Sveriges säkerhetsintressen.''</pre><pre>En sådan inriktning går inte att förena med en\r\naggressiv marknadsföring av krigsmateriel. Just nu\r\npågår för övrigt en missilmässa i Stockholm som har\r\nupprört många fredsvänner. Sverige har inbjudit\r\nrepresentanter från stater som har kränkt\r\nmänskliga rättigheter å det grövsta.</pre><pre>Tidigare motiverades en livskraftig svensk\r\nförsvarsindustri med att det för att vår\r\nneutralitetspolitik skall vara trovärdig, behövdes\r\natt vi var oberoende att införskaffa krigsmateriel till\r\ndet svenska försvaret. Nu tunnas\r\nneutralitetsbegreppet ut utan att egentlig analys\r\noch debatt förekommer. Man talar inte särskilt\r\nmycket om oberoende, utan nu är det tvärtom tal\r\nom att vi skall ha internationellt samarbete.</pre><pre>Utskottet refererar vad regeringen skriver i\r\npropositionen om behovet av att överväga svenska\r\nrelationer till existerande samarbetsorgan i Europa\r\npå det försvarsindustriella området. I första hand\r\ntalar man om The Independant European\r\nProgramme Group, IEPG. Det är en\r\nsamarbetsgrupp som består av europeiska NATO-\r\nländer förutom Island. Den här gruppen har till\r\nsyfte att utveckla och producera vapen. Det kan ju\r\nknappast kallas att förhålla sig militärt oberoende\r\ntill en allians när man nu vill söka kontakter med\r\nallierade stater och deras utveckling av\r\nförsvarsmateriel.</pre><pre>Varken utrikesutskottet eller försvarsutskottet\r\nkommenterar förslaget om att överväga samarbete\r\nmed IEPG. Jag tycker att man kunde ha gjort\r\ndetta. Borde inte riksdagen diskutera en sådan\r\nviktig kursändring? Det är ändå allvarligare att man\r\ninte bara överväger, utan man har faktiskt redan\r\ntagit kontakter och ansökt om ett samarbete med\r\nIEPG. Men NATO-länderna har ställt sig\r\ntveksamma till att Sverige skulle ingå i gruppen.\r\nFör övrigt är Sverige det första neutrala land som\r\nhar ansökt om ett sådant samarbete.</pre><pre>Bofors vision är att vara ledande när det gäller att\r\nleverera vapen till världens länder. Min vision är att\r\nSverige skall vara ledande när det gäller aktivt\r\nfredsarbete och att bidra till att konflikter löses med\r\nfredliga medel. Då kan vi inte tillsammans med\r\nTurkiet vara de enda stater i Europa som ökar\r\nförsvarsanslagen.</pre><pre>Anf. 119  MARTIN NILSSON (s):</pre><pre>Herr talman! Ledamöter! Det har hänt ganska\r\nmycket sedan denna riksdag diskuterade\r\nförsvarspolitik och fattade försvarsbeslut senast.\r\nLäget i vår omvärld och det världspolitiska läget har\r\nförändrats oerhört. Det kalla kriget har ersatts av\r\ndemokrati, samförstånd och öppenhet. Ett helt nytt\r\nläge har uppstått.</pre><pre>I dag kan ingen peka ut vilka hot vi ser. Det har\r\nverifierats i den debatt som har pågått här under\r\ndagen. Den enda hotet som kan tänkas anges är\r\nosäkerheten i sig själv. Trots detta läge med\r\navsaknad av militära hot väljer regeringen, och\r\ntyvärr också mitt eget parti Socialdemokraterna,\r\natt satsa nya pengar utöver inflation och nuvarande\r\nram. Detta trots att övriga världen gör en helt\r\nannan bedömning av det säkerhetspolitiska läget.</pre><pre>Om man utgick från osäkerheten som ett allvarligt\r\nhot skulle alla andra länder i Europa ha exakt\r\nsamma utgångspunkt. Då skulle de också upprusta\r\noch öka sina kostnader för det militära försvaret.\r\nDet gör man de facto inte. Trenden just nu är\r\nminskade försvarskostnader eller eventuellt\r\noförändrade kostnader.</pre><pre>Trots att Sverige befinner sig i ett oerhört svårt läge\r\nbudgetmässigt, med stora budgetunderskott och\r\nstora nedskärningskrav på hela den sociala\r\nvälfärdssektorn, väljer regering, och tyvärr även\r\nopposition, att öka anslagen. Trots den folkliga\r\nopinion som Kent Carlsson redovisade här, där\r\n74 % säger nej till ökade försvarsanslag, ökar man\r\nanslagen. Om man skall göra en jämförelse med\r\nhur EG-frågan behandlats i Sverige, framstår den\r\nnästan som ett demokratiskt föredöme.</pre><pre>Man kan ju diskutera vilka orsaksgrunderna till den\r\nhär satsningen är. Det finns ett par partier som\r\nredan i valrörelsen låste upp sig oerhört. De har låst\r\nupp sig historiskt för att i varje läge vilja satsa på\r\nförsvaret, oavsett vilket hotläge vi ser runt omkring\r\noss. Moderaterna är självfallet de främsta\r\nföreträdarna för detta. Det är ingen hemlighet att\r\nregeringspartierna har varit djupt splittrade.\r\nFolkpartiet drev en helt annan linje innan valet. I\r\ndag är säkert inte heller Folkpartiets väljare glada.\r\nDe låsta positionerna inom partierna är en av\r\norsakerna.</pre><pre>Man kan också konstatera att de lokala\r\nbefolkningsopinionerna och professionens tryck\r\nantagligen är andra orsaker. Professionen har\r\ndiskuterats en hel del här i riksdagen i dag. Det har\r\ndiskuterats på vilket sätt de styr försvarsbeslutet\r\noch på vilket sätt de egentligen har en oerhörd makt\r\növer vilka beslut som kommer att fattas.</pre><pre>När det gäller den lokala opinionen tror jag att\r\nsamtliga ledamöter i den här kammaren har varit\r\nganska utsatta och har ganska stor kännedom om\r\nvad lokala opinioner förmår att göra. Om riksdagen\r\nenbart skulle utgå från dessa opinioner, skulle vi ha\r\nkvar vart enda regemente och helst bygga tre nya i\r\nvarje medelstor kommun.</pre><pre>Det hemska är inte att människor har kommit upp\r\ntill Stockholm från orter med nedläggningshotade\r\nregementen. De har vallfärdat hit med sina\r\noverheadpapper och sina kompendier. Det hemska\r\när att t.o.m. de städer som aldrig har diskuterats\r\neller varit utsatta för nedläggningsrisker också\r\nkommer upp för säkerhets skull. Det finns ett\r\noerhört tryck här. Tyvärr måste man nog säga att\r\nSveriges försvarspolitiker, varken i försvarsutskott\r\neller på försvarsdepartementet har vågat ta tag i\r\ndetta. De har inte vågat lägga upp motbild och\r\nbemöta detta.</pre><pre>Grunden för den svenska försvarspolitiken borde\r\nhandla om den hotbild, det säkerhetspolitiska läge\r\nvi ser runt omkring oss. Kent Carlsson redovisade\r\nhär förut att i dag är hotbilden inte främst militär.\r\nDen har andra grunder och karaktärer. Det rör sig\r\nom befolkningskriser, miljöproblem, hungersnöd,\r\nfolkomflyttningar, kris inom andra militära styrkor\r\nosv. Det har i princip inte nämnts någonting om\r\ndetta, varken i propositionen eller betänkandet.\r\nDet har inte föreslagits några konkreta åtgärder.\r\nDet är egentligen inte så underligt.</pre><pre>När militärer och försvarsbyråkrater skall skriva en\r\nproposition och ett betänkande är man inte\r\nfostrade till att göra den bedömningen. Militärer\r\nhar ett militärt utgångsläge. Det kan man inte lasta\r\ndem för. Men det är litet fel och svagt av oss\r\npolitiker att vi inte vågar bryta den metoden och att\r\nvi inte vågar gå in och peka på alternativa hot osv.</pre><pre>Vi är sex socialdemokrater som har lagt en\r\nmotmotion Fö34. Jag vill passa på att i det här\r\nsammanhanget göra samma yrkande som Kent\r\nCarlsson. Det innebär i princip att vi säger ja till ett\r\nnollbud. Det handlar inte om att vi vill nedrusta,\r\nutan det handlar om att vi vill satsa samma pengar\r\nsom vi har i dag plus inflation eftersom att vi vill\r\navvakta och se vad som händer.</pre><pre>Vi säger nej till den teknikutvecklingsfaktor som\r\nmed säkerhet kommer att innebära en konstant\r\nutgiftsökning, vilket också sannolikt kommer att\r\nvara inflationsdrivande. Tji fick de moderata\r\npolitiker som ville sänka skatten! Det blir\r\nantagligen inte så mycket med det, eller så blir det\r\nett ökat budgetunderskott.</pre><pre>På kort sikt vill vi förändra fredsorganisationen. Vi\r\ntror att det också är nödvändigt att gå längre än vad\r\nsom föreslås i den socialdemokratiska motionen,\r\näven om den går åt rätt håll. Det är ingen\r\nomöjlighet att gå ner till tio brigader. Det är\r\ntvärtom antagligen nödvändigt om vi skall ha\r\nmöjlighet att satsa på kvalitet, och det har varit\r\nledstjärnan i hela denna debatt. Tyvärr har vi inte\r\ngått tillräckligt långt, eftersom vi har varit utsatta\r\nför tryck.</pre><pre>På lång sikt måste man börja diskutera vilket slags\r\nförsvar som Sverige har störst nytta av. Det har inte\r\ndiskuterats mycket. Vi har varit inne litet på den\r\nfrågan. Vi har i vår motion pekat på att vi inte tror\r\natt det är det stora plattformsförsvaret med JAS,\r\nstridsvagnar och ubåtar som är det intressanta. Vi\r\nvet inte om det är troligt att Sverige skulle bli utsatt\r\nför något slags stort invationskrig med front-mot-\r\nfront-strider.</pre><pre>Vi är inte militärer, och vi har självfallet inte den\r\nkunskap om vad som man i alla lägen borde ha.\r\nDäremot borde dessa tankegångar förts fram och\r\ndiskuterats, men det har man inte gjort. Den\r\ndebatten har inte förts, och inte heller detta är i\r\nförsvarsbudgetens intresse.</pre><pre>Den enda av de heliga kor som egentligen har varit\r\nuppe till debatt är något som vi i grund och botten\r\ninte diskuterar i dag, men som vi kommer tillbaka\r\ntill så småningom. Det handlar om\r\nvärnpliktsfrågorna och den diskussion som förts om\r\ntotalförsvarsplikten. Det är bra att vi där har\r\nlyckats nå fram till en konstruktiv lösning. Det visar\r\njust på vikten av att göra omprövningar och våga\r\ndiskutera hur vi skall kunna lyckas upprätthålla\r\ndemokratiska krav och ha kvar pliktsystemet. Vi\r\nhar ju ändå ett pliktsystem som inte tvingar oss till\r\nonödigt höga försvarskostnader, och vi kan\r\ndessutom stärka det civila försvaret.</pre><pre>Det finns ytterligare en punkt där vi har riktat kritik\r\nmot detta förslag. Det rör sig om det sätt på vilket\r\nman har behandlat det civila försvaret. Just inom\r\ndet civila försvaret finns det oerhört stora problem\r\nsom måste lösas och diskuteras. Men tyvärr finns\r\ninte heller här några lösningar. I dag har många av\r\ndet civila försvarets uppgifter lagts över på\r\nkommunerna och blivit kommunaliserade.\r\nDäremot har inte finansieringen och inte heller\r\npengarna blivit det.</pre><pre>Vi ser i dag hur många kommuner negligerar de\r\nkrav som riksdagen ställer. Detta har inte\r\ndiskuterats. De internationella civila hoten, som\r\nKent Carlsson var inne på, har inte heller tagits\r\nmed. Jag tycker därför att betänkandet är\r\nofullständigt. De frågeställningar som är viktiga är\r\ninte med. På något sätt kan man få intrycket av att\r\ndetta är det förra försvarsbeslutet, som omskrivits\r\nlitet grand för att passa år 1992, och något som man\r\ngjort i stället för att försöka formulera svar på de\r\nnya frågorna. Det tror inte jag är rätt metod. Det\r\nbehövs nya tankar och nya lösningar.</pre><pre>Med detta vill jag yrka bifall till de yrkanden som\r\nKent Carlsson har avgivit.</pre><pre>Anf. 120  HENRIK LANDERHOLM (m)\r\nreplik:</pre><pre>Herr talman! Jag tackar Martin Nilsson för hans\r\nanförande. Han beskriver världen med en ganska\r\nstor och bred pensel med rosa färg, en värld präglad\r\nav demokrati, samförstånd och öppenhet. Jag kan\r\nge en bild av en annan värld, en värld av osäkerhet,\r\ndär risken för storkrig har minskat, men där\r\nsmåkrigen faktiskt finns runt omkring oss. I vårt\r\nnärområde finns politisk instabilitet med snabba\r\nskiftningar. Det är framför allt en värld där de\r\nmilitära resurserna i vårt närområde är fortsatt\r\nstora.</pre><pre>Jag skulle vilja be Martin Nilsson att tänka på\r\nskillnaden mellan politiska och militära hot. Visst\r\nhar det direkta politiska hotet i form av\r\nexpansionism i vårt närområde och snabbt\r\nanvändbara militära styrkor som kan användas mot\r\nvårt land minskat. Men så länge vi kan se stora\r\nmilitära styrkor i vårt närområde måste vi absolut\r\nupprätthålla ett starkt försvar.</pre><pre>Vi måste lära oss att skilja mellan militära och\r\npolitiska hot. Politiska hot kan skifta mycket\r\nsnabbt. De kan skifta under några dagar, som vid\r\nsovjetkuppen i augusti och september, under\r\nveckor och månader. Att bygga upp förlorad militär\r\nkapacitet tar inte veckor eller månader. Det tar år\r\noch decennier att utbilda soldater och utveckla\r\nvapensystem för framtiden. Det är därför som vi\r\näven för framtidens säkerhet behöver ett starkt\r\nförsvar.</pre><pre>Även om vi kan se många positiva tecken skall vi\r\nkomma ihåg att det även i vår omvärld kommer att\r\nvara de vassaste vapensystemen --\r\nmarininfanteribrigader,\r\nluftlandsättningsdivisioner, modernt jakt- och\r\nattackflyg -- som kommer att skrotas sist, de som\r\när mest användbara och starka som försvar mot en\r\ntänkbar angripare.</pre><pre>Jag skall anknyta till det som Hans Lindblad\r\ntidigare sade. En av de viktiga anledningarna till att\r\nvi vill satsa 7,3 miljarder under dessa fem år och\r\nSocialdemokraterna vill satsa 3,8 miljarder, vilket\r\nockså är en ökning av försvarsanslaget, är att de\r\nländer i vår omvärld som nu kan hösta in\r\nnedrustningens frukter, efter att ha upprustat under\r\nen stor del av 80-talet, har ett mycket bättre läge.\r\nDe har redan köpt stridsvagnar, nya ubåtar, i de fall\r\nde har behövt dem och nya jaktflygplan. Det har\r\ninte vi kunnat göra, och därför måste vi genomföra\r\nden moderniseringen nu.</pre><pre>Jag är ledsen att behöva höra det försåtliga talet om\r\natt vi skall få ett vassare försvar med hög kvalitet i\r\ndessa tio brigader, dvs. 50 000 man, som skall\r\nutgöra vår fältarmé, när vi inte skall köpa nya\r\nstridsvagnar, något som är en förutsättning för att\r\nkunna föra effektiva markstrider, när vi inte skall\r\nköpa JAS och inte skall köpa nya ubåtar. Jag undrar\r\nverkligen om Martin Nilsson har tänkt efter vilka\r\nmilitära styrkor som faktiskt finns kvar och som\r\nkommer att finnas kvar under överskådlig framtid.</pre><pre>När stridsvagnarna smids om till plogbillar, skall jag\r\nvara den förste som står i denna kammare och\r\nsäger: Nu är det dags att dra ner våra\r\nförsvarsansträngningar.</pre><pre>Anf. 121  MARTIN NILSSON (s) replik:</pre><pre>Herr talman! Det är fint det, Henrik Landerholm.\r\nI grunden håller vi med varandra. Jag håller med\r\nom att det finns en instabilitet i världen, och vi har\r\ninte sagt någonting annat. Instabiliteten är ett\r\nproblem. Vi säger också i våra motioner och förslag\r\natt vi inte vill avrusta, utan vi vill ha kvar samma\r\nsumma pengar till det militära försvaret som\r\nsådant.</pre><pre>Men vi måste ju också diskutera hur vi bäst kan\r\nmotarbeta och förebereda oss för de hot och den\r\ninstabilitet vi ser. Det är detta som Kent Carlsson\r\noch jag här har försökt diskutera, nämligen vilka\r\nhotbilder vi ser och hur vi bäst skulle kunna möta\r\ndem. Då måste man tyvärr konstatera att det inte\r\nförst och främst är fråga om militära medel. De\r\npengar som vi lägger på militära medel skulle vi\r\nsannolikt kunna få ut mer av genom andra\r\nsäkerhetspolitiska åtgärder.</pre><pre>Tyvärr är ni inte -- herr Landerholm, som tillhör\r\nden profession som jag tidigare talade om -- rätt\r\npersoner för att komma till rätta med de problem vi\r\nser i dag. De är i grund och botten inte militära.\r\nMan kan alltid vilja ha mer pengar till försvar och\r\nolika angelägna åtgärder. Det tycker också jag\r\nskulle vara mycket fint och bra. Men nu har det\r\nsvenska samhället inte obegränsat med resurser.\r\nDet borde inte minst Henrik Landerholm veta, som\r\när anhängare av stora skattesänkningar i samhället.</pre><pre>För att klara välfärden och de grundläggande\r\nuppgifter som finns i samhället, måste vi faktiskt\r\nkunna prioritera, och då kommer inte detta högst\r\nupp på dagordningen. Det finns andra saker som är\r\nmer angelägna. Satsar vi dessa 7,3 miljarder, plus\r\nteknikutvecklingsfaktorn, har vi bundit oss för\r\nhögre utgifter inte bara för denna femårsperiod\r\nutan även längre fram i tiden.</pre><pre>Självfallet kan man som borgerlig\r\nmajoritetsföreträdare tycka att det är fint med\r\nstörre försvarskostnader. Men detta kommer\r\ntillsammans med exempelvis vårdnadsbidrag och\r\nde skattesänkningar ni nu genomför att leda till att\r\nvi så småningom kommer att urholka välfärden\r\nännu mer, och vi kommer att ha kvar ett högt\r\nskattetryck. Det är möjligt att det är detta ni\r\nönskar. Men jag tror inte att det är vad majoriteten\r\nav svenska folket önskar, nämligen att rasera\r\nvälfärden för att vi skall ha råd att öka\r\nförsvarskostnaderna och exempelvis införa\r\nvårdnadsbidrag.</pre><pre>Anf. 122  HENRIK LANDERHOLM (m)\r\nreplik:</pre><pre>Herr talman! Martin Nilsson gör samma misstag\r\nsom hans partikamrater gör när de byter\r\nargumentation från motion till reservation. Martin\r\nNilsson byter argumentation från från anförande\r\ntill replik genom att helt plötsligt säga att det nu inte\r\när hotbilden som skall styra försvarets inriktning\r\noch omfattning, utan i första hand de begränsade\r\nekonomiska resurserna. Hur Martin Nilsson skall\r\nförklara den logiska kullerbyttan vet jag inte.</pre><pre>Jag säger det igen: Martin Nilsson målar upp en\r\nannan säkerhetspolitisk bild än den som alla partier\r\ngemensamt utom vänsterpartiet har kommit\r\növerens om och som finns beskriven här i\r\nförsvarspropositionen. Osäkerheten, den politiska\r\ninstabiliteten och småkrigen är viktiga faktorer, och\r\ndet militära hotet kvarstår. Även om det politiska\r\nhotet -- den politiska riskbilden, om vi så kallar\r\ndet -- i dag ter sig ganska mycket snällare än vad\r\nden har gjort under en stor del av 80-talet, tycker\r\njag att det är falskt av Martin Nilsson att beskriva\r\nvår omvärld som en omvärld med enbart\r\ndemokrati, samförstånd och öppenhet, när dessa\r\nmilitära resurser fortfarande finns kvar.</pre><pre>Jag menar att vi måste anpassa vårt militära försvar\r\nefter i första hand de militära resurser som finns i\r\nvår omvärld och först i andra hand efter de ganska\r\nflyktiga och snabba politiska förändringar som kan\r\nske.</pre><pre>De pengar som vi nu satsar på försvaret är inga\r\ngigantiska summor. Det är inte så fruktansvärt stor\r\nprincipiell skillnad mellan regeringens satsningar\r\noch den socialdemokratiska oppositionens\r\nsatsningar. Oppositionen vill satsa 3,8 miljarder och\r\nregeringen vill satsa 7,3 miljarder. I summan 7,3\r\nmiljarder ingår faktiskt den\r\nteknikutvecklingsfaktor som Martin Nilsson\r\nhävdade skulle ligga utanför.</pre><pre>Nästa gång vi fattar ett försvarsbeslut, oavsett om\r\ndet blir 1995, 1996, eller 1997, skall jag vara den\r\nförste att ta en ny debatt med Martin Nilsson och se\r\nom de moderna stridsvagnar som fortfarande\r\nsprutas ut ur ryska stridsvagnsfabriker har smitts\r\nom till plogbillar. Då skall jag vara den förste i\r\nkammaren att säga att Martin Nilsson fick rätt, vi\r\nkunde nedrusta. Men vi kan inte göra det nu.</pre><pre>Jag vill ha svar på frågan i min förra replik: Hur kan\r\nnågon någonsin påstå att vi får ett vassare försvar\r\nom vi inte köper JAS, inte köper nya stridsvagnar\r\noch inte köper nya ubåtar? Att kalla det för\r\nkvalitet, för ett vassare försvar, är att lura inte bara\r\nden opinion som lyssnar på vår debatt utan också\r\nkamraterna i kammaren. Hur ser detta ''vassare''\r\nförsvar ut?</pre><pre>Anf. 123  MARTIN NILSSON (s) replik:</pre><pre>Herr talman! Henrik Landerholm säger att han\r\nskulle vara den förste att om fem eller sex år ställa\r\nupp på att minska försvarsanslagen, ifall vi skulle se\r\natt rustningen minskar osv. Det skulle vara hemskt\r\nkul. Det skulle nämligen vara en totalt\r\nrevolutionerande nyhet bland moderata\r\nriksdagsledamöter. Jag tror inte att det har hänt\r\nnågon gång. Oavsett vilket läge vi har befunnit oss\r\ni har Moderaterna sagt att vi skall rusta upp. När nu\r\nomvärlden rustar ner, bryter ni helt plötsligt mot\r\nera principer och säger att vi inte alls skall följa\r\nomvärlden. Nu skall vi bilda en ny och helt egen\r\nlinje, dvs. vi skall öka omkostnaderna.</pre><pre>Henrik Landerholm menar att det finns en\r\nmotsättning i det jag säger, att å ena sidan hotbilden\r\nskall styra och å andra sidan välfärden skall styra.\r\nDet är självklart att jag säger det. Det gör ni också.\r\nOm ni hade fått bestämma helt fritt och säga att det\r\när en osäker värld som skall styra våra\r\nförsvarskostnader, skulle ni ha satsat hur mycket\r\npengar som helst, om ni hade haft dem. Men ni har\r\ninte de pengarna. Det finns andra angelägenheter i\r\nsamhället som vi måste sköta gemensamt via\r\nskattefinansiering.</pre><pre>Den avvägningen gör ni i propositionen och i\r\nmotioner precis lika mycket som vi gör den i vår\r\nmotion. Men vi kommer fram till att resurserna till\r\nstörre del borde läggas på välfärden och på att\r\nbearbeta hotbilden där vi ser den, dvs.\r\ninstabiliteten. Där finns också ett problem.</pre><pre>Ni säger att det finns en instabilitet i första hand i\r\nÖsteuropa. Ni delar vår syn att det rör sig om\r\nsociala problem i första hand, som kan leda fram till\r\nett auktoritärt samhällssystem i Östeuropa. Men ni\r\nvågar inte göra någonting åt det. Ni säger att det\r\nbästa sättet att motarbeta det är att satsa litet till på\r\nvårt eget militära försvar. Vi säger att det bästa\r\nsättet att åtgärda det är att satsa på bistånd där det\r\nbäst behövs, dvs. för tillfället i Östeuropa.</pre><pre>Det är mycket möjligt att vi skulle få ett vassare\r\nförsvar med JAS och nya stridsvagnar, men jag tror\r\ninte det. Jag tror att det är ett gammalt, klumpigt\r\nförsvarssystem. Men jag kritiserar inte först och\r\nfrämst det. Vad jag kritiserar är att\r\nförsvarsutskottet, framför allt den borgerliga\r\nmajoriteten, inte har vågat, inte velat ta\r\ndiskussionen om hur ett framtida försvarssystem\r\nskall se ut, om hur hotbilden har förändrats och om\r\nbehovet av ett nytt försvarssystem. Så länge ni inte\r\när beredda att ta den diskussionen här i kammaren\r\neller ute i samhället, kommer ni att måla upp en\r\nbild med bara två system, där det handlar om ja\r\neller nej, och det blir en oerhört förenklad\r\nförsvarsdebatt. Det tjänar varken Henrik\r\nLanderholm eller jag på, tyvärr.</pre><pre>Förste vice talmannen anmälde att Henrik\r\nLanderholm anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 124  IRÉNE VESTLUND (s) replik:</pre><pre>Herr talman! Jag inser naturligtvis att Martin\r\nNilsson inte har kunnat följa debatten i dess helhet\r\nunder dagen och i och med det kanske inte heller\r\nhar haft klart för sig vad vi socialdemokrater har\r\nhävdat under dagens lopp.</pre><pre>Jag avslutade mitt anförande med att säga att jag\r\ntycker, när vi nu talar om trendbrott, att det\r\nverkligen har skett ett trendbrott i dag. Vi tar t.ex.\r\nfram det civila försvaret. Men vi har också\r\ngemensamt beslutat om en kommitté för en\r\nutredning av det totala civila försvaret, och framför\r\nallt en uppföljning. Det är ändå någonting som vi\r\ngemensamt har kommit fram till och som jag tror\r\när mer väsentligt för den framtida diskussionen om\r\ntotalförsvaret än många andra resonemang.</pre><pre>Martin Nilsson tar också upp de säkerhetspolitiska\r\nhoten. Diskussionen mellan Henrik Landerholm\r\noch Martin Nilsson tänker jag inte lägga mig i. Men\r\njag vill nog framhålla att om det är några som har\r\nresonerat om de framtida säkerhetspolitiska hoten,\r\nså är det vi socialdemokrater i försvarsutskottet. Vi\r\nser bl.a. miljöhoten som en av de stora frågorna.\r\nSjälv pekade jag på bristen på rent vatten som\r\nkanske ett av de större hoten inför framtiden. Jag\r\ntog också upp andra saker, bl.a. konsekvenserna av\r\nde etniska och religiösa krig, eller skall vi säga\r\nhistoriskt grundade krig, som vi för närvarande ser\r\ni Centraleuropa. Allt detta kan få konsekvenser\r\nsom vi i dag inte riktigt kan räkna ut.</pre><pre>Jag tror att det måste finnas en öppenhet i\r\ndiskussionen om säkerhetspolitik. Det\r\nsäkerhetspolitiska resonemanget måste innehålla\r\nen helhetsbild. Jag vill inte dela den något\r\nförenklade syn som Martin Nilsson företräder här,\r\noch som även andra talare har företrätt.</pre><pre>Anf. 125  MARTIN NILSSON (s) replik:</pre><pre>Herr talman! Jag delar Iréne Vestlunds syn på ett\r\npar områden. Jag menar också att\r\nSocialdemokraterna delvis har en bättre syn, både\r\nvad gäller beskrivningen av det civila försvaret och\r\nden säkerhetspolitiska hotbilden som finns i dag.\r\nJag håller med henne. Utskottsgruppen har skrivit\r\nbra reservationer. Jag är nöjd med att ni har avgett\r\ndem. Men tyvärr går de inte tillräckligt långt.</pre><pre>Det kanske inte finns förutsättningar för att\r\ndiskutera detta och klara ut det så lätt. Men det som\r\ni dag känns viktigt för det civila försvaret är inte\r\nförst och främst en kommitté. Det skulle i första\r\nhand behövas lösningar på de resursproblem vi ser\r\nute i kommunerna i dag. Det är möjligt att en\r\nkommitté så småningom kan komma fram till\r\nsådana förslag.</pre><pre>Det är litet tragiskt att man satsar 7,3 nya miljarder\r\noch i princip inte lägger någon enda krona, eller\r\nväldigt begränsade resurser, på det civila försvaret.</pre><pre>Även när det gäller de säkerhetspolitiska hoten\r\nfinns en skrivning som är bättre än den skrivning\r\nden borgerliga majoriteten har förmått prestera.\r\nMen tyvärr leder inte heller den någonstans. Det är\r\nen skrivning som är till intet förpliktigande. Den\r\nleder inte till några nya resurser eller något nytt\r\nförhållningssätt i den praktiska politiken. Det är en\r\nbra skrivning. Men det fordras kanske litet mer än\r\nså. Jag hoppas att det blir nästa steg i den\r\nsocialdemokratiska försvarsutskottsgruppen, att\r\nman kommer längre.</pre><pre>Anf. 126  IRÉNE VESTLUND (s) replik:</pre><pre>Herr talman! Detta med förhållningssätt tycker jag\r\när mycket intressant. Dessutom är det intressant\r\nhur man för en sådan här debatt. Jag tror nog,\r\nMartin Nilsson, att det är viktigare att gå ut och\r\ndiskutera dessa saker på plats, ute i kommunerna,\r\nför att också resonera om hur kommunerna\r\nfördelar de statliga bidragen. De statliga bidragen\r\nkommer ju att bli annorlunda konstruerade nu.</pre><pre>Jag är medveten om att Kommunförbundet och\r\nregeringen inte har kommit överens särskilt väl om\r\nde ekonomiska ersättningarna. Det har varat under\r\nganska många år. Men det har också att göra med\r\natt kommunerna inte alltid kanske har haft klart för\r\nsig att fredstida beredskap också gäller för krig.\r\nMan har hela tiden sagt att elavbrott, bekymmer\r\nmed vatten, värme, sjukvård osv. har med\r\nkrigssituationen att göra, och då skall staten betala.\r\nMen det fredstida samhället måste också vara\r\nrobust och klara av dessa saker.</pre><pre></pre><pre>Jag är medveten om att en utredning inte kommer\r\natt klara av detta, men jag är övertygad om att en\r\nmycket klar diskussion mellan kommunala\r\npolitiker och oss försvarspolitiker måste komma till\r\nstånd för att man skall se helheten.</pre><pre>Det är ingen lätt materia, det vet vi, inte minst när\r\nman också har andra prioriteringsdiskussioner som\r\njag väl inser är ännu nödvändigare och hårdare. Då\r\nkan det vara lätt att skjuta ifrån sig det här.</pre><pre>Jag tog ett exempel på förmiddagen. Det är den\r\nsituation man har i en kommun uppe i Dalarna, där\r\nhela dricksvattentäkten blivit förgiftad. Vad gör\r\nman där? Det kan hända många kommuner i\r\nframtiden. Det är ett av de faktiska miljöhot som\r\nfinns nära inpå oss.</pre><pre>Den diskussionen tror jag Martin Nilsson och jag\r\nkommer att klara ut tillsammans. Man skall inte\r\ntala om korståg i detta sammanhang, men vi kan väl\r\nflagga för det.</pre><pre>Anf. 127  MARTIN NILSSON (s) replik:</pre><pre>Herr talman! Vi hoppas det. Jag tror att Iréne\r\nVestlund och jag är överens i mycket. Problemet är\r\natt saken diskuterats i många år men inte kommit\r\nnågonstans. Det vi ser i dag är det problem Iréne\r\nVestlund tar upp, att kommunerna tvingas\r\nprioritera mellan olika verksamheter. Då ligger\r\ntyvärr inte det civila försvaret så högt.</pre><pre>Vi får hoppas att regeringen kommer med något\r\nslags rättighetslag även på detta område. Det\r\nbrukar man vara rätt duktig på annars.</pre><pre>Anf. 128  PEHR LÖFGREEN (m):</pre><pre>Herr talman! Sveriges flygvapen står inför\r\ngenomgripande förändringar. Flygvapnets\r\nbetydelse har kommit alltmer i fokus tack vare de\r\nsenaste årens internationella händelser. Tålighet\r\noch avancerad teknik har visat sig överlägset i ett\r\nmodernt krig.</pre><pre>Sammanbrottet i Östeuropa har medfört att den\r\nstabilitet som Warszawa- och NATO- pakterna\r\ntrots allt stod för, inte längre finns. Som exempel\r\nkan man peka på motsättningarna inom det gamla\r\nSovjetunionen, sammanbrottet och inbördeskriget\r\ni Jugoslavien. Enligt flera bedömare är risken stor\r\natt den konflikten kan sprida sig till resten av\r\nBalkan.</pre><pre>Det är en mycket allvarlig felbedömning att tro att\r\nkrigsrisken minskat i vårt närområde på grund av\r\nupplösningen av Warszawapakten och\r\nnedrustningen i Centraleuropa. Motsättningarna är\r\ntydligare än någonsin, och sannolikheten för\r\nväpnade konflikter är större än tidigare. Behovet\r\nav ett starkt och effektivt flygvapen har blivit\r\nviktigare än tidigare. Därför är det för tidigt att\r\ngöra stora nedskärningar, nedläggningar eller\r\nomflyttningar av det svenska flygvapnet utan att\r\nsamtidigt göra en bedömning av de\r\nsäkerhetspolitiska konsekvenserna.</pre><pre>Under de senaste tio åren har flygvapnet satsat\r\nmycket på att bygga upp ett ''tåligt'' system. Vi har\r\nförändrat vår basfilosofi till att, i krig, ha så stor\r\nspridning av materiel och personal som möjligt.\r\nÖB:s direktiv om försvarets organisation, att\r\narbeta så ''krigslikt'' som möjligt i fred, för att\r\növergången till krig skall kunna genomföras så\r\nsnabbt och enkelt som möjligt, innebär att\r\nflygvapnet måste finnas nära de baser man kommer\r\natt använda i krig.</pre><pre>Besluten om flygvapnet och framför allt vår\r\nframtida organisation måste grundas på\r\nmöjligheten att hävda vårt luftrum, att bibehålla en\r\nhög incidentberedskap och en effektiv\r\nhavsövervakning.</pre><pre>F 13 i Norrköping spelar en viktig roll för vår\r\nnärvaro i det strategiskt viktiga Östersjöområdet.\r\nAtt från andra flygflottiljer bedriva samma\r\neffektiva spaningsflygverksamhet är omöjligt.</pre><pre>Eftersom F 13 alltid bedömts ligga inom ett\r\nstrategiskt viktigt område har omfattande\r\ninvesteringar gjorts här de senaste tre åren.\r\nBerghangaren, en av Sveriges två, är bl.a.\r\nförberedd för JAS 39 Gripen.</pre><pre>Sammantaget innebär detta att F 13 är en av\r\nSveriges modernaste flygflottiljer. Flottiljens läge,\r\nuppgifter och kompetensnivå gör F 13 till ett av\r\nSveriges viktigaste flygförband. En nedläggning av\r\nF 13 skulle avsevärt försämra Sveriges möjligheter\r\natt effektivt övervaka ett av norra Europas\r\n''hetaste'' områden med en kraftig militär närvaro.</pre><pre>Tyvärr har den tidigare socialdemokratiska\r\nregeringen haft ett ganska ljumt intresse för de\r\nsvenska försvars- och säkerhetspolitiska frågorna.\r\nIntresset har varit mer inriktat på länder långt från\r\nEuropa. Urholkningen av försvarets resurser har\r\nlett till att vi bl.a. inte klarat skyddet av våra kuster.\r\nFörsvarets trovärdighet har naggats i kanten.\r\nSocialdemokraternas oförmåga att fatta de\r\nnödvändiga strategiska besluten om försvarets\r\nframtid har lett till att den nuvarande regeringen\r\ntvingas fatta en rad svåra beslut som dess värre\r\nkommer att påverka många människor.</pre><pre>Sammanslagningar och nedläggningar av förband\r\när nödvändiga. Om den tidigare\r\nsocialdemokratiska regeringen fattat de\r\nnödvändiga besluten hade effekten för de orter som\r\nnu drabbas kunnat lindras eller uteblivit helt.</pre><pre>Riksdagens beslut om vårt framtida flygvapen\r\nmåste fattas utifrån en säkerhetspolitik som bygger\r\npå vårt behov av skydd och säkerhet och inte av\r\nsysselsättnings- och regionalpolitiska skäl. Sådana\r\nbeslut kommer att undergräva flygvapnets\r\nmöjligheter att lösa sina uppgifter, dvs. försvara\r\nSverige i händelse av ofred.</pre><pre>Herr talman! För att riksdagen skall kunna fatta ett\r\nlångsiktigt beslut om vårt framtida flygvapen är det\r\nnödvändigt att chefen för flygvapnet tillsammans\r\nmed ÖB gör en plan för hur freds- och\r\nkrigsorganisationen skall se ut för att flygvapnet\r\nskall kunna lösa sina uppgifter effektivt. Det är\r\nnödvändigt att undvika förhastade beslut som leder\r\ntill en omfattande flyttkarusell av flygplan, materiel\r\noch människor och som kommer att kosta\r\nskattebetalarna ansenliga belopp.</pre><pre>En nedläggning av F 13 kommer att leda till en\r\nmycket omfattande flyttkarusell, eftersom\r\nhuvuddelen av verksamheten skall behållas i\r\nkrigsorganisationen.</pre><pre>F 13:s uppgifter är omfattande, eftersom man\r\ntidigare övertagit verksamheterna från fyra\r\nnedlagda flottiljer. Om F 13 läggs ner kommer\r\nnuvarande verksamhet att flyttas till F 16 i Uppsala,\r\nF 17 i Ronneby och F 6 i Karlsborg.</pre><pre>Från Ronneby flyttas spaningsdivisionen till\r\nKarlsborg. För att ge plats i Karlsborg kommer ett\r\nantal Attackviggen att flyttas till Söderhamn. F 16 i\r\nUppsala tar över ansvaret för baser, stridsledning\r\noch radarstationer. Så länge chefen för flygvapnet\r\nanser att ostkusten är värd att försvara kommer\r\nman att vara tvungen att ha personal stationerad i\r\nnärheten.</pre><pre>En flyttkarusell av denna omfattning är oerhört\r\nkostsam. Kostnaderna för att flytta materiel och\r\nmänniskor kommer att öka avsevärt. Detsamma\r\ngäller kostnaderna för flygspaningen, som nu\r\nbedrivs från F 13 och som kommer att tas över av\r\nF 6. Dessutom kommer försvarseffekten att\r\nminska, enligt chefen för flygvapnet vid hans besök\r\npå F 13 fredagen den 15 maj.</pre><pre>Eftersom Karlsborg även kommer att överta\r\nspaningen från Ronneby, kommer våra möjligheter\r\ntill effektiv havsövervakning att kraftigt försämras.\r\nDen ökade transporttiden för både jakt och\r\nspaningsflyg kommer att innebära att Sverige inte\r\nkan klara av en tillfredsställande incidentberedskap\r\ni norra och mellersta Östersjöområdet. ''Gotland'',\r\nSveriges hangarfartyg, lämnas utan\r\ntillfredsställande luftförsvar.</pre><pre>Kostnaderna för en avveckling av F 13, tillsammans\r\nmed den kraftiga försämringen av luftförsvaret\r\ninom Östersjöområdet, talar emot en nedläggning\r\nav F 13.</pre><pre>Det är nödvändigt att riksdagen bildar sig en\r\nuppfattning om hur flygvapnet skall vara\r\norganiserat, vilka förband vi skall ha kvar och var\r\ndessa skall vara placerade.</pre><pre>Alla delar inom flygvapnet skall beaktas,\r\ninvesteringskostnader, utbildning, administration,\r\nförsvarsuppgifter, etc.</pre><pre>Flygvapnets operativa delar skall vara\r\ndecentraliserade så långt som möjligt för att få\r\nbästa yttäckning. Däremot kan administrationen\r\nmycket väl centraliseras. I dag sköter i stort sett\r\nvarje flottilj sin egen adminstration. Här borde det\r\nfinnas stora möjligheter till rationaliseringar.\r\nAdministrationen för de olika flygförbanden borde\r\nkunna slås ihop till att klara tre--fyra flygförband.</pre><pre>Historiskt har Östersjön alltid varit strategiskt\r\nviktigt för många nationer. Förutom handel och\r\nsjöfart har den militära närvaron alltid varit\r\npåtaglig. Vi delar också Östersjön med många\r\nnationer, alla med samma rätt att färdas över havet\r\noch genom luften men också med samma skyldighet\r\natt respektera varandras suveränitet. Denna\r\nskyldighet har tyvärr inte varit en självklarhet,\r\nSverige har fått se sina gränser kränkta otaliga\r\ngånger. Genom vår närvaro i Östersjöområdet kan\r\nvi visa omvärlden att vi alltid kommer att hävda\r\nvårt territorium, att vi kommer att hävda vår rätt att\r\nfinnas där.</pre><pre>När nu riksdagen skall besluta om F 13:s framtid\r\nkommer riksdagen också att markera för\r\nomvärlden vår syn på det viktiga Östersjöområdet.</pre><pre>Bevara Sveriges suveränitet, slå vakt om F 13!</pre><pre>Jag yrkar bifall till regeringens proposition i den del\r\nsom avser bevarande av Kungl. Bråvalla flygflottilj\r\nF 13 samt avslag på utskottets förslag och samtliga\r\nmotioner och reservationer. Yrkandet finns utdelat\r\ni kammaren.</pre><pre>(Pehr Löfgreens yrkande hade följande lydelse:\r\nbeträffande nedläggning av Bråvalla flygflottilj\r\n(F 13) att riksdagen med bifall till proposition\r\n1991/92:102 i denna del samt med avslag på\r\nmotionerna 1991/92:Fö6 i denna del, 1991/92:Fö16\r\nyrkande 2, 1991/92:Fö21 i denna del, 1991/92:Fö28\r\nyrkande 23, 1991/92:Fö47 och 1991/92:Fö331\r\nyrkande 1 godkänner vad regeringen föreslagit.)</pre><pre>I detta anförande instämde Mona Saint Cyr och\r\nBirger Hagård (båda m).</pre><pre>Anf. 129  BRITT BOHLIN (s) replik:</pre><pre>Herr talman! Jag finner Pehr Löfgreens\r\nsäkerhetspolitiska bedömning milt uttryckt\r\nmärklig. Pehr Löfgreen torde stå tämligen ensam i\r\ndenna kammare om denna bedömning. Inget parti\r\ni denna kammare har gett uttryck för en sådan\r\nbedömning tidigare.</pre><pre>Jag föreslår att Pehr Löfgreen snarast vänder sig till\r\nsin egen försvarsminister och sitt eget parti för att\r\nfå rätsida på de frågeställningar han har kring den\r\nsäkerhetspolitiska bedömningen.</pre><pre>Hans resonemang leder honom fram till att vi i dag\r\növer huvud taget inte kan vidta några förändringar\r\ni grundorganisationen därför att det\r\nsäkerhetspolitiska läget anses så ''farligt'' just nu.\r\nJag skulle vilja påstå att det är precis tvärtom. Har\r\nvi någon gång i modern historia kunnat använda\r\ntidsuppehållet till att vidta förändringar i\r\ngrundorgansationen är det exakt just nu. Det är\r\nsåvitt jag förstår samtliga partier i riksdagen\r\növerens om.</pre><pre>Pehr Löfgreen känner oro för att vi inte skall kunna\r\nhävda luftrummet. Men det är inte med\r\nfredsflottiljer vi gör det, utan med våra divisioner i\r\nkrigsorganisationen. Dem har vi efter bästa\r\nförmåga försökt bibehålla på en hög standard. Det\r\ngäller också nästan alla partier.</pre><pre>Pehr Löfgreen talar om invsteringar på F 13. Jag\r\nhåller med om att F 13 är en modern, fin och bra\r\nflygflottilj. Problemet är att vi inte har några risiga,\r\nnedgångna flottiljer i flygvapnet i dag. Alla har en\r\ngod standard. Det är alltså tyvärr inget bra\r\nurvalsinstrument som Pehr Löfgreen hänvisar till.</pre><pre>När det gäller antalet flottiljer vill jag påstå att det\r\nkanske vore klokt av Pehr Löfgreen att diskutera\r\nden frågan med regeringskollegerna i Folkpartiet.</pre><pre>Får jag påstå att det resonemang om Gotlands\r\nluftförsvar som fördes i talarstolen är fullständigt\r\nfelaktigt. Jag skulle nästan vilja gå så långt att jag\r\nsade att Pehr Löfgreen borde fundera litet på\r\ndevisen för första divisionen på F 13: Utan spaning,\r\ningen aning. Är det så att Pehr Löfgreen inte har\r\ntillämpat någon spaning?</pre><pre>Anf. 130  PEHR LÖFGREEN (m) replik:</pre><pre>Herr talman! Först vill jag beklaga att jag hörde illa\r\nvad som sades av föregående talare, och det vore\r\nbra om det gick att tala litet tydligare. Jag hörde\r\nändå i stort sett vad det rörde sig om, och jag vill\r\nhävda att en incidentberedskap är mycket\r\nnödvändig. Vad jag i övrigt har sagt vidhåller jag.</pre><pre>Vi är tvungna att ha ett starkt försvar, ett starkt\r\nflygvapen. Ryssland är i dag en stat som består av\r\nmånga delstater, och det finns alltså möjlighet att\r\nprecis vad som helst kan hända, när som helst. Min\r\nuppfattning är att oron ute i världen är betydligt\r\nstörre än vad många vill framhålla.</pre><pre>Anf. 131  BRITT BOHLIN (s) replik:</pre><pre>Herr talman! Jag skall verkligen försöka att vara\r\ntydlig och klar. Mitt budskap till Pehr Löfgreen är:\r\nIncidentberedskapen skall inte förändras. Punkt.</pre><pre>Anf. 132  PEHR LÖFGREEN (m) replik:</pre><pre>Herr talman! Jag vidhåller vad jag har sagt i mitt\r\nanförande. Jag hoppas nu att flygvapnet skall få\r\nfortsätta att försvara det här landet.</pre><pre>Anf. 133  TORGNY LARSSON (s):</pre><pre>Herr talman! En lång dags debatt börjar närma sig\r\nsitt slut. Det har sagts mycket i dag, både sådant\r\nsom är värt att komma ihåg och sådant som vi\r\nkanske ganska snabbt glömmer. Det som somliga\r\ntalare ändå har kunnat ställa sig bakom är att det\r\nkalla kriget är slut. Det är inte det intryck man får\r\nnär man lyssnar på alla.</pre><pre>Det har i alla fall skett en dramatisk och positiv\r\nändring i de internationella relationerna i Europa.\r\nSovjetunionen är upplöst, och Warszawapakten\r\nexisterar inte längre. Tillbakadragandet av\r\nsovjetiska trupper och upplösningen av\r\nSovjetunionen har lett till en totalt förändrad\r\nsituation i Europa. En mycket kraftig\r\nkonventionell nedrustning pågår, liksom en kraftig\r\nnedrustning av kärnvapen.</pre><pre>Detta var några meningar i den motion nr 34 som\r\nföreträdare för de socialdemokratiska\r\nsidoorganisationerna -- Broderskapsrörelsen,\r\nSocialdemokratiska kvinnoförbundet och\r\nungdomsförbundet -- har skrivit under.</pre><pre>Det kan inte längre påvisas att det finns något\r\nverkligt militärt hot mot Sverige i dag. Varifrån\r\nskulle i så fall ett anfall kunna tänkas komma?\r\nVarken ÖB, regeringen eller utskottet kan ge något\r\nsvar på den frågan.</pre><pre>Vi lever alltså i en ny situation, vilket även utskottet\r\nåtminstone delvis medger. Den logiska slutsatsen\r\nav detta faktum borde rimligtvis vara att även\r\nSverige skulle kunna minska sina försvarsutgifter.\r\nÅtminstone borde vårt land kunna undvika att öka\r\nsina militära kostnader.</pre><pre>Det kalla krigets slut borde göra det möjligt att\r\nfrigöra stora resurser av olika slag. Det hade varit\r\nbra om vi nu hade kunnat ta chansen och använda\r\noss av den möjligheten.</pre><pre>Visserligen medger utskottet att den\r\nsäkerhetspolitiska utvecklingen innehåller många\r\npositiva element, men det framhåller samtidigt att\r\ndenna utveckling också innehåller stora\r\nosäkerheter. Därför kan man inte tänka sig varken\r\natt sänka militärutgifterna eller ens att behålla\r\ndessa på en oförändrad nivå.</pre><pre>Det finns ingen anledning att förneka att\r\nutvecklingen framöver kan innebära osäkerheter,\r\nmen utskottet drar fel slutsatser med anledning av\r\ndet. Den grundläggande frågan som bör ställas är\r\nom detta innebär ett hot mot Sveriges säkerhet. De\r\nkonfliktrisker som kan tänkas uppstå i form av\r\nsocial oro, etniska och nationella motsättningar kan\r\ninte i första hand mötas med militära metoder.</pre><pre>I stället är bistånd till ekonomisk utveckling,\r\nförsvar av mänskliga rättigheter och\r\nmiljösatsningar exempel på insatser som bör göras.\r\nDärför finns ingen anledning att realt höja de\r\nmilitära anslagen.</pre><pre>I dessa dagar presenterar en av mina\r\nmedmotionärer, Maj Britt Theorin, vid den stora\r\nkonferensen i Rio en FN-studie om hur militära\r\nresurser kan användas för att rädda och återställa\r\nmiljön.</pre><pre>Slutsatsen är att den ekonomiska ramen för det\r\nmilitära försvaret kan hållas oförändrad i\r\njämförelse med dagsläget. Försvarskostnaderna\r\nbör inte fortsätta att öka.</pre><pre>Herr talman! Det är mycket som man skulle kunna\r\nsäga med anledning av detta, men med hänsyn till\r\nden långa debatten nöjer jag mig med att i allt\r\nväsentligt instämma i det som Kent Carlsson och\r\nMartin Nilsson har sagt tidigare i debatten. Jag vill\r\nbara göra ett litet tillägg, en markering, och det\r\ngäller JAS.</pre><pre>Det har många gånger sagts, även i dag, att JAS är\r\nen gökunge i försvarsboet. Det tål att upprepas.\r\nJAS-projektet borde aldrig ha kommit till stånd. I\r\nden situation vi är i nu, borde riksdagen i dag fatta\r\nett beslut om att säga nej till delserie 2. Tyvärr\r\nkommer riksdagen inte att göra det, och jag\r\nbeklagar det, herr talman.</pre><pre>Jag instämmer i de yrkanden som Kent Carlsson\r\noch Martin Nilsson här har framfört.</pre><pre>Anf. 134  KARL-GÖRAN BIÖRSMARK\r\n(fp):</pre><pre>Herr talman! ''F 13 är inte utbytbart i försvarets\r\nnedläggningsprocess. 400 miljoner kostar det att\r\n''byta'' F 13 mot F 6 i Karlsborg. Och det inryms\r\ninte i försvarsbeslutets ramar.''</pre><pre>Det här sade försvarsminister Anders Björck i\r\nLinköping i april.</pre><pre>I maj var försvarsministern i Norrköping, och enligt\r\nNorrköpings Tidningar fällde han följande\r\nyttrande:</pre><pre>''Ett militärt sett felaktigt beslut. Så kommenterar\r\nen kritisk försvarsminister Anders Björck (m)\r\nförsvarsutskottets beslut på tisdagen att offra F 13 i\r\nNorrköping.'' Enligt Björck kostar utskottets\r\nbeslut flera miljoner mer än om F 13 fått vara kvar.</pre><pre>Regeringens proposition är ju klar: man föreslår en\r\nnedläggning av F 6 och ett bibehållande av F 13 --\r\ndetta av försvarspolitiska och ekonomiska skäl. Vi\r\nhar hört det av flera talare, och jag skall inte gå in i\r\ndetalj på det. Vi vet av den debatt som har varit\r\nvilka skälen är. Mina kamrater på Östgötabänken\r\nhar lagt fram dem mycket tydligt, nämligen Lars\r\nStjernkvist, Pehr Löfgreen, Inge Carlsson, Dan\r\nEricsson i Kolmården och Ingvar Björk. De har\r\nberättat om läget nära Östersjön, de gjorda\r\ninvesteringarna på F 13, ekonomin, de kortare\r\nflygtiderna i förhållandet mellan F 13 och F 6,\r\ntransportsträckorna om F 6 får behållas och F 13\r\nläggas ned.</pre><pre>Ett argument som har framförts flera gånger och\r\nsom naturligtvis är besvärande för oss som\r\nförsvarar F 13, är att ÖB och flygvapenchefen\r\nskulle ha förordat att F 13 skall läggas ned. Men jag\r\ntror att det kan vara skäl att påminna om att de\r\ngjorde det i ett läge när ''ÖB 92 komplement''\r\npresenterades. Jag undrar om de skulle ha gjort\r\nsamma bedömning i dag, när regeringen har\r\nföreslagit att en och en halv division AJ 37 skall\r\navvecklas. Hade flygvapenchefen och ÖB haft de\r\nfakta i målet, tror jag att det inte är en alltför djärv\r\ngissning att de skulle ha föreslagit att lägga ned F 6\r\noch behålla F 13.</pre><pre>Det tror jag hade blivit den logiska slutsatsen.</pre><pre>Men när den socialdemokratiska partimotionen\r\nlades fram blev det naturligtvis en rejäl dolkstöt för\r\nF 13. I den föreslogs just en nedläggning av\r\nNorrköpingsflottiljen. Då förstod vi nog litet till\r\nmans att det kanske skulle bli litet besvärligt att\r\nrädda F 13. Men hoppet fanns naturligtvis, och nu\r\nhängde det på utskottet och den här kammaren. Vi\r\nskall snart gå till beslut, och fortfarande finns\r\nnaturligtvis chans att vi kan följa propositionen,\r\nregeringen och försvarsministern.</pre><pre>I utskottet blev det en majoritet för ett\r\nbibehållande av F 6. Socialdemokraterna och Ny\r\ndemokrati fann varandra. Detta gjorde det\r\nnaturligtvis också besvärligt för de fyra borgerliga\r\nregeringspartierna att sedan gå vidare och föreslå\r\natt F 13 skulle vara kvar. Då skulle man inte få en\r\nnedläggning av någon flottilj. Det var den kniptång\r\nman satt fast i.</pre><pre>Jag frågar mig ändå: Var är de borgerliga\r\nreservationerna mot det här förslaget? När man\r\nfastnade för F 6 hade jag väntat mig att\r\nregeringsföreträdarna skulle ha reserverat sig till\r\nförmån för förslaget i propositionen.</pre><pre>I ett särskilt yttrande förklarar de fyra partierna sitt\r\nagerande. Det gör man mycket bra, tycker jag. Det\r\när bara synd att det är ett särskilt yttrande och inte\r\nen reservation.</pre><pre>I yttrandet skriver man på följande vis: ''Att\r\nKarlsborgs kommun skulle drabbas mycket hårt av\r\neffekterna av en nedläggning av F 6 är uppenbart.\r\nInte desto mindre talar starka krigsorganisatoriska\r\noch ekonomiska skäl för en nedläggning.\r\nNedläggning av något annat förband än F 6 sparar\r\nmindre pengar under försvarsbeslutsperioden och\r\nstämmer sämre överens med de prioriteringar\r\navseende krigsuppgifterna som i enighet beslutats i\r\navsnittet Säkerhetspolitiken och totalförsvaret.''</pre><pre>Bakom detta står utskottets ordförande och de\r\nborgerliga ledamöter som företräder\r\nregeringspartierna.</pre><pre>Det kunde naturligtvis ha blivit ett annat beslut, om\r\nt.ex. Ingvar Björk, som har talat väl för F 13 här i\r\ndag, också hade röstat på ett sådant sätt att vi kunde\r\nha bevarat F 13. Genom att yrka på och rösta för ett\r\nbibehållande av F 6 slog han -- och det måste han\r\nha varit medveten om -- undan benen för\r\nmöjligheterna att behålla F 13.</pre><pre>Hans Lindblad har också i debatten här i dag sagt\r\natt vilken flottilj som skall läggas ned -- F 6 eller\r\nF 13 -- inte objektivt kan fastställas. Jag vet inte\r\nriktigt vad Hans Lindblad menar med att det inte\r\nobjektivt kan fastställas. Hans Lindblad har talat\r\nom olika variabler, och på något sätt måste man väl\r\nändå kunna komma fram till vilket som är bäst att\r\nlägga ned -- F 6 eller F 13.</pre><pre>Enligt det särskilda yttrandet, som Hans Lindblad\r\nändå har ställt sig bakom, gör man bedömningen att\r\ndet från försvarspolitisk och ekonomisk synpunkt\r\nvore bättre om man behöll F 13 än F 6.</pre><pre>Vad man nu har gjort är att man har tagit andra\r\nhänsyn än försvarspolitiska. Utskottet skriver när\r\ndet gäller F 6: ''Utskottet har noga prövat\r\nregeringens förslag att lägga ned Västgöta\r\nflygflottilj F 6 i Karlsborg och därvid funnit att\r\növervägande skäl talar för att behålla flottiljen. Av\r\nbetydelse har härvid varit att Karlsborgs kommun\r\nskulle ha drabbats mycket hårt av effekterna av en\r\nnedläggning.'' Det är det första argument man för\r\nfram -- alltså ett arbetsmarknadspolitiskt, inte\r\nförsvarspolitiskt, skäl. På den punkten finns ingen\r\nreservation.</pre><pre>Utskottets ordförande, Arne Andersson, har här i\r\ndag lagt fram ett särskilt yrkande, och det är jag\r\nglad över att han har gjort. I det sägs att vad\r\nutskottet har anfört om friare former vid\r\nnedläggning av I 14 och P 6 jämväl bör innefatta de\r\nför nedläggning föreslagna förbanden F 13 och\r\nIng 1. Är det nu F 13 som kommer att läggas ned\r\nenligt beslutet här i dag är det naturligtvis bra.\r\nSkulle det bli F 6 som läggs ned kan ju F 13 utbytas\r\nmot F 6. Det är enligt vad jag förstår en motion av\r\nHans Lindblad som ligger till grund för detta\r\nyrkande.</pre><pre>Alla de brev och andra påstötningar som vi har fått\r\nfrån dem som nu är oroliga i Norrköping har vi\r\nnaturligtvis tagit intryck av. Men framför allt har\r\ndet, precis som Lars Stjernkvist har sagt här i dag,\r\nfunnits försvarspolitiska skäl. Enligt vad jag förstår\r\nblev Lars Stjernkvist egentligen aldrig rejält bemött\r\npå de konkreta punkter som han lade fram. Det är,\r\nsom det står i det särkilda yttrandet, den\r\nbedömning man borde ha gjort när man tog\r\nställning.</pre><pre>Jag skall slutligen bara läsa upp ett par saker som\r\njag har fått mig tillsända. En anställd skriver så här:\r\nOm F 13 i Norrköping läggs ned och all dess\r\nverksamhet flyttas förstår jag inte varför. Varför är\r\nvi, 530 civilanställda vid flottiljen, värda mindre än\r\n300 i Karlsborg, där dessutom den övervägande\r\ndelen av de civilanställda jobbar för hela\r\ngarnisonen. Alltså riskerar inte alla att bli helt\r\narbetslösa som här i Norrköping. Vi skall ut på en\r\narbetsmarknad som i dag består av 4 000 arbetslösa,\r\nmed varsel och förvarsel på ytterligare tusentalet --\r\nen kris som är jämförbar med textilkrisen här i\r\nstan. -- Skulle man nu ha arbetsmarknadspolitiska\r\nskäl för sin bedömning kunde man lika väl ha tagit\r\nde här argumenten.</pre><pre>Så här skriver en anställd som klagar över att de\r\nförsvarspolitiska motiven lyser med sin frånvaro:</pre><pre>Om vår Jakt var snabbare än tanken som Du tänker</pre><pre>Och var byggnad utav guld och ädla stenar blänker</pre><pre>Om vår berghangar var byggd så trygg och kostsamt\r\nstor</pre><pre>att faktiskt alla rymdes där, i hela staden där vi bor</pre><pre>Om vår spaning såg Moskva och ryssens Röda torg</pre><pre>Allt tycks väga lätt mot F 6 och Karlsborg.</pre><pre>Med det här, herr talman, yrkar jag bifall dels till\r\ndet yrkande som Pehr Löfgreen har lagt fram, dels\r\ntill ett som är utdelat på bänkarna och där jag yrkar\r\nbifall till det som har anförts i propositionen när det\r\ngäller F 6 i Karlsborg, dvs. beträffande\r\nbibehållande av Västgöta flygflottilj, mom. 76.</pre><pre>Anf. 135  HANS LINDBLAD (fp) replik:</pre><pre>Herr talman! Karl-Göran Biörsmark tog upp mitt\r\npåstående att man inte objektivt kan fastställa\r\nvilken flottilj som skall läggas ned. Jag sade att jag\r\nvar med i ''dödspatrullen''. När vi åkte runt och\r\ntittade på, jag tror det var sammanlagt 70\r\nmyndigheter -- både civila och militära -- använde\r\nvi samma sätt att räkna vid bedömningen; vi hade\r\nsamma räntor när vi beräknade kostnaderna för\r\ninvesteringar och samma siffror när vi beräknade\r\nvad avgångar och rekrytering etc. kostade. De\r\nekonomiska kostnaderna kan på det sättet\r\nberäknas objektivt.</pre><pre>Men när man skall avgöra vilken flottilj som skall\r\nläggas ned kan ett skäl vara att det på ett ställe är\r\nmera bullerstörningar. Ett annat skäl kan vara att\r\narbetsmarknaden på orten är större. Det är svårt att\r\nsätta siffror på sådana faktorer, eftersom det är\r\nvärderingar. En sådan fråga kan man aldrig\r\nbedöma objektivt, inte ens i efterhand.</pre><pre>Jag kan ta några exempel. Riksdagen fattade\r\nbeslutet att lägga ned I 11 i Växjö. Alternativet var\r\ndå I 16 i Halmstad. Jag kan inte ärligt säga att detta\r\nvar ett riktigt beslut. Jag kan t.o.m. personligen\r\nfinna flera argument som talar för ett beslut i\r\nmotsatt riktning.</pre><pre>Vi hade en gång -- jag har redan nämnt det\r\nexemplet -- att ta ställning mellan flottiljen i\r\nRonneby och den i Kalmar. Nedläggningen skedde\r\ni Kalmar, men objektivt sett kan man inte säga\r\nvilken som borde läggas ned.</pre><pre>Ett annat exempel som kan vara intressant nu var\r\nvägningen mellan F 13 i Norrköping och F 11 i\r\nNyköping. Det var alldeles uppenbart att\r\nbullerstörningarna var mycket större i Norrköping.\r\nF 11:s fält låg väldigt långt ut. Det fanns också\r\nberghangar och sådant som vägdes in. Men det som\r\nförmodligen gjorde att F 13 blev kvar var att man\r\nsade att Norrköping nyss drabbats av en stor\r\ntextilkris. Det var bara det att den dag tre år senare\r\nnär flottiljen lades ned stod man mitt uppe i en\r\nstålkris med risk för att hela Oxelösund skulle\r\nramla bort. Det som var rätt när beslutet fattades\r\ngällde inte längre när beslutet verkställdes.</pre><pre>Jag är själv från Gävle. Jag tycker naturligtvis att\r\ndet finns många skäl som talar för\r\nGästrikebrigaden, men jag kan inte säga att det är\r\nobjektivt och att det är fel att behålla regementet i\r\nSollefteå; Ådalen har redan nyligen förlorat ett\r\nträngregemente, länet blev av med ett\r\nluftvärnsregemente i Sundsvall för ett antal år\r\nsedan, och risken är ganska stor att KA 5 i\r\nHärnösand också försvinner.</pre><pre>Ingen har alltså rätt eller fel i sådana här frågor,\r\nutan alla för fram sina värderingar. Siffror och\r\nsådant kan man fastställa objektivt, men\r\nvärderingar kan inte göras objektivt. Det är det\r\nsom är politik -- man kan värdera regionalpolitik,\r\nmiljö, statsfinanser, värnpliktssociala faktorer etc.\r\npå olika sätt.</pre><pre>Det är klart att vi har tagit oerhört mycket hänsyn\r\ntill regionalpolitik i den meningen att man har lagt\r\nned nästan alla förband i storstäderna och bygger\r\nnya förband t.ex. uppe i Arvidsjaur dit de stackars\r\nvärnpliktiga får åka. Det har tagits väldigt litet\r\nvärnpliktssociala hänsyn från riksdagens sida under\r\ndet att man tagit stor hänsyn till regionala skäl.\r\nDetta är en värderingsmässig bedömning, men den\r\när inte felaktig i någon objektiv mening. Därför tror\r\njag inte att vi kan säga att det bombsäkert är riktigt\r\natt lägga ned den ena flottiljen och fel att lägga ned\r\nden andra. Jag är betydligt mer ödmjuk, därför att\r\njag har varit med om många sådana beslut.</pre><pre>Anf. 136  KARL-GÖRAN BIÖRSMARK (fp)\r\nreplik:</pre><pre>Herr talman! Jag respekterar Hans Lindblads\r\nödmjukhet och förstår resonemanget att det är\r\nsvårt att vara rent objektiv i detta och att väga\r\nfaktorerna i en vågskål och få fram en absolut\r\nsanning. Jag respekterar det. Men samtidigt har ju\r\nHans Lindblad varit väldigt vältalig när det gäller\r\njust hur man kan räkna med olika variabler, hur\r\nman kan ta in olika faktorer och väga dem mot\r\nvarandra. Det jag saknar här är just detta underlag,\r\nnär man nu ställer F 6 mot F 13. Det borde ha\r\nfunnits en bättre presentation av de variabler som\r\nHans Lindblad talar så vältaligt om. Då hade det\r\nkanske också varit lättare att ta ställning.</pre><pre>Den information som jag har fått ut av den här\r\ndebatten -- jag sitter inte i försvarsutskottet och\r\nägnar mig inte så mycket åt de här frågorna\r\nannars -- är att de här variablerna talar för F 13. Det\r\när vad jag har fått ut av den här informationen.</pre><pre>Tydligen är det så att Hans Lindblad själv har gjort\r\nsamma bedömning som jag, regeringen,\r\nförsvarsministern och många andra, nämligen att\r\nde här variablerna talar för F 13. Annars skulle ju\r\ninte Hans Lindblad skriva som han gör i det\r\nsärskilda yttrandet. Låt mig bara kort citera det en\r\ngång till: ''Inte desto mindre talar starka\r\nkrigsorganisatoriska och ekonomiska skäl för en\r\nnedläggning'' -- av F 6. ''Nedläggning av något\r\nannat förband än F 6 sparar mindre pengar under\r\nförsvarsbeslutsperioden och stämmer sämre\r\növerens med de prioriteringar avseende\r\nkrigsuppgifterna som i enighet beslutats i avsnittet\r\nSäkerhetspolitiken och totalförsvaret.'' -- Det är ju\r\nHans Lindblads egen bedömning, objektiv eller\r\nsubjektiv.</pre><pre>Ni skriver vidare i det särskilda yttrandet: ''Med\r\nbakgrund av att en majoritet motsatt sig\r\nregeringens förslag har vi tvingats acceptera den\r\nsocialdemokratiska partimotionens förslag -- -- --.''</pre><pre>Det är väl detta som har gjort att beslutet har blivit\r\nsom det har blivit. Om Hans Lindblad hade fått\r\ngöra dessa övervägningar med dessa variabler hade\r\ndet, om jag har förstått texten, blivit F 13 enligt\r\nHans Lindblads eget önskemål.</pre><pre>Anf. 137  HANS LINDBLAD (fp) replik:</pre><pre>Herr talman! Visst är det så. Men det finns ett\r\nalternativ som jag har vänt mig oerhört starkt mot,\r\nnämligen att man inte skall göra något alls utan\r\nbehålla båda. Då är det fredsorganisationen som\r\nstyr. Då skall det vara ytterligare två divisioner, och\r\ndet kostar, som jag har sagt tidigare, 2,5 miljarder.\r\nDet är alltså sex gånger mer än hela det belopp som\r\ngjorde att bombkapseln togs bort från attackflyget.\r\nDet är pengar som skulle kunna möjliggöra\r\nflygande radar eller jaktrobotar. Det kan inte vara\r\nrätt att i detta säkerhetspolitiska läge, då vi inte ser\r\nnågot stort hot i framtiden, lägga ned en väldig\r\nmassa mer pengar på bränsle och underhåll. Det är\r\ndetta som det de facto gäller.</pre><pre>Det som är olyckligt både nu och vid besluten\r\n1989/90 är att man inte tar in alla dessa variabler.\r\nDet är inte politikerna som säger att man skall väga\r\nin alla faktorer -- miljö, värnpliktssociala faktorer,\r\narbetsmarknadshänsyn, operativa faktorer etc. --\r\noch göra en vägning mellan de fem mest aktuella\r\nregementena och de tre mest aktuella flottiljerna\r\noch får stå för det. Det är i stället myndigheter som\r\ngör detta, och dessutom är det enmansmyndigheter\r\ndär det inte ens finns en styrelse, utan det är\r\narméchefen, flygvapenchefen och ÖB som har lagt\r\nfram detta.</pre><pre>Utskottet har sagt att man i principiellt håller med\r\nmig om det som jag har sagt i motionen och såvitt\r\njag förstår, om jag inte minns alldeles galet, gjort\r\nett tillkännagivande om att man nästa gång måste\r\nlåta politiker vara med i detta sammanhang. Det\r\ngjordes sista gången för tio år sedan. Men\r\nproblemet är att det beslutet fick så dåligt rykte.</pre><pre>Det var då fyra partier som var helt överens om vad\r\nman skulle lägga ned. Men det stoppades i\r\nregeringen, eftersom ÖB helt plötsligt ändrade\r\nuppfattning. Då följde regeringen naturligtvis\r\nÖB -- det handlade om det minsta motståndets lag.\r\nEtt parti skulle ha en kongress på ett av dessa\r\nställen, och därför gick det inte att lägga ned det\r\nregementet. Sedan blev det en uppgörelse mellan\r\ntvå partier. Därför gick det inte att lägga ned den\r\nmilostaben. Och vad som läggs ned struntar\r\nmyndigheterna i.</pre><pre>Alla talade illa om ''dödspatrullerna''. Men ni har\r\nrätt. Det är precis på samma sätt som ''mina\r\nmänniskor'' i Gävle tycker, nämligen att man inte\r\nhar blivit just bedömd.</pre><pre>Folk talar i denna kammare faktiskt ytterligt litet\r\nom det operativa och ytterligt litet om det civila.\r\nDet talas nästan bara om fredsorganisationen.\r\nFredsorganisationsfrågor måste också behandlas i\r\nett politiskt organ. Det är väl utomordentligt\r\nolyckligt.</pre><pre>Det var på samma sätt förra gången. Det blev som\r\nmyndigheterna hade föreslagit. Det gjordes de\r\nfacto ingen politisk bedömning. Det är också\r\nbekvämt för politiker att säga att man inte tar in\r\nytterligare någon, eftersom man då kan få skulden.\r\nPå något sätt skyller man ifrån sig. Nu skyller\r\npolitiker på myndigheter, och myndigheter skyller\r\npå politiker. Det är tyvärr på det sättet. Jag\r\nbeklagade detta förra gången, och jag beklagar det\r\nnu. Men jag är inte beredd att lägga 2 500 milj.kr.\r\nav skattebetalarnas pengar på att behålla en\r\norganisation i ytterligare fem år för att man skall få\r\ntitta på alternativen.</pre><pre>Anf. 138  KARL-GÖRAN BIÖRSMARK (fp)\r\nreplik:</pre><pre>Herr talman! Jag respekterar naturligtvis Hans\r\nLindblads ekonomiska resonemang. Något måste\r\ngöras, och jag ställer upp på att en flottilj måste\r\nläggas ned.</pre><pre>Vad jag beklagar är att Hans Lindblad med sin goda\r\nförmåga att argumentera inte har lyckats övertyga\r\nSocialdemokraterna eller Ny demokrati eller båda\r\ni försvarsutskottet hur man skulle hantera denna\r\nfråga. Det kanske var övermäktigt för Hans\r\nLindblad att övertyga dem. Bollen låg ju väldigt\r\nmycket hos Socialdemokraterna och Ny demokrati,\r\noch t.ex. hos Ingvar Björk som hade kunnat få\r\nvågen att tippa över åt andra hållet.</pre><pre>Det är litet tråkigt att höra att det är ett grunt\r\nunderlag. Jag har under debatten mer och mer\r\nförstått att det är ett relativt grunt underlag som\r\nligger till grund för besluten, och nu bekräftar Hans\r\nLindblad det igen. Det är förödande att Sveriges\r\nriksdag sitter och fattar beslut om nedläggning av\r\nen bra flygflottilj på ett grunt underlag.</pre><pre>När vi kommer hem skall vi alltså berätta för de\r\nanställda på F 13 att det egentligen var ett grunt\r\nunderlag och att det t.o.m. fanns en majoritet i\r\nriksdagen som ville bevara F 13 men att F 13 ändå\r\nläggs ned.</pre><pre>I detta sammanhang har Socialdemokraterna och\r\nNy demokrati en nyckelroll. Ny demokrati vill\r\nbevara F 13. Men genom sitt agerande föredrar\r\nman att behålla F 6 i stället för F 13. Det är de facto\r\npå det sättet. Ny demokrati kan säga att man vill\r\nbehålla båda, men genom sitt agerande vet man att\r\ngenom att behålla F 6 lägger man de facto ned F 13.</pre><pre>Anf. 139  STIG GRAUERS (m):</pre><pre>Herr talman! Den långa debatt som vi nu har fört\r\nhar praktiskt taget helt och hållet rört försvaret och\r\ndetaljer i försvaret. Vad jag emellertid saknat är\r\nsynpunkter på de övergripande bedömningar som\r\njag tror vore bra att väga in när\r\nförsvarspropositionen och betänkandet nu\r\nkommenteras.</pre><pre>Låt mig därför snabbt redovisa motiven för att ett\r\nbeslut nu behöver fattas och redovisa det som man\r\nskulle kunna kalla de dominerande idéer som legat\r\ntill grund för betänkandet och till sist beskriva de\r\nprinciper som väglett oss vid den politiska\r\nhanteringen.</pre><pre>Jag skulle först vilja säga att det är viktigt att betona\r\ndetta med hänsyn till att beslutet som sådant är ett\r\nsystemval som måste tas i sin helhet. Man kan, som\r\njag ser det, inte gripa ut skilda delar eller skilda\r\nkomponenter, eftersom man då mister en del av\r\nden samverkan som är målsättning för försvaret och\r\nför beslutet.</pre><pre>Motiven till att ett beslut nu måste fattas är dels att\r\nplaneringstiden nu har gått till ända, därmed\r\nbehöver ett beslut fattas för en ny planeringsperiod,\r\ndels att de tekniska, de militärstrategiska och de\r\nomvärldsspecifika villkoren har förändrats.</pre><pre>Till motiven för att ett beslut nu måste fattas skall\r\nockså fogas den för försvaret mycket olyckliga\r\nuppbromsningen av utvecklingen och planeringen,\r\nsom den tidigare regeringens oförmåga att\r\nförelägga riksdagen ett förslag inför ett\r\nförsvarsbeslut innebar.</pre><pre>Att den nya regeringen nu lyckats är en stor\r\nframgång för landet, men framför allt för försvaret\r\noch dess lednings möjligheter till framsynt\r\nplanering och utveckling av verksamheten.</pre><pre>Låt mig härefter gå över till att redovisa de\r\ndominerande idéer som präglat propositionen och\r\nbetänkandet.</pre><pre>Jag tror att det finns skäl att fördjupa sig i dessa,\r\neftersom såväl propositionen som betänkandet från\r\nförsvarsutskottet väckt stor debatt och stort\r\nengagemang i kommuner, bland berörd personal\r\noch i olika personalorganisationer och inte minst i\r\nledningarna för de berörda enheterna.</pre><pre>Den första idén med beslutet är att modernisera\r\nförsvaret. I debatten här i kammaren har detta\r\nkallats för kvalitetshöjning. För denna\r\nmodernisering krävs två åtgärder. Den ena är att\r\nförsvaret tillförs mer medel. Den andra är att\r\nstrukturella besparingar görs.</pre><pre>Betänkandet som vi har att ta ställning till i dag är\r\nså utformat att båda dessa åtgärder genomförs.\r\nDärmed får man medel till den avsedda\r\nmoderniseringen som i sak innebär att man ökar\r\nförsvarskraften.</pre><pre>Den andra idén som dominerat beslutet har med\r\nförsvarsstrategi att göra. En presumtiv fiende\r\nväntas inte anfalla med stora förband över svenskt\r\nterritorium, som man tidigare haft skäl att räkna\r\nmed. I stället inleds sannolikt ett anfall mot\r\nstrategiskt viktiga anläggningar, och därtill\r\növerraskande. Om inte försvaret står rustat för att\r\nmöta ett sådant strategiskt överfall, kan en fiende\r\nstrypa viktiga samhällsfunktioner av avgörande\r\nbetydelse för vårt land. Betänkandets utformning\r\nhar dominerats av risken för och möjligheten att\r\nmöta sådana strategiska överfall.</pre><pre>Den tredje dominerande idén har gällt luftförsvaret.\r\nI betänkandet har den idén beaktats genom\r\nsatsningar på JAS, på dess beväpning, på luftvärnet\r\noch dess utrustning. Det finns naturligtvis flera idéer\r\nsom har legat till underlag för beslutet och\r\nbetänkandet, men dessa har dominerat\r\npropositionen och betänkandet. Jag tycker att det\r\när viktigt att man har det klart för sig när man\r\ndiskuterar det förslag som i dag ligger på\r\nkammarens bord.</pre><pre>Avslutningsvis vill jag redovisa några av de\r\nprinciper som använts vid bedömningen av de\r\nstrukturella besparingsförslagen.</pre><pre>Motståndarna till strukturella besparingar, dvs. de\r\nsom uppvaktat kammarens ledamöter i brev och\r\ngenom olika manifestationer, har egentligen fört\r\nfram tre typer av argument. Det har varit\r\nekonomiska argument, det har varit\r\nmilitärstrategiska argument, och det har varit\r\npersonalpolitiska argument.</pre><pre>De ekonomiska argumenten eller motiven bygger\r\nså gott som utan undantag på nu gällande villkor,\r\ndvs. på ett historiskt underlag. Men det finns en\r\nannan aspekt som ofta används när t.ex.\r\nnäringslivet strukturrationaliserar eller genomför\r\nstrukturella omdaningar och fusioneringar. Man\r\nlägger helt enkelt ett beting, ett effektivitetsbeting\r\neller ett fusioneringsbeting, där man säger att efter\r\ndet att denna fusionering är genomförd skall den\r\nekonomiska effekten bli följande, och sedan talar\r\nman om hur många miljoner man förväntar sig att\r\nmyndighetschefen så att säga sparar in genom\r\nåtgärden. Det här beslutet kommer att följas av\r\nsådana beting, det har jag fått bekräftat. Därmed\r\nkommer de ekonomiska argument som förs fram av\r\nföreträdare för olika myndigheter som hotas av\r\nnedläggning inte att vara reella när genomförandet\r\nväl sker.</pre><pre>Det finns också militärstrategiska motiv. Jag måste\r\nsäga att det för en politiker har varit väldigt svårt\r\natt bedöma dessa. Företrädarna för de militära\r\nenheterna gör nämligen mycket mycket olika\r\nbedömningar av betydelsen av enheternas\r\ngeografiska placering. Jag har sagt mig när jag har\r\nhört detta, att om det inom den militära\r\nsakkunskapen förekommer så olika bedömningar,\r\nkan betydelsen av den geografiska belägenheten\r\ninte tillmätas alltför stort värde.</pre><pre>Sedan till floran av personalpolitiska argument,\r\nsom syftar till att förhindra avvecklingar och\r\nsamlokaliseringar. Alla personalpolitiska frågor\r\nskall ägnas uppmärksamhet och tänkas igenom\r\nordentligt, men samtidigt skall man komma ihåg att\r\nvi här i landet under årens lopp har skaffat oss stor\r\nerfarenhet av verksamhetsavvecklingar såväl inom\r\nförsvaret som inom näringslivet. De arsenaler av\r\nåtgärder som finns, som prövats och utvecklats,\r\nskall naturligtvis användas för t.ex. Lv 6, F 13 eller\r\nvilken enhet det nu må vara.</pre><pre>Med dessa kommentarer, herr talman, yrkar jag\r\nbifall till utskottets hemställan och noterar att vi nu\r\nhar valt en nödvändig ökning av landets\r\nförsvarskraft.</pre><pre>Anf. 140  STEFAN ATTEFALL (kds):</pre><pre>Herr talman! Europa befinner sig i ett nytt\r\nsäkerhetspolitiskt läge. De gamla\r\nstormaktsmotsättningarna har försvunnit.\r\nWarszawapakten är upplöst, och NATO söker en\r\nny, mer politisk roll. Samtidigt strävar Sverige efter\r\nmedlemskap i EG, och också i våra nordiska\r\ngrannländer diskuteras medlemskapsfrågan\r\nintensivt.</pre><pre>Denna positiva utveckling i vår omvärld har också\r\ntagit sig konkreta uttryck i omvärldens anslag till\r\ndet militära försvaret. Mellan åren 1990 och 1991\r\nminskade exempelvis NATO sina militära utgifter\r\nmed 16,2 %. I Sverige däremot föreslås i\r\npropositionen en uppräkning av anslagen med 7,3\r\nmiljarder kronor för den kommande\r\nfemårsperioden. Det innebär en ökning med 5 %\r\nper år.</pre><pre>En bred opinion är också emot ökningen av\r\nförsvarsanslagen. Enligt SCB:s undersökning\r\nmotsätter sig tre fjärdedelar av svenska folket en\r\nökning av de militära anslagen. Breda grupper i\r\nvårt samhälle har också på olika sätt uttryckt sin\r\nprotest mot anslagshöjningarna.</pre><pre>Jag tror att det behövs både en omstrukturering och\r\nen neddragning av den svenska försvarsmaktens\r\nomfång. Det är också angeläget att de uppgifter\r\nsom åläggs den svenska försvarsmakten åtföljs av\r\nrimliga resurser i form av teknik och utbildning.\r\nKort sagt: Det vi skall ha skall vara av bra kvalitet.\r\nPå detta område har stora försummelser gjorts\r\nunder gångna år. Att banta organisationen och se\r\ntill att utbildning och teknik håller hög klass är\r\ndärför angeläget. På den här punkten tas också\r\nbetydande steg i en bra riktning i utskottets\r\nbetänkande.</pre><pre>I min motion Fö39 argumenterar jag för att det\r\nsäkerhetspolitiska och statsfinansiella läget inte\r\nmotiverar regeringens föreslagna anslagsnivå. Det\r\när inte rimligt med 7,3 miljarder kronor utöver\r\nnuvarande ram i ett läge när statens\r\nbudgetunderskott stiger och resurser saknas för\r\nangelägna sociala behov. Med de rationaliseringar\r\nsom föreslås i propositionen och i utskottets\r\nbetänkande, kombinerat med en något lägre\r\nambitionsnivå för försvarsmakten, bör\r\nanslagsnivån bli 2,8 miljarder kronor lägre än vad\r\nregeringen och utskottet har föreslagit. Det skulle\r\ninnebära att den föreslagna ramuppräkningen på\r\n0,9 miljarder kronor per år bör kunna inrymma den\r\nnödvändiga teknikförnyelsen.</pre><pre>Jag accepterar alltså en viss ramuppräkning på 0,9\r\nmiljarder kronor per år, och det kan motiveras just\r\nmed den omstruktureringskostnad som uppstår när\r\nvi nu krymper kostymen och den kostnad det\r\ninnebär att åtgärda försummelser vad gäller teknik\r\noch utbildning som skett under de senaste åren,\r\nförsummelser som Socialdemokraterna ytterst är\r\nansvariga för.</pre><pre>De resurser som kan anses motiverade att avdela\r\ntill det militära försvaret bör prioriteras till\r\nluftförsvaret, marinen och de arméstridskrafter som\r\nskall värna landets gränser och bevaka att\r\nfrämmande makt inte kränker svenskt territorium.\r\nDet som därför bör prioriteras ner är just det s.k.\r\ndjupförsvaret och den utrustning som i första hand\r\när avsedd för bekämpning av angripare som\r\ninvaderat Sverige och redan fått fotfäste i Sverige.\r\nI stället bör andra, alternativa försvarsformer\r\nutvecklas, exempelvis civilmotstånd. Det finns en\r\ndelegation som jobbar med detta, men vi har hittills\r\nsett ganska litet resultat av det arbetet.</pre><pre>Scenariot av ett stort invasionsförsök är också\r\nbetydligt mindre realistiskt inom överskådlig tid än\r\nvad det var tidigare, vilket också regeringen\r\nerkänner i propositionen. Detta bör få\r\nkonsekvenser när det gäller anslagen till det\r\nmilitära försvaret. Exempelvis bör de planerade\r\ninköpen av stridsvagnar, som skall påbörjas under\r\nplaneringsperioden, utgå eller minska betydligt i\r\nomfattning. Enligt uppgift kan det komma att\r\nhandla om inköp av 200 stridsvagnar till en total\r\nkostnad av 6--9 miljarder kronor, varav 3--4\r\nmiljarder kronor skall belasta den kommande\r\nfemårsperioden.</pre><pre>Minskningen av anslagen i jämförelse med\r\nregeringens förslag bör således ske genom\r\nåterhållsamhet med inköp av nya stridsvagnar och\r\ngenom andra besparingar i linje med de principer\r\njag här har anfört.</pre><pre>Fortsätter den positiva säkerhetspolitiska\r\nutveckling som vi upplever just nu, måste 1997 års\r\nförsvarsbeslut innebära kraftiga neddragningar av\r\nanslagen till det militära försvaret och alltså en\r\nytterligare krympning av den militära kostymen.\r\nPlaneringen inom armé, marin, flygvapen och\r\nförsvarsindustri måste ha detta scenario klart för\r\nsig, så att beredskapen finns för stora förändringar.</pre><pre></pre><pre>Men det är också viktigt att de kommuner som är\r\nstarkt beroende av regemente och försvarsindustri\r\nför sin sysselsättning aktivt verkar för att minska\r\ndetta beroende.</pre><pre>Försvarsutskottet har i sitt betänkande beaktat\r\nresonemanget och yrkandet i min motion genom att\r\nskriva att ''kommuner som är beroende av militär\r\nberedskap dels aktivt försöker minska detta\r\nberoende, dels höjer sin beredskap att hantera\r\nfrågor som kan aktualiseras vid kommande militära\r\nstrukturförändringar''. Det är bra att detta skrivs\r\ntydligt, och det är viktigt att det poängteras. Nästa\r\nförsvarsbeslut måste enligt min mening medföra\r\nytterligare neddragning av den militära kostymen.\r\nDet är viktigt att de orter som i denna debatt\r\nideligen onmämns börjar inse detta och har en\r\nberedskap för det.</pre><pre>Herr talman! Jag vill i konsekvens med vad jag här\r\nhar sagt yrka bifall till min motion Fö39, yrkande 1.\r\nJag vill också deklarera att jag stöder reservation 8\r\nangående uppskjutande av beslut om\r\nstridsvagnsinköp.</pre><pre>Anf. 141  RUNE THORÉN (c):</pre><pre>Herr talman! Att försvarsfrågorna tilldrar sig stort\r\nintresse visar bl.a. dagens debatt. Ungefär en\r\nsjundedel av denna kammares ledamöter har\r\ndeltagit i denna snart elva timmar långa debatt.\r\nTyvärr verkar det dock många gånger mera handla\r\nom regionalpolitik än om försvarspolitik.\r\nHuvudfrågan borde väl ändå vara hur vi skall få ett\r\nså bra och effektivt försvar till en så låg kostnad som\r\nmöjligt.</pre><pre>I propositionen framhålls att luftförsvarsförmågan\r\nbör prioriteras. Det är en uppfattning som jag till\r\nfullo delar med regeringen. Men denna uppfattning\r\nföljs tyvärr inte upp i vare sig propositionen eller\r\nutskottets majoritetsbetänkande. I båda fallen vill\r\nman i stället lägga ned Lv 6 i Göteborg. Ett luftvärn\r\nmed den placering som Lv 6 har i Göteborg kan inte\r\nvara bättre lokaliserat. Göteborg med sin hamn och\r\ntillhörande anläggningar samt tunga industrier är\r\nett intressant anfallsobjekt vid ett eventuellt krig.\r\nDå gäller det att komma i försvarsställning snabbt.\r\nDet är ett luftvärn i Göteborg som vi behöver, inte\r\nett utlokaliserat sådant. Det handlar om\r\nförsvarspolitik, inte om arbetsmarknadspolitik.</pre><pre>En annan grundläggande idé bakom propositionen\r\nvar att försvarsmakten skulle ges hög teknisk\r\nkompetens och förmåga inom ramen för given\r\nekonomi. Betydelsen av samgruppering av LvTS\r\noch leverantören Ericsson Radar samt kopplingen\r\ntill Chalmers högteknologiska utbildning kan i\r\ndetta sammanhang inte tillräckligt understrykas.</pre><pre>Jag har tillsammans med några västkustkolleger\r\nväckt en motion om just detta. Vi är förresten\r\nmånga som har motionerat i denna angelägna\r\nfråga, och det borde båda gott att man har omtanke\r\nom en såväl bra som ekonomisk försvarspolitik och\r\nanser att även Västsverige är värt att försvara.\r\nTyvärr har inte utskottsmajoriteten trots\r\nsakkunniga uppvaktningar tagit några intryck av\r\ndessa, vilket jag endast kan beklaga.</pre><pre>Men då reservationerna nr 16 och 17 i föreliggande\r\nbetänkande i huvudsak tillgodoser det yrkande vi\r\nhar i nämnda motion, kommer jag vid en votering\r\natt stödja dessa reservationer.</pre><pre>Anf. 142  CARL FREDRIK GRAF (m):</pre><pre>Herr talman! Jag skall försöka begränsa mig till att\r\nanvända de tre minuter som jag har anmält mig för.</pre><pre>Jag vill först instämma i Ingegerd Sahlströms\r\nanförande i eftermiddags beträffande västkustens\r\nförsvar och Hallands regemente och samtidigt\r\ntacka för det stöd som hon och hennes\r\nsocialdemokratiska kolleger avser att lämna till\r\nutskottsmajoriteten i detta sammanhang.</pre><pre>Jag har vidare väckt en motion angående\r\nyrkesofficerarnas pensionsålder, och den har\r\ntillsammans med andra motioner i liknande\r\närenden behandlats i utskottet. Jag finner att\r\nutskottsskrivningen är relativt positiv, dvs. att\r\nutskottet inser att det är oriktigt att genomföra en\r\nhöjning av pensionsåldern till 65 år för\r\nyrkesofficerare. Jag hoppas att regeringen tar det\r\ntillkännagivande, som nu skall göras, på allvar och\r\nlägger fram någon form av förslag så att vi får en\r\nflexibel pensionsålder enligt internationellt\r\nmönster.</pre><pre>Jag är medveten om att det är svårt att göra detta,\r\nkanske bl.a. därför att detta delvis också är\r\navtalsfrågor, som regleras mellan parterna. Men jag\r\ntror att det är alldeles fel signal när vi skall minska\r\nkrigsorganisationen att samtidigt från annat håll\r\nsignalera en höjning av pensionsåldern.</pre><pre>Den tredje punkt som jag vill ta upp här gäller ett\r\nområde som jag i varje fall inte tror har berörts av\r\nnågon tidigare talare -- jag har inte kunnat följa\r\nhela debatten -- nämligen reservofficerarnas\r\nställning. Det framgår av betänkandet att ca 1 200\r\nreservofficerare kommer att få lämna sina\r\nbefattningar. I många fall kan det säkert ske genom\r\nnaturligt avgång, och med nya\r\nreservofficersordningen kommer det kanske i vissa\r\nfall att lösa sig automatiskt. Men det finns ändå\r\nanledning att påpeka att de som är reservofficerare\r\nhar åtagit sig att tjänstgöra i försvaret under en viss\r\ntid, samtidigt som försvaret har erbjudit sig att\r\ntillhandahålla tjänstgöring. Detta kommer att\r\nbereda problem i de fall där reservofficeraren vill\r\ntjänstgöra men försvaret inte har möjlighet att\r\nställa upp. Man har i det sammanhanget också\r\nerbjudit olika typer av ersättningar.</pre><pre>Jag tror att det finns anledning att fästa\r\nuppmärksamheten på de problem som kommer att\r\nfinnas under de närmaste åren vad gäller\r\nreservofficerarnas anställning. Jag hoppas att\r\nregeringen kommer att lägga fram förslag för att\r\nunderlätta en lösning även i det avseendet.</pre><pre>Anf. 143  ERLING BAGER (fp):</pre><pre>Herr talman! Lv 6/LvTS i Göteborg är en rationell\r\nutbildningsanläggning med tillgång till för\r\nluftvärnet speciella lokaler och anordningar för\r\nutbildning vad gäller bl.a. radar, robotområdet,\r\nspecialinstrumentering, luftvärnsautomatkanoner\r\nm.m. samt även för utbildning av tekniker.</pre><pre>I de planeringsdirektiv som försvarsministern\r\nunder hösten 1991 lämnade till överbefälhavaren\r\nfanns tydlig markering av att luftförsvarsförmågan\r\nskulle prioriteras. Det var därför mycket\r\nanmärkningsvärt att ÖB i den kompletterande\r\nprogramplanen lade fram förslag som enligt min\r\nmening skulle leda till ett luftförsvar i obalans.\r\nDetta gäller såväl omsättningen av\r\nluftvärnssystemet som föreslagen förändring av\r\nluftvärnets grundorganisation.</pre><pre>Det är därför enligt min mening oförklarligt och\r\nolyckligt att regeringen i sin proposition och\r\nförsvarsutskottet i detta betänkande vidhållit\r\narméchefens och ÖB:s förslag om en förflyttning av\r\nLv 6 i Göteborg till Halmstad och Luftvärnets\r\nTekniska Skola i Göteborg till Östersund.</pre><pre>Lv 6 kan genom sin nuvarande placering svara mot\r\nde högst prioriterade uppgifterna också inom\r\nmarinkommando Västs operativa riktlinjer,\r\nnämligen att snabbt luftskydda Göteborgsområdet.</pre><pre>Om denna flyttning nu genomförs kommer detta\r\näven att försvåra det samarbete som nu finns mellan\r\nluftvärnsutbildningen och berörd industri.</pre><pre>Inom den teletekniska triangel som utgörs av\r\nChalmers, Ericsson Radar Electronics AB i\r\nMölndal och Lv 6/LvTS i Göteborg pågår ett\r\nframgångsrikt samarbete, uppbyggt under många\r\når. Värdet av att i närområdet förfoga över såväl\r\nutbildnings- och forskningsfunktioner som\r\nindustriell högteknologi och fältanvändning med\r\nerfarenhetsåterföring kan inte nog betonas.</pre><pre>Det är angeläget att inte förändra de arbetsvillkor\r\nsom hittills bidragit till denna unika\r\nkompetensutveckling, som gjort viktiga\r\nhögteknologiska industrisatsningar möjliga i\r\nGöteborgsregionen.</pre><pre>Herr talman! I dag sker en stor samverkan mellan\r\nförsvarsindustrin och försvaret. Det sker, som jag\r\nnämnt här, vid Ericsson i Mölndal, inte minst i form\r\nav marknadsföring för utländska kunder. Även\r\nrekryteringen av personal till Ericsson utgår till stor\r\ndel från LvTS och Lv 6. Teknisk kunskap och\r\nfördjupning för LvTS personal har framför allt\r\nerhållits genom denna nära samverkan.</pre><pre>Tillgången på teknisk personal har en avgörande\r\nbetydelse för effektivitet och tillgänglighet, som\r\ntidigare framhållits. Jag kan då nämna att riksdagen\r\nhar avsatt 2 miljarder kronor för anskaffning av ett\r\nnytt luftvärnssystem, Robot 90. För att detta nya\r\nrobotsystem skall bli användbart mellan 1993 och\r\n1998 erfordras att det vid exempelvis LvTS utbildas\r\n120 värnpliktiga tekniker och 30 tekniska\r\nyrkesofficerare under åren 1992--1998.</pre><pre>Kompetensen avseende utbildning finns i dag till\r\n90 % vid LvTS i Göteborg. En enkät bland\r\npersonalen visar att ca 75 % ej avser flytta från\r\nGöteborgsregionen till Östersund. Detta innebär\r\natt ny kompetens måste byggas upp på de nya\r\norterna, och det tar lång tid. LvTS kommer ej att\r\nkunna utbilda teknisk personal i tillräcklig\r\nomfattning. Det innebär förmodligen kraftiga\r\nförseningar för Robot 90-systemet.</pre><pre>Genom en samgruppering av LvTS och ett\r\nluftvärnsregemente skapas gynnsammaste möjliga\r\nutbildningssituation för såväl värnpliktiga som\r\nofficerare i teknisk tjänst vid luftvärnet.\r\nSamnyttjande av lärarpersonal, materiel och\r\nspeciallokaler ger hög och kostnadseffektiv\r\nproduktion. Genom en samgruppering av Lv 6 med\r\nLvTS och de militära verkstäderna kan också\r\nunderhåll och materialutnyttjande ordnas på ett\r\nsätt som ger mycket stora fördelar.</pre><pre>Herr talman! Jag har tillsammans med\r\npartikolleger och Rune Thorén från Centern skrivit\r\nmotioner där vi framhållit vikten av att Lv 6 och\r\nLvTS ligger kvar i Göteborg. I reservationerna 16\r\noch 17 från Socialdemokraterna yrkas bifall till\r\ndessa fp- och c-motioner, och det är därför logiskt\r\noch konsekvent att jag i den kommande\r\nomröstningen kommer att stödja dessa\r\nreservationer.</pre><pre>Anf. 144  JOHN BOUVIN (nyd):</pre><pre>Herr talman, riksdagsledamöter! Vi har pratat här\r\nhela dagen om att lägga ner F 13. Efter att ha hört\r\nden debatten ältas på alla håll och kanter undrar jag\r\nom det inte vore bättre att lägga ner riksdagen.</pre><pre>Lars Stjernkvist hör till dem som talade om F 13\r\noch allt det här med flygflottiljerna, och det var\r\nganska märkligt, för vad jag begrep var det ingen i\r\nhela riksdagen som över huvud taget ville lägga ner\r\nF 13, utan man sade så här: Borgarna vill lägga ner\r\nF 6 och Socialdemokraterna F 10.</pre><pre>Vi nydemokrater vill inte lägga ner någonting, men\r\nskulle vi vara tvungna att göra det, valde vi\r\nUppsala. Vi tror nämligen att koncessionsnämnden\r\nkommer att avgöra den saken alldeles själv. Här\r\nlägger vi ner flygflottiljer, innan vi har lagt korten\r\npå bordet. Det är helt otroligt!</pre><pre>Det måste vara något lurt bakom det hela. Är det\r\nså att man lägger ner F 13, och om\r\nkoncessionsnämnden sedan säger att den eller den\r\nflottiljen skall läggas ner, så lägger man ner en\r\nflottilj till? Kan det vara sanningen bakom det hela?</pre><pre>Nåväl, jag tycker att vi i försvarsdebatten först och\r\nfrämst måste klara ut vad vi har försvaret till. Jag\r\ntycker att man börjar i fel ände på något vis. Vi\r\nmåste ju få en politisk enighet om vad det är vi vill.</pre><pre>En del påstår att neutralitetspolitiken är väldigt\r\nviktig, men historien har visat att vi aldrig har varit\r\nneutrala. All right, vi kör en neutralitetspolitik då.</pre><pre>Skall vi ingå i EG:s försvarsunion? Vad händer då?\r\nVilket hot är det som är viktigast för Sverige?</pre><pre>Skall vi bibehålla ett folkförsvar? Skall vi ha allmän\r\nvärnplikt eller vad skall vi ha?</pre><pre>Varför har vi så bråttom? Jag är helt övertygad om\r\natt vi skulle kunna behålla de flesta förband som\r\nfinns i dag, om vi avvaktade, hade litet is i magen\r\noch släppte loss alla de krafter som finns ute på\r\nförbanden som vill göra rationaliseringar men som\r\ninte kan göra det på grund av att det finns en massa\r\nklåfingriga politiker som tycker andra saker.</pre><pre>Hur skall vi i denna kammare kunna ha\r\nkompetensen att tala om att det eller det förbandet\r\nskall läggas ner? Å andra sidan tycker jag att det är\r\nkonstigt att militärerna inte sticker fram hakan och\r\nsäger att det nu får vara nog. Det måste vara jobbigt\r\nför ÖB att få olika politiska besked. Ena dagen\r\nskall det vara si och andra dagen skall det vara så.\r\nDet går inte att jobba på det viset.</pre><pre>Det finns mycket man skulle kunna säga här, men\r\njag tycker att det känns litet meningslöst att över\r\nhuvud taget prata så mycket längre. Det värsta är\r\nju att alla besluten är tagna, innan vi står här hela\r\ndagen och debatterar varför vi kommer att rösta på\r\nena eller andra sättet.</pre><pre>Jag vill i alla fall säga något. Varför har vi inte\r\nkunnat ge militären nya arbetsuppgifter och fått\r\nihop ekonomin på det viset? Ta transporter med\r\nflyg, helikoptrar, båt, bil, bandvagn, allt möjligt!\r\nDet är ganska roligt, vad? Vi har hållit på i 15 år\r\noch surrat om helikoptrarna skall få användas i civil\r\ntjänst, och man har inte klarat av det ännu. Så trögt\r\nfår det bara inte vara.</pre><pre>Sedan har vi bevakning till sjöss, på land och i\r\nluften. Det finns polisiära uppgifter, upphandling\r\nav komplicerad teknisk utrustning till alla statliga\r\nförvaltningar, ansvar för underhåll av statligt ägd\r\nmateriel m.m. Vi kan hitta på hur många\r\narbetsuppgifter som helst. Varför gjorde man\r\ningenting åt detta när vi hade högkonjunktur och\r\nalla skrek efter arbetskraft? Då hade det väl varit\r\nbra att lämna ut arbetsuppgifter till det militära\r\nförsvaret. Då hade vi släppt loss en massa krafter.\r\nMen se, det går inte, för vi är inlåsta i gammalt\r\ntänkande.</pre><pre>Det finns ett ordspråk som säger att nya kvastar\r\nsopar bättre än gamla. Vi var i alla fall över 100\r\nstycken nya ledamöter som strömmade in här i\r\nhöstas. Tyvärr var kanske alltför många halvslitna\r\nredan.</pre><pre>Sedan har vi ett annat ordspråk: Det är svårt att lära\r\ngamla hundar sitta. Vad vi måste komma bort ifrån\r\när blocktänkandet. Vi hör nu hur olika politiker\r\nsäger: Vi socialdemokrater, vi moderater, vi här\r\noch vi där. Glöm det! Det är nya tider -- ny start\r\nsäger man t.o.m. Hur skall vi kunna greja en ny\r\nstart, när vi har ett gammalt tänkande?</pre><pre>Jag tycker att Hans Lindblad höll ett briljant\r\nanförande i förmiddags. Han sätter fingret på det\r\nstörsta problemet. Man kan säga -- jag har nämnt\r\ndet förut -- att det generellt i hela samhället är den\r\nbyråkratiska diktaturen som vi har byggt upp under\r\nen 40--50-årsperiod. Man är inte lyhörd för nya\r\nidéer.</pre><pre>Jag anmälde mig för sex minuter, och jag skall väl\r\nhålla den tiden. Vi vet allihop hur det här går.\r\nEgentligen kunde vi skicka in sju eller åtta gubbar\r\nhär och låta dem sköta tryckningarna, så får vi fram\r\nresultatet.</pre><pre>(Applåd.)</pre><pre>Anf. 145  AXEL ANDERSSON (s):</pre><pre>Herr talman! Om en stund kommer riksdagen att\r\nfatta beslut om nedläggning av ett antal militära\r\nförband, däribland troligen också I 14 i Gävle.</pre><pre>Låt mig på en gång säga att jag -- liksom mina\r\npartikamrater på Gävleborgsbänken -- inte har\r\nnågon annan uppfattning om den svenska\r\nförsvarskostymens storlek än vad som framgår av\r\nden socialdemokratiska partimotionen i ämnet.\r\nMen vi har en annan uppfattning om vad som skall\r\nläggas ned -- inte av bypolitiska utan av rent\r\nförsvarsmässiga och rationella skäl.</pre><pre>Jag är övertygad om att om det senare hade fått\r\nfälla avgörandet -- och här håller jag mig enbart till\r\nden norra delen av vårt land -- hade både I 21 i\r\nSollefteå och I 20 i Umeå hamnat före I 14 i Gävle\r\nnär det gäller nedläggning av förband. Det\r\nolyckliga, enligt min mening, är att regionala\r\narbetsmarknadsmässiga skäl blivit vägledande i\r\nutskottets bedömning.</pre><pre>Herr talman! Vi vill alla här i kammaren ha bästa\r\nmöjliga försvar för de miljarder vi anslår för värnet\r\nav vårt land. Men det blir optimalt utbyte bara om\r\nde försvarsmässiga skälen finge avgöra. Med en\r\nsådan bedömning skulle I 14 i Gävle även i\r\nframtiden kunna fylla sin viktiga funktion i vårt\r\nmilitära försvar.</pre><pre>Därför, herr talman, kommer vi socialdemokrater\r\nfrån Gävleborgs län att vid den förestående\r\nomröstningen under mom. 59 att stödja motion\r\nFö18.</pre><pre>Herr talman! Det är den 4 juni i morgon.\r\nRiksdagens ledamöter är hjärtligt välkomna till\r\nGävle. Vi skall åka dit i ett chartrat tåg, och vi skall\r\näta lunch på I 14, dit naturligtvis också\r\nförsvarsutskottets ledamöter är välkomna.</pre><pre>Anf. 146  LARS ANDERSSON (-):</pre><pre>Herr talman! Liberala partiet, vilket jag företräder,\r\nanser att man i ett betänkande från\r\nförsvarsutskottet helt måste se till militära sakskäl\r\noch den hotbild som kan avtecknas i framtiden och\r\ndärmed behålla förband som ligger geografiskt rätt\r\ni Sverige. I valet mellan I 14 och I 21 måste beslutet\r\nsåledes bli I 14. Valet mellan Ing 1 och Ing 2 bör\r\nutredas vidare. Vi anser att problemen med\r\nflygflottiljerna noga bör övervägas ytterligare.</pre><pre>Vi anser också att betänkandet baseras på en\r\nblandning av regionalpolitik och militära sakskäl,\r\ndär regionalpolitiken i vissa fall har tagit över. Vi\r\nanser inte att det är acceptabelt. Med anledning\r\ndärav yrkar jag bifall till motionen Fö7.</pre><pre>Anf. 147  ARNE ANDERSSON (m):</pre><pre>Herr talman! Tidigare i dag har vi under punkten\r\n89 diskuterat friare former vid nedläggning av\r\nförbanden I 14 och P 6. Under överläggningen med\r\nutskottets ledamöter senare under dagen har det\r\nframkommit att det skulle vara rimligt att likadana\r\nfriare former borde kunna gälla för förbanden F 13\r\noch Ing 1, som har föreslagits läggas ned. Detta\r\nyrkande, som finns utdelat i ledamöternas bänkar,\r\nber jag att få yrka bifall till.</pre><pre>Anf. 148  BIRGITTA CARLSSON (c):</pre><pre>Herr talman! Som representant för Skaraborgs län\r\noch Västsverige vill jag uttala min tillfredsställelse\r\növer försvarsutskottets förslag att behålla\r\nflygflottiljen i Karlsborg.</pre><pre>Däremot har motion Fö11, om placeringen av\r\nmilostaben Götaland till Skövde, inte fått den\r\nbehandling som vi motionärer hade hoppats på. Vi\r\ntycker att man vid val av lokaliseringsort bör välja\r\nden ort som sammantaget är det mest fördelaktiga\r\nalternativet.</pre><pre>I propositionen har ''operativa skäl'' angetts tala till\r\nKristianstads fördel. Men detta har starkt\r\nifrågasatts i försvarsdebatten och måste dessutom\r\nställas mot övergripande ekonomiska skäl vid val av\r\nSkövdealternativet. Den operativa ledningen i krig\r\nutförs från samma plats oavsett var milostaben\r\nplaceras i fred.</pre><pre>Skövdealternativet innebär kortare reseavstånd till\r\ndepartement, försvarsstab och till militära\r\nförvaltningsmyndigheter i Karlstad.\r\nTransportmässigt kan en årlig besparing på en halv\r\nmiljon kronor beräknas till Skövdes fördel i dessa\r\navseenden.</pre><pre>Skövde kommun erbjuder en tilltalande lösning av\r\nfastighetsfrågan genom att erbjuda lokaler som\r\nförsvaret varken behöver äga eller förvalta. Det har\r\nbetydelse för förslag om kapitalkostnader för\r\nförsvaret. Hyran, exkl. speciella data- och\r\nskyddsinstallationer, understiger 300 kr. per\r\nkvadratmeter -- i modern standard efter\r\nombyggnad -- plus driftskostnader enligt egen\r\nförbrukning. Detta förslag innebär väsentliga\r\nreduceringar av investeringar och innebär att\r\nnuvarande milofastigheter i Skövde och\r\nKristianstad kan säljas. Totalt redovisas en vinst om\r\n37 milj.kr. till Skövdealternativets fördel. Det bör\r\nbli en bättre driftsekonomi med de militära\r\nstödfunktionerna som t.ex. transporter, förråd,\r\nbespisning m.m., än vad det kan bli i Kristianstad,\r\nsom kommer att stå utan militära förband. Tillgång\r\ntill skyddstrupp finns i Skövde, men ej i\r\nKristianstad.</pre><pre>Skövdealternativet ger utomordentligt goda\r\nrekryteringsmöjligheter till milostaben med tre\r\nregementen, två flygflottiljer, fem militära skolor,\r\nförsvarsområdesstab samt pansar- och\r\ntränginspektionerna.</pre><pre>Herr talman! Med hänvisning till dessa argument\r\nyrkar jag bifall till motionerna Fö11 och Fö15 av\r\nSven-Gösta Signell m.fl., vilka innebär att milostab\r\nGötaland lokaliseras till Skövde.</pre><pre>Anf. 149  HUGO HEGELAND (m):</pre><pre>Herr talman! Jag har inte begärt ordet för att yrka\r\npå att Lv 6, eller andra former av sex, skall vara\r\nkvar, utan för att peka på att hela denna debatt och\r\ndag är fullkomligt meningslösa. Här kommer\r\ndebatten om dessa försvarsfrågor efter det att\r\nbesluten realiter redan har fattats. Jag förstår inte.\r\nDetta är ju ändå landets förnämsta beslutande\r\nförsamling, och så håller vi på att debattera saker\r\noch ting där besluten realiter redan är fattade i\r\nutskotten. Det finns vissa undantag, men realiter är\r\ndet ändå så.</pre><pre>Debatten har hållit på hela dagen. Den började kl.\r\n9. Jag började för övrigt kl. 7 med att simma 200\r\nmeter, och jag fick simborgarmärket för det. Det är\r\nväl inte så dåligt, så gammal som jag är!</pre><pre>Men vi har hållit på att debattera hela denna dag,\r\noch vi har inte påverkat de beslut vi strax skall fatta.\r\nDet är Sveriges beslutande församling som håller\r\npå med detta.</pre><pre>Jag kan påpeka att redan 1943, då hälften här i\r\nförsamlingen ännu inte var födda, skrev jag en\r\nuppsats om riksdagens arbetsformer. Jag citerade\r\nden dåvarande ecklesiastikministern Arthur\r\nEngberg, som senare blev landshövding i Gävle --\r\nliksom Jarl Hjalmarson och Hans Hagnell. Han\r\nsade att ''anderom haver han hulpit,'' dvs.\r\nriksdagen, ''men sig själv kan han inte hjälpa.''\r\nDetta är det bedrövliga, dvs. att riksdagen ännu\r\ninte har fattat ett riktigt beslut om att tillämpa\r\nmoderna arbetsformer. Här håller vi på med dessa\r\ndebatter, dag ut och dag in, som är fullständigt\r\nmeningslösa. Alla beslut har realiter fattats före\r\ndebatten, och debatterna kommer efteråt. Vad kan\r\nvi då göra?</pre><pre>Herr talman! Förlåt att jag störde. Dessa\r\nrealdebatter skulle givetvis hållas innan besluten\r\nfattas. Det gör man inte. Vi känner inom alla\r\npartier att vi är toppstyrda. Jag kom hit till\r\nriksdagen som en nolla, och jag kommer att lämna\r\nriksdagen som en nolla. Det gör de flesta.</pre><pre>Sedan finns det några som inte har tagit någon\r\nakademisk examen. De gör karriär, men vi som har\r\ngoda akademiska meriter gör ingen karriär. Detta\r\nmåste man ändra på. Nu offrar vi en hel dag på\r\ndetta.</pre><pre>Vet ni vad man gör därefter? Jo, i morgon skall man\r\nfara till Gävle. Eller hur? Det är också lika\r\nidiotiskt. När skall riksdagen fatta att vi måste\r\nomarbeta våra arbetsformer? Vi kan inte hålla på\r\nså här. Vi började klockan nio i dag, och nu är jag\r\nden 54:e talaren som håller på med detta.\r\nIngenting, inte ens vad jag säger, kommer att\r\npåverka det beslut som vi nu skall fatta. Det finner\r\nvi oss i. Ingemund Bengtsson påpekade mycket ofta\r\natt vi är landets förnämsta beslutande församling,\r\nmen vi uppför oss som om vi vore den minst\r\nförnämsta.</pre><pre>(Applåder)</pre><pre>Anf. 150  SVEN-GÖSTA SIGNELL (s):</pre><pre>Herr talman! Det hör kanske inte till det vanligaste\r\natt en av riksdagens kvittningsmän begär ordet så\r\nhär sent på kvällen. Vi brukar i stället försöka få ett\r\nslut på debatten. Det är än svårare att begära ordet\r\nefter Hugo Hegelands anförande. Men på grund av\r\nBirgitta Carlssons anförande har jag känt mig\r\nföranledd att gå upp i talarstolen.</pre><pre>I går samlades vi riksdagsledamöter från\r\nSkaraborgs län och diskuterade om vi skulle gå upp\r\ni den här debatten eller inte. Vi kom överens om att\r\nvi inte skulle ta upp debatten.</pre><pre>Anf. 151  ANDRE VICE TALMANNEN:</pre><pre>Jag är tacksam om de enskilda överläggningarna\r\nsker ute i foajén så länge debatten pågår.</pre><pre>Anf. 152  SVEN-GÖSTA SIGNELL (s):</pre><pre>Herr talman! Jag skall prata litet tystare så att jag\r\ninte stör er som pratar.</pre><pre>Vi kom överens om detta. Birgitta Carlsson har inte\r\nuppfattat det här på samma sätt. Jag har full respekt\r\nför det. Man kan uppfatta saker olika när man sitter\r\noch diskuterar, men vi andra hade den\r\nuppfattningen att vi inte skulle delta i debatten,\r\neftersom vi var nöjda med utskottets\r\nställningstagande vad gäller F 6 i Karlsborg. Men vi\r\nvar helt naturligt, precis som Birgitta Carlsson\r\ndeklarerade här, missnöjda med att vi inte får\r\nbehålla Milostab Väst i Skövde. Jag skall inte\r\nargumentera för varför vi tyckte att den\r\nlokaliseringen var bäst. Det har vi redogjort för i\r\nden socialdemokratiska motionen Fö15. Jag skall\r\ninte göra det mer.</pre><pre>Men jag måste ändå få antecknat till protokollet att\r\nvi övriga riksdagsmän från Skaraborgs län också\r\nstår bakom utskottets förslag när det gäller F 6 och\r\nmissnöjet med att inte Milostaben blivit placerad i\r\nSkövde.</pre><pre>Bigitta Carlsson föreslog också ett bifall till motion\r\nFö15, och det är jag glad för. Jag måste väl visa den\r\nartigheten och uppskattningen att jag också yrkar\r\nbifall till min egen motion, vilket jag inte hade tänkt\r\ngöra.</pre><pre>Det skulle se illa ut för hemmapubliken om vi andra\r\nriksdagsmän från Skaraborg inte hade reagerat på\r\ndetta sätt. Jag tyckte det hade varit fel om\r\nCenterpartiet hade fått vara ensamma om detta.</pre><pre>Anf.153  BIRGITTA CARLSSON (c)\r\nreplik:</pre><pre>Herr talman! Jag har inte försökt att ta någon\r\npoäng här, om Sven-Gösta Signell tror att jag är ute\r\nefter det. I går när vi hade en samling -- några få\r\nriksdagsledamöter från Skaraborgs län -- fick jag\r\nfrågan om vi skulle reagera i den här frågan.\r\nEftersom Bengt Kindbom och jag hade lagt en\r\nmotion i detta ärende, sade jag att jag inte hade\r\ndiskuterat frågan med honom. Jag redogjorde för\r\ndetta för Sven-Gösta Signell. Jag fick inte alls den\r\nuppfattningen att jag var skyldig att berätta för\r\nhonom om jag skulle agera i den här frågan.</pre><pre>Anf. 154  LARS ANDERSSON (-):</pre><pre>Herr talman! På talmannens begäran vill jag ändra\r\nmina tidigare yrkande angående motionen Fö7.\r\nÄven om jag står bakom yrkandena i motionen,\r\navstår jag från att yrka bifall till dessa för att\r\nkammaren skall vinna tid.</pre><pre>Anf. 155  SVEN-GÖSTA SIGNELL (s):</pre><pre>Herr talman! I likhet med föregående talare vill jag\r\nta tillbaka det yrkande jag hade angående\r\nmotionen Fö15.</pre><pre>Anf. 156  BIRGITTA CARLSSON (c):</pre><pre>Herr talman! Då det yrkande som jag gjorde verkar\r\nställa till besvär, och då jag får uppmaningen att ta\r\ntillbaka det, gör jag det.</pre><pre>Överläggningen var härmed avslutad.</pre><pre>Beslut</pre><pre>Mom. 1 (medel till uppbyggnaden av de\r\nösteuropeiska länderna)</pre><pre>Utskottets hemställan bifölls med 263 röster mot 23\r\nför motion Fö34 av Margareta Winberg m.fl. i\r\nmotsvarande del. 5 ledamöter avstod från att rösta.</pre><pre>Mom. 3 (uttalande om huvudlinjen i svensk\r\nsäkerhetspolitik)</pre><pre>Utskottets hemställan bifölls med 281 röster mot 11\r\nför meningsyttringen av Jan Jennehag i\r\nmotsvarande del. 3 ledamöter avstod från att rösta.</pre><pre>Mom. 8 (oberoende civil ubåtskommission)</pre><pre>Utskottets hemställan bifölls med 165 röster mot\r\n128 för reservation 1 av Sture Ericson m.fl. 2\r\nledamöter avstod från att rösta.</pre><pre>Mom. 20 (antalet armébrigader)</pre><pre>Utskottets hemställan bifölls med 169 röster mot\r\n113 för reservation 6 av Sture Ericson m.fl. 13\r\nledamöter avstod från att rösta.</pre><pre>Mom. 24 (att inleda anskaffning av nya\r\nstridsvagnar)</pre><pre>Utskottets hemställan bifölls med 160 röster mot\r\n119 för reservation 8 av Sture Ericson m.fl. 17\r\nledamöter avstod från att rösta.</pre><pre>Mom. 25 (stopp för inköp av nya stridsvagnar)</pre><pre>Utskottets hemställan -- som ställdes mot utskottets\r\nhemställan med den ändring däri som föranleddes\r\nav bifall till motion Fö34 av Margareta Winberg\r\nm.fl. i motsvarande del -- bifölls med acklamation.</pre><pre>Mom. 39 (modernisering av robotbåtar)</pre><pre>Utskottets hemställan bifölls med 165 röster mot\r\n126 för reservation 9 av Sture Ericson m.fl. 3\r\nledamöter avstod från att rösta.</pre><pre>Mom. 40 (utveckling av ubåtar)</pre><pre>Utskottets hemställan -- som ställdes mot utskottets\r\nhemställan med den ändring däri som föranleddes\r\nav bifall till motion Fö34 av Margareta Winberg\r\nm.fl. i motsvarande del -- bifölls med acklamation.</pre><pre>Mom. 53 (den fortsatta inriktningen av JAS-\r\nprojektet)</pre><pre>Utskottets hemställan bifölls med 270 röster mot 23\r\nför meningsyttringen i motsvarande del. 2\r\nledamöter avstod från att rösta.</pre><pre>Mom. 54 (bemyndigande att beställa JAS 39\r\ndelserie 2) m.m.</pre><pre>Utskottets hemställan bifölls med 164 röster mot\r\n116 för reservation 11 av Sture Ericson m.fl. 16\r\nledamöter avstod från att rösta.</pre><pre>Mom. 55 (betalningsförskjutningar rörande JAS-\r\nsystemet)</pre><pre>Utskottets hemställan bifölls med 164 röster mot\r\n116 för reservation 12 av Sture Ericson m.fl. 13\r\nledamöter avstod från att rösta.</pre><pre>Mom. 57 (en grundorganisation som svarar mot ett\r\nmindre antal brigader än tretton)</pre><pre>Utskottets hemställan -- som ställdes mot utskottets\r\nhemställan med den ändring däri som föranleddes\r\nav bifall till motion Fö34 av Margareta Winberg\r\nm.fl. i motsvarande del -- bifölls med acklamation.</pre><pre>Mom. 59 (nedläggning av Hälsinge regemente\r\n/I 14/)</pre><pre>Utskottets hemställan bifölls med 277 röster mot 15\r\nför utskottets hemställan med den ändring däri som\r\nföranleddes av bifall till motion Fö18 av Karin\r\nStarrin. 3 ledamöter avstod från att rösta.</pre><pre>Mom. 63 (samlokalisering av Wendes\r\nartilleriregemente /A 3/ med Skånska\r\ndragonregementet /P 2/ i Hässleholm m.m.)</pre><pre>Utskottets hemställan bifölls med 173 röster mot\r\n118 för reservation 15 av Sture Ericson m.fl. 2\r\nledamöter avstod från att rösta.</pre><pre></pre><pre>Mom. 64 (samlokalisering av Göta\r\nluftvärnsregemente /Lv 6/ med Hallands regemente\r\n/I 16/)</pre><pre>Utskottets hemställan bifölls med 161 röster mot\r\n132 för reservation 16 av Sture Ericson m.fl. 1\r\nledamot avstod från att rösta.</pre><pre>Mom. 65 (flyttning av Luftvärnets tekniska skola\r\n/LvTS/ till Östersund)</pre><pre>Utskottets hemställan bifölls med 159 röster mot\r\n133 för reservation 17 av Sture Ericson m.fl. 4\r\nledamöter avstod från att rösta.</pre><pre>Mom. 69 (nedläggning av Svea ingenjörsregemente\r\n/Ing 1/)</pre><pre>Utskottets hemställan bifölls med 265 röster mot 25\r\nför reservation 19 av Robert Jousma. 5 ledamöter\r\navstod från att rösta.</pre><pre>Mom. 76 (bibehållande av Västgöta flygflottilj\r\n/F 6/)</pre><pre>Utskottets hemställan bifölls med 285 röster mot 9\r\nför det av Karl-Göran Biörsmark under\r\növerläggningen framställda yrkandet. 2 ledamöter\r\navstod från att rösta.</pre><pre>Mom. 77 (nedläggning av Bråvalla flygflottilj\r\n/F 13/)</pre><pre>Först biträddes reservation 22 av Ingvar Björk med\r\n48 röster mot 15 för det av Pehr Löfgreen under\r\növerläggningen framställda yrkandet. 231\r\nledamöter avstod från att rösta.</pre><pre>Härefter biträddes reservation 22 av Ingvar Björk\r\nmed 52 röster mot 20 för reservation 23 av Robert\r\nJousma. 220 ledamöter avstod från att rösta.</pre><pre>Slutligen bifölls utskottets hemställan med 251\r\nröster mot 32 för reservation 22 av Ingvar Björk. 11\r\nledamöter avstod från att rösta.</pre><pre>Mom. 79 (koncessionsprövning före beslut att lägga\r\nned flygflottilj)</pre><pre>Utskottets hemställan -- som ställdes mot\r\nreservation 25 av Robert Jousma -- bifölls genom\r\nuppresning.</pre><pre>Mom. 88 (särskilda medel för\r\narbetsmarknadspolitiska åtgärder m.m)</pre><pre>Utskottets hemställan bifölls med 164 röster mot\r\n124 för reservation 27 av Sture Ericson m.fl. 3\r\nledamöter avstod från att rösta.</pre><pre>Mom. 89 (friare former för nedläggningen av I 14\r\noch P 6)</pre><pre>Det av Arne Andersson under överläggningen\r\nframställda yrkandet bifölls med acklamation.</pre><pre>Mom. 92 (yrkesofficerarnas fullmakter)</pre><pre>Utskottets hemställan bifölls med 174 röster mot\r\n118 för reservation 29 av Sture Ericson m.fl. 2\r\nledamöter avstod från att rösta.</pre><pre>Mom. 94 (utbildningsreservens sammansättning)</pre><pre>Utskottets hemställan bifölls med 165 röster mot\r\n128 för reservation 30 av Sture Ericson m.fl. 2\r\nledamöter avstod från att rösta.</pre><pre>Mom. 97 (dagersättning till värnpliktiga)</pre><pre>Utskottets hemställan bifölls med 284 röster mot 11\r\nför meningsyttringen av Jan Jennehag i\r\nmotsvarande del. 2 ledamöter avstod från att rösta.</pre><pre>Mom. 102 (påföljder vid totalvägran)</pre><pre>Utskottets hemställan -- som ställdes mot utskottets\r\nhemställan med den ändring däri som föranleddes\r\nav bifall till motionerna Fö901 av Sigrid Bolkéus och\r\nFö5 av Lena Klevenås -- bifölls med acklamation.</pre><pre>Mom. 104 (tillsättande av utredning om\r\ntotalförsvarets civila del)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med den ändring däri som föranleddes\r\nav bifall till motion Fö34 av Margareta Winberg\r\nm.fl. i motsvarande del -- bifölls genom uppresning.</pre><pre>Mom. 122 (etablissementet vid Näsby Park)</pre><pre>Utskottets hemställan bifölls med 161 röster mot\r\n128 för reservation 34 av Sture Ericson m.fl. 6\r\nledamöter avstod från att rösta.</pre><pre>Mom. 135 (särskild uppräkning av anslagen för\r\nanskaffning av materiel)</pre><pre>Först biträddes reservation 36 av Sture Ericson\r\nm.fl. i motsvarande del -- som ställdes mot\r\nutskottets hemställan med den ändring däri som\r\nföranleddes av bifall till motion Fö34 av Margareta\r\nWinberg m.fl. i motsvarande del -- med\r\nacklamation.</pre><pre>Härefter bifölls utskottets hemställan med 159\r\nröster mot 112 för reservation 36 av Sture Ericson\r\nm.fl. i motsvarande del. 23 ledamöter avstod från\r\natt rösta.</pre><pre>Mom. 136 (särskilda medel utöver det militära\r\nförsvarets planeringsram för omstrukturering och\r\nförbättrad materielkvalitet)</pre><pre>Utskottets hemställan bifölls med 170 röster mot\r\n113 för reservation 36 av Sture Ericson m.fl. i\r\nmotsvarande del. 12 ledamöter avstod från att\r\nrösta.</pre><pre>Mom. 137 (minskning av militärutgifterna)</pre><pre>Utskottets hemställan bifölls med 262 röster mot 11\r\nför utskottets hemställan med den ändring däri som\r\nföranleddes av bifall till motion Fö34 av Margareta\r\nWinberg m.fl. i motsvarande del. 14 ledamöter\r\navstod från att rösta.</pre><pre>Mom. 138 (planeringsramarna för totalförsvarets\r\nmilitära del)</pre><pre>Först biträddes meningsyttringen av Jan Jennehag i\r\nmotsvarande del -- som ställdes mot utskottets\r\nhemställan med den ändring däri som föranleddes\r\nav bifall till motion Fö39 av Stefan Attefall i\r\nmotsvarande del -- med acklamation.</pre><pre>Härefter biträddes reservation 37 av Sture Ericson\r\nm.fl. i motsvarande del med 117 röster mot 11 för\r\nmeningsyttringen av Jan Jennehag i motsvarande\r\ndel. 167 ledamöter avstod från att rösta.</pre><pre>Slutligen bifölls utskottets hemställan med 159\r\nröster mot 113 för reservation 37 av Sture Ericson\r\nm.fl. i motsvarande del. 17 ledamöter avstod från\r\natt rösta.</pre><pre>Mom. 139 (utgiftsram för totalförsvarets militära\r\ndel)</pre><pre>Först biträddes reservation 37 av Sture Ericson\r\nm.fl. i motsvarande del med 115 röster mot 11 för\r\nmeningsyttringen av Jan Jennehag i motsvarande\r\ndel. 167 ledamöter avstod från att rösta.</pre><pre>Härefter bifölls utskottets hemställan med 161\r\nröster mot 114 för reservation 37 av Sture Ericson\r\nm.fl. i motsvarande del. 18 ledamöter avstod från\r\natt rösta.</pre><pre>Övriga moment</pre><pre>Utskottets hemställan bifölls.</pre><pre>7 §  Uppskov med behandlingen av vissa\r\närenden</pre><pre>Föredrogs</pre><pre>försvarsutskottets betänkande</pre><pre>1991/92:FöU13 Uppskov med behandlingen av\r\nvissa ärenden.</pre><pre>Andre vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>8 §  Utskiftning av löntagarfondernas tillgångar\r\nm.m.</pre><pre>Föredrogs</pre><pre>finansutskottets betänkande</pre><pre>1991/92:FiU21 Utskiftning av löntagarfondernas\r\ntillgångar m.m. (prop. 1991/92:92 och 1991/92:100\r\ndelvis).</pre><pre>Anf. 157  ROLAND SUNDGREN (s):</pre><pre>Herr talman! Så kom då den proposition som de\r\nflesta av oss trodde och önskade inte skulle komma.\r\nI det längsta trodde vi -- majoriteten av svenska\r\nfolket och de flesta tidningar, oavsett partifärg -- att\r\nregeringen skulle ta sitt förnuft till fånga och inte\r\nlägga fram något förslag att skifta ut en tredjedel av\r\nlöntagarfondernas tillgångar till dem som har råd\r\natt spara.</pre><pre>Då beslutet om avveckling av löntagarfonderna\r\nfattades i december 1991 markerades det klart att\r\ndet fanns en majoritet i riksdagen mot en sådan\r\nutskiftning, eftersom såväl Socialdemokraterna\r\nsom Vänsterpartiet och Ny demokrati kraftigt\r\nkritiserade en sådan orättfärdig utdelning av de\r\npengar som ändå var att betrakta som alla\r\nlöntagares pengar och där tillgångarna var en del av\r\nATP-systemet.</pre><pre>Sedan dess har en promemoria varit ute på remiss,\r\noch förklarligt nog är remissyttrandena föga\r\nentusiastiska. Flera av remissinstanserna är direkt\r\nmotståndare. Det gäller stora och betydande\r\norganisationer som LO, TCO, LRF, PRO, Svensk\r\nIndustriförening, Folksam, m.fl. Även SAF,\r\nIndustriförbundet och Företagarnas\r\nRiksorganisation tycker att löntagarfondsmedlen\r\ntillsammans med en del av AP-fonden skulle kunna\r\nanvändas som grundplåt i ett reformerat\r\npensionssystem.</pre><pre>Den enda remissinstans som jag har hittat som\r\nhelhjärtat tycks ställa upp för förslaget är Svenska\r\nKyrkans Personalförbund -- var man nu har hittat\r\ndet remissorganet; jag visste inte ens att det fanns.\r\nMen det verkar vara en organisation som inte\r\nsysslar med sådana här världsliga angelägenheter\r\nutan har mer med tro än med vetande att göra. Det\r\när ju också något religiöst över hela det här\r\nförslaget.</pre><pre>Eftersom jag är från Västerås och vi där har enbart\r\nborgerliga tidningar vill jag citera den dominerande\r\ntidningen VLT. Den har haft många ledare mot det\r\nhär förslaget, som man kallar fondgåvan. Jag skall\r\ncitera några rader ur en av ledarna:</pre><pre>''Det är ett förslag som har alla förutsättningar att\r\nbli ett präktigt fiasko. Det rör för små belopp och\r\när för långsiktigt för att riktigt kunna kittla dem\r\nsom har vana och möjlighet att spara. Samtidigt\r\nkommer det att hamna tillräckligt många utanför\r\nsystemet för att det av politiska motståndare skall\r\nkunna utmålas som djupt orättvist, ett uttryck för\r\nden borgerliga politik som ger åt den som redan\r\nhar. Och från ekonomisk-politisk synpunkt går en\r\nsådan här politisk styrning av hushållssparandet\r\ninte ihop med den generella politik man vill föra i\r\növrigt: Nej, ju mer man tänker på det ju mer\r\növertygad blir man att detta kommer att bli den\r\nborgerliga regeringens tvångssparande.''</pre><pre>Och den borgerliga Västmanlands Läns Tidning\r\nfortsätter: ''Det har i debatten framkommit många\r\ngoda förslag om hur löntagarfondernas medel skall\r\nkunna komma till nytta i den svenska\r\nsamhällsekonomin. Mest tilltalande är de förslag\r\nsom handlar om hur fondmedlen skulle ingå i en\r\ngrundplåt för ett nytt ATP-system. Regeringen har\r\ntydligen inte tagit intryck av alla goda argument,\r\noch för regeringens egen skull är det bara att\r\nhoppas att riksdagen stoppar förslaget om\r\n'fondgåvor'.''</pre><pre>Så långt VLT, och VLT har många supportrar för\r\nsin åsikt i pressen. Även förre SAF-ordföranden\r\nCurt Nicolin liksom förre statsministern Thorbjörn\r\nFälldin och ledamoten av den här kammaren\r\nDaniel Tarschys har i olika artiklar fört fram\r\nliknande åsikter.</pre><pre>Ca 20 miljarder av löntagarfonderna är i dag\r\nplacerade i aktier. De gör i dag nytta i det svenska\r\nnäringslivet, och samtidigt ger de en avkastning till\r\nvåra pensioner. Vi behöver i dag allt riskkapital vi\r\nkan hitta. Då monterar regeringen ned ett\r\nriskkapital som har möjlighet att dämpa det\r\nekonomiska förfall vi nu upplever. Man förstör\r\nbåde industrikapital och sysselsättning. Vad som\r\nbehövs just i dag är ett sådant långsiktigt riskkapital\r\nsom kan gå in och rädda ''friska delar'' av svenskt\r\nnäringsliv, som nu hotas av att gå under på grund av\r\nkrisen i bankväsendet.</pre><pre>Det är skillnad mellan det mer långsiktiga\r\nriskkapital som finns i de nuvarande\r\nlöntagarfonderna och det som kan samlas upp i\r\nallemansfonderna. Man kan inte begära att\r\nenskilda individer år efter år skall samla på sig ett\r\nsparande utan att använda pengarna. För de flesta\r\nindivider är sparandet förknippat med ett mål. Man\r\nsparar till en bil, en bostad, semester, osv. Det är\r\nett osäkert riskkapital, och i många fall är det inte\r\nalls fråga om något nysparande utan om pengar som\r\nförs över från en sparform till en annan.</pre><pre>Vårt förslag är det vi presenterade redan våren\r\n1991 -- att de fem löntagarfonderna slås samman\r\nmed de fem AP-fonderna med rätt att placera\r\npengarna i fastigheter, obligationer, aktier och\r\nandra värdepapper. Det är ett förslag som kan\r\nskapa trygghet för de framtida pensionerna och\r\nsamtidigt öka tillgången på riskkapital för svenskt\r\nnäringsliv, så att dess utbyggnad och framtid\r\nlångsiktigt främjas.</pre><pre>Det innebär att vi säger nej till det av Ny demokrati\r\nföreslagna investeringsbolaget, som ju innebär att\r\nde medel som löntagarfonderna har placerat som\r\nriskkapital i ett stort antal företag skall användas\r\nför placering i andra företag eller möjligen i samma\r\nföretag. Det innebär bara att man skapar en ny\r\ninstitution för en verksamhet som redan i dag\r\nbedrivs.</pre><pre>Vi har i andra sammanhang redovisat hur tillgången\r\npå riskkapital kan förstärkas bl.a. genom att man\r\nökar ramen för AP-fondernas aktieköp med 10\r\nmiljarder. Dessutom skall utvecklingsfondernas\r\noch Norrlandsfondens möjligheter att finansiera\r\nmindre och medelstora företag bevaras.</pre><pre>Det är ett riktigt dåligt beslut som riksdagen i dag\r\nser ut att kunna fatta. Än finns det dock möjlighet\r\nför riksdagen att som Västmanlands Läns Tidning\r\nönskade stoppa ''fondgåvan''. Men den\r\nmöjligheten tycks inte vara stor, eftersom Ny\r\ndemokrati kohandlat bort sina egna tidigare så\r\nbestämda åsikter i den här frågan. De käcka\r\nparollerna från valrörelsen om partiet som visste\r\nvad det ville har förändrats till partiet som velar\r\nsom det vill.</pre><pre>Herr talman! Jag vill med detta yrka bifall till\r\nreservationerna 1, 3 och 6 i finansutskottets\r\nbetänkande 21.</pre><pre>Anf. 158  BO G. JENEVALL (nyd):</pre><pre>Herr talman! Jag vill inleda med att säga att jag\r\nhyser en viss sympati för Roland Sundgrens\r\nsynpunkter och Socialdemokraternas\r\nställningstagande i den här frågan. Jag skulle gärna\r\nha sett ett enat utskott i den här frågan -- jag tror\r\ndet skulle ha varit intressant för hela näringslivet.</pre><pre>Det beslut som vi efter debatten skall fatta är nog\r\natt betrakta som historiskt, dels genom att det\r\ninnebär att vi använder en del av de ansamlade\r\nlöntagarfondsmedlen för ett bra ändamål, dels och\r\nframför allt genom vad det innebär för våra små och\r\nmedelstora företags möjligheter att klara sin\r\nriskkapitalförsörjning.</pre><pre>Vi har sedan vi blev ledamöter av denna kammare\r\nmed kraft och envishet arbetat för att ge våra små\r\noch medelstora företag bättre villkor. Det är därför\r\nmed mycket stor tillfredsställelse som vi nu\r\nkonstaterar att vårt arbete har krönts med\r\nframgång.</pre><pre>Det är extra anmärkningsvärt att en motion kan få\r\nett så genomgripande resultat, då de flesta\r\nmotioner normalt avstyrks.</pre><pre>Det jag åsyftar är naturligtvis det blivande\r\nriskkapitalbolaget med arbetsnamnet Investerings\r\nAB Sverige, som tillförs 6,5 miljarder kronor från\r\nde ansamlade löntagarfondsmedlen. Till detta\r\nkommer ytterligare ca 2,5 miljarder kronor från\r\nandra fonder. Det är med andra ord den största\r\nsatsningen någonsin på små och medelstora\r\nföretags kapitalförsörjning som därför borde ge en\r\nmycket kraftig och positiv signal till näringslivet.</pre><pre>Naturligtvis har en del experter redan uttalat sig om\r\ndenna satsning -- huvudsakligen negativt -- utan att\r\nveta särskilt mycket om tankarna bakom. Man har\r\nt.ex. talat om statliga fonder, när det är fråga om\r\nen superprivatisering. Man har nämnt bidrags-  och\r\nregionalpolitik, när det är fråga om strikt\r\naffärsmässiga grunder. Man har talat om en stor\r\ntjänstemannaorganisation, när det snarare handlar\r\nom ett litet men handlingskraftigt moderbolag.\r\nVidare har en del av de organisationer som\r\nföreträder företagen stämt in i kören och sökt efter\r\nproblem i stället för att välkomna denna nya resurs.\r\nReaktionen från de närmast berörda, nämligen\r\nföretagen, har inte oväntat blivit mycket positiv,\r\noch jag har blivit i det närmaste nedringd.</pre><pre>Varför skall vi svenskar alltid söka problem i stället\r\nför att se möjligheter? Det påminner mig om en\r\nhistoria, som dessutom påstås vara sann, nämligen\r\nden om de två skotillverkarna som samtidigt,\r\nvarandra ovetande, sände var sin representant till\r\nsamma land i Afrika. Båda sände snabbt telex hem.\r\nDen enes telex hade lydelsen: Återvänder med\r\nnästa plan, en helt omöjlig marknad, inte en\r\nmänniska bär skor. Den andres telex hade lydelsen:\r\nBygg omedelbart nya fabriker, en fantastisk\r\nmarknad, inte en människa bär skor.</pre><pre>Liknelsen är för den intelligente uppenbar men\r\nspeglar samtidigt hur vi i Sverige tyvärr reagerar på\r\ndet som är nytt eller annorlunda.</pre><pre>Vad menar vi t.ex. med superprivatisering? Jo, att\r\naktiekapitalet, som vi i motionen satt till 1,3\r\nmiljarder, till minst 50 % bör ägas av dem som\r\ninbetalt löntagarfondskapitalet och som erhåller\r\naktier till ett värde som är proportionellt mot deras\r\ninsats. Resten av aktierna bör fördelas till de\r\nsvenska medborgare som ej vill delta i det\r\nsparpremiegrundande allemanssparande som\r\nanges i betänkandet, med en aktie var på nominellt\r\n100 kr. Det skulle ge medborgarna fullständig\r\nvalfrihet att välja mellan en sparpremie som kan\r\nlyftas 1997 eller en börsaktie i detta bolag som i\r\nstort sett utgör nuvärdet av sparpremien.</pre><pre>En ytterligare positiv effekt av betänkandets\r\ninnebörd är att de nämnda fonderna privatiseras\r\noch därmed effektiviseras. Det är nämligen viktigt\r\natt behålla och även öka mångfalden i utbudet.</pre><pre>Det är vidare mycket viktigt att bolaget snabbt\r\nbildas för att kunna vara i drift redan i höst och\r\nkunna bidra till en positiv utveckling framför allt för\r\nde små och medelstora företagen.</pre><pre>Styrelsen skall utgöras av välmeriterade och\r\nerfarna näringslivsrepresentanter som väl känner\r\ntill de små och medelstora företagens speciella\r\nbehov och arbetsvillkor.</pre><pre>Investeringsaktiebolagets bolagsordning bör även\r\nutformas så att bolaget ges frihet att på olika sätt\r\nkunna stödja kundföretagens egenkapital, vilket\r\nsamtidigt stärker företagens kreditvärdighet. Den\r\nbör även innehålla röstbegränsningsregler för att\r\nmotverka ett maktövertagande.</pre><pre>I denna vackra kväll och vid denna sena tidpunkt\r\ntar jag mig en personlig frihet att påpeka att min\r\nsedan många år framlidne far, som var företagare,\r\nskulle ha glatt sig åt detta beslut, då han precis i dag\r\nskulle ha fyllt 90 år.</pre><pre>Slutligen, herr talman, vill jag yrka bifall till\r\nhemställan i finansutskottets betänkande FiU21\r\nmed undantag av mom. 10 där jag yrkar bifall till\r\nvår reservation 8.</pre><pre>Anf. 159  LARS-OVE HAGBERG (v):</pre><pre>Herr talman! Det är ett dåligt förslag till utskiftning\r\nav löntagarfonderna som regeringen har\r\npresenterat. Även de förändringar som utskottet\r\nhar gjort i form av ett riskkapitalbolag är dåliga.</pre><pre>Vänsterpartiet föreslår därför att regeringens\r\nproposition avslås, och särskilt när det gäller att\r\nlöntagarfonsmedlen skall användas till ett\r\npremiegrundande allemanssparande.</pre><pre>Om detta inte blir riksdagens mening, föreslår vi i\r\nandra hand att hälften av löntagarfonderna läggs\r\nihop med AP-fonderna för att förstärka\r\npensionssystemet och trygga pensionerna i\r\nframtiden. Den andra halvan föreslår vi skall\r\nanvändas till satsningar och utveckling av ny\r\nproduktion, t.ex. i en variant av riskkapitalbolag.</pre><pre>Regeringens förslag innebär att hela\r\nlöntagarfondskapitalet skall satsas på det som man\r\nknappast kan säga leder till någon större tillväxt i\r\nsamhället -- premiegrundande allemanssparande,\r\nforskning och högre utbildning -- och sedan\r\nanmäler man detta med små och medelstora\r\nföretag.</pre><pre>Vi från Vänsterpartiet och många andra har sagt att\r\ndet i dag inte kan vara angeläget att införa en\r\nsparpremie, att stimulera sparandet ytterligare, när\r\nman egentligen borde stimulera den inhemska\r\nkonsumtionen eller investera dessa pengar i något\r\nhelt annat. En sparpremie i detta läge är en helt\r\nfelaktig åtgärd och framför allt när det gäller att ta\r\nsparpremien från löntagarfondstillgångarna. Det är\r\nmöjligt att lösa frågan om den högre utbildningen\r\nkan man lösa på annat sätt än direkt över budgeten\r\noch att se till att forskning och utveckling får de\r\nresurser som behövs.</pre><pre>Frågan om den kommitté som regeringen skall\r\ntillsätta för de små och medelstora företagen har\r\nutskottet löst. Om jag förstår denna matematik rätt\r\när löntagarfonsmedlen på drygt 20 miljarder och\r\nkanske upp mot 22 miljarder. Det som utskottet nu\r\nhar fått ihop -- 6,5 miljarder till detta\r\nriskkapitalbolag som Ny demokrati har fått\r\nigenom, 10 miljarder till forskning och utbildning i\r\nnågon form och 6--7 miljarder till denna\r\nsparpremie -- är en bra bit över 20 miljarder.\r\nSamtidigt lovar man att de som inte är med och\r\nskall ta del av denna sparpremie också skall få\r\nnågot. Men detta går alltså inte ihop. Någonstans\r\nmåste man krympa om det skall var en bra\r\nutskiftning eller det som regeringen har tänkt sig.</pre><pre>Vad man redan nu kan misstänka är att de som inte\r\när med och inte får någon sparpremie, de som inte\r\nhar råd och som hamnar utanför, får stryk.</pre><pre>Utan tvivel har Ny demokratis inhopp i denna\r\ndebatt vitaliserat debatten om hur fondmedlen\r\nskall användas, framför allt när det gäller de små\r\noch medelstora företagen. En liten anknytning till\r\nsjälva andemeningen i löntagarfondsdebatten finns\r\ni Ny demokratis förslag, nämligen att dessa medel\r\nskulle bidra till investeringar och produktion av\r\nvaror och tjänster.</pre><pre>Under lång tid av utskottsbehandlingen såg det ut\r\natt kunna bli ett intressant resultat, en uppgörelse\r\nom fondmedlen, som skulle kunna dra åt rätt håll,\r\ndvs, innebära att pensionssystemet stärktes och att\r\nresurser skapades till små och medelstora företag\r\nframför allt för utvecklande av nya jobb. Vad jag nu\r\nkan förstå har Ny demokrati inordnat sig i\r\nregeringsunderlaget och inte bara gjort en sämre\r\nuppgörelse beträffande fondmedlen, dvs.\r\nriskkapitalbolaget, än nödvändigt, utan även\r\nbundit upp sig för att stödja regeringens alla förslag\r\ni kompletteringspropositionen, inkl. borttagandet\r\nav schablonavdraget och ett ökat skattetryck.</pre><pre>Eftersom jag är mycket intresserad av att de små\r\noch medelstora företagen skall ha en chans att\r\nutvecklas, skapa nya resurser och göra någonting\r\npositivt, är min fundering: Vilken är skillnaden\r\nmellan det tänkta riskkapitalbolag som skisseras i\r\nbetänkandet och en bank? Vilken egentlig,\r\nkvalitativ skillnad finns där? Kommersiella villkor\r\noch strikt affärsmässighet är honnörsorden, och\r\nbolaget skall inte ägas av staten. Vilken ägare skall\r\nfå det kapital som är skisserat och sedan ta de\r\nsärskilda risker som är förenade med utveckling av\r\nsmå och medelstora företag? Jag tycker att Ny\r\ndemokrati skall redovisa vad det för skillnad,\r\neftersom man i så hög grad hänvisar till det\r\netablerade bankväsendets brister. Vilken blir\r\nskillnaden?</pre><pre>Bankerna satsade under 80-talet på spekulation och\r\ntog riskerna för det. För detta får bankkunderna,\r\ninkl. skattebetalarna, nu betala. Det var alltså inte\r\nproduktion av varor och tjänster som framför allt\r\nstod i centrum för risktagandet.</pre><pre>Ny demokrati brukar också berömma sig för att\r\nvärna om fattigpensionärerna -- eller är det kanske\r\nbara Bert Karlsson som gör det? Ny demokrati har\r\nju nu haft chansen att förstärka pensionssystemet\r\noch ge en grundplåt till en möjlig satsning i ett\r\nsystem för de pensionärer som har det sämst ställt.\r\nI stället satsar man pengarna på dem som har råd\r\natt spara, på de pensionärer som har det bäst ställt.\r\nDet är faktiskt konsekvensen av ert förslag, Bo G.\r\nJenevall. Det är knappast någon fattigpensionär\r\nsom kommer att delta i det här\r\npremiesparsystemet. Har Ny demokrati genom\r\ndetta bara sett till en seger på den politiska\r\ncirkusarenan och till att man har fått regeringen till\r\nförhandlingsbordet, medan sakfrågan egentligen\r\nhar fått ge vika? Jag misstänker att det är så.</pre><pre>Löntagarfondena har i alla fall sin upprinnelse i en\r\ngigantisk debatt vid 70-talets början, då man\r\ndiskuterade arbetslivets demokratisering. De\r\ncentrala frågorna var hur man bäst skulle kunna\r\nskapa en motvikt till den privata\r\nkapitalkoncentration som finns i Sverige och har\r\nökat, hur man lokalt och regionalt skulle kunna få\r\ninflytande över företagens investeringar för dem\r\nsom arbetar i företagen. Tanken var att de anställda\r\nskulle kunna ta till vara den utvecklingspotential\r\nsom fanns i företaget och utveckla sitt engagemang,\r\noch man skulle se till att det blev samhällsnyttiga\r\ninvesteringar.</pre><pre>Det var egentligen grundtankarna i hela\r\nfonddebatten. Det fanns också andra varianter av\r\ndebatten. Socialdemokraterna menade att detta\r\nskulle utgöra en del av den solidariska\r\nlönepolitiken.</pre><pre>För Vänsterpartiet, som förde fram egna\r\nfondförslag i debatten, byggde idéerna på att de\r\nanställda skulle ha en ökad makt -- på bekostnad av\r\nkapitalägarna. Pengarna skulle tas av de medel som\r\nskulle gå till investeringar, de skulle styras den\r\nvägen, och främst skulle de gå till produktiva\r\ninvesteringar, där social nytta och miljömässiga\r\nhänsyn skulle stå i centrum.</pre><pre>De här principerna är faktiskt mer aktuella nu än\r\nnågonsin. Ett av de problem som vi har upplevt i\r\nekonomin är just effekterna av den tredje vägens\r\ndevalveringspolitik och av att kredit- och\r\nvalutaregleringen avskaffades under 80-talet.\r\nStrategiskt viktiga och nödvändiga investeringar i\r\nproduktionen av varor och tjänster har fått ge vika\r\nför spekulation. Det är en orsak till de ekonomiska\r\nproblem vi i dag har i Sverige.</pre><pre>Jag är helt övertygad om, att om de anställda hade\r\nhaft ett annat inflytande över företagens tillgångar,\r\nhade det skett fler investeringar av den karaktär\r\nsom jag har skisserat i stället för den spekulation\r\nsom förekom på 80-talet.</pre><pre>Från borgerligt håll älskar man att skylla på\r\nsocialdemokratin och den tredje vägens politik. Jag\r\ndelar uppfattningen att den tredje vägens politik\r\nhade enorma brister. Men besluten om spekulation\r\noch förskingring av investeringskapital fattades av\r\ndem som utövade ägaransvaret över de uppkomna\r\ndevalveringsvinsterna. Det talar man väldigt tyst\r\nom, och det tycker jag är mycket viktigt att erinra\r\nom i det här tidevarvet, när regeringen riktar in\r\nhela sin politik på att stimulera just dem som under\r\n80-talet inte tog något ansvar för strategiska,\r\nproduktiva investeringar.</pre><pre>Samtidigt kan man konstatera att detta skedde\r\nunder en tid då vi hade löntagarfonder, vilket\r\nbevisar att de var krångliga, utslätade och hade\r\nmycket litet att göra med idéerna i\r\nursprungsdebatten. De arbetande hade väldigt litet\r\ninflytande över det hela. Löntagarfonderna\r\nmotsvarade inga förväntningar, de skapade inte\r\nentusiasm hos någon, de blev egentligen en\r\nbelastning för hela arbetarrörelsen. Detta visar\r\nockså att man inom socialdemokratin i dag inte\r\nkänner någon större saknad över fonderna. De blev\r\nju i stället en symbol för motstånd från\r\nborgerligheten, av vilket vi bör dra vissa lärdomar.</pre><pre>Löntagarfonder i socialdemokratisk tappning har\r\nalltså inte varit någon särskilt bra väg till ekonomisk\r\ndemokrati och förnuftig produktion, utan de var\r\nalltså den återvändsgränd som vi nu ser.</pre><pre>Men som sagt: Rudolf Meidners principer och de\r\ntankegångar som fonderna egentligen byggde på är\r\nfaktiskt ännu lika viktiga. Vi för fram dessa\r\ntankegångar i vår meningsyttring. Vi menar att\r\nlöntagarfondernas tillgångar är de arbetandes\r\npengar. De är tagna ur det tillgängliga\r\nlöneutrymmet, och de borde därför rättmättigt gå\r\ntillbaka till dem som har skapat dem. Ett sätt att\r\ngöra detta, som jag redovisade tidigare, är att låta\r\ndem gå till pensionssystemet. Det är i gungning,\r\noch därför bör hälften av tillgångarna tillföras AP-\r\nfondssystemet. Det är fullt möjligt, och det är rätt.\r\nDen andra hälften bör gå till skapandet av nya\r\njobb, framför allt genom olika typer av\r\nriskkapitalsatsningar i små och medelstora företag.</pre><pre>Vår meningsyttring stämmer väl överens med de\r\nprinciper och tankegångar som först kom från Ny\r\ndemokrati. Jag är därför litet besviken över att man\r\ninte ordentligt vill utveckla den här delen av den\r\nsvenska ekonomin, om man nu är intresserad av att\r\ngöra det. I stället blev det en uppgörelse, i vilken\r\njag fortfarande inte vet vilken som är skillnaden\r\nmellan bankväsendet och detta riskkapitalbolag.\r\nDetta är nämligen så kringgärdat av kommersiella\r\nregler, affärsmässighet och en sparandeform.\r\nNågonstans måste det gå ihop, och alla vi som har\r\nkontakter med små och medelstora företag vet att\r\nbanken säger nej om du har en idé och vill utveckla\r\nnågot som innebär en stor risk. Det är inte bara en\r\ngång som jag i länsstyrelsens styrelse har sett hur\r\nbankerna behandlar sådana ansökningar. Kommer\r\ndetta riskkapitalbolag att agera annorlunda?</pre><pre>Jag tror därför att den skiss jag har lämnat i min\r\nsärskilda meningsyttring är en mycket mer\r\nframgångsrik väg att använda dessa\r\nlöntagarfondsmedel, och det stämmer väl överens\r\nmed det huvudsyfte som en gång var tanken.</pre><pre>Med det yrkar jag bifall till meningsyttringen.</pre><pre>Anf. 160  BO G. JENEVALL (nyd) replik:</pre><pre>Herr talman! Jag vill för det första passa på tillfället\r\natt vända mig speciellt till Lars-Ove Hagberg, som\r\nju -- tyvärr, måste jag säga -- skall lämna riksdagen.\r\nHan är en god representant för sitt parti, och han\r\nhar varit en mycket värdefull medlem av\r\nfinansutskottet.</pre><pre>Jag delar i mångt och mycket Lars-Ove Hagbergs\r\nsynpunkter, lika väl som jag i mångt och mycket\r\ndelar Socialdemokraternas syn på vad man skulle\r\ngöra av de här pengarna. Jag är ibland litet påtalad\r\nför att jag vill ha en diskussion i utskottet, och jag\r\nfår väl säga att jag har blivit ganska väl\r\ntillgodosedd. Jag tycker att man behöver behandla\r\nsaker och ting mer i utskotten än vad man\r\negentligen gör i dag.</pre><pre></pre><pre>Jag skulle personligen gärna ha sett att man hade\r\nfått en consensus i utskottet. Jag tycker det hade\r\nvarit bra med en uppdelning av dessa pengar så att\r\nen tredjedel kunde gå till forskning och utveckling,\r\nen tredjedel till vad vi tycker är intressant med\r\nriskkapitalet och en tredjedel till pensionerna. Jag\r\ntycker vi borde kunnat uppnå den situationen i\r\nutskottet, men nu var det tyvärr inte möjligt.</pre><pre>Man kan ha vilka synpunkter som helst beträffande\r\nlöntagarfondspengarna och fondens tillkomst.\r\nPersonligen skulle jag gärna ha sett att dessa pengar\r\ni stället satsats i resp. företags egen verksamhet. Jag\r\ntror det skulle ha gynnat samtliga.</pre><pre>Men nu har vi den situation vi har. Jag vill motivera\r\nlitet närmare -- om talmannen godkänner att jag\r\ndrar ut på tiden, eftersom jag var mycket sparsam i\r\nmitt anförande nyligen. Jag tycker man borde vara\r\nlitet mera pragmatisk i synsättet på dessa pengar.\r\nVilken åsikt man än har är det så att såväl företagen\r\nsom de anställda har avstått från sin del i det hela.\r\nDet var därför som vi i vår motion utvecklade att\r\nhälften av kapitalet borde gå till vad vi har\r\nföreslagit och den andra hälften till något vi ville\r\ndiskutera i utskottet.</pre><pre>Vi hade en valsituation. Varför valde vi\r\nregeringssidan? Vi kunde ha nått ett bättre bättre\r\nresultat genom att gå tillsammans med\r\nsocialdemokraterna och få ett par miljarder till.\r\nMen vi valde denna väg. Jag tror att det hade varit\r\nvärdefullt om vi hade kunnat enas.</pre><pre>Anf. 161  LARS-OVE HAGBERG (v)\r\nreplik:</pre><pre>Herr talman! Bo G. Jenevall håller med Roland\r\nSundgren, han håller med mig och så gör han upp\r\nmed Lars Tobisson och de övriga i\r\nregeringspartierna.</pre><pre>Min fråga var ganska konkret: Är det någon\r\nskillnad mellan det riskkapitalbolag som nu\r\nskisseras i utskottsbetänkandet och en bank när\r\nriskbedömningen görs vid lån till små och\r\nmedelstora företag? Man har ju kommersiella\r\nintressen, strikt affärsmässighet och man skall\r\nt.o.m. spara i detta riskkapitalbolag. Min\r\nerfarenhet är att under sådana förhållanden\r\nkommer det långsiktiga risktagandet, som\r\nverkligen sker i de små och medelstora företagen\r\ndär det verkligen känns, inte till stånd. Det blir som\r\nhos vilken bank som helst. Jag är ganska besviken\r\növer denna utveckling.</pre><pre>Dessa fondmedel kunde ha använts till ett större\r\nrisktagande, med vilket vi verkligen hade kunnat\r\nutveckla svenskt näringsliv. Jag har inte fått svar på\r\nden frågan.</pre><pre>När det gäller pensionärerna och tanken att dela\r\npengarna med dem har ändå Ny demokrati mycket\r\nenvetet talat om detta med fattigpensionärerna.\r\nHär hade man chansen att visa en sak, men man\r\ngjorde upp någonting annat.</pre><pre>När man gjorde upp om det man inte riktigt vill stå\r\nför, eftersom man håller med både\r\nsocialdemokratin och mig, så svalde man därmed\r\nockså regeringens hela ekonomiska politik, fast\r\nman uttryckte att man kanske var litet skeptisk.\r\nMan tyckte att man inte skulle öka skattetrycket,\r\noch man sade att schablonavdraget var besvärligt\r\nför dem som hade långt att pendla. Men nu har man\r\nköpt alltihop och inordnat sig ordentligt i\r\nregeringsunderlaget framöver vad jag förstår.</pre><pre>Sakfrågorna har kommit vid sidan om. Men man\r\nfick Bengt Westerberg till förhandlingsbordet. Är\r\ndet syftet så är alltsammans bara cirkus, och då blir\r\njag ännu mer besviken.</pre><pre>Vi kanske får höra av någon senare på talarlistan\r\nom någon mer kan hålla i ingången till manegen på\r\ncirkusen och berätta om det är på det här viset eller\r\ninte.</pre><pre>Anf. 162  BO G. JENEVALL (nyd) replik:</pre><pre>Herr talman! Jag har förståelse för dessa\r\nsynpunkter. Våra åsikter sammanfaller i stort med\r\nregeringens ekonomiska politik. Vi vill kanske gå\r\nlitet snabbare fram.</pre><pre>Varför har vi då valt den här vägen? Vi tror att 9\r\nmiljarder trots allt kan gynna marknaden bättre än\r\n11 miljarder, och varför?</pre><pre>Hade vi fattat ett beslut om 11 miljarder\r\ntillsammans med oppositionen, hade regeringen\r\nkanske obstruerat mot detta. Nu har vi i stället inte\r\nbara övertygat regeringen, vi har fått regeringen\r\nmed oss på att detta är bra. Vi har även fått\r\netablissemanget och bankerna med oss, vilket vi\r\ntror är väldigt viktigt för de positiva signalerna ut\r\ntill näringslivet.</pre><pre>Vi menar också att detta med riskkapital är viktigt\r\ni så måtto att vi kan tillföra egenkapital till\r\nföretagen, vilket i sin tur kan gynna dem så att de\r\nkan bli så att säga kreditvärdiga i förhållande till sin\r\negen bank.</pre><pre>Vi vill dessutom behålla mångfalden. Vi hjälper till\r\natt privatisera hela riskkapitalmarknaden genom\r\ndenna åtgärd. Vi tror att i förlängningen kommer\r\ndet att bli mycket gynnsamt för företagen.</pre><pre>Vi har kvar våra åsikter om fattigpensionärerna.\r\nTyvärr har vi inte majoritet i kammaren för att\r\nåstadkomma någonting annat än en utredning,\r\nvilket vi beklagar. Vi anser att man måste förstärka\r\npensionskapitalet. Den saken kommer upp i höst,\r\noch vi har våra synpunkter som vi vill återkomma\r\ntill.</pre><pre>Vi tror att vi i valet mellan blocken -- vilket vi i och\r\nför sig beklagar -- har gjort det rätta valet för att på\r\nbästa sätt tillgodose de små och medelstora\r\nföretagens försörjning av kapital och riskkapital.</pre><pre>Anf. 163  LARS-OVE HAGBERG (v)\r\nreplik:</pre><pre>Herr talman! Denna argumentation stärker mig i\r\nuppfattningen att detta endast är någonting på\r\nytan. Det är inget genomgripande. Det är\r\nuppvisande av ett cirkusnummer.</pre><pre>Den signal som ges skall ges tillsammans med\r\nregeringen, menar Bo Jenevall. Men då lämnar vi\r\nsakpolitiken, som skulle vara Ny demokratis\r\nkännemärke. Ny demokrati skulle ta ställning i sak\r\noch inte ingå i något block.</pre><pre>Jag vet inte vad socialdemokratin egentligen har\r\ntänkt sig att komma med här, men för min del hade\r\njag kunnat tänka mig en uppgörelse som gått\r\nväldigt långt när det gällt att använda de 11\r\nmiljarderna till att verkligen utveckla\r\nmöjligheterna för små och medelstora företag att\r\nbörja någonting nytt. Man kunde även stärka den\r\ngoda produktionen, den goda verksamhet som\r\nfinns i dag.</pre><pre>Om ett företag i dag inte är kreditvärdigt hos en\r\nbank kan det inte bli mer kreditvärdigt hos detta\r\nriskkapitalbolag, som har samma kriterier som en\r\nbank. Det förefaller mig ologiskt.</pre><pre>Ett riskkapitalbolag måste ju kunna ta risker. Men\r\nni har skrivit bort dessa risker ganska rejält i den\r\nhär satsningen.</pre><pre>Jag beklagar verkligen denna utveckling. Man kan\r\nsäga att man värnar om fattigpensionärerna. Men\r\nman hade chansen att lägga 11 miljarder till\r\nsystemet, och vi vet att det skall förändras. Kanske\r\nvi tillsammans kunde lägga tyngdpunkten hos dem\r\nsom har det sämst ställt framöver. Det gäller ju inte\r\nbara fattigpensionärerna nu, utan även framledes.\r\nMen nu har Ny demokrati faktiskt gett de bäst\r\nställda pensionärena möjlighet att få en premie.\r\nDet är en politisk skandal!</pre><pre>Anf. 164  PER-OLA ERIKSSON (c):</pre><pre>Herr talman! Kvällen är sen, och jag skall försöka\r\nbegränsa mig i mitt anförande.</pre><pre>Vid årsskiftet gick löntagarfonderna i graven. Det\r\nvi i dag har att besluta om är hur tillgångarna skall\r\nfördelas vid utskiftningen. Jag tycker att det finns\r\nanledning att titta på motiven för att införa\r\nlöntagarfonderna.</pre><pre>De var en gång i tiden meningen att fonderna skulle\r\nunderlätta den solidariska lönepolitiken, dämpa\r\nlöneökningstakten, bidra till en jämnare\r\nförmögenhetsfördelning, öka utbudet av\r\nriskkapital, öka sparandet i ekonomin och stärka\r\npensionssystemet.</pre><pre>Herr talman! Med facit i hand vet vi att\r\nlöntagarfonderna inte har bidragit nämnvärt till\r\nnågot på de här områdena. Verkan har ibland varit\r\nden motsatta. Hushållens totala sparande minskade\r\nunder senare hälften av 80-talet och var under flera\r\når negativt i förhållande till hushållens disponibla\r\ninkomster. Fondernas bidrag till förstärkning av\r\npensionssystemet var likaså obetydligt.</pre><pre>Inte heller har företagens tillgång på riskkapital\r\nförbättrats i någon större utsträckning, därför att\r\nstörsta delen av fondmedlen har använts för\r\nomfördelning av aktieägandet. Endast ca 10 % av\r\nmedlen har använts för köp av nyemitterade aktier.</pre><pre>Det har inte saknats idéer i fråga om vilka områden\r\nsom pengarna skall gå till vid utskiftningen. Det har\r\nhandlat om infrastruktursatsningar, det har handlat\r\nom företag, det har handlat om pensioner, det har\r\nhandlat om brottsofferjourer, m.m. m.m.</pre><pre>Vid utskiftningen av löntagarfondernas pengar\r\nfaller det sig ganska naturligt att stimulera ett antal\r\nområden i samhället där man kan få en betydande\r\neffekt. Regeringen har föreslagit att fondernas\r\ntillgångar skall användas till premier för att\r\nstimulera ett ökat sparande, med senare\r\nanknytning till ett individuellt pensionssparande,\r\ntill att främja utveckling av små och medelstora\r\nföretag och för att främja forskningen samt\r\nutdelning till dem som av olika anledningar inte kan\r\neller vill delta i det premiegrundande sparandet.</pre><pre>I det betänkande som vi nu behandlar och skall ta\r\nställning till föreslås en utskiftning av\r\nlöntagarfondspengarna som ligger i linje med\r\nregeringens förslag, alltså sparande,\r\nföretagsutveckling och forskning.</pre><pre>Behoven av åtgärder för de små och medelstora\r\nföretagen är stora. Det är omvittnat av tidigare\r\ntalare och också i många andra sammanhang. De\r\nmindre och medelstora företagen har en\r\nbetydelsefull roll i arbetet att åter få fart på hjulen\r\ni den svenska ekonomin. Genom en mera kraftfull\r\nsatsning på mindre och medelstora företag kan vi\r\nskapa arbetstillfällen och trygghet över hela landet.\r\nDet bidrar också till en nödvändig konkurrens, till\r\ngagn för hela samhället.</pre><pre>Därför är det tillfredsställande att en majoritet i\r\nutskottet har funnit det angeläget att ytterligare\r\nprecisera insatserna för de mindre och medelstora\r\nföretagen. Den åtgärd som utskottet har stannat för\r\när en vidareutveckling av de tankegångar som\r\nredan fanns i propositionen, med en ytterligare\r\nprecisering.</pre><pre>När vi nu stärker resurserna till riskkapital, skall de\r\nbidra till finansieringen av små och medelstora\r\nföretag och kan vara en betydelsefull resurs för\r\nresten av detta sekel.</pre><pre>Centern och övriga regeringspartier har vid\r\nupprepade tillfällen, bl.a. i motioner här i\r\nriksdagen, i program och skrifter understrukit\r\nbehovet att öka tillgången till riskkapital för små\r\noch medelstora företag. Därför är vi positiva till det\r\ntillskott till företagens riskkapitalförsörjning som\r\nutkvittning av löntagarfondernas medel nu kan ge.</pre><pre>Socialdemokraterna kritiserar förslaget om ökade\r\nresurser för riskkapital. Jag tycker att det är\r\nförvånande, mot bakgrund av att de själva både i\r\nmotioner och i andra sammanhang har pekat just\r\npå behovet av att främja de mindre företagen.</pre><pre>Jag läste också att en högt uppsatt företrädare för\r\nsocialdemokratin, ingen mindre än ledamoten i\r\nverkställande utskottet Anders Sundström, i Piteå-\r\ntidningen den 8 april pläderade mycket tydligt för\r\natt pengarna från löntagarfonderna uteslutande\r\nskulle gå till småföretagen.</pre><pre>Nu satsar vi inte alla pengar på\r\nsmåföretagsutveckling men en betydande del, och\r\njag tror att ledamoten i det socialdemokratiska\r\nverkställande utskottet är till en betydande del\r\ntillfredsställd med finansutskottets förslag.</pre><pre>Sedan måste vi också stimulera det enskilda\r\nsparandet. Socialdemokraterna har ju alltid valt att\r\nprioritera sparandet i kollektiva former. Att lägga\r\näggen i samma korg har ökat sårbarheten i det\r\nfinansiella systemet. Socialdemokraterna talar om\r\nAP-fondssystemet, det kollektiva ägandet, osv.</pre><pre>Därför är det förslag som finns i propositionen om\r\nsparstimulanser motiverat. Det vidgar och\r\nstimulerar det individuella sparandet. Det blir en\r\nväldigt viktig bit i att som nästa steg stärka det\r\nindividuella pensionssparandet.</pre><pre>Det råder också en bred samsyn i utskottet om\r\nbehovet av att satsa offensivt på kompetens- och\r\nkunskapsuppbyggnad. Det tillhör de mest\r\nstrategiska uppgifterna för framtiden. Forskning\r\noch utveckling är av stor betydelse för ett land som\r\nSverige och för att Sverige skall kunna inta en\r\nbetydande roll på den internationella arenan.</pre><pre>Att använda en del av löntagarfondernas medel till\r\ninsatser för forskning är därför ett mycket bra\r\nförslag. Regeringen avser att senare i höst\r\nåterkomma med en närmare precisering av vilka\r\nområden forskningspengarna skall anslås till. Vi\r\nhar då anledning att ytterligare diskutera den biten.</pre><pre>Herr talman! Låt mig till sist säga att\r\nlöntagarfonderna har varit en politisk stridsfråga i\r\n20 år. De har utgjort en vattendelare mellan\r\npolitiska partier i Sverige. Det är bra att frågan om\r\nlöntagarfonderna nu kan avföras från\r\ndagordningen, och jag är mycket tillfreds med att\r\nfem av riksdagens partier har kunnat enas om på\r\nvilket sätt medlen skall utskiftas. Det är en styrka.\r\nDet är en styrka för riksdagen, och det är en styrka\r\nockså när man skall använda pengarna på ett\r\nförnuftigt sätt.</pre><pre>Herr talman! Jag yrkar bifall till finansutskottets\r\nhemställan och avslag på samtliga reservationer och\r\nden särskilda meningsyttringen.</pre><pre>Anf. 165  ROLAND SUNDGREN (s)\r\nreplik:</pre><pre>Herr talman! Per-Ola Eriksson säger att\r\nSocialdemokraterna vill lägga alla ägg i en korg.\r\nDet är precis tvärtom. Skall man få\r\nmarknadsekonomin att fungera på bästa möjliga\r\nsätt, skall man ha en mångfald, och vi står för\r\nmångfalden. Att kapitalbildningen fungerar är\r\nenormt viktigt för de mindre och medelstora\r\nföretagen.</pre><pre>Vi behöver alla former av möjligheter att skapa ett\r\nsådant riskkapital. Vi behöver en stram\r\nfinanspolitik som inte arbetar med stora\r\nbudgetunderskott. Vi behöver ett kollektivt\r\nsparande som i pensionsfonder. Även\r\nlöntagarfonderna har gjort mycket stor nytta i det\r\nsvenska samhället. Även om Per-Ola Eriksson\r\nförsöker säga någonting annat, har de gett sitt\r\nbidrag till långsiktiga satsningar.</pre><pre>Vi behöver också ett hushållssparande. Vi behöver\r\nalla de här formerna av kapitalbildning. Det är\r\nvärdefullt inte minst för att också minska ett behov\r\nav en utländsk upplåning.</pre><pre>Nu undrar jag hur de här pengarna skall räcka till\r\nallting. 7,5 miljarder skall sprättas ut nu. Men\r\nsedan säger man att de som inte sparar också skall\r\nfå pengar. Det finns inget ordentligt underlag för att\r\ndet blir de här 7,5 miljarderna. Om man får 50 %\r\nav vad man sparar i premie, kan det bli fråga om\r\nmer pengar. Dessutom skall det delas ut pengar till\r\ndem som inte sparar.</pre><pre>Om Lars-Ove Hagbergs beräkning stämmer, är\r\nman redan där uppe i de 22 miljarderna. Skall man\r\nlåna för att klara alla åtagandena? Det kanske blir\r\nså att Bo Jenevall inte får de 6,5 miljarderna till sitt\r\ninvesteringsbolag utan att själv behöva gå ut och\r\nlåna upp pengarna.</pre><pre>Det här är ju en cirkus utan like. Jag har hittills inte\r\nhört någon människa som tyckt att det är ett bra\r\nförslag. Jag tror inte att Per-Ola Eriksson i själ och\r\nhjärta tycker att det är bra, men han är kaptenen,\r\nhan står som Sven Duva på bron. Han måste\r\ngenomföra det här regeringsförslaget, hur dumt\r\nhan än tycker att det är.</pre><pre>Bo Jenevall talar inte om utsprättandet av\r\nsparpremierna. Han tycker att man hade kunnat\r\nhitta en mycket bättre och mera effektiv\r\nanvändning för löntagarfondspengarna. Jag tror att\r\nPer-Ola Eriksson innerst inne tycker samma sak.</pre><pre>Anf. 166  PER-OLA ERIKSSON (c) replik:</pre><pre>Herr talman! Jag delar Roland Sundgrens\r\nuppfattning om att vi måste främja sparandet. Men\r\ntill skillnad från Socialdemokraterna vill vi från\r\nCentern och de övriga regeringspartierna främja\r\ndet individuella sparandet. Det enskilda sparandet\r\nhar varit alldeles för lågt under alltför många år.\r\nDet är viktigt att vi på olika sätt stimulerar\r\nsparandet och sedan skapar ett sparsystem där det\r\ngår att växla in till ett pensionssparande. Det är\r\nockså viktigt för att stärka pensionssystemet.</pre><pre>Sparande, forskning och företagsutveckling är tre\r\nviktiga delar i en stabil ekonomisk politik med\r\nbäring på framtiden. Det förslag som nu finns i\r\nbetänkandet har denna inriktning. Jag beklagar att\r\nSocialdemokraterna har ställt sig utanför och i\r\nstället valt en annan modell. Det skulle vara en\r\nstyrka för Socialdemokraterna om de hade ställt\r\nupp på detta förslag, eftersom många\r\nsocialdemokrater i andra sammanhang har talat om\r\nbetydelsen av sådana åtgärder.</pre><pre>Anf. 167  ROLAND SUNDGREN (s)\r\nreplik:</pre><pre>Herr talman! Socialdemokraterna har inte ställt sig\r\nutanför. Vi har naturligtvis velat diskutera en\r\nuppgörelse, speciellt som det här är ett enormt\r\ndåligt förslag. Men ingen från regeringens sida har\r\nvelat tala med oss. Vi har ju visat vissa öppningar\r\nhär.</pre><pre>Det är inte så att det individuella sparandet,\r\nspeciellt i en lågkonjunktur, är det effektivaste och\r\nbästa sparandet -- det var också Lars-Ove Hagberg\r\ninne på, och det har jag betonat många gånger förr.\r\nDet offentliga sparandet, det kollektiva sparandet,\r\nsatsar mer långsiktigt. Vi kan peka på 60-talet då\r\nAP-fonderna byggdes upp och då enorma\r\ninfrastrukturinvesteringar gjordes och\r\ninvesteringar i högre utbildning och forskning. Det\r\nvar möjligt med hjälp av den kraftiga ökningen i\r\njust det kollektiva sparandet.</pre><pre>Ett individuellt sparande är mer flyktigt. Individer\r\nsparar för att använda pengarna så småningom till\r\natt köpa bil, semester e.d.</pre><pre>Vi behöver alltså båda formerna av sparande. Jag\r\ntycker att det här är en stor svaghet i regeringens\r\nsyn på sparandet. Jag ser att Lars Tobisson är här.\r\nHan sade i den förra debatten att 90-talets stora\r\nstridsfråga kommer att bli huruvida sparandet skall\r\nvara offentligt eller privat. Om vi skall klara\r\ninvesteringarna, jobben och ekonomin behövs\r\nbåde kollektivt och individuellt sparande.</pre><pre>Anf. 168  PER-OLA ERIKSSON (c) replik:</pre><pre>Herr talman! Under ett antal årtionden då\r\nSocialdemokraterna har haft den politiska makten\r\nhar man medverkat till att framför allt främja det\r\nkollektiva och institutionella sparandet och\r\nägandet. Det har skapat en stelhet i det finansiella\r\nsystemet, och det har skapat obalans mellan olika\r\ntyper av ägande och sparande. Under 90-talet och\r\nåren framöver måste det individuella sparandet\r\nfrämjas och en bättre konkurrens skapas, i stället\r\nför monopolliknande tendenser i ekonomin.\r\nDärför är den här vägen som vi har valt en viktig\r\nväg som hör framtiden till.</pre><pre>Anf. 169  LARS-OVE HAGBERG (v)\r\nreplik:</pre><pre>Herr talman! Den historiebeskrivning som\r\nutskottets ordförande presenterade kan inte stå\r\nhelt oemotsagd, dvs. att sparandet skall vara till för\r\natt begränsa löneökningar och för\r\npensionssystemet. En del av detta finns redan. Men\r\ngrunden i det som Rudolf Meidner tog fram, och\r\nden diskussion som fördes inom arbetarrörelsen\r\noch som manifesterades på LO-kongressen 1976,\r\nvar framför allt att de anställda skulle få en\r\nägandemakt och inflytande i sina företag, framför\r\nallt vid investeringar. Det här var de två bärande\r\nfrågorna som löntagarfondssystemet handlade om.\r\nSocialdemokraterna drev systemet att det hela\r\nskulle samordnas med den solidariska\r\nlönepolitiken. Man skall komma ihåg att detta var\r\ngrunden till hela löntagarfondssystemet, dvs. dessa\r\növervinster som skulle placeras någonstans och som\r\nde arbetande skulle få ta hand om.</pre><pre>Enligt Per-Ola Eriksson har de löntagarfonder som\r\nupprättades i början av 80-talet inte betytt särskilt\r\nmycket. Nej, just det. De hade väldigt litet att göra\r\nmed det jag har sagt. I stället fortsatte de företag\r\nsom hade ägaransvar att satsa på spekulation när\r\nvinsterna i samband med devalvering blev stora.</pre><pre>Vad gör Per-Ola Eriksson åt den ägarinriktning\r\nsom finns i företagen i dag? Så fort företagen får\r\ntillgång till pengar satsar de på det som ger snabbast\r\nutdelning. Kommer det att bli så med övriga\r\nregeringsförslag, t.ex. när kapitalbeskattningen\r\nsänks och företagen får pengar i hand? Kommer det\r\natt göras några produktiva investeringar?</pre><pre>Tror Centern att det kommer att bli så? Per-Ola\r\nEriksson representerar faktiskt ett folkrörelseparti\r\nsom bl.a. ägnar sig åt regionalpolitik. Vi vet att det\r\nunder 80-talet knappast har investerats något av\r\nbetydelse i de utsatta regionerna.</pre><pre>Utskottet har nu en skrivning om ett\r\nriskkapitalbolag. Vilken skillnad anser utskottets\r\nordförande att det är mellan bankernas sätt att låna\r\nut pengar och riskkapitalbolag? Vad är den\r\navgörande skillnaden? Skall små och medelstora\r\nföretag säga att de skall rusa till detta\r\nriskkapitalbolag och överge banken, eftersom man\r\ndär har varit besvärliga under en längre tid och\r\nföretagen vill ta igen sina spekulationshistorier från\r\n80-talet? Vi får se om Per-Ola Eriksson kan ge\r\nnågot svar.</pre><pre>Sedan har vi frågan om icke-spararna, som inte\r\nkommer med i premiesystemet. Kan Per-Ola\r\nEriksson lova att även de skall få ta del av\r\nutdelningen? Det vore intressant att få veta. Jag\r\nförstår att adderandet av redan uppräknade\r\nkostnader inte räcker till i dagens läge.</pre><pre>Centerpartiet och Vänsterpartiet har kämpat för\r\nfattigpensionärerna. Nu pläderar Per-Ola Eriksson\r\nför de bäst ställda pensionärerna.</pre><pre>Anf. 170  PER-OLA ERIKSSON (c) replik:</pre><pre>Herr talman! Det är intressant att höra i den här\r\ndebatten att ingen längre försvarar\r\nlöntagarfonderna. Möjligen försvarar Lars-Ove\r\nHagberg en annan form av fonder, nämligen de\r\nmeidnerska. Men de blev inte heller förverkligade.</pre><pre>Lars-Ove Hagberg har rätt på en punkt. Under 80-\r\ntalet blev det regional obalans i Sverige. Det går att\r\nbelasta löntagarfonderna för en bidragande orsak\r\ntill detta, nämligen det sätt på vilket pengarna\r\nhämtades från regionerna i landet och sedan\r\ninvesterades i de stora företagen med många gånger\r\ntvivelaktiga regionalpolitiska effekter.</pre><pre>Vad är det för skillnad mellan ett riskkapitalbolag\r\noch en bank? Det här handlar inte om en\r\ntraditionell bankverksamhet med inlånings- och\r\nutlåningsverksamhet. Det handlar om att tillföra\r\nföretagen olika typer av riskvilligt kapital. Det är\r\ninte fråga om vanligt banksparande i en traditionell\r\nbank. Här är det fråga om att använda pengarna för\r\natt stärka riskkapitalet i de små och medelstora\r\nföretagen på ett sätt som bankerna i dag inte gör.\r\nDärför är den åtgärden riktig.</pre><pre>Vidare har vi pengarna till de människor som inte\r\när med i allemanssparandet. Där hänvisar jag till\r\ns. 12 i betänkandet om utdelning till andra än\r\nsparare i allemansfonder. Där finns svaret på Lars-\r\nOve Hagbergs fråga.</pre><pre>Anf. 171  LARS-OVE HAGBERG (v)\r\nreplik:</pre><pre>Herr talman! Ingen försvarar löntagarfonderna.\r\nNej, det är Socialdemokraterna som i så fall skall\r\nförsvara dem. De gör det inte. Jag har aldrig\r\nförsvarat dem av precis den anledning som Per-Ola\r\nEriksson framförde, nämligen aktieinnehavet i de\r\nstora företagen. Till viss del har Per-Ola Eriksson\r\nrätt.</pre><pre>Men Per-Ola Eriksson försvarar egentligen med sin\r\nregeringspolitik den stora regionala obalansen, dvs.\r\nägarna av investeringskapitalet. Var placerade de\r\nsom fick del av de stora devalveringsvinsterna detta\r\nkapital någonstans? Inte hamnade det i de utsatta\r\nregionerna, Per-Ola Eriksson. Inte har det heller\r\nfunnits någon politisk, demokratisk styrning för att\r\nföra kapitalet dit. Det här var med anledning av\r\nfrågan om obalansen.</pre><pre>Sedan frågade jag om risken. Som ledamot i\r\nlänsstyrelsens styrelse har man många små företag\r\natt ta ställning till. Nu ankommer det på vår\r\nbedömning i länsstyrelsens styrelse att tilldela dessa\r\nsmåföretag medel. Här kommer detta\r\nriskkapitalbolag att ställa upp. Det brukar vara ett\r\nkriterium för att dela ut dessa regionalpolitiska\r\nmedel att en bank eller någon annan träder in för\r\natt ta risken. Men de är njugga i det här läget.</pre><pre>Betyder detta med kommersiella villkor och\r\naffärsmässighet något annorlunda för\r\nriskkapitalbolaget än för bankväsendet? Det är min\r\nfråga, och jag får inte något svar på den. Jag kan se\r\nskillnaden mellan själva funktionen hos ett\r\nriskkapitalbolag och en bank, men detta gäller det\r\nrisktagande som jag kan se konkret i min politiska\r\nvardag eller som den småföretagare som vill ha\r\nandra statliga medel kan se. Kommer detta\r\nriskkapitalbolag att göra någon annan värdering än\r\nvad banken gör?</pre><pre>Till sist, Per-Ola Eriksson. Nog är det ganska\r\nbesvärande för Centerpartiet att ställa upp på det\r\nhär premiesystemet och den stimulans som de bäst\r\nställda får del av i det här systemet?\r\nPremiesparandet skall vara till ett\r\npensionssparande. Vi vet ju vilka som kan göra det.\r\nMen var hamnar de sämst ställda pensionärerna\r\nsom vi har kämpat för så frenetiskt tillsammans i\r\nflera år? Både Ny demokrati och Centerpartiet\r\nhade chansen att förstärka pensionssystemet och\r\ndet kollektiva sparandet, men man gör det inte. Jag\r\ntycker att det är beklagligt att Centerpartiet skall\r\nlämna sina ursprungliga rötter.</pre><pre>Anf. 172  HANS GUSTAFSSON (s):</pre><pre>Herr talman! Handläggningen av detta ärende är så\r\nanmärkningsvärd att den måste redovisas för\r\nkammaren. Jag gör det särskilt gärna när jag finner\r\natt i denna sena timma har en som suttit i många år\r\ni konstitutionsutskottet och dessutom är statsvetare\r\ntill professionen tagit plats på talmansstolen. Detta\r\när verkligen något att fundera på för den som är\r\nintresserad av konstitutionella frågor.</pre><pre>Förslaget om ett premiegrundande sparande är\r\nenligt vår mening icke i överensstämmelse med de\r\nkrav på likställdhet som grundlagen kräver. Det\r\ngynnar dem som kan flytta sparmedel eller som\r\neljest har resurser för att delta i sparandet. Premien\r\nsom är skattefri motsvarar 50 % av det insatta\r\nbeloppet. Om man tar hänsyn till att en\r\ninkomsttagare har 50 % i skatt, för det har väl de\r\nsom kan spara här, är premien faktiskt lika stor som\r\ndet sparade beloppet.</pre><pre>Det är klart att när människor kan flytta sparmedel\r\nmellan olika bankkonton kan man förstå att de\r\nredan har börjat räkna ut hur mycket premier de\r\nkan få om de sparar åt sig själva, sina barn,\r\nbarnbarn och bryllingar. Då kan de som har dessa\r\nmöjligheter komma upp i betydande förmåner.</pre><pre>Men de som inte kan flytta pengar och de som inte\r\nhar möjligheter att delta i detta sparande får\r\ningenting enligt det förslag som nu skall behandlas\r\nav kammaren. Det är kanske de som har avstått\r\nfrån sitt löneutrymme för att betala in de avgifter\r\nsom nu skall delas ut till dem som har bättre\r\nförutsättningar att spara.</pre><pre>Minoriteten i utskottet ville att lagrådet, som\r\nregeringen inte hade hört, skulle få yttra sig över\r\nförslaget. Jag skall alldeles strax återkomma till hur\r\ndet blev med detta.</pre><pre>Det jag nu har redovisat är ändå inte det mest\r\nupprörande i den här frågan. Döm om vår\r\nförvåning när vi behandlade regeringens\r\nproposition som bara innehåller förslag om att\r\navsätta dessa 7 miljarder till sparpremier och\r\nordföranden Per-Ola Eriksson vid bordet väcker\r\nförslag om att vi direkt skall besluta om att föra\r\növer 9 miljarder kronor -- 6,5 miljarder från\r\nlöntagarfonderna och 2,5 miljarder från andra håll.\r\nDet ville han att utskottet vid sittande bord skulle\r\nta ett beslut om, utan att det hade förelegat\r\nmöjligheter till motionsrätt och utan att ärendet\r\nvarit föremål för någon som helst beredning. Han\r\nville alltså att vi vid bordet skulle fatta beslut om 9\r\nmiljarder kronor. 9 miljarder kronor är fortfarande\r\nganska mycket pengar. Det skulle vara väldigt\r\nmycket pengar om de används till de sämst ställda\r\npensionärerna som Ny demokrati ofta talar om.</pre><pre>När detta förslag framfördes begärde vi att ärendet\r\nskulle gå på remiss till statliga myndigheter som vi\r\npekade ut och till ett antal organisationer. Då fann\r\nvi att om vi tillämpade de regler som finns i\r\nriksdagsordningen 4 kap. 10 § och sju ledamöter av\r\nutskottets 15 stödde förslaget hade det vunnit\r\nutskottets godkännande. Men då passade\r\nmajoritetens åtta ledamöter på att åberopa ett\r\nstadgande i samma paragraf som hävdar att ärendet\r\nkan avgöras om det är så att det skulle leda till\r\navsevärt men för riket om man väntade med att\r\ngenomföra det. Dessa åtta av utskottets femton\r\nledamöter åberopade då att det skulle vara till\r\navsevärt men om vi skulle skicka ärendet på remiss.\r\nHyggliga som vi är sade vi: ''Ni kan väl åtminstone\r\nvara med på att vi ordnar en öppen utfrågning?''.\r\nNej, det kunde de inte.</pre><pre>Enligt grundlagen skall man tala om vad det är för\r\navsevärt men som man åberopar, men det kunde\r\ninte utskottsmajoriteten. De sade bara att det\r\nskulle vara en olägenhet om ärendet blev fördröjt.\r\nJag tackar för det. De som lägger fram\r\npropositioner i riksdagen gör det för att få dem\r\nbehandlade. Det är klart att om de inte blir\r\nbehandlade kan man alltid anföra att detta är en\r\nolägenhet.</pre><pre>Både vår begäran om remiss till lagrådet och vår\r\nbegäran om att få yttranden och att få ärendet\r\nbehandlat har avslagits under hänvisning till att det\r\nskulle medföra avsevärt men för riket. Om vi går\r\ntill förarbetena i grundlagsberedningen kan vi där\r\nutläsa att om ett sådant här läge uppstår, förutsätter\r\nman generositet från utskottsmajoritetens sida.\r\nUtskottsmajoriteten har varken visat generositet\r\nmot utskottsminoriteten eller hänsyn till\r\ngrundlagens bestämmelser.</pre><pre>Som jag ser det, är detta en ytterligt allvarlig fråga.\r\nI fortsättningen behöver man inte ha propositioner\r\nnär man vill genomföra något. Utskottsmajoriteten\r\nkan vid bordet väcka förslag i storleksordningen 9\r\nmiljarder kronor och undvika motioner, undvika\r\nberedningar, säga att det om ärendet inte avgörs nu\r\nleder till avsevärt men och genomföra vad som\r\nhelst. Ni har öppnat portar som borde förblivit\r\nstängda.</pre><pre>Det kommer att få allvarliga konsekvenser för\r\nriksdagens fortsatta arbete om vi godkänner en\r\nsådan tolkning av riksdagsordningens 10 §.</pre><pre>Herr talman! Vi måste på allvar protestera mot ett\r\nsådant handläggningssätt.Det är otillständigt att\r\nbehandla och besluta om 9 miljarder kronor, utan\r\natt ta hänsyn till vad en minoritet på sju ledamöter\r\nhar att säga och att de begär att få ärendet berett.</pre><pre>Anf. 173  BO G. JENEVALL (nyd):</pre><pre>Herr talman! Jag har stor förståelse för Hans\r\nGustafssons synpunkter och jag tycker att de till\r\nmycket stor del är berättigade.</pre><pre>Man kan då fråga sig varför jag anslöt mig till\r\nregeringspartierna och bildade majoritet i den här\r\nfrågan. Min tolkning av avsevärt men i det här\r\nsammanhanget gäller det att vi anser att det är\r\nmycket viktigt att detta riskkapitalbolag kommer i\r\ngång snabbt. Vi tycker att 1992 års problem bör\r\navgöras och få en effekt under 1992.</pre><pre>Jag var mycket tveksam inför det här beslutet. Jag\r\nvill upprepa att jag gärna hade sett att vi kunnat\r\nuppnå enighet i utskottet i den här frågan.</pre><pre>Det finns delade meningar beträffande\r\nsparpremien. Jag vill upplysa om det jag sade i mitt\r\ntidigare anförande. Det svenska folket får här för\r\nkanske första gången någonsin en valfrihet,\r\nnämligen att fritt välja mellan att ta en sparpremie\r\npå 1 200 kr. år 1997 eller att ta en aktie i\r\nriskkapitalbolaget med i stort sett nuvärdet av\r\nsparpremien år 1992. Det är ytterst\r\ntillfredsställande att svenskarna själva får göra\r\nvalet och avgöra om de vill välja det ena eller det\r\nandra. Det tycker jag är en mycket stor\r\ndemokratifråga.</pre><pre>Sedan vill jag komplettera svaret till Lars-Ove\r\nHagberg. Det är en väsentlig skillnad på\r\nriskkapitalbolaget i förhållande till de etablerade\r\nbankerna. Vi har nämligen -- jag säger vi, eftersom\r\ndet förhoppningsvis är ett faktum -- möjlighet att\r\nfrån riskkapitalbolaget gå in på egenkapitalsidan i\r\nbolagen, vilket innebär att man på detta vis kan\r\nstärka företagens kreditvärdighet så att de kan gå\r\nvidare till sin bank och få de lån som behövs för att\r\nså att säga komma i mål med sin verksamhet.</pre><pre>Anf. 174  HANS GUSTAFSSON (s) replik:</pre><pre>Herr talman! Bo G. Jenevall säger att det skulle\r\nvara till avsevärt men om inte riskkapitalbolaget\r\nskulle komma i gång tillräckligt fort. Det kan i\r\nkonstitutionell mening inte påvisas att en\r\nfördröjning med några månader med att skapa ett\r\nriskkapitalbolag -- där vi ännu inte vet hur det skall\r\nverka, byggas upp och ägas -- ur samhällets och\r\nlandets synpunkt kan anföras som skäl för ett\r\navsevärt men.</pre><pre>Det är i denna fråga också alldeles uppenbart att\r\ndet i konstitutionell mening heller inte kan\r\nåberopas som avsevärt men att sparpremierna\r\nbörjat gälla några månader senare. Det är ett\r\nallvarligt övergrepp i förhållande till konstitutionen\r\nsom har begåtts. Det kommer att få allvarliga\r\nframtida konsekvenser, sanna mina ord, om\r\nmajoriteten växlar i denna kammare och i\r\nhandläggningsordningarna!</pre><pre>Här har man infört ett system där man i mycket\r\nstora ärenden om 9 miljarder kronor kan behandla\r\nfrågor vid bordet i utskottet. Utan att det föreligger\r\nett papper, utan att riksdagens ledamöter har haft\r\ntillfälle att väcka motioner och utan att ärendet har\r\nvarit föremål för någon form av beredning har man\r\ngenomfört detta!</pre><pre>Jag förmenar inte majoriteten att fatta beslut om\r\nvare sig riskkapitalbolag eller premier, men det\r\nborde vara en anständig handläggning av en sådan\r\nfråga. Det hade riksdagen tjänat på. Det hade ni\r\nsom vill genomföra detta tjänat på i stället för att\r\nförsöka hafsa igenom detta riskkapitalbolag och\r\nden vägen åstadkomma en hantering i kammaren\r\nsom kommer att få långtgående framtida\r\nkonsekvenser.</pre><pre>Anf. 175  BO G. JENEVALL (nyd) replik:</pre><pre>Herr talman! Jag vill upprepa att jag har den största\r\nförståelse för Hans Gustafssons synpunkter. Jag\r\ntycker att de är berättigade. Jag vill också upprepa\r\natt vi från vår sida anser denna fråga vara mycket\r\nangelägen. Det är anledningen till att vi med tvekan\r\nanslöt oss till majoriteten. Vi vill utnyttja\r\nsommaruppehållet till att få detaljerna klara för att\r\nfå detta bolag i drift fr.o.m. hösten. Med hänsyn till\r\nden konjunktur vi har, är det ytterst angeläget att\r\nsmå och medelstora företag får möjlighet att kunna\r\nutnyttja denna resurs. I övrigt har jag inte mer att\r\ntillägga.</pre><pre>Anf. 176  HANS GUSTAFSSON (s) replik:</pre><pre>Herr talman! Jag delar uppfattningen att det med\r\nhänsyn till vad som har ägt rum på\r\nfinansmarknaden är väldigt bra om man kan\r\nförbättra försörjningen av riskkapital i det läge som\r\nföreligger. På den punkten har vi inga delade\r\nmeningar. Jag tycker t.o.m. att frågan är så viktig,\r\nBo G. Jenevall, att den hade varit värd en seriös\r\nbehandling, en ordentlig utredning, ett ordentligt\r\növervägande och ett berett och bra beslut. Det hade\r\nfrågan varit värd, och det hade jag varit beredd att\r\nmedverka till om vi hade kommit dithän. Det vet\r\nBo G. Jenevall.</pre><pre>Jag förmenar inte er att ha en annan uppfattning än\r\nden vi har. Men jag kräver respekt för den\r\nförfattning som reglerar vårt arbete. Jag har heller\r\ningenting att invända mot att ni har gjort upp med\r\nde borgerliga partierna i denna fråga. Calle Bildt\r\nhar ju öppnat någon sorts diversehandel på\r\nKungsbron där han köper och säljer åsikter när det\r\npassar. Han har här köpt och sålt. Han har gett 9\r\nmiljarder och fått medverkan till att ta bort\r\nschablonbidraget, moms och allt detta.</pre><pre>Regeringen består inte längre av fyra partier utan\r\nav fem. Fyra i Rosenbad, och ett här i\r\nBrandkontoret. Det kan vi väl stå ut med.</pre><pre>(Applåder)</pre><pre>Överläggningen var härmed avslutad.</pre><pre>Beslut</pre><pre>Mom. 1 (avslag på propositionen)</pre><pre>Utskottets hemställan bifölls med 161 röster mot\r\n123 för reservation 1 av Hans Gustafsson m.fl..</pre><pre>Mom. 3 (stödet till små och medelstora företag)</pre><pre>Först biträddes reservation 3 av Hans Gustafsson\r\nm.fl. med 119 röster mot 11 för meningsyttringen\r\nav Lars-Ove Hagberg i motsvarande del. 156\r\nledamöter avstod från att rösta.</pre><pre>Härefter bifölls utskottets hemställan med 161\r\nröster mot 126 för reservation 3 av Hans Gustafsson\r\nm.fl.</pre><pre>Mom. 7 (vinstdelningsskatt)</pre><pre>Utskottets hemställan med godkännande av\r\nutskottets motivering bifölls med 161 röster mot\r\n124 för utskottets hemställan med godkännande av\r\nden i reservation 6 av Hans Gustafsson m.fl.\r\nanförda motiveringen.</pre><pre>Mom. 10 (bosparande)</pre><pre>Utskottets hemställan bifölls med 255 röster mot 21\r\nför reservation 8 av Bo G. Jenevall. 10 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>9 §  Uppskov med behandlingen av vissa\r\närenden</pre><pre>Föredrogs</pre><pre>finansutskottets betänkande</pre><pre>1991/92:FiU27 Uppskov med behandlingen av vissa\r\närenden.</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>10 §  Uppskov med behandlingen av vissa\r\närenden</pre><pre>Föredrogs</pre><pre>utrikesutskottets betänkande</pre><pre>1991/92:UU25 Uppskov med behandlingen av vissa\r\närenden.</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>11 §  Beslut om fortsatt ärendebehandling den 9\r\njuni</pre><pre>Kammaren beslöt att ärendebehandlingen skulle\r\nfortsättas vid arbetsplenum tisdagen den 9 juni.</pre><pre>12 §  Bordläggning</pre><pre>Anmäldes och bordlades</pre><pre>Skrivelse</pre><pre>1991/92:177 Återkallelse av proposition\r\n1991/92:176 om lag med bemyndigande att tillämpa\r\nlagen (1971:176) om vissa internationella\r\nsanktioner i fråga om ''Förbundsrepubliken\r\nJugoslavien'' (Serbien-Montenegro)</pre><pre>Konstitutionsutskottets betänkande</pre><pre>1991/92:KU35 EG-information</pre><pre>Utrikesutskottets betänkande</pre><pre>1991/92:UU31 Tillämpning i fråga om Libyen av\r\nlagen (1971:176) om vissa internationella\r\nsanktioner</pre><pre>Socialförsäkringsutskottets betänkanden</pre><pre>1991/92:SfU13 Sjukförsäkring, läkemedel och\r\ntandvård</pre><pre>1991/92:SfU14 Uppskov med behandlingen av vissa\r\närenden till riksmötet 1992/93</pre><pre>Socialutskottet betänkanden</pre><pre>1991/92:SoU19 Uppskov med behandlingen av\r\nvissa ärenden till riksmötet 1992/93</pre><pre>1991/92:SoU21 Ny läkemedelslag m.m.</pre><pre>Trafikutskottets betänkanden</pre><pre>1991/92:TU23 Teletaxorna samt bidrag till VHVJ-\r\njärnvägen</pre><pre>1991/92:TU26 Uppskov med behandlingen av vissa\r\närenden</pre><pre>Jordbruksutskottets betänkande</pre><pre>1991/92:JoU24 Förslag om slutlig reglering av\r\nstatsbudgeten för budgetåret 1992/93, m.m.</pre><pre>Näringsutskottets betänkande</pre><pre>1991/92:NU36 Rekonstruktion av Nordbanken</pre><pre>Bostadsutskottets betänkanden</pre><pre>1991/92:BoU23 Statens stöd för\r\nbostadsfinansieringen</pre><pre>1991/92:BoU24 Uppskov med behandlingen av\r\nvissa ärenden</pre><pre>1991/92:BoU25 Bostadsbidrag för första halvåret\r\n1993 m.m.</pre><pre>13 § Kammaren åtskildes kl. 24.00.</pre><pre>Förhandlingarna leddes</pre><pre>av talmannen från sammanträdets början t.o.m. 6 §\r\nanf. 14 (delvis),</pre><pre>av tredje vice talmannen därefter t.o.m. anf. 33\r\n(delvis),</pre><pre>av andre vice talmannen därefter t.o.m. anf. 58\r\n(delvis),</pre><pre>av förste vice talmannen därefter t.o.m. anf. 94\r\n(delvis),</pre><pre>av andre vice talmannen därefter t.o.m.\r\najourneringen kl. 18.00,</pre><pre>av förste vice talmannen därefter t.o.m. anf. 140\r\n(delvis),</pre><pre>av andre vice talmannen därefter t.o.m. 8 § anf. 160\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}