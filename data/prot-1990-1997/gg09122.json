{"dokumentstatus":{"dokument":{"hangar_id":"2387833","dok_id":"GG09122","rm":"1992/93","beteckning":"122","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"122","slutnummer":"0","datum":"1993-06-04 00:00:00","systemdatum":"2005-10-27 14:02:29","publicerad":"1993-06-04 00:00:00","titel":"Riksdagens snabbprotokoll 1992/93:122 Fredagen den 4 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{3D2E6BC0-D76E-446E-A61F-0C16C71DCA99}","dokument_url_text":"http://data.riksdagen.se/dokument/GG09122/text","dokument_url_html":"http://data.riksdagen.se/dokument/GG09122","dokumentstatus_url_xml":"http://data.riksdagen.se/dokumentstatus/GG09122","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:122</div>\r\n<div class=\"sidhuvud_datum\">Fredagen den 4 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Meddelande om talarlistan till\r\nsammanträdet måndagen den 7  juni</pre><pre>Anf. 1  FÖRSTE VICE TALMANNEN:</pre><pre>Kammarkansliet tänker göra i ordning en\r\npreliminär talarlista till måndagens debatter redan\r\ni eftermiddag.</pre><pre>För att en sådan lista skall kunna bli något så när\r\nkorrekt är det angeläget att de som skall delta i\r\nmåndagens debatter anmäler detta på kansliet så\r\nsnart som möjligt och senast klockan två.</pre><pre>En lista på alla som har anmält sig senast klockan\r\ntvå läggs ner på informationsdisken i bankhallen\r\nklockan halv fyra.</pre><pre>2 §  Minskning av antalet suppleanter i\r\nutskott</pre><pre>Valberedningen hade enligt ett till kammaren\r\ninkommet protokollsutdrag tillstyrkt att en extra\r\nsuppleantplats i försvarsutskottet som tidigare\r\ntilldelats socialdemokraterna nu skulle dras in.</pre><pre>Kammaren biföll denna framställning.</pre><pre>3 §  Justering av protokoll</pre><pre>Justerades protokollet för den 28 maj.</pre><pre>4 §  Förnyad bordläggning</pre><pre>Föredrogs men bordlades åter</pre><pre>Skatteutskottets betänkanden 1992/93:SkU26,\r\nSkU30, SkU36 och SkU37</pre><pre>Lagutskottets betänkanden 1992/93:LU16 och\r\nLU47</pre><pre>Försvarsutskottets betänkande 1992/93:FöU14</pre><pre>Socialutskottets betänkanden 1992/93:SoU27 och\r\nSoU28</pre><pre>Utbildningsutskottets betänkanden\r\n1992/93:UbU17, UbU18 och UbU20</pre><pre>Trafikutskottets betänkanden 1992/93:TU29 och\r\nTU37</pre><pre>Jordbruksutskottets betänkande 1992/93:JoU23</pre><pre>Arbetsmarknadsutskottets betänkande\r\n1992/93:AU18</pre><pre>Bostadsutskottets betänkande 1992/93:BoU25</pre><pre>5 §  Beslut rörande utskottsbetänkanden som\r\nslutdebatterats den 3 juni</pre><pre>Företogs till avgörande justitieutskottets\r\nbetänkande 1992/93:JuU30, kulturutskottets\r\nbetänkande 1992/93:KrU29, trafikutskottets\r\nbetänkande 1992/93:TU34, jordbruksutskottets\r\nbetänkande 1992/93:JoU18, näringsutskottets\r\nbetänkande 1992/93:NU30,\r\narbetsmarknadsutskottets betänkande\r\n1992/93:AU14, bostadsutskottets betänkande\r\n1992/93:BoU23 och konstitutionsutskottets\r\nbetänkande 1992/93:KU32 (beträffande debatten i\r\ndessa ärenden, se prot. 121).</pre><pre>Justitieutskottets betänkande JuU30</pre><pre>Mom. 1 (inriktningen av Brottsförebyggande\r\nrådets verksamhet)</pre><pre>Utskottets hemställan bifölls med 181 röster mot\r\n118 för reservation 1 av Bengt-Ola Ryttar m.fl.</pre><pre>Mom. 2--8</pre><pre>Utskottets hemställan bifölls</pre><pre>Kulturutskottets betänkande KrU29</pre><pre>Mom. 3 (beräknande av medel för anslagsposten\r\nStatens kulturråd)</pre><pre>Utskottets hemställan bifölls med 172 röster mot\r\n128 för reservation 1 av Maja Bäckström m.fl.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU34</pre><pre>Mom. 2 (ansvaret för transportforskning och\r\ntransportprognoser)</pre><pre>Utskottets hemställan bifölls med 172 röster mot\r\n128 för reservationen av Sven-Gösta Signell m.fl.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU18</pre><pre>Mom. 1 (riktlinjer för miljöforskningen)</pre><pre>Utskottets hemställan bifölls med 217 röster mot 9\r\nför meningsyttringen av Jan Jennehag i\r\nmotsvarande del. 73 ledamöter avstod från att\r\nrösta.</pre><pre>Mom. 6 (anslag till Stockholms internationella\r\nmiljöinstitut)</pre><pre>Utskottets hemställan bifölls med acklamation.</pre><pre>Mom. 7 och 9 (forskning för en kretsloppsanpassad\r\nsamhällsutveckling, m.m.)</pre><pre>Utskottets hemställan bifölls med 172 röster mot\r\n127 för reservation 4 av Margareta Winberg m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU30</pre><pre>Mom. 1 (den allmänna inriktningen av teknisk\r\nforskning och utveckling)</pre><pre>Först bifölls reservation 1 av Birgitta Johansson\r\nm.fl. med 123 röster mot 10 för meningsyttringen\r\nav Rolf L Nilson i motsvarande del. 166 ledamöter\r\navstod från att rösta.</pre><pre>Härefter bifölls utskottets hemställan med 172\r\nröster mot 118 för reservation 1 av Birgitta\r\nJohansson m.fl. 9 ledamöter avstod från att rösta.</pre><pre>Mom. 5 (forskning och utveckling för små och\r\nmedelstora företag)</pre><pre>Utskottets hemställan bifölls med acklamation.</pre><pre>Mom. 7 (teknikbaserad affärsutveckling och\r\nuppfinnarstöd)</pre><pre>Utskottets hemställan bifölls med 176 röster mot\r\n119 för reservation 6 av Birgitta Johansson m.fl. 6\r\nledamöter avstod från att rösta.</pre><pre>Mom. 14 (kunskapsförsörjning för den\r\nträråvarubaserade industrin)</pre><pre>Utskottets hemställan bifölls med 173 röster mot\r\n128 för reservation 9 av Birgitta Johansson m.fl.</pre><pre>Mom. 16 (anslaget Teknisk forskning och\r\nutveckling)</pre><pre>Först bifölls reservation 10 av Birgitta Johansson\r\nm.fl. med 118 röster mot 10 för meningsyttringen\r\nav Rolf L Nilson i motsvarande del. 172 ledamöter\r\navstod från att rösta.</pre><pre>Härefter bifölls utskottets hemställan med 173\r\nröster mot 128 för reservation 10 av Birgitta\r\nJohansson m.fl.</pre><pre>Mom. 26 (konkurrensforskning)</pre><pre>Utskottets hemställan -- som ställdes mot\r\nmeningsyttringen av Rolf L Nilson i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU14</pre><pre>Utskottets hemställan bifölls.</pre><pre>Bostadsutskottets betänkande BoU23</pre><pre>Mom. 1 (riktlinjerna för byggforskningen)</pre><pre>Först biträddes reservation 1 av Oskar Lindkvist\r\nm.fl. med 122 röster mot 9 för meningsyttringen av\r\nLars Werner i motsvarande del. 168 ledamöter\r\navstod från att rösta.</pre><pre>Härefter bifölls utskottets hemställan med 169\r\nröster mot 132 för reservation 1 av Oskar Lindkvist\r\nm.fl.</pre><pre>Mom. 7 (satsningar på vissa projektområden)</pre><pre>Utskottets hemställan bifölls med 290 röster mot 10\r\nför meningsyttringen av Lars Werner i motsvarande\r\ndel. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU32</pre><pre>Utskottets hemställan bifölls.</pre><pre>Meddelande om samlad votering</pre><pre>Förste vice talmannen meddelade att EES-\r\nutskottets betänkande EU3 och utrikesutskottets\r\nbetänkande UU20 skulle avgöras i ett sammanhang\r\nefter avslutad debatt.</pre><pre>6 §  Justeringar av EES-avtalet, m.m.</pre><pre>Föredrogs</pre><pre>EES-utskottets betänkande</pre><pre>1992/93:EU3 Justeringar av EES-avtalet, m.m.\r\n(prop. 1992/93:100 delvis och 1992/93:225).</pre><pre>Anf. 2  BENGT HURTIG (v):</pre><pre>Herr talman! Inte sedan tiden före Gustav Vasa har\r\nSverige varit styrt från andra länder. Ett\r\nmedlemskap i den europeiska unionen medför\r\nenligt vår mening att vår generation blir den första\r\npå nära 500 år som får uppleva att den nationella\r\nsjälvständigheten i centrala delar upphävs.</pre><pre>Det innebär att folkets demokratiska möjligheter\r\natt i väsentliga delar påverka politikens inriktning\r\nbegränsas. Uppgiften nu borde vara att öka och\r\nfördjupa demokratin. Men den färd in i den\r\neuropeiska unionen som regering och\r\nriskdagsmajoritet anträtt går i rakt motsatt\r\nriktning. Därmed undergrävs också demokratin.</pre><pre>De som vill driva in Sverige i EG ser EES-avtalet\r\nsom ett stort steg mot medlemskap. EES-utskottet\r\nframför dock uppfattningen att EES är en\r\nsjälvständig samverkansform mellan EFTA-\r\nländerna och EG och att EES-avtalet står på egna\r\nben. Men det går inte att ta miste på strategin hos\r\nregeringen och den ''EU-rotiska''\r\nriskdagsmajoriteten. På område efter område EG-\r\nanpassas Sverige med tanke på att vi skall drivas in\r\ni den europeiska unionen. EES-avtalet är ett medel\r\nför att öka bredden och farten i denna anpassning\r\nför att bana väg för medlemskapet.</pre><pre>Samtidigt pågår medlemskapsförhandlingarna. I\r\ndessa förhandlingar framför regeringen krav på\r\nundantag från villkor som man i princip redan i\r\nlånga stycken har godkänt i EES-avtalet. När detta\r\nstår klart för svenska folket kommer man kanske\r\nockså att tala om hyckleri och politiskt taskspel.</pre><pre>I och med EES-avtalet har vi godtagit risken att\r\nalkoholmonopolet försvinner.</pre><pre>Den dagen då de första långtradarna med vin och\r\nstarköl dyker upp vid våra gränser och man\r\nförsöker sälja sina produkter t.ex. till en\r\nlivsmedelsaffär är konflikten ett faktum. När vi väl\r\nhar undertecknat EES-avtalet rivs\r\nalkoholmonopolet med stor sannolikhet upp. Men\r\nsamtidigt har vi alltså inlett förhandlingar för att få\r\nbibehålla delar av detta monopol. Så här är det på\r\nflera områden.</pre><pre>På det arbetsrättsliga området kommer sannolikt\r\ndet underleverantörsdirektiv som nu diskuteras i\r\nEG att antas. Detta innebär undantag från kraven\r\npå att nationella avtal på det arbetsrättsliga\r\nområdet skall följas. Redan innan\r\nmedlemskapsförhandlingarna är avslutade kan vi\r\nstå inför det problem som en anslutning till nämnda\r\ndirektiv innebär när vi nu, i och med EES-avtalet,\r\nförbinder oss att anta den s.k. skarv-acquisen.</pre><pre>Jag gör bedömningen att vi genom EES-avtalet\r\negentligen ger EG starka argument för att i\r\nslutänden föra en ganska tuff linje gentemot\r\nSverige i medlemskapsförhandlingarna. När\r\nSverige för fram vissa krav kommer man att kunna\r\nhävda att Sverige borde ha bromsat redan i EES-\r\nprocessen.</pre><pre>I EES-avtalet är ju principerna i huvudsak\r\naccepterade. Är det någon som på allvar tror att\r\nEG går med på undantag när det gäller sådant som\r\nvi redan i stor utsträckning har lovat att ansluta oss\r\ntill?</pre><pre>Ja-sidan löper risk att bli anklagad för dubbelmoral\r\ni EG-frågan.</pre><pre>Redan inom EES kommer EFTA-länderna att\r\nbeslutsmässigt vara i underläge. Utskottet säger nu\r\ni sitt betänkande att man ''med beklagande'' kan\r\nkonstatera att det vid förhandlingarna ''inte varit\r\nmöjligt att åstadkomma en högre grad av inflytande\r\ninom EES för Sverige och övriga EFTA-länder''.</pre><pre>Dock delar utskottet inte vår uppfattning att\r\nSverige skulle ha sämre ställning än EG vid\r\ntolkningen av avtalet. Likväl konstaterar utskottet\r\natt Sveriges och övriga EFTA-länders inflytande i\r\nbeslutsprocessen ''blivit mera begränsat än vad som\r\nförväntades då riksdagen lade riktlinjerna för\r\nintegrationsarbetet''.</pre><pre>Logiken i resonemanget är något märklig: Å ena\r\nsidan påstås det att vi inte har sämre inflytande än\r\nEG. Å andra sidan beklagar man att förväntat\r\nförhandlingsresultat inte har uppnåtts.</pre><pre>Antingen har utskottet förväntat sig att Sverige och\r\növriga EFTA-länder skall få mer att säga till om än\r\nEG-länderna, eller också ger man oss, utan att i\r\nklartext vilja erkänna det, rätt i fråga om den kritik\r\nsom vi har framfört i motionerna. Jag vill inte tro\r\natt utskottet har haft verklighetsfrämmande\r\nförväntningar på Sveriges inflytande. Men jag\r\nmåste konstatera att utskottet motvilligt och med\r\nen del krumbukter håller med oss om att det råder\r\nen grundläggande obalans i avtalsparternas makt\r\növer avtalstolkningen.</pre><pre>Sverige och övriga EFTA-länder måste alltså\r\nanpassa sig till EG:s regler. Våra möjligheter till en\r\nsjälvständig politik beskärs kraftigt när det gäller\r\nmiljöpolitik, regionalpolitik, konsumentskydd,\r\narbetsrätt och arbetsmiljö.</pre><pre>Vilka konsekvenser avtalet i dessa avseenden\r\nkonkret får är inte i grunden utrett i förväg.\r\nRegeringen, utskottet och riksdagen agerar efter\r\nprincipen den som lever får se.</pre><pre>Sverige har aldrig slutit ett så omfattande avtal -- i\r\npraktiken beskärs den nationella självständigheten\r\npå viktiga områden. I detta sammanhang har man\r\nnär det gäller beredningsarbete och\r\nremissbehandling helt brutit mot allt vad god praxis\r\nheter i ett gott beredningsarbete, något som\r\nnormalt utmärker den politiska processen i vårt\r\nland. Skarp kritik har också riktats mot den tidigare\r\nberedningen av EES-propositionen.</pre><pre>Utskottet anför som skäl för avtalet att det ''allmänt\r\nsett'' kan leda till ''en bättre ekonomisk utveckling\r\ni Sverige än vad som annars skulle vara möjligt''.\r\nEnligt min mening handlar det här närmast om en\r\nfrom förhoppning. EES innebär för Sverige ytterst\r\nmarginella förändringar när det gäller tullsatser\r\ngentemot EG. De tullättnader som sker berör få\r\nområden. Främst gäller det vissa grönsaker och\r\nförädlade fiskprodukter. Men detta har relativt\r\nliten betydelse. Det finns ingenting som säger att vi\r\nskulle ha fått igenom de här fördelarna i andra\r\nförhandlingar med EG i ett utvidgat\r\nfrihandelsavtal.</pre><pre>Såväl tullättnader på dessa områden som\r\nförändringar i ursprungsregler skulle vi\r\nförmodligen ha kunnat åstadkomma genom en\r\nutvidgning av det nu gällande frihandelsavtalet. I\r\nstället har vi valt att krypa in under en EG-styrd\r\nbeslutsstruktur och EG:s redan beslutade\r\nrättsordning och politik på alla de områden som\r\navtalet omfattar.</pre><pre>Frågan är om EES-avtalet är någon särskilt stor\r\nhandelspolitisk klokskap. Riskerna är i dag\r\nbetydande att ett handelskrig mellan EG, USA,\r\nJapan och de nya industriländerna runt Indiska\r\noceanen bryter ut. Vår handelspolitiska\r\nexpansionspotential torde ligga i de områden där\r\nEG och EES hotar att försvåra vår handel i en\r\nkrissituation.</pre><pre>Under många år har drygt 70 % av vår export gått\r\ntill EG och EFTA-länderna. Under 80-talet ökade\r\nden andelen marginellt. Men samtidigt ökade\r\nandelen av vår utrikeshandel med Japan, de\r\nsydostasiatiska länderna och USA med mer än 5\r\nprocentenheter. Eftersom vår handel med länder i\r\nnämnda del av världen tidigare var liten kom\r\nhandeln med den delen av världen faktiskt att öka\r\nmed mer än 50 %! När vi går in i EES omfattas vi av\r\nett avtal som kan försvåra vår handel med de mest\r\nexpansiva ekonomierna -- länder där har vi har den\r\nstörsta potentialen när det gäller att vinna nya\r\nmarknadsandelar. Är detta en klok handelspolitik?</pre><pre>Det påstås att det skulle finnas stora fördelar för oss\r\nvad gäller de offentliga upphandlingsreglerna. Men\r\nvad är det som säger att svenska företag vinner i den\r\nökade konkurrens som det är tänkt att detta skall\r\nleda till? Det här med självförtroende är mycket\r\nbra. Men ekonomiska prognoser kan inte bygga\r\nenbart på ett sådant här självförtroende. Det är\r\nsjälvklart att svenska företag kommer att både\r\nvinna och förlora på den här konkurrensen. Vidare\r\när det totala reslutatet inte alls garanterat positivt.</pre><pre>Om vi granskar siffrorna, finner vi att det inom EG-\r\nområdet i dag finns en offentlig upphandling\r\nomfattande ungefär 5 000 miljarder kronor. Om\r\nman frågar EG-kommissionen hur mycket som\r\nkommer att överstiga tröskelvärdena och hur\r\nmycket som kommer att bjudas ut på marknaden,\r\nblir svaret att man bedömer att det rör sig om\r\nmindre än hälften av den summa som här nämnts.\r\nLåt oss säga att det rör sig om 2 400 miljarder -- det\r\när en vanlig uppskattning.</pre><pre>Eftersom svenska företags produktion motsvarar\r\nungefär en trettiondel av EG-företagens\r\nproduktion, kan man anta att det är rimligt att vi\r\ntar hem ungefär en trettiondel av de 2 400 miljarder\r\nkronorna -- ungefär 80 miljarder kronor. Denna\r\nsiffra används då och då i ja-sidans argumentation.</pre><pre>Däremot talas det väldigt tyst om vad som händer\r\nmed den svenska offentliga upphandlingen, som i\r\ndag omfattar totalt ca 250 miljarder kronor. Det\r\nsom tvingas ut till internationell upphandling bör\r\nrimligen vara värt i storleksordningen 120 miljarder\r\nkronor, om förhållandena för oss är ungefär som de\r\nsom gäller för EG-området. De här medlen går i\r\ndag i stor utsträckning till svenska företag, och en\r\ndel av dem går redan nu till utländska företag på\r\ngrund av de GATT-regler som vi har anslutit oss till.</pre><pre>Men låt oss anta att vi får behålla en trettiondel --\r\ndet betyder 4 miljarder av de 120. 116 miljarder\r\nskulle kunna gå till företag i andra länder. Även om\r\nman vinner 80 miljarder finns det en potentiell risk\r\natt man förlorar 116 miljarder.</pre><pre>Även om dessa genomsnittstal inte skulle hålla fullt\r\nut, finns risken att de svenska företagen inte kan ta\r\nigen på gungorna vad de förlorar på karusellen.\r\nEntusiasmen och framtidsförväntningarna i de\r\nsvenska företagen står ju heller alls inte i\r\nproportion till de upprymda glädjebudskapen i t.ex\r\nEES-propositionen. Jag tror att företagen i det\r\navseendet är betydligt mer realistiska än vad den\r\nEES-proposition är som vi behandlade före jul.</pre><pre>Ett annat argument för EES är att det skulle ge\r\nbättre möjligheter att påverka miljöpolitiken i\r\nVästeuropa och i världen i övrigt. I verkligheten är\r\nrisken att det blir precis tvärtom. EES innebär inte\r\nnågot starkt svenskt inflytande över EG:s\r\nmiljöpolitik och därmed inte heller över\r\nmiljöpolitiken inom EES.</pre><pre>Däremot innebär EES att vi får svårt att skärpa\r\nvåra miljökrav, eftersom EG kan utnyttja EES-\r\nreglerna och kalla sådana skärpningar för\r\nhandelshinder. I praktiken kan alltså EES leda till\r\nett reformstopp inom stora delar av miljöområdet.\r\nDet innebär att vi innesluts i en inre marknad som\r\nenligt EG:s egna beräkningar kan medföra\r\nbetydande nya miljöproblem. Det finns flera\r\nrapporter från EG-kommissionen, där man just\r\npekar på de växande miljöproblemen som en\r\nkonsekvens av den inre marknadens dynamik.</pre><pre>EES kommer att innebära att våra miljöregler\r\nkommer att anpassas mer till en genomsnittlig EG-\r\npolitik. Därigenom kommer vi i praktiken att\r\npåverka mindre än nu på viktiga områden, som\r\nmiljö, produktsäkerhet och arbetsmiljö. På många\r\nområden ligger vi före genomsnittet inom EG. Det\r\nhindrar inte att vi också kan påtvingas en del\r\nmiljöregler som innebär fördelar.</pre><pre>EES-avtalet går inte lika långt som ett medlemskap\r\ni formell mening. Formellt skall besluten fattas i\r\nSverige. Men i reell mening blir det något annat.\r\nRiksdagen kommer att ha ett stort tryck på sig att\r\nnicka ja till besluten som först antas i Europeiska\r\nunionen och sedan i EES-organen, annars kommer\r\nden att gröpa ur hela EES-processen och ställa till\r\nmed konflikter. Praktiskt och politiskt kommer\r\nriksdagen att vara tämligen fjättrad. Även om den\r\ni formell mening fattar besluten, kommer den att i\r\nökad omfattning bli bunden i sin utövning av den\r\nformella beslutsmakten. Det är detta som vi menar\r\nstrider mot andan i den svenska regeringsformen.</pre><pre>Enligt denna är det riksdagen som, i egenskap av\r\nfolkets främsta företrädare, skall stifta lagar. Den\r\nsvenska författningen vilar på\r\nfolksuveränitetstanken: Riksdagen skall vara\r\nobunden i sitt beslutsfattande, utom i förhållande\r\ntill det mandat den har av folket. I praktiken binder\r\nalltså EES riksdagen. Reellt innebär detta att\r\nbeslutsbefogenheter i oviss omfattning kommer att\r\növerlåtas till EG och EES-organen. Det strider mot\r\nregeringsformens anda, även om man med en\r\nlagparagraf och en allmänt införlivande lag formellt\r\nhar klarat sig runt grundlagens bokstav.</pre><pre>Många har i debatten hävdat att det här beslutet har\r\ninneburit att svenska riksdagen blir en lydriksdag\r\noch Sverige blir ett lydrike. Vi har alltså fortfarande\r\nden ståndpunkten att EES-avtalet icke i dess\r\nnuvarande form bör ratificeras. Därför yrkar jag\r\nbifall till den hemställan som framförs i\r\nmeningsyttringen av Gudrun Schyman vad gäller\r\nmomenten 1--7.</pre><pre>Anf. 3  HADAR CARS (fp):</pre><pre>Herr talman! Beslutet om EES-avtalet fattades här\r\ni kammaren i november 1992. Tidigare denna vår\r\nhar den del av tilläggsprotokollet som gäller\r\ntidigareläggning av lättnader i handel med vissa\r\njordbruksprodukter beslutats i kammaren.</pre><pre>Det vi i dag har att ta ställning till är övriga delar av\r\ndet tilläggsprotokoll till EES-avtalet som föranletts\r\nav att Schweiz inte ratificerat avtalet. Jag vill på den\r\npunkten gärna understryka att utskottet var\r\nförutseende. På initiativ av Nic Grönvall\r\nunderströk utskottet i sitt betänkande i november\r\natt om det skulle visa sig att något EFTA-land inte\r\nskulle ratificera avtalet, var det ändå angeläget att\r\nen överenskommelse kom till stånd med så bred\r\nanslutning som möjligt. Man framförde från\r\nutskottets sida att regeringen därför snarast borde\r\nta initiativ till förhandlingar om detta inträffade.</pre><pre>Det är precis vad regeringen har gjort. Vi kan alltså\r\npå den punkten känna oss till freds. Det som\r\nregeringen tillsammans med andra regeringar har\r\nåstadkommit är alltså i formell mening, jag vill\r\nbetona det, herr talman, ett nytt avtal. Eftersom\r\ndet formellt är ett nytt avtal skall det naturligtvis\r\nockså antas med den kvalificerade majoritet som\r\nvar förutsättningen för antagandet av det tidigare\r\navtalet.</pre><pre>Den egentliga frågan i dag, herr talman, är alltså\r\nökningen av Sveriges bidrag till EFTA:s fond för\r\nekonomisk och social utjämning inom EG. Det är\r\ndet som vi i första hand har anledning att diskutera.</pre><pre>Bengt Hurtig valde att inte alls gå in på den fråga\r\nsom vi i dag har att ta ställning till, utan ekade en\r\ndebatt som vi förde i november. Vi anförde då en\r\nrad olika argument som analyserades mycket\r\nnoggrant, både i utskottsbetänkandet i november\r\noch i den mycket omfattande kammardebatt som\r\ndå ägde rum. Det finns som jag ser det ingen orsak\r\natt på nytt ta upp en debatt som har ägt rum i\r\nkammaren och föranlett kammarens beslut. Jag\r\ntänker inte göra det. Jag vill bara på en punkt\r\nunderstryka en sak. Det är när Bengt Hurtig talar\r\nom hotet mot demokratin. Integrationen i Europa\r\nsyftar till och har också mycket verknigsfullt\r\nbidragit till att stärka demokratin i Europa och\r\ndärigenom också indirekt i andra delar av världen.</pre><pre>För det intresse det kan ha i kammaren vill jag\r\nnämna att ratificeringen av tilläggsprotokollet\r\npågår enligt planerna i andra länder. Det finns god\r\nanledning att tro att avtalet kommer att var\r\nratificerat inom en mycket nära framtid i praktiskt\r\ntaget alla länder. Sannolikheten talar för att\r\nSpanien blir det sista land som ratificerar avtalet.\r\nDet kan innebära att det eventuellt inte kommer att\r\nträda i kraft förrän en bit in på hösten. Men vår\r\nförhoppning är att det skall vara möjligt för Spanien\r\natt också ratificera avtalet i sådan tid att det mycket\r\nsnart kan träda i kraft.</pre><pre>Herr talman! Under mitt letande i olika böcker,\r\nnågot som man gör ibland, hittade jag en utredning\r\nfrån handelsdepartementet från 1961, om den\r\neuropeiska ekonomiska gemenskapen. Jag tyckte\r\natt rätt mycket av det som fanns med i den\r\nutredningen också kommer tillbaka i det som vi nu\r\ntar ställning till. Där säger man:</pre><pre>''Svenska regeringen har den 15 december 1961\r\nriktat en begäran till EEC:s ministerråd om\r\nförhandlingar, syftande till att åstadkomma en\r\nsvensk association till den Europeiska ekonomiska\r\ngemenskapen -- -- --.</pre><pre>Genom Romfördraget har samarbetet mellan\r\nGemenskapens medlemsländer reglerats över ett\r\nbrett ekonomiskt-politiskt fält. -- -- -- Ehuru den\r\nform, samarbetet mellan medlemsstaterna\r\nhärigenom erhållit, med all sannolikhet också -- --\r\n-- blir normerande för förbindelserna mellan\r\nmedlemsländerna och en associerad stat, ligger det\r\ni sakens natur att Romfördraget och dess\r\nföljdförfattningar icke utan vidare blir tillämpliga.''\r\nVidare sägs att samarbetet med den associerade\r\nstaten i stället kommer att kodifieras i ett särskilt\r\navtal.</pre><pre>Herr talman! Jag tror att vi har nått ungefär dithän\r\natt vi nu äntligen har det här avtalet klart. Starten\r\ngick 1961. Jag tycker att det i så fall är ett stort och\r\nbetydande framsteg.</pre><pre>Herr talman! Med dagens beslut här i kammaren\r\nhar EES-utskottet, det första särskilda utskott\r\nriksdagen tillsatt under den nuvarande\r\nregeringsformen, avslutat sitt arbete. Jag vill ta\r\ntillfället i akt att tacka vice ordföranden Mats\r\nHellström och övriga riksdagskolleger i utskottet\r\nför viktiga arbetsinsatser och gott samarbete. Jag\r\nvill framföra utskottets tack till kanslichefen Hans\r\nRegner och hans medarbetare för ett mycket\r\nförtjänstfullt arbete.</pre><pre>Med detta, herr talman, yrkar jag avslag på\r\nmotionerna och bifall till EES-utskottets enhälliga\r\nhemställan.</pre><pre>Anf. 4  BENGT HURTIG (v) replik:</pre><pre>Herr talman! Hadar Cars och jag har naturligtvis\r\nlitet olika värderingar när det gäller utvecklingen av\r\ndemokratin i Europa. Det är klart att man kan säga\r\natt de länder som tidigare var diktaturer och som\r\nhar blivit medlemmar i EG kan sägas ha fått en\r\nökad trygghet för sin demokratiska utveckling. I\r\nden meningen kan jag hålla med.</pre><pre>Men splittringen mellan politiskt etablissemang och\r\nfolkopinion i den här frågan finns mer eller mindre\r\növer hela Europa. Jag tycker att det vore rimligt om\r\nen liberal som Hadar Cars kände bekymmer också\r\nför detta.</pre><pre>Det känner, såvitt jag förstår, Jacques Delors och\r\nmännen runt honom som har skrivit en rapport och\r\nsom där säger att tendensen de närmaste 20 åren är\r\nden att de stora bolagens makt i Europa kommer\r\natt stärkas på bekostnad av de nationella\r\nparlamenten.</pre><pre>Tar Hadar Cars avstånd från den analysen?</pre><pre>Anf. 5  HADAR CARS (fp) replik:</pre><pre>Herr talman! Det är självklart oerhört viktigt att\r\nman i det pågående integrationsarbetet gör allt vad\r\nman kan för att se till att det folkliga inflytandet inte\r\nbara bevaras utan också stärks, att demokratin\r\nstärks och att människors möjlighet till medverkan\r\ni beslutsprocessen ökas.</pre><pre>Jag vet att det är precis efter dessa riktlinjer man\r\narbetar inom den europeiska gemenskapen. Man är\r\nmedveten om att det, när ett antal beslut, ingalunda\r\nalla, skall fattas av länderna gemensamt, finns\r\nrisker för att många människor känner att de inte\r\npå samma sätt som inom sin egen nation direkt kan\r\npåverka besluten. Därför är detta väldigt viktigt att\r\nbeakta vid utformningen av beslutsprocessen. Det\r\när precis dessa saker som Jacques Delors och\r\nmånga andra har gett uttryck för.</pre><pre>Jag ser det som värdefullt om Sverige, med sin\r\ngrundläggande demokratiska tradition, på ett tidigt\r\nstadium kan vara med och påverka denna process\r\noch medverka till att demokratin får en fortsatt fast\r\noch utvidgad förankring i det europeiska\r\nsamarbetet.</pre><pre>Anf. 6  BENGT HURTIG (v) replik:</pre><pre>Jag har ingen anledning att misstro Hadar Cars\r\ndemokratiska ambitioner, men hittills har man inte\r\npekat på någon lösning på de problem som jag\r\ntidigare nämnde och som Jacques Delors närmaste\r\nrådgivare nyligen presenterat i en utredning.</pre><pre>Jag vill ta ett annat exempel. Vi säger att det är\r\nviktigt med demokratiska processer. I det ingår\r\nockså att länder är någorlunda jämspelta. Vi kan\r\nläsa i Svenska Dagbladet i dag att de stora länderna\r\ninom EG kraftigt vill begränsa de små ländernas\r\noch de nytillträdande ländernas inflytande.</pre><pre>Jag skulle gärna vilja höra vad EES-utskottets\r\nordförande har för kommentar till den\r\ninformationen.</pre><pre>Anf. 7  HADAR CARS (fp) replik:</pre><pre>Herr talman! Jag noterar att Bengt Hurtig inte har\r\ntagit del av att ansträngningar görs för att\r\nförverkliga den s.k. subsidiaritetsprincipen, som vi\r\npå svenska gärna översätter med närhetsprincipen\r\noch vars syfte är att föra besluten så långt ner i\r\nkedjan som möjligt, så nära människorna som\r\nmöjligt. Det tycker jag är en sådan sak som vi från\r\nsvensk sida har anledning att i allt medverka till.</pre><pre>Sedan var Bengt Hurtig inne på ytterligare en sak,\r\nsom jag får återkomma till i en eventuell senare\r\nreplik.</pre><pre>Anf. 8  BERIT LÖFSTEDT (s):</pre><pre>Herr talman! När vi nu går till en förnyad\r\nbehandling av det numera justerade EES-avtalet är\r\ndet inte min mening att ta upp en debatt i\r\nsakfrågan. Den omfattande granskningen och\r\ngenomgången av EES-avtalet med vidhängande\r\nEFTA-avtal gjorde vi under sommaren och hösten\r\ni fjol. Materiellt har bara marginella justeringar\r\nskett sedan i november.</pre><pre>Det jag nu i stället vill göra är att för mitt partis\r\nräkning uttrycka tillfredsställelse över att processen\r\nav allt att döma kan vara slutförd inom ungefär ett\r\nhalvår och avtalet kanske träda i kraft före\r\nårsskiftet. Alla vi som på nära håll varit inblandade\r\ni avtalens tillkomst har naturligtvis haft anledning\r\natt av och till känna viss besvikelse. Det har varit en\r\nprocess med förhinder.</pre><pre>Nej-utslaget i folkomröstningen i Schweiz var\r\nmöjligen inte helt oväntat. Någon sorts mental\r\nförberedelse för att det kunde gå så hade nog de\r\nflesta av oss. Icke desto mindre var den försening\r\nsom åsamkades av detta ett bakslag. Litet grand\r\ngick luften ur oss när vi insåg att nya, om än mera\r\nbegränsade förhandlingar, skulle bli nödvändiga för\r\natt lyfta ur Schweiz ur avtalet. Alldeles smärtfritt\r\ngick inte heller dessa förnyade förhandlingar.\r\nTvärtom var det litet trögt ett tag i vintras, och vi\r\nvar nog alla litet till mans oroliga.</pre><pre>Desto bättre känns det i dag när vi från svensk sida\r\ni mycket bred enighet kan fatta vårt, som jag\r\nverkligen hoppas, sista beslut i frågan.</pre><pre>Vi socialdemokrater står helt eniga bakom dagens\r\nbetänkande från det numera upplösta EES-\r\nutskottet. Mats Hellström, som Hadar Cars särskilt\r\napostroferade, står inte upptagen på talarlistan,\r\nmen jag tar gärna chansen att till Hadar Cars å allas\r\nvägnar rikta ett stort tack för det sätt på vilket\r\nHadar Cars skött arbetet. Han har varit omsorgsfull\r\noch vänlig.</pre><pre>Avtalet är bra för vårt land. Det tror vi nu, och det\r\ntrodde vi under andra halvan av 80-talet när vi, i\r\nregeringsställning, var med och tog initiativ till den\r\nmycket omfattande och komplexa förhandlingen.</pre><pre>Alla detaljer i avtalet kanske inte är bra, men ett\r\nbra avtal kan aldrig bara tillfredsställa en part. I\r\ndessa förhandlingar har det varit många parter.</pre><pre>Avtalet ger landet och svenskt näringsliv tillträde\r\ntill EG:s inre marknad. Utan detta tillträde skulle\r\nnäringslivet stå sig slätt. Utanförskapet skulle\r\norsaka svåra påfrestningar. Det skulle möjligen\r\nockså tvinga oss lagstiftare att skapa en arsenal av\r\nsärskilda förmåner och skattelättnader till\r\nföretagen i Sverige för att få dem att stanna här och\r\nför att övertyga investerare utifrån om det kloka i\r\natt satsa kapital i vårt land.</pre><pre>Förvisso kommer den hårdnande konkurrens, som\r\ndeltagandet i den inre marknaden för med sig, att\r\nutsätta en del enskilda företag för stora\r\npåfrestningar. Några kommer säkert också att slås\r\nut. Samtidigt kommer andra att få förbättrade\r\nmöjligheter. Här i riksdagen kan vi genom att för\r\nSveriges räkning ratificera EES-avtalet ge\r\nförutsättningar för näringslivet. Resten måste\r\nnäringslivet göra självt.</pre><pre>Samarbete om utbildning och forskning, om\r\nmiljöpolitik och konsumentpolitik är exempel på\r\nandra ''meriter'' som avtalet har -- mera mänskliga\r\ndimensioner, om man så vill.</pre><pre>Det vi nu, så fort alla ratificerat dem, behöver få\r\npresenterat för oss i riksdagen är alla de direktiv\r\noch förordningar EG beslutat om sedan\r\nförhandlingarna avslutades sommaren 1991.\r\nFörhoppningsvis blir det något för utskotten att bita\r\ni under hösten.</pre><pre>Herr talman! Jag yrkar bifall till EES-utskottets\r\nhemställan.</pre><pre>Anf. 9  BENGT HURTIG (v) replik:</pre><pre>Herr talman! Berit Löfstedt sade att hon var nöjd\r\nmed avtalet. Vi har i och med det här avtalet\r\növertagit en mycket stor del av EG:s normer. Vi har\r\nfått anpassa vår lagstiftning och våra förordningar\r\noch föreskrifter därefter.</pre><pre>Jag skulle vilja fråga Berit Löfstedt om hon känner\r\ntill något område där EG har fått rucka på sin\r\nnormgivning och lagstiftning för att anpassa sina\r\nregler till Sveriges eller EFTA-staternas regler.\r\nKänner Berit Löfstedt till något sådant område\r\növer huvud taget?</pre><pre>Anf. 10  BERIT LÖFSTEDT (s) replik:</pre><pre>Herr talman! Jag sade, Bengt Hurtig, att jag var\r\nnöjd med avtalet. Jag var också nyanserad och sade\r\natt jag inte var nöjd med alla delar i det, därför att\r\nman aldrig kan vara det, så ser inte avtal ut. Men\r\njag är nöjd med att avtalet i sin helhet har godkänts.</pre><pre>Om vi inte hade antagit det här avtalet, om vi inte\r\nhade gått in i en process där vi gemensamt kommer\r\növerens om hur EG:s regelsystem skall fungera, då\r\nhade vi ensidigt fått anpassa oss, utanför\r\növerläggningar, expertsamverkan och de processer\r\nsom ändå ligger i avtalet. Det hade varit mycket\r\nsämre. Däremot har inte själva förhandlingen\r\nhandlat om att ändra EG:s direktiv, för de är som\r\nde är.</pre><pre></pre><pre>Förhandlingen har gällt sådant som bl.a.\r\növergångsperioder. Som samarbetspartner under\r\nEES-avtalet har vi däremot möjlighet att diskutera\r\nhur framtida regelsystem skall se ut. Men denna\r\nförhandling kan inte gärna ha handlat om att vi\r\nskall gå in i de direktiv som ligger på bordet och\r\nsäga till EG att ändra sina regler.</pre><pre>Anf. 11  BENGT HURTIG (v) replik:</pre><pre>Herr talman! Jag noterar att Berit Löfstedt inte\r\nkunde nämna ett enda exempel på att EG har fått\r\nanpassa sina regler efter EFTA. Det tyder på att\r\ndetta är ett lydstatsavtal.</pre><pre>Vid EFTA:s ministerrådsmöte den 11--12\r\ndecember 1989 uttalade ministrarna ''att\r\nupprättandet av en -- -- -- verkligt gemensam\r\nmekanism för beslutsfattandet är en grundläggande\r\nförutsättning för att ett avtal skall vara politiskt\r\ngångbart och rättsligt effektivt''. Det gemensamma\r\nskapandet och beslutsfattandet av framtida EES-\r\nregler ansågs vara en förutsättning för EES-avtalet.</pre><pre>Det som ministrarna då uttalade har man enligt min\r\nmening inte uppnått. Jag måste tolka Berit\r\nLöfstedts svar så att också hon har den\r\nuppfattningen. Det blev ett ensidigt accepterande\r\nav EG:s regelverk, och det är i huvudsak EG som\r\ntolkar avtalet.</pre><pre>Anf. 12  BERIT LÖFSTEDT (s) replik:</pre><pre>Herr talman! Avtalet innehåller rader av\r\növergångsbestämmelser m.m. som för vår del\r\ninnebär en förändring av tillämpningen under olika\r\ntidsperioder.</pre><pre>För den framtida utformningen har vi en\r\nbeslutsmekanism i EES-avtalet. Jag tycker inte att\r\nman bara skall säga att det blev för bedrövligt. Det\r\nblev kanske inte så väldigt lyckat, men när vi har\r\nen beslutsprocess tycker jag att vi med engagemang\r\nskall använda den efter bästa förmåga. Det är\r\ntypisk svensk tradition att när man har ett avtal och\r\nett samarbete göra det bästa möjliga av det. Jag\r\nskulle tro att vi från svensk sida, om vi är på alerten\r\noch initiativrika, faktiskt kan åstadkomma en hel\r\ndel inom de olika områden som Bengt Hurtig är så\r\nbedrövad över att det inte blir något med.</pre><pre>Anf. 13  HOLGER GUSTAFSSON (kds):</pre><pre>Herr talman! Det är beklagligt för svensk ekonomi\r\noch välfärdsutveckling, att vi i dag återigen måste\r\nbehandla ett godkännande av EES-avtalet. Detta\r\navtal borde med full kraft ha varit i funktion sedan\r\nden 1 januari 1993. Det hade sannolikt varit mycket\r\nvärdefullt för vårt budgetunderskott och vår\r\nsysselsättning i Sverige.</pre><pre>Vi hade hoppats att det faktum att Schweiz ställer\r\nsig utanför EES-samarbetet inte med nödvändighet\r\nskulle behöva leda till att avtalets ikraftträdande\r\nförskjuts mer än ett halvår, dvs. till den 1 juli 1993.\r\nNu tycks alla medlemsländers parlament utom\r\nSpaniens kunna ratificera avtalet tidigast till den 1\r\naugusti 1993. Detta innebär ett ikraftträdande\r\nkanske sent i höst.</pre><pre>Enligt kds uppfattning är det angeläget att EES-\r\navtalet träder i kraft snarast, av flera skäl. Jag har\r\nredan nämnt att det bör ha en positiv stimulans på\r\nvår exportindustri och därmed på den allmänna\r\nsysselsättningen.</pre><pre>EES-avtalet ger oss också möjlighet att på ett\r\ndjupare sätt än i dag pröva och få erfarenheter av\r\nett närmare samarbete med EG och\r\nmedlemsländerna. Dessa erfarenheter bör vi få så\r\nsnart som möjligt, så att vi kan dra slutsatser av dem\r\ninnan medlemskapsförhandlingarna avslutas.</pre><pre>EES-avtalet kommer att ha en mycket stor\r\nbetydelse som bas för Sveriges relationer till övriga\r\nmedlemsländer om vi blir medlemmar i EG/EU,\r\nmen får kanske en minst lika stor betydelse om vi\r\ninte blir medlemmar i gemenskapen. Då kommer\r\nEES-avtalet att för Sverige vara en brygga till\r\ngemenskapen.</pre><pre>I ett utanförskap är det att beklaga att\r\njordbrukspolitiken inte omfattas av EES-avtalet.\r\nDå kommer svenskt jordbruk att hamna i en\r\nomöjlig konkurrenssituation gentemot övriga\r\nländer inom gemenskapen.</pre><pre>Herr talman! EES-avtalet bör rimligen vara bra för\r\nbåde anhängare och alla svenskar som är\r\ntveksamma till EG/EU. Finner vi att ett fördjupat\r\nEES-samarbete är bra bör det vara ett starkt\r\nargument för ett medlemskap i EG/EU, och finner\r\nvi det icke utvecklingsbefrämjande bör det bli ett\r\nsakligt skäl till ett nej till EG/EU.</pre><pre>Därför är det angeläget att avtalet träder i kraft så\r\nsnart som möjligt.</pre><pre>Herr talman! Med denna motivering vill jag yrka\r\nbifall till utskottets hemställan i betänkandet EU3.</pre><pre>Anf. 14  BENGT HURTIG (v) replik:</pre><pre>Herr talman! Jag förutsätter att Holger Gustafsson\r\när en av dem som sluter upp bakom den restriktiva\r\nalkoholpolitiken i Sverige. Han önskade också att\r\nEES-avtalet skulle träda i kraft så snabbt som\r\nmöjligt. Det innebär ju, som jag talade om i mitt\r\ninledningsanförande, att de som vill ta en konflikt\r\nför att bryta upp monopolet och vill ta in\r\nlångtradare med alkoholdrycker till Sverige för\r\ndistribution till vanliga butiker får mera tid på sig.\r\nEES-avtalet kommer då att gälla under längre tid\r\ninnan medlemskapet träder i kraft och vi eventuellt\r\nfår ett undantag för att skydda alkoholmonopolet.</pre><pre>Finns det inte då en betydande risk att EG-\r\nförhandlarna säger att vi i och med EES-avtalet har\r\naccepterat att monopolet på alkoholdistribution\r\nbrutits upp? Då skulle vi inte i efterhand kunna\r\nkräva ett återinförande av denna princip. EG har\r\ndå genom EES-avtalet fått trumf på handen i denna\r\nfråga.</pre><pre>Anf. 15  HOLGER GUSTAFSSON (kds)\r\nreplik:</pre><pre>Herr talman! Den repliken från Bengt Hurtig var\r\nväntad. Han har använt den tidigare i denna debatt\r\ngentemot mig och vårt parti.</pre><pre>Det är riktigt att vi är engagerade i den\r\nalkoholpolitiska debatten och att vi ser det som ett\r\nangeläget mål att följa upp FN:s mål inför år 2000.\r\nJag medger också, och det är helt uppenbart, att\r\nöppnare gränser är ett problem och kan leda till\r\nstörre införsel av alkohol till Sverige än vad vi helst\r\nskulle vilja förvänta oss. Det är inget som vi sticker\r\nunder stol med.</pre><pre>Vi tycker ändå att vi har ett betryggande skydd i\r\nEES-avtalet för att få behålla Systembolaget som\r\ndistributör till konsumenterna i Sverige, varigenom\r\nvi kan upprätthålla både vår prispolitik och vår\r\ndistributionspolitik.</pre><pre>Ett så omfattande avtal, som betyder så mycket för\r\nhela det svenska samhällets välfärdsutveckling, kan\r\ninte hängas upp enbart på alkoholpolitiken, även\r\nom den frågan är viktig. Alkoholpolitiken är viktig\r\nför oss, och vi kommer att arbeta för att bevara den\r\nrestriktivitet som vi vill ha, men vi kan inte låta\r\nenbart den avgöra hela frågan om\r\nEuropasamarbetet.</pre><pre>Anf. 16  BENGT HURTIG (v) replik:</pre><pre>Herr talman! Därmed kan jag konstatera att kds\r\nanser att ett av de krav som vi kanske måste släppa\r\när monopolet på alkoholdistribution. EG-\r\nmedlemskapet är så mycket viktigare.</pre><pre>Holger Gustafsson sade också att det finns ett\r\nbetryggande skydd för den politik som främjar\r\nhälsan i Sverige. Det är bara att konstatera att stora\r\ndelar av nykterhetsrörelsen inte delar Holger\r\nGustafssons uppfattning på den punkten. Det är ju\r\nsvårt att inför en EFTA-domstol eller EG-domstol\r\nmotivera att svenskar skulle vara speciellt mycket\r\nkänsligare för alkohol än vad övriga européer är.</pre><pre>Anf. 17  HOLGER GUSTAFSSON (kds)\r\nreplik:</pre><pre>Herr talman! Jag vill bara konstatera att den\r\nslutsats som Bengt Hurtig drog är helt felaktig och\r\nen snedtolkning av det som jag sade tidigare. Jag\r\nstår fast vid vad jag sade i mitt tidigare svar på hans\r\nreplik.</pre><pre>Anf. 18  BIRGITTA HAMBRAEUS (c):</pre><pre>Herr talman! Det verkar trögt och olustigt att\r\nbesluta om avtalet om ett europeiskt ekonomiskt\r\nsamarbetsområde, EES. Kommer det någonsin att\r\nfungera i praktiken? Schweiz röstade nej, och\r\nSpanien tvekar.</pre><pre>När idén om EES kom upp rasade den s.k.\r\neuroforin i Sverige: 80-talets vansinnesaffärer på\r\nkontinenten, SAF:s propagandadrive,\r\nhelsidesannonser, Industriförbundets riktade\r\ninformation till olika grupper, s.k. EG-priser och\r\nde tolv stjärnorna överallt. Läget är annorlunda nu.</pre><pre>Den inre marknaden som vi skulle få ''full tillgång\r\ntill'' genom EES har inte trätt i kraft fullt ut på\r\nkontinenten. Gränserna finns kvar på många håll.\r\nEG-länderna tycks inte vara lika ivriga som Sverige\r\natt rätta sig efter de beslut EG-byråkraterna driver\r\nfram.</pre><pre>EG:s enorma problem blir allt tydligare: den höga\r\narbetslösheten, näringslivets tillbakagång,\r\nvalutasystemets sammanbrott, svårigheterna att\r\nkomma överens och misslyckandet i Jugoslavien.\r\nTyskland har svåra problem, när man inte längre\r\ndrar nytta av förmånliga handelsvillkor österut.</pre><pre>Vill vi verkligen anpassa oss till denna villervalla?</pre><pre>EES-avtalet krånglar enligt min mening helt i\r\nonödan till ett väl fungerande samarbete mellan\r\nEG och EFTA. Ingen har lyckats ge en begriplig\r\nförklaring till varför det skall vara nödvändigt att,\r\nsom Lagrådet uttrycker det, genomgripande ändra\r\nsvensk rättsordning. På Mynttorget står i dag\r\norganisationen Nej till EG, med en hel vagn lastad\r\nmed alla de bestämmelser som kommer att gälla i\r\nSverige, om vi accepterar EES-avtalet. jag\r\nrekommenderar ett besök ute på Mynttorget.\r\nVarför skall Sverige ta över tusentals EG-lagar och\r\nbestämmelser, urholka den kommunala\r\nsjälvstyrelsen och ställa till byråkratiska bekymmer\r\ni upphandlingen för stat, landsting, kommun och\r\nSvenska kyrkan? Varför? Vill vi verkligen att\r\nstaten, kommunerna, företag och enskilda skall\r\nlyda under EFTA:s övervakningsmyndighet och\r\ndomstol? Varför skall vi låta en liten skara män i\r\nBryssel sätta sig till doms över oss?</pre><pre>Den svenska representanten i\r\növervakningsmyndigheten, som bl.a. skall\r\nkontrollera hur vi lever upp till EG:s\r\nkonkurrensregler, har kanske inte så stort intresse\r\nav att försvara de svenska restriktiva\r\nalkohollagarna. Hur skall Systembolagets monopol\r\nkunna hävdas? Kenth Karlsson, ordförande i\r\nFörbundet mot droger, framför i sin bok EG,\r\nSverige/Norge och drogerna tvivel på att detta blir\r\nmöjligt. Holger Gustafsson kanske bör ta ett samtal\r\nmed Nic Grönvall och höra om han kommer att\r\nkämpa för Sveriges restriktiva alkohollagar.</pre><pre>Sverige är ett av världens öppnaste länder med\r\nhandelsförbindelser över hela jorden, också med\r\nframtidsmarknaderna. Det har vi blivit utan att\r\nanpassa våra lagar efter de länder vi handlar med.\r\nVi tar inte över USA:s eller Kinas lagar för att\r\nsvenska företag skall kunna handla med de\r\nländerna. Vad jag förstår är det inte kunderna som\r\nkräver att vi skall ändra vår lagstiftning. Framgång\r\npå marknaden har helt andra orsaker.</pre><pre>EG och EFTA är varandras största handelspartner,\r\nmed ömsesidiga intressen. Vi köper lika mycket\r\nfrån EG som vi säljer dit. EFTA-länderna är rikare\r\nän EG-länderna.</pre><pre>De viktigaste handelshindren är avskaffade. Vi har\r\nsedan 1973 ett frihandelsavtal för varor som\r\nfungerar med ett minimum av byråkrati. I Sverige\r\nhar Kommerskollegium administrerat det med små\r\nresurser. En blandad kommitté har i enighet löst de\r\nfå tvister som uppkommit, och jag kan inte minnas\r\natt någon enda klagat hörbart.</pre><pre>Sverige har också slutit andra avtal med EG. Vi\r\ndeltar i studentutbytet Erasmus och Comett\r\noberoende av EES. EFTA och EG samverkar på\r\nlika villkor om gemensam standard. Våra ministrar\r\növerlägger om alla frågor av gemensamt intresse.\r\nBindande beslut fattas däremot inte, och det\r\ninnebär att vi inte blir påtvingade något mot vår\r\nvilja.</pre><pre>Det är emellertid viktigt att påpeka att utskottet\r\nännu en gång understryker att avtalet står i\r\növerensstämmelse med grundlagarna. Fortfarande\r\när det alltså riksdagen som ensam har\r\nnormgivningsmakten i Sverige. När någon tvingas\r\nlyda en myndighets bestämmelse, måste denna\r\nbestämmelse alltid gå att härleda ur en lag som\r\nstiftats av riksdagen. Och folk kan utkräva ansvar i\r\nallmänna val. Det är detta som gör den stora\r\nskillnaden mellan EES och ett medlemskap i\r\nEG/EU. Blir vi medlemmar, så blir de förordningar\r\nministerrådet beslutar om automatiskt och\r\nordagrant svensk lag, antingen vi vill det eller inte.\r\nEES-avtalet kan dessutom sägas upp. Men vad\r\nskall det vara bra för egentligen? Är inte EES\r\nnumera, när vi har fått tid att tänka efter litet, en\r\ndöd idé?</pre><pre>Herr talman! Jag yrkar bifall till Gudrun Schymans\r\nmeningsyttring, vilket innebär avslag på förslaget\r\ntill lag om EES.</pre><pre>Anf. 19  HADAR CARS (fp) replik:</pre><pre>Herr talman! Birgitta Hambraeus för, liksom Bengt\r\nHurtig, fram argument som behandlades här i\r\nkammaren i november, då vi tog ställning till EES-\r\navtalet. Jag har inte någon anledning att nu gå i\r\npolemik mot de argumenten. Jag vill bara för\r\nkammarens kännedom nämna att Centerpartiets\r\nrepresentant i EES-utskottet inte har framfört de\r\nargument som Birgitta Hambraeus har anfört här i\r\ndebatten i dag.</pre><pre>Hon är som ledamot naturligtvis fri att framföra\r\nvilka argument hon vill. Men hon står upptagen\r\nsom representant för Centerpartiet. Den debatt\r\nsom Birgitta Hambraeus tar upp bör i första hand\r\nföras inom Centerpartiet. Det är viktigt för\r\nkammaren att veta vilken position ett av de stora\r\npolitiska partierna i riksdagen intar. Det kan\r\nmöjligen bli något oklart efter det inlägg som\r\nBirgitta Hambraeus har gjort, eftersom ingen\r\nannan centerpartist finns anmäld på talarlistan.\r\nDärför vill jag starkt understryka att Centerpartiets\r\nrepresentant i utskottet inte på något sätt har gett\r\nuttryck för en uppfattning likartad den som Birgitta\r\nHambraeus har framfört.</pre><pre>Herr talman! Låt mig också till Birgitta Hambraues\r\nsäga att staters lika rättigheter inte handlar om\r\ndemokrati. Demokrati är någonting som gäller lika\r\nrätt för människor. Jag vill också, för klarhets\r\nvinnande, säga att EES-avtalet inte innebär att\r\ngränskontrollerna försvinner. Med EES-avtalet är\r\ngränskontrollerna kvar, till skillnad från om vi har\r\nett medlemskap i den europeiska unionen. Det\r\ninnebär att många av de problem som Birgitta\r\nHambraeus liksom någon tidigare talare har anfört\r\nsaknar relevans i sammanhanget.</pre><pre>Anf. 20  BIRGITTA HAMBRAEUS (c)\r\nreplik:</pre><pre>Herr talman! Först vill jag gärna ge Hadar Cars rätt\r\ni att Centern är delad i inställningen till EES och\r\nmedlemskap i EU. Centern är en folkrörelse, och vi\r\nhar många olika åsikter i denna fråga. Vi debatterar\r\ndem, liksom andra folkrörelsepartier gör. Jag\r\nföreträder här en stor del av Centerrörelsen, även\r\nom jag inte i detta fall företräder riksdagsgruppen.</pre><pre>Jag vågar påstå att beslutet om EES som fattades i\r\nnovember inte föregicks av någon noggrann\r\ngenomgång. Detta är ett unikt omfattande avtal,\r\nsom enligt Lagrådet genomgripande ändrar den\r\nsvenska rättsordningen. Propositionen lades fram\r\nmycket sent på våren efter en kort remissomgång.\r\nDet var en mycket kort motionstid. Man fick t.o.m.\r\nformellt förlänga riksmötet för att hinna med en\r\nnormal motionstid, men det blev ingen förlängning\r\nav motionstiden över sommaren. Under hela\r\nsommaren, när riksmötet icke var sammankallat,\r\noch riksdagledamöterna alltså inte var samlade här,\r\nträffades utskott efter utskott. Vad jag förstår, efter\r\nen del vittnesbörd, gick man summariskt igenom\r\ndetta enormt omfattande avtal. Sedan, när vi\r\nsamlades igen på hösten, var i själva verket alla\r\npositioner låsta. Det var bara formella ändringar\r\nsom återstod när EES-utskottet träffades efter det\r\natt riksmötet hade samlats. Jag anser inte att detta\r\ninnebär en ordentlig genomgång.</pre><pre>Dess värre verkar det inte som om vi har använt den\r\ntid vi har haft på oss sedan november att ordentligt\r\ngöra klart för oss vad alla dessa lagar och\r\nförordningar innebär för Sverige. Man läser i\r\ntidningarna, och man märker också hur näringslivet\r\nnu börjar undra hur konkurrensreglerna slår, och\r\natt det blir en mängd olika nackdelar. Menar Hadar\r\nCars att han vet och har en överblick över alla de\r\nändringar som kommer att ske i Sverige om vi nu\r\nantar EES-avtalet?</pre><pre>Anf. 21  HADAR CARS (fp) replik:</pre><pre>Herr talman! Birgitta Hambraeus var missnöjd\r\nmed det beslut som en mycket stor majoritet i\r\nriksdagen fattat. Det innebär inte att hanteringen\r\nav ärendet var dålig eller att underlaget för\r\nkammarens beslut var otillfredsställande. Jag vill\r\nstarkt understryka det.</pre><pre>Anf. 22  BIRGITTA HAMBRAEUS (c)\r\nreplik:</pre><pre>Herr talman! Jag vill åter ställa följande fråga till\r\nHadar Cars: Anser Hadar Cars att han har en\r\növerblick över alla de lagar och bestämmelser som\r\nkommer att gälla i Sverige om riksdagen antar EES-\r\navtalet? Vet han alla konsekvenser av detta avtal?</pre><pre>Anf. 23  NIC GRÖNVALL (m):</pre><pre>Herr talman! Även om jag mycket tydligt kommer\r\nihåg vad jag hade tänkt att säga i det här inlägget,\r\nså skall jag inte säga det. Det mesta av det som\r\nbehöver sägas har sagts. Vi behandlar i dag två\r\nfrågor, nämligen ratifikationen av ett\r\ntilläggsprotokoll och ett anslagsbeslut. Därom har\r\nkommentarer gjorts.</pre><pre>Min motdebattör Birgitta Hambraeus har\r\nemellertid lämnat några upplysningar som jag\r\ngärna vill kommentera översiktligt. Berättelsen om\r\natt man kan se omfattningen av EES-\r\nbestämmelserna på en vagn utanför riksdagshuset\r\nföreställer jag mig syftar till att antyda att\r\nbestämmelserna är så omfattande att man måste ha\r\nen vagn för att ha dem med sig. Jag vill därför\r\nutfärda en inbjudan till kammarens ledamöter att\r\nkomma till mitt rum, där bestämmelserna allihop\r\nsnyggt och fint står uppställda i bokhyllan. Om\r\nBirgitta Hambraeus kommer bjuder jag på en kopp\r\nte.</pre><pre>Birgitta Hambraeus inlägg åskådliggjorde även en\r\nannan brist på insikt som däremot är mer allvarlig.\r\nHon begärde att Holger Gustafsson skulle fråga\r\nmig om jag avsåg att kämpa för Sveriges\r\nalkohollagstiftning i den position jag möjligen\r\nkommer att uppta om en tid. Begäran tyder på att\r\nBirgitta Hambraeus tror att den\r\növervakningsmyndighet och den domstol som\r\nEFTA-länderna har inordnat skulle tillämpa\r\nnågonting annat än lagen. Det är i så fall mycket\r\nbeklagligt, för det är nämligen genuint fel, och det\r\ntyder på ett allvarligt missförstånd.</pre><pre>Övervakningsmyndigheten syftar till att se till att\r\nlagen följs i alla de 17 länder som tillträder\r\nsystemet. Det är inte en myndighet som utövar\r\npolitisk verksamhet i någon form.</pre><pre>Birgitta Hambraeus har sagt att Centerrörelsen är\r\nsplittrad. Det vet hon mycket bättre än vi andra här\r\ni riksdagen, men vad vi här i riksdagen vet är att\r\nBirgitta Hambraeus är en solitär i riksdagsgruppen\r\ni denna fråga. Det är det som är det viktiga.</pre><pre>Jag vill avsluta detta korta anförande genom att\r\ngöra som andra talare och vända mig till Hadar\r\nCars och tacka. Det ver hemskt roligt att arbeta i\r\nEES-utskottet. Jag kan ta tillfället i akt att till\r\ndenna högtidliga högaktningsförklaring också lägga\r\nen lyckönskan till en händelse som inträffar inom\r\nkort i Hadar Cars liv.</pre><pre>Anf. 24  BENGT HURTIG (v) replik:</pre><pre>Herr talman! Nic Grönvall kommer att ha en viktig\r\nposition när avtalet träder i kraft. Ett av de problem\r\nhan skall bevaka är hur statsstödet fungerar och hur\r\ndet är förenligt med EG:s regelverk när det gäller\r\nstatsstöd. Vi vet att det driftsstöd som vi i Sverige\r\nger till en del företag, dels i form av differentierade\r\narbetsgivaravgifter och dels i form av\r\ntransportstöd, är ifrågasatt.</pre><pre>I september fick Frans Andriessen från EG-\r\nkommissionen i EG-parlamentet frågan hur\r\nkommissionen ser på dessa stödformer. Han sade\r\ndå att alla dessa stödformer skall granskas. Han\r\nkunde inte ge några löften om att de skall få vara\r\nkvar. De betyder särskilt mycket för de norra\r\ndelarna av Skandinavien.</pre><pre>I avin till Norge nämner EG-kommissionen också\r\natt de differentierade arbetsgivaravgifterna\r\nifrågasätts och att ett avskaffande av dem kan bli\r\naktuellt.</pre><pre>Detta är en fråga som Nic Grönvall borde ha börjat\r\nfundera på. Hur bedömer Nic Grönvall\r\nmöjligheterna för att driftsstöden skall kunna klara\r\nsig i en granskning inom ramen för EES-avtalet?</pre><pre>Anf. 25  NIC GRÖNVALL (m) replik:</pre><pre>Herr talman! Det är riktigt, Bengt Hurtig, att jag\r\nhar börjat tänka på denna fråga. Eftersom jag,\r\nprecis som Bengt Hurtig antydde, möjligen\r\nkommer att få en viktig befattning i detta\r\nhänseende vore det ett alldeles klart tjänstefel att\r\nhär diskutera vad jag senare kan komma att\r\nbesluta.</pre><pre>Anf. 26  BENGT HURTIG (v) replik:</pre><pre>Herr talman! Vi ser hur situationen kan komma att\r\nbli. EG-kommissionen har sagt åt sina\r\nkommissionärer och tjänstemän att de inte bör fara\r\nut i EG-länderna och göra analyser och ställa sina\r\ntjänster till förfogande i diskussionen om\r\nmedlemskapsförhandlingarna. Det är naturligtvis\r\nbegripligt, men vi undgår ju då möjligheten till en\r\nfullödig information om vilka bedömningar som\r\ngörs.</pre><pre>Anf. 27  BIRGITTA HAMBRAEUS (c)\r\nreplik:</pre><pre>Herr talman! Det är intressant att höra Nic\r\nGrönvall, som om EES-avtalet träder i kraft\r\nkommer att vara Sveriges representant i EFTA:s\r\növervakningsmyndighet. Han talar om sin bild av\r\ndomstolens och myndighetens uppgift. Såvitt jag\r\nförstår kommer vi in i ett annat rättssystem, där\r\ndomstolar har en mycket stark politisk betydelse.\r\nEG-domstolen är i praktiken lagstiftande. Den\r\ntolkar de bestämmelser som man kommit överens\r\nom och lägger fast dem i beslut, och det utgör\r\nexempel på hur lagen skall tolkas.</pre><pre>Domstolen tar ställning till\r\nkonkurrenslagstiftningen, t.ex. till hur man skall\r\nbedöma skillnaden mellan vikten av näringsfrihet\r\nosv. och en överenskommelse när det gäller\r\nrestriktivitet i alkohollagstiftningen. Den\r\nbedömningen är självfallet politisk. Jag menar att\r\nNic Grönvall borde förtydliga om han kommer att\r\nfölja Sveriges lagar på området och lägga den\r\npolitiska tonvikten på sin ämbetsutövning.</pre><pre>Det är riktigt att vi i Centern som folkrörelseparti\r\nhar olika åsikter om EG. Det gör vi ingen\r\nhemlighet av. Vi har mycket länge haft en levande\r\ndebatt i vårt parti. Min roll här i riksdagen bejakas\r\nfaktiskt av partiet i övrigt. Jag sitter med i\r\npartistyrelsens Europaarbetsgrupp som ordnar\r\nutfrågningar. Min position är faktiskt accepterad av\r\npartiet.</pre><pre>Det märkliga är att samma sak inte har skett t.ex. i\r\nModerata samlingspartiet. I Frankrike är\r\ngaullisterna, som såvitt jag förstår ligger relativt\r\nnära moderaterna, motstådare till den väldiga\r\nintegration som sker. De konservativa i\r\nStorbritannien är väldigt splittrade. I Sverige har\r\nnågra ledamöter inom Moderaterna börjat fundera\r\nlitet, men det gäller närmast unionen.</pre><pre>Är ni alla helt överens, Nic Grönvall? Finns det\r\ningen debatt inom Moderaterna?</pre><pre>Anf. 28  NIC GRÖNVALL (m) replik:</pre><pre>Herr talman! Birgitta Hambraeus har naturligtvis\r\nalldeles rätt. De domstolar som verkar inom EG-\r\nsystemet har en större politisk roll, eftersom dessa\r\ndomstolar inom ramen för EG- och EES-rätten kan\r\nfylla ut reglerna med tolkningar. Men det är\r\ntillämpning av rätt det gäller. Det är inte något slags\r\nkvasipolitisk verksamhet.</pre><pre>Jag vill gärna avsluta med att säga, att de exempel\r\nsom Birgitta Hambraeus tog upp om gaullister i\r\nFrankrike och tories i England möjligen kan ha\r\nbäring på Moderaterna i den meningen att vi\r\nföreträder samma samhällssyn och på det sättet\r\nligger nära varandra. Men som Birgitta Hambraeus\r\nvet ligger Frankrike och Storbritannien inte nära\r\nSverige. Det är stora skillnader i politiska och\r\nkulturella bakgrunder.</pre><pre>Det är inte alls egendomligt att Moderata\r\nsamlingspartiet inte har en Birgitta Hambraeus-\r\nfigur och en Birgitta Hambraues-rörelse, vilken jag\r\ngärna vill uttala min respekt för. Vi har sedan 60-\r\ntalet helt klart stått för en Europarörelse, och vi har\r\ngenomfört en valrörelse på huvudtemat Ja till\r\nEuropa. Det är alltså inte särskilt överraskande att\r\nvårt parti står enigt i denna centrala fråga i 90-talets\r\nSverige.</pre><pre>Anf. 29  BIRGITTA HAMBRAEUS (c)\r\nreplik:</pre><pre>Herr talman! Det är viktigt att Nic Grönvall här slår\r\nfast att det uppdrag han kommer att få som Sveriges\r\nrepresentant i EFTA:s övervakningsmyndighet om\r\nEES-avtalet träder i kraft är ett politiskt uppdrag.\r\nDet är mer politiskt än vad man räknar med när det\r\ngäller svensk lagstiftning, där lagen utgår från\r\nriksdagen och alla måste rätta sig efter denna lag.\r\nHär gäller det att tolka lagen, och det utrymmet är\r\nstörre.</pre><pre>Jag vill upprepa min fråga: Kommer Nic Grönvall\r\natt slåss för den restriktiva alkoholpolitiken i sin\r\nämbetsutövning i övervakningsmyndigheten, om\r\nEES-avtalet träder i kraft?</pre><pre>Anf. 30  NIC GRÖNVALL (m) replik:</pre><pre>Herr talman! I min ämbetsutövning, om den\r\nkommer till stånd, kommer jag att göra min plikt\r\noch likmätigt tillämpa EES-rätten.</pre><pre>Anf. 31  ANNIKA ÅHNBERG (-):</pre><pre>Herr talman! Med det allmänna opinionsläge som\r\nvi nu har i vårt land tillhör man etablissemanget om\r\nman är för ett EES-avtal och för ett svenskt\r\nmedlemskap i EG, och då bör man skämmas. Den\r\nrollfördelningen behagar inte mig. Jag anser i själva\r\nverket att det är de organiserade krafter och partier\r\nsom företräder nej-sidan, och som är emot ett\r\nmedlemskap och ett EES-avtal, som har störst\r\nanledning att skämmas.</pre><pre>Det finns en underlåtenhetssynd som behäftar både\r\nja-sidans och nej-sidans politiker. Det är att vi i\r\nSverige under lång tid i alldeles för liten grad har\r\ndiskuterat den pågående internationaliseringen och\r\nhur man skall möta den med demokratiska och\r\npolitiska beslut. Det gör att vi i dag kastas in i en\r\ndiskussion som för väldigt många människor känns\r\nny, främmande och svår att ta till sig. Det skapar\r\noro och misstänksamhet mot diskussionerna kring\r\nEES och EG. Det är förståeligt. Men det är inte\r\nförståeligt att partier som borde haft möjlighet att\r\nbättre sätta sig in i frågorna exploaterar denna oro\r\noch detta tvivel för sina egna kortsiktiga syften.</pre><pre>Internationaliseringen är i själva verket det som\r\nkännetecknar 80-talet. Vi kan inte välja bort den.\r\nVi kan välja att låta den fortgå utan att försöka\r\nmöta den med politiska beslut. Man kan fundera\r\növer vad som hände efter den svenska\r\ndevalveringen i början av 80-talet. Vart tog de\r\nvinster företagen fick vägen? Investerades de här,\r\neller försvann de utomlands? De försvann\r\nutomlands, inte därför att vi hade ett EES-avtal\r\neller en diskussion om EG-medlemskap, utan\r\ndärför att vi inte hade det. Vi hade inte några\r\nredskap att möta en sådan internationalisering.</pre><pre>Vi kan naturligtvis välja att låta\r\ninternationaliseringen fortsätta på marknadens\r\nvillkor. Jag undrar vilka möjligheter Bengt Hurtig\r\noch Birgitta Hambraeus då ser till demokratiskt\r\ninflytande i den processen. Vi kan välja att i någon\r\nmån reglera den via ett EES-avtal, och vi kan välja\r\natt gå ännu längre -- vilket jag anser att vi bör\r\ngöra -- nämligen till ett EG-medlemskap.</pre><pre>Den inre marknaden leder till miljöproblem, säger\r\nBengt Hurtig. Men han säger samtidigt att\r\nVänsterpartiet är för en ökad handel med andra\r\ndelar av världen -- Sydostasien, Central- och\r\nÖsteuropa samt USA. Hur skall de produkter som\r\nvi skall handla komma hit? Skall de inte\r\ntransporteras på något sätt? Tror Bengt Hurtig att\r\ntransportapparaten och industriproduktionen i\r\nCentral- och Östeuropa är utan miljöproblem?\r\nHan borde veta bättre.</pre><pre>Jag delar uppfattningen att man skall ha en ökad\r\nfrihandel. Jag ser problemen för EG att\r\nåstadkomma detta. Men jag ser också, att om vi\r\ninte har ett EES-avtal, och om vi inte heller har ett\r\nmedlemskap, minskar våra möjligheter att\r\nkombinera utvecklingen med åtgärder för att lösa\r\nde problem som den inre marknaden förvisso\r\nkommer att skapa.</pre><pre>Är det kanske i själva verket så, att Vänsterpartiet\r\nanser att vi inte skall ha en frihandel? Man säger\r\nnämligen både och. Inte sedan Gustav Vasas tid,\r\nsade Bengt Hurtig. Inte sedan vikingatiden har\r\nSverige varit en sluten ekonomi, skulle jag vilja\r\npåstå. Är det detta som Bengt Hurtig och\r\nVänsterpartiet vill att Sverige nu skall bli? Skall vi\r\nanpassa stålproduktion och skogsindustri till en\r\nverksamhet som täcker 8 miljoner människors\r\nbehov? Då tror jag att det innebär ganska stora\r\nomställningar för svensk del.</pre><pre>Man borde rimligen kunna begära att de partier\r\nsom anser detta skall förklara hur det skall gå till.\r\nMen jag tror inte att Vänsterpartiet har någon\r\nförklaring eller någon analys. Huvudintresset är\r\nnämligen att vara mot, mot och mot allt som har att\r\ngöra med EG och EES, och det av det enkla skälet\r\natt man då kan skyla över andra politiska problem\r\noch svårigheter att föra en konkret politik.</pre><pre>Bengt Hurtig säger när det gäller miljön att det inte\r\när något som hindrar att vi tar över de eventuella\r\nbättre förslag som kan finnas inom EG. Men varför\r\nföreslår då inte Vänsterpartiet det? Jag har i\r\nmotioner till riksdagen visat hur vi på många sätt\r\nnär det gäller anpassning till EES-avtalet, med\r\nhjälp av EG-direktiv, har kunnat gå längre och\r\nkunnat göra något mer än vad vi har gjort. Jag har\r\ninte sett att Vänsterpartiet har gjort några försök i\r\nden riktningen.</pre><pre>Det finns inom arbetsrättens område direktiv från\r\n1977 som ger löntagare bättre villkor när företag\r\növerlåts eller t.ex. privatiseras. Det är arbetsrätt\r\nsom nu används i Storbritannien för att stoppa den\r\npågående privatiseringen. Jag har inte sett att\r\nVänsterpartiet gjort några försök att få Sverige att\r\nta över sådan arbetsrättslig reglering som skulle öka\r\noch förbättra möjligheterna för löntagarna.</pre><pre>EES-avtalet gör i själva verket den pågående\r\ninternationaliseringen som vi ändå skulle ha haft\r\nsmidigare och ger oss möjligheter att kombinera\r\nden med andra typer av åtgärder -- gemensam\r\nforskning, utveckling och samarbete på en lång rad\r\nområden -- vilket gör det möjligt för oss att möta de\r\nmånga problem som vi står inför inte bara i Sverige\r\nutan i Europa och i övriga världen.</pre><pre>Nej-sidan redovisar inte några alternativ, utan man\r\nförsöker att exploatera människors oro inför dessa\r\nstora processer. Det är därför jag säger att det är\r\ndessa partiers skuld som är störst.</pre><pre>Jag kan inte påminna mig att t.ex. Miljöpartiet\r\nunder föregående mandatperiod drev frågan om\r\nfolkomröstning om EES-avtalet särskilt intensivt.\r\nAtt Vänsterpartiet inte gjorde det är jag helt\r\növertygad om av det enkla skälet att jag själv väckte\r\nfrågan medan det kanske ännu fanns en chans att\r\nman hade kunnat ordna en folkomröstning. Det\r\navvisades av verkställande utskottet. Det var\r\nenklare, sade den dåvarande partisekreteraren, att\r\ndiskutera själva medlemskapet, och förresten var\r\ndet för sent. Några år senare var det däremot inte\r\nför sent att börja driva den frågan.</pre><pre>När Bengt Hurtig talar om att man borde begära en\r\nomförhandling och ett alternativt avtal undrar jag\r\nhur han tror att det skulle gå till. Är det\r\nVänsterpartiet som skall leda förhandlingarna och\r\nlyckas avtala fram ett avtal enbart för Sverige som\r\när så mycket bättre än det som man nu tillsammans\r\nmed EFTA-länderna har uppnått? Vad är det i det\r\nexisterande avtalet som är så hotfullt?</pre><pre>Birgitta Hambraeus talar om att vi skulle ta över\r\n1 500 lagar. Hon borde veta att det inte är så. Det\r\när 1 500 lagar som vi har anledning att diskutera,\r\nvarav de flesta redan mycket väl överensstämmer\r\nmed svensk lagstiftning. De har inte lett till att\r\nnågra svenska lagar eller regler har behövts\r\nförändras. Jag tycker att man bör vara litet varsam\r\nmed orden.</pre><pre>Bengt Hurtig sade också att tullsatser bara\r\nförändras marginellt och att vi hade kunnat uppnå\r\ndetta på annat sätt. Det är en from förhoppning,\r\nansåg han, när förespråkare för avtalet säger att det\r\ninnebär förbättrade möjligheter för svensk industri.\r\nJag tror inte att Bengt Hurtig är så dum att han tror\r\natt Sverige på egen hand hade kunnat förhandla\r\nfram andra tullsatser och andra avtal. Det är alltså\r\nen uppenbar lögn. Det är inte ens en from\r\nförhoppning.</pre><pre>Offentlig upphandling betyder ingenting för svensk\r\nindustri, säger Bengt Hurtig, dvs. att vi får\r\nmöjlighet att konkurrera på Europamarknaden.\r\nÄndå borde han veta att den del av ABB som\r\nfortfarande är Sverigebaserad t.ex. tillverkar tåg\r\nsom just kan komma i fråga för offentlig\r\nupphandling, eller att vi är ganska bra på\r\ntelekommunikationer.</pre><pre>Det är klart att de här företagen inte är beroende\r\nav att Sverige får ett EES-avtal. De har redan sina\r\nkontakter klara på andra håll. De kan flytta sin\r\nproduktion. Det är inte dessa företag som blir\r\nlidande, utan det är vi som blir kvar och som skulle\r\nbehöva deras inkomster som skattebas för de\r\npengar vi behöver fördela till vård och omsorg.</pre><pre>När det gäller Sveriges egen situation kan jag bara\r\ntänka på att vi har en byggindustri som är kraftigt\r\nmonopoliserad. Den skulle säkert må bra av litet\r\nkonkurrens utifrån. Då kunde vi kanske få litet\r\nhjälp med ett problem som vi inte har lyckats lösa\r\npå egen hand, nämligen att få ner de höga\r\nkostnaderna på det området. Det är kanske inte\r\nalltid är skadligt att även svensk offentlig\r\nupphandling öppnas.</pre><pre>Självfallet innebär ett sådant avtal problem. Andra\r\nhar varit inne på det. Vi kan inte få allting precis\r\nsom vi vill ha det. Det finns alltid problem när man\r\nskall jämka samman olika länders skilda kulturer\r\noch traditioner, men de problemen är hanterbara.\r\nVi ser i själva verket en utveckling där vi närmar oss\r\nvarandra ganska mycket.</pre><pre>Någon efterlyste tidigare exempel på hur EG har\r\nnärmat sig våra ståndpunkter. De finns i hög grad\r\npå kemikalieområdet. Från att ha haft en ganska\r\nnonchalant inställning till t.ex.\r\nasbestproblematiken har EG nu ett totalförbud för\r\nallt utom krysolit. Det måste naturligtvis vara vår\r\nambition att få bort det också. Vi har inte själva ett\r\ntotalförbud. Vi har det genom\r\narbetsmiljölagstiftningen. På många andra\r\nområden kan vi se att det finns stora förutsättningar\r\natt nå en gemensam hög ambition när man\r\nsamarbetar med varandra, mycket större än om\r\nman isolerar sig och försöker driva frågorna på var\r\nsitt håll.</pre><pre>Beslutsprocessen genom EES-avtalet är otymplig.\r\nJag tror att det kan bli ett problem för oss. Det är\r\nett mycket stort problem att människor inte i\r\ntillräcklig omfattning har inflytande och insyn i\r\ndessa processer. Det är vår uppgift att försöka hitta\r\nkonstruktiva lösningar på detta. Vi får inte upprepa\r\nunderlåtenhetssynden att inte tillräckligt föra ut\r\ndiskussionen. Vi måste hitta lösningar på hur denna\r\nförsamlings arbete skall organiseras så att det blir\r\ntillgängligt för människor.</pre><pre>Vi måste hitta lösningar på hur miljöorganisationer\r\noch konsumentorganisationer skall kunna få del av\r\nett remissförfarande som motsvarar det vi har när\r\ndet gäller eget inhemskt utvecklingsarbete. Det är\r\nvår uppgift att söka de konstruktiva lösningarna.\r\nJag tror inte att det är alldeles enkelt, men jag tror\r\ninte heller att det är omöjligt.</pre><pre>Till sist vill jag gärna fråga Bengt Hurtig vad\r\nalternativen är. Nej-sidan undviker alltid att ha\r\nnågra alternativ. Jag tror att det beror på, som jag\r\ntidigare sade, att de gärna vill använda den här\r\nfrågan för att försöka skyla över sina problem. De\r\nhoppas kunna utnyttja den oro människor känner\r\noch göra det så enkelt för sig att de bara säger nej.\r\nI längden kommer inte detta att fungera. Ju mer\r\nmänniskor sätter sig in i de här frågorna desto mer\r\nkommer de att börja fråga efter alternativen.</pre><pre>Min fasta övertygelse är att hela den grundläggande\r\nprocess med ökat samarbete som vi nu är inne i,\r\näven om den är mödosam och svår, är den som\r\ninnehåller det konstruktiva och hoppet för\r\nframtiden. Vi måste lyckas med att bryta ner\r\nnationsgränserna, samarbeta mer med varandra\r\noch ta del av varandras erfarenheter. Det är allt\r\ndetta som ligger till grund för det som så\r\nsmåningom kommer till uttryck i ett sådant avtal\r\nsom EES-avtalet.</pre><pre>Herr talman! Därför vill jag yrka bifall till\r\nutskottets hemställan.</pre><pre>(Applåder)</pre><pre>Anf. 32  BENGT HURTIG (v) replik:</pre><pre>Herr talman! Det var en lång rad frågeställningar\r\nsom Annika Åhnberg tog upp här. Jag kan mycket\r\nväl hålla med om att arbetarrörelsen och vänstern i\r\nSverige har fört en alltför otillräcklig debatt om\r\nmotåtgärder när det gäller internationaliseringen,\r\nmen den har ändå förts sedan lång tid tillbaka. Det\r\nmåste naturligtvis ske en internationell samordning\r\nav arbetarrörelsen inom ramen för de fackliga\r\ninternationalerna och inom ramen för det\r\ninternationella samarbetet mellan Vänsterpartiet\r\noch olika arbetarpartier. Det kan ju inte begränsas\r\ntill EG. De måste ju ske i hela Europa och i hela\r\nvärlden.</pre><pre>De fackliga organisationerna i tredje världen fäster\r\ni verkligheten stort hopp till stödet från den\r\nnordiska arbetarrörelsen. Det är ju erfarenheterna\r\nav det stöd och den hjälp de har fått vid\r\ninternationella konflikter som är av stor betydelse.\r\nDet är ju den verkligt lågavlönade och hårt\r\nutnyttjade arbetskraften som egentligen i första\r\nhand behöver vår solidaritet och vårt stöd. Där är\r\nvi naturligtvis otillräckliga. Det är ju en del av vår\r\nkritik över huvud taget.</pre><pre>När det gäller EG och EES-avtalet är ju\r\nhuvudprincipen att kapitalets fria rörlighet skall\r\ngynnas. Det är inte ett instrument för att införa\r\ninvesteringsfonder eller den typen av åtgärder som\r\nvi tidigare har haft i det här landet för att på det\r\nsättet försöka allokera resurserna på ett annat sätt.</pre><pre>Det är ett mycket mödosamt arbete som vänstern\r\ninom EG har framför sig. Det gäller en ändring av\r\nden ekonomiska politiken. Många betecknar den\r\nsom gående mot ett fiasko inom EG. När det gäller\r\nden ökande arbetslösheten, de ökande\r\nmiljöproblemen, misären och fattigdomen har EG\r\nsjälv siffror, analyser och utredningar om detta.\r\nDet är ett jättelikt problem.</pre><pre>Vi är självfallet anhängare av utrikeshandel, men vi\r\nvill också kontrollera under vilka villkor de sker och\r\nvilka produkter som vi släpper in i landet. Det får\r\nvi svårigheter att göra med det här avtalet.</pre><pre>I tidningen Svenska Export har man frågat 100\r\nföretag hur de uppfattade förseningen av EES-\r\navtalet. 70 av de 100 sade att det inte spelade någon\r\nroll. Det tyder väl litet grand på att detta inte har så\r\ngigantiskt stor betydelse för den svenska\r\nexportindustrin som man tror. Frihandelsavtal,\r\navtal med andra länder och det internationella\r\nhandelsutbytet pågår i stort sett som vanligt ändå.</pre><pre>Anf. 33  ANNIKA ÅHNBERG (-) replik:</pre><pre>Herr talman! Bengt Hurtig undviker förstås\r\nnogsamt att bemöta det som jag sade i mitt\r\nanförande. Han redovisar inte några alternativ,\r\nutan säger att det existerande frihandelsavtal som\r\nvi har är bra. Men på vilket sätt ger det oss\r\nmöjligheter att bemöta miljöproblem eller på vilket\r\nsätt ger det människor möjligheter till demokratiskt\r\ninflytande? Det innehåller inte ens några\r\ninstrument för den som vill klaga över att avtalet\r\ninte uppfylls. Det gör åtminstone det kommande\r\nEES-avtalet.</pre><pre>Bengt Hurtig redovisar helt enkelt inga alternativ\r\ndärför att Vänsterpartiet inte har några. De vill\r\nanvända den här frågan för att skyla över bristen på\r\nalternativ. De hoppas att om människors oro\r\nfokuseras på detta skall de även kunna dra litet\r\nnytta av det i den inhemska politiken.</pre><pre>Jag, herr talman, hoppas precis tvärtom att\r\nmänniskor skall tänka efter om inte anledningen till\r\natt detta parti är så dåligt representerat i riksdagen\r\när just att människor inte har förtroende för den\r\npolitik de ser på de områden de har så nära sig att\r\nde själva enkelt kan kontrollera dem. Jag hoppas\r\natt man av detta drar slutsatsen att man kanske\r\nskall fundera en extra gång över detta partis politik\r\nockså på de områden som ligger litet längre bort\r\noch är litet svårare att bedöma.</pre><pre>Anf. 34  BENGT HURTIG (v) replik:</pre><pre>Herr talman! Vänsterpartiet är inte ensamt i\r\nNorden och övriga Europa om kritiken av\r\nutvecklingen i Europa och kritiken av EES-avtal\r\noch EG-medlemskap. Vi delar ståndpunkten i stort\r\nmed våra broderpartier i de övriga nordiska länder,\r\noch det pågår en löpande diskussion.</pre><pre>Vi kan också konstatera att Schweiz sade nej till\r\ndetta. Jag har inte hört talas om att det har inträffat\r\nnågon ekonomisk katastrof i Schweiz. De tycks\r\nfortfarande ha en hygglig ekonomisk utveckling\r\näven om det naturligtvis finns enstaka problem.\r\nAlternativet, om vi skulle hamna utanför, är att\r\nförsöka utveckla frihandelsavtalet. Det skulle vi så\r\nfall få lov att göra med andra EFTA-länder.</pre><pre>Sedan finns det en rad andra avtal på miljöområdet,\r\ninom FN osv. som vi naturligtvis också måste arbeta\r\nmed. Europarådet och ESK handlar ju om\r\nkulturfrågor, frågor om de mänskliga rättigheterna\r\noch fredsfrågor. Jag menar att det är mycket viktigt\r\natt fortsätta standardiseringsarbetet när det gäller\r\nforskning och utbildning.</pre><pre>Anf. 35  ANNIKA ÅHNBERG (-) replik:</pre><pre>Herr talman! Bengt Hurtig har inte här redovisat\r\nvad alternativet är om Sverige hamnar utanför EG.\r\nJag vill gärna uppmana alla dem som är\r\nintresserade av att få veta vilka alternativ som finns\r\natt nogsamt läsa t.ex. Vänsterpartiets motioner\r\nmed förslag till långsiktig politik. Då kan de få en\r\nuppfattning om hur de olika alternativen ser ut i\r\npraktiken. Jag tror att de kommer att bli rätt så\r\nfundersamma.</pre><pre>Bengt Hurtig hävdar att Schweiz inte har blivit en\r\nekonomisk katastrof bara för att befolkningen\r\nröstade nej. Vi kanske skall återkomma till den\r\ndiskussionen litet längre fram. Det handlar faktiskt\r\nom långsiktiga processer. Jag tror inte att någon\r\ntror att ett ja eller nej till EES eller EG innebär att\r\nrullgardinen omedelbart dras ned och att allt faller\r\nihop. Det handlar om villkoren för de mycket\r\nlångsiktiga förändringarna och våra möjligheter att\r\nvara med och påverka långsiktiga processer. Därför\r\ntror jag att vi får återkomma till frågan om vad\r\nkonsekvenserna för Schweiz del blir litet längre\r\nfram. Dessutom är det ett land med en annan typ\r\nav ekonomi, internationellt beroende och\r\nsamarbete än vad Sverige har.</pre><pre>Vidare säger Bengt Hurtig att\r\nstandardiseringsarbetet och det internationella\r\nsamarbetet måste fortgå. Det var länge sedan\r\nstandardisering handlade om var hålen skall sitta i\r\nen viss apparat. Nu handlar standardisering om\r\nhela processer som berör arbetslivets villkor och\r\nproduktionen i mycket vidare mening. Tycker\r\nBengt Hurtig att det är riktigt att den typen av\r\nfrågeställningar enbart skall lämnas till tekniska\r\nkommittéer? Eller är det viktigt att skaffa sig ett\r\npolitiskt, demokratisk inflytande, även om det inte\r\nalltid är perfekt, över sådan processer som i så hög\r\ngrad formar våra liv? Jag tycker det. Därför är jag\r\nför ett EES-avtal och också för ett vidgat samarbete\r\ninom ramen för EG.</pre><pre>Jag tycker att det här replikskiftet visar hur\r\nuppenbart det är att Bengt Hurtig inte kan\r\nformulera några alternativ. De samarbetsformer\r\nhan talar om inom FN och fackligt är viktiga. Men\r\nde står inte i någon som helst motsättning till ett\r\nEES-avtal eller ett EG-medlemskap. Tvärtom!\r\nAvtalet ökar möjligheterna att bedriva sådant\r\nsamarbete.</pre><pre>Anf. 36  BIRGITTA HAMBRAEUS (c)\r\nreplik:</pre><pre>Herr talman! Annika Åhnberg inledde med att säga\r\natt hon inte tänker skämmas. Jag tycker inte heller\r\natt hon skall göra det för sin inställning i EG-\r\nfrågan. Har hon anledning att skämmas är det\r\nmöjligen för att hon anvnäder debatten till en\r\nuppgörelse med det parti som hon har lämnat men\r\nsom såg till att hon fick en plats i riksdagen. Jag\r\ntycker inte heller att vi som är motståndare till\r\nEES-avtalet eller medlemskap i EU skall skämmas.\r\nVad är det för egendomlig tanke att bara för att\r\nman har olika åsikter i en demokrati och är för en\r\nlevande debatt så skall man skämmas? Jag har svårt\r\natt förstå dessa skamanklagelser.</pre><pre>Alternativet till EES är självfallet att fortsätta det\r\ngoda, nära samarbete som vi sedan 1973 har haft\r\nmed EG. EG och EFTA har samarbetat på alla\r\nmöjliga områden. Jag kommer i mitt nästa\r\nanförande om medlemskap i EU att närmare\r\nutveckla detta. Men det här är oerhört enkelt. EES-\r\navtalet, precis som Annika Åhnberg själv säger,\r\nställer till med en mängd krångel med sin\r\negendomliga överbyggnad. Möjligheterna till\r\ndemokratiskt inflytande blir verkligen begränsade.</pre><pre>Annika Åhnberg säger att alla lagar och\r\nbestämmelser är densamma. Var har hon då haft sin\r\nuppmärksamhet? Vi har fått den ena propositionen\r\nefter den andra med förslag om att överta\r\negendomliga regler. Om vi antar en lag om EES,\r\nsäger vi därmed att vi skall rätta oss efter alla dessa\r\n1 500 lagar och förordningar. Jag är övertygad om\r\natt inte heller Annika Åhnberg i detalj har satt sig\r\nin i alla dessa.</pre><pre>Vad är det som hindrar oss, Annika Åhnberg, att\r\nnu vara med och samarbeta med EG? Vad är det\r\nsom hindrar vårt näringsliv? Det har berättats här\r\natt tidningen för Sveriges exportråd har frågat\r\nföretagare med exportinriktning. 60 av 100\r\nföretagare har inte ens börjat titta på vad avtalet\r\nkommer att innebära. De har ett levande samspel\r\nmed sina kunder, och de anser att avtalet inte har\r\nså stor betydelse. Avtalet har, vad jag förstår, en\r\nmarginell betydelse för vår redan sedan tidigare så\r\ninternationaliserade industri. Däremot blir det\r\nbyråkratiskt krångel, övervakning och en mängd\r\nkonstigheter.</pre><pre>Jag anser att Annika Åhnberg inte har berättat\r\nvarför Sverige skulle få så mycket större inflytande\r\nmed ett EES-avtal och inte heller vad det är för fel\r\npå den internationalisering som har bedrivits sedan\r\nså oerhört lång tid tillbaka.</pre><pre>Anf. 37  ANNIKA ÅHNBERG (-) replik:</pre><pre>Herr talman! Jag försöker absolut inte att använda\r\ndenna debatt till en uppgörelse med mitt tidigare\r\nparti. Jag tycker bara att även de partier som står\r\npå nej-sidan måste kunna ställas till svars för sina\r\nåsikter, räkna med att bli seriöst bemötta och inte\r\nbara ''undvikna'' -- som jag ofta tycker att man blir\r\ni debatten.</pre><pre>Man har naturligtvis sin fulla rätt att vara för eller\r\nemot EG. En enskild människa kan inte heller\r\nförväntas förklara alla alternativen. Men ett parti\r\nkan förväntas göra det. Man har rätt att kräva av ett\r\nparti att redovisa alternativa inställningar och\r\nstrategier, Birgitta Hambraeus. Det är ett rimligt\r\nkrav både från min sida och från väljarnas sida.</pre><pre>Birgitta Hambraeus upprepar igen att det är fråga\r\nom 1 500 lagar som vi skall rätta oss efter. Men hon\r\nmåste veta att det inte är sant. 1 500 rättsakter är\r\nberörda, varav de flesta inte innebär att Sverige\r\nbehöver förändra sig. EG:s direktiv ger ganska\r\nstort utrymme till de olika medlemsländerna att\r\nbestämma själva hur direktiven skall genomföras i\r\npraktiken. Om Birgitta Hambraues skulle studera\r\nhur de olika medlemsländerna har infört EG-\r\ndirektiv i deras egna lagstiftningar, skulle hon se att\r\nländerna har hållit sig i samma riktning men att det\r\nfinns ganska stort utrymme för egna traditioner och\r\nmetoder.</pre><pre>Birgitta Hambraeus säger litet försåtligt att hon inte\r\ntror att vi som är för EES känner till varenda lag\r\noch regel i EES-avtalet. Nej, det gör vi inte. Men\r\nkänner Birgitta Hambraeus till varenda existerande\r\nlag, regel och förordning som vi har i det här landet\r\nförutom EES-avtalet? Jag tror inte att någon\r\nmänniska eller någon riksdagsledamot kan alla\r\nSveriges rikes lagar utantill. Det är faktiskt en\r\norimlig begäran. Däremot bör var och en vara\r\ninsatt på sitt eget område.</pre><pre>Vidare säger Birgitta Hambraeus att frågan om ett\r\nEES-avtal inte är något problem för näringslivet.\r\nDet var precis det jag sade i mitt anförande. Avtalet\r\när inte i första hand ett problem för näringslivet,\r\noch särskilt inte för de stora utlandsengagerade\r\nföretagen. De började ta itu med problemen för\r\nlänge sedan när de fortfarande trodde att Sverige\r\ntänkte stå utanför för all framtid. De företagen\r\nklarar sig nog. Men vi som behöver beskatta\r\nföretagen för att få del av deras inkomster -- om\r\nman skall uttrycka sig så drastiskt --, vi som behöver\r\npengar att omfördela till vård och omsorg, för oss\r\när det viktigt att det även i framtiden upplevs som\r\natt Sverige är ett land som det är möjligt att leva i.\r\nDet här gäller naturligtvis också för små företag\r\nsom inte av egna krafter lika lätt kan slå sig ut på\r\nden internationella marknaden. Jag tycker Birgitta\r\nHambraeus litet väl lättvindigt undviker de\r\nproblemen.</pre><pre>Anf. 38  BIRGITTA HAMBRAEUS (c)\r\nreplik:</pre><pre>Herr talman! Självfallet stämmer det att ingen har\r\nen överblick i detalj över svenska lagar. Men EES-\r\navtalet skiljer sig gentemot de lagar som har\r\ntillkommit i den svenska rättstraditionen med\r\nutredningar, remissförfarande, propositioner,\r\nmotionsrätt i riksdagen, utskottsbehandling med\r\nmöjlighet för alla att sätta sig in i ärendena i detalj\r\noch därefter klubbning i kammaren. Det är den\r\nlagstiftningsprocessen som vi nu lämnar. Lagrådet\r\nhar sagt att avtalet innebär en genomgripande\r\nförändring i svensk rättsordning. Vi skall nu med\r\nett enda klubbslag införa en lag om EES, som\r\ninnebär att vi rättar oss efter ett okänt antal\r\nbestämmelser. En del av dem kanske inte innebär\r\nnågra större förändringar. Men många av dem\r\nkanske gör det. Men frågan är om vi verkligen\r\nklarlagt i detalj vilka av de olika bestämmelserna\r\nsom kommer att innebära problem.</pre><pre>Jag är naturligtvis tacksam för att Annika Åhnberg\r\noch andra har gjort denna debatt möjlig. Jag håller\r\nmed när Annika Åhnberg säger att det är alldeles\r\nfel -- och det är nog det som har skett hittills -- när\r\nde som protesterar mot att den ordning av\r\ninternationalisering som fungerat så bra i Sverige\r\nskall ändras nonchaleras. Det har inte varit någon\r\ndebatt. Med hjälp av Annika Åhnberg och andra\r\nfår vi som inte anser att Sverige skall byta denna\r\nframgångsrika tradition av internationalisering\r\ntillfälle till att utveckla våra synpunkter.</pre><pre>Men i fråga om alternativ är det alldeles uppenbart\r\natt EES-avtalet är ett onödigt avtal. T.o.m. Annika\r\nÅhnberg har sagt att det är krångligt. Det är lättare\r\nför Sverige att fortsätta det öppna samarbetet med\r\nEG-länderna, EFTA-länderna och resten av\r\nvärlden utan ett sådant avtal med allt det\r\nbyråkratiska krångel som det innebär. I stället skall\r\nvi i Sverige använda våra krafter, både när det\r\ngäller teknisk och när det gäller byråkratisk\r\nexpertis, till att utforma så bra regler som möjligt\r\nför oss.</pre><pre></pre><pre>Vi måste titta på vad man gör i andra länder och ta\r\növer det som är bra, men vi bör inte vara tvingade\r\natt direkt rätta oss efter delvis ytterst märkliga\r\nbestämmelser. Jag kan nämna att jag själv har\r\nmotionerat när det gäller en förordning som vi skall\r\nta över på trafikområdet. Trafikföretagen måste\r\nenligt denna förordning rätta sig efter blanketter\r\nsom skall vara lagfästa. Det har såvitt jag förstår\r\naldrig hänt i Sverige. Man skall in i detalj ange hur\r\nmycket man kör med ett växlingslok, hur\r\nlastbilarna är konstruerade osv. Detta är något som\r\nbryter mot vår tradition och som verkar totalt\r\nonödigt. Det här är bara ett exempel på onödiga\r\nsaker i EES-avtalet.</pre><pre>Anf. 39  ANNIKA ÅHNBERG (-) replik:</pre><pre>Fru talman! Vi gör helt enkelt olika bedömningar --\r\nBirgitta Hambraeus och jag -- av vad ett uteblivet\r\nEES-avtal skulle få för konsekvenser. Birgitta\r\nHambraeus säger att det inte skulle innebära några\r\nproblem, men hon redovisar egentligen inte vad\r\nhon grundar den bedömningen på.</pre><pre>Jag tror att det skulle innebära problem för de\r\nföretag som finns här i landet och för de företag som\r\neventuellt skulle vilja lokalisera sig här i framtiden.\r\nJag tror att EES-avtalet ger oss bättre möjligheter\r\nän om vi står utanför när det gäller deltagande i\r\ninternationellt forsknings- och utvecklingsarbete\r\noch samarbete på andra områden, som jag tycker\r\när oerhört viktigt.</pre><pre>Jag kan hålla med Birgitta Hambraeus om att det\r\nmedför stora problem när man under en kort\r\ntidsrymd skall ta till sig väldigt mycket lagstiftning.\r\nProblemen är inte alltid av den karaktären att vi\r\nskulle behöva sänka våra ambitioner. Jag har flera\r\nexempel på motsatsen, där jag tycker att Sverige\r\nskulle ha anpassat sig till EES-avtalet på ett sätt\r\nsom skulle ha höjt ambitionsnivån.</pre><pre>I mitt inledningsanförande nämnde jag det direktiv\r\nfrån 1977 som reglerar anställdas villkor vid\r\növerlåtelse av företag. I Sverige har det ansetts att\r\nde svenska turordningsreglerna och rätten till\r\nåteranställning motsvarar de besluten. Enligt min\r\nmening gör de inte det. EG-direktivet innebär att\r\nman inte får avskeda människor med anledning av\r\nen företagsöverlåtelse. Det kan man göra i Sverige.\r\nJust det faktum att man överlåter ett företag räknas\r\nsom att arbetsbrist har uppkommit.</pre><pre>Om de som nu är helt fixerade vid frågan om ett ja\r\neller nej till ett EG-medlemskap i stället\r\nkoncentrerade sig litet mera på att se vad som rent\r\nobjektivt vore bäst i viktiga sakfrågor, tror jag att\r\nman skulle gagna människors intresse mycket\r\nmera. Då skulle man t.ex. ha kunnat driva frågan\r\nom en annorlunda anpassning av EES-avtalet.</pre><pre>Birgitta Hambraeus är intresserad av\r\nkärnkraftsfrågor. Jag kan bara framhålla att det\r\nfinns ett direktiv som handlar om\r\nmiljökonsekvensbeskrivningar och som också\r\nreglerar hur allmänheten skall ha inflytande. Detta\r\ndirektiv gäller också kärnkraftverk och\r\nanläggningar för radioaktivt lager. Med den\r\nsvenska lagstiftningen har allmänheten ingen insyn\r\noch inget inflytande över beslut enligt\r\nmiljöskyddslagen som gäller sådana anläggningar.\r\nMed en korrekt anpassning till EES-avtalet hade vi\r\nkunnat få det, om de i Sverige som är intresserade\r\nav kärnkraftspolitiken hade drivit den frågan och\r\ninte hade varit så förblindade av att ett nej till EG i\r\nsig är huvudsaken. Som tur är måste vi inte för all\r\nframtid leva med den EES-anpassning som vi nu\r\nhar gjort. Det är fortfarande fullt möjligt för oss att\r\nföreslå förändringar i de lagar som vi har anpassat\r\noch säga att anpassningen i stället bör göras på ett\r\nannat sätt. Det tror jag vore ett konstruktivt sätt att\r\nhantera den här frågan.</pre><pre>Talmannen anmälde att Birgitta Hambraeus\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 40  BENGT DALSTRÖM (nyd):</pre><pre>Fru talman! Som en av representanterna för Ny\r\ndemokrati när det gäller EFTA-delegationen och\r\nEES-avtalet vill jag här egentligen bara\r\nunderstryka vår positiva inställning till att\r\nriksdagen i dag kommer att fatta beslut om det\r\njusterade EES-avtalet. Det är för alla angeläget att\r\ninte fördröja ikraftträdande, som vi nu har väntat\r\npå länge, så att vi åtminstone fr.o.m. den 1 januari\r\n1994 har alla spelregler för samhälle och näringsliv\r\nklara.</pre><pre>De farhågor som nej-sägarna för fram i sina grovt\r\nmissledande argumenteringar mot vårt deltagande i\r\nEES och EG kommer efterhand att falla på sin egen\r\norimlighet. Utanför riksdagshuset pågår en\r\ndemonstration och det har talats om vagnar med\r\n1 500 lagar. Det delas naturligtvis också ut\r\nbroschyrer. I broschyren påstås bl.a. följande:</pre><pre>EES medför att vi frånhänder oss möjligheterna att\r\npolitiskt styra samhällsutvecklingen till förmån för\r\nde s.k. marknadskrafterna. EES kommer att\r\nundergräva fackliga och sociala rättigheter som\r\nsäkrar en anständig lön och hyggliga arbetsvillkor.\r\nEES hotar det svenska välfärdssystemet. Maskorna\r\ni det sociala skyddsnätet kommer att bli grövre.\r\nEES tvingar fram sänkningar av de svenska\r\nskatterna och minskar statens, landstingens och\r\nkommunernas möjligheter att upprätthålla social\r\ntrygghet och välfärd. När det gäller miljön hindrar\r\nEES Sverige från att vara ett föregångsland och\r\npåverka andra länder med goda exempel.</pre><pre>Vad är nu detta? Det är i princip förenklade falska\r\nargument som förs fram på det här sättet. Jag vill\r\nhär bara säga att detta är ett memento för oss andra\r\natt inte förtröttas i vårt arbete att sprida den\r\nverkligt korrekta informationen om fördelar och\r\nnödvändigheten av vår anslutning till EES och EG.</pre><pre>Fru talman! Självfallet yrkar vi i Ny demokrati\r\nbifall till hemställan i EES-utskottets betänkande\r\nom det justerade EES-avtalet.</pre><pre>Anf. 41  LENA KLEVENÅS (s):</pre><pre>Fru talman! EES-avtalet godkändes första gången i\r\nnovember, och då röstade jag nej. Formellt gäller\r\ndet betänkande vi nu behandlar ett nytt avtal. Jag\r\nhar därför ett behov av att deklarera att jag i dagens\r\nomröstning kommer att stödja Vänsterpartiets\r\nmeningsyttring. Det har skett förändringar i avtalet\r\npå grund av att Schweiz har ställt sig utanför. Med\r\nmin röst i den senare voteringen säger jag nej till\r\nhela EES-avtalet, vilket jag också gjorde i\r\nnovember.</pre><pre>Jag säger nej av huvudsakligen två skäl. Det första\r\nskälet är att jag inte tror på välsignelserna av den\r\neventuella ekonomiska tillväxten som man tror att\r\nEES-avtalet kommer att leda till. Jag tror att de\r\nekonomiska klyftorna mellan människor kommer\r\natt öka i Sverige och i världen i övrigt.</pre><pre>Ännu mera allvarligt är effekterna på transport-\r\noch miljöområdet. Jag är inte beredd att medverka\r\ntill beslut som ytterligare kommer att öka\r\ntransporterna och miljöförstöringen så länge vi har\r\nbensindrivna bilar. Jag är inte på något sätt\r\nmotståndare till ett internationellt samarbete, men\r\nvi är inte mogna för det i Sverige. Jag tycker inte att\r\navtalet skall godkännas. Jag tror inte att det\r\nkommer att leda Sverige och Europa i positiv\r\nriktning.</pre><pre>Fru talman! Jag hade inte tänkt säga så mycket mer\r\nän detta. Men jag vill ändock utnyttja litet mer av\r\ntiden till att säga att jag tycker att det är tråkigt att\r\nvi inte kan diskutera utan att behöva anklaga\r\nvarandra för att komma med falska och felaktiga\r\npåståenden och säga att andra skall skämmas.\r\nUtifrån de bristfälliga kunskaper, som jag tror att\r\nalla har, måste vi försöka bedöma vad EES och EG\r\nkommer att leda till. Det är fråga om en så lång\r\nprocess. Som jag ser det är processen så långt\r\ngången att den inte går att stoppa. Det är på ett sätt\r\nnaturligt, men besluten i de riktigt stora frågorna\r\nväxer fram. Det för oss alla -- både i och utanför\r\nriksdagen -- svårt att finna den punkt då man kan\r\nsäga: Nej, det här är inte bra. Man sätter hela sin\r\npersonliga prestige på spel och det är mycket svårt\r\natt göra det.</pre><pre>Eftersom detta är min första period i riksdagen är\r\ndet lättare för mig att i det stora socialdemokratiska\r\npartiet säga att jag inte riktigt är med på de här\r\ntankegångarna. Det skrämmer mig att processen\r\nhar gått så långt att vi fattar beslut om ett avtal --\r\nsom i och för sig bara skall röra handeln -- men som\r\nändock innebär, vilket vi socialdemokrater säger\r\nman och man emellan, att man släpper\r\nmarknadskrafterna fria. Sedan blir det här avtalet,\r\nsom vi inte har ställt under en folkomröstning,\r\nargumentet för att Sverige skall bli medlem, så att\r\nvi kan vara med och påverka det som vi har gått in\r\ni. Detta är litet skrämmande. EES-avtalet och EG-\r\nmedlemskapet har ingen folklig förankring.</pre><pre>Annika Åhnberg säger att man skall vara varsam\r\nmed orden. Men samtidigt säger hon att nej-sidan\r\nexploaterar oro. I nästa replik sades att Sverige\r\nmåste vara ett land som det skall vara möjligt att\r\nvara i. Annika Åhnberg kan väl ändå inte mena att\r\nom vi säger nej till EES-avtalet skulle Sverige bli ett\r\nland där mämniskor inte skulle kunna bo och där\r\nföretag inte skulle kunna verka.</pre><pre>Jag vet att nej-sidan inte har några färdiga, bra\r\nalternativ. Men jag tycker att det är övermaga av\r\nalla ja-företrädare att kräva det. Jag kan gratulera\r\nja-sidan till att ha fått ytterligare en snabbtänkt,\r\nvälartikulerad och påläst företrädare. Det har ja-\r\nsidan fått utöver att den redan tidigare har alla\r\nekonomiska fördelar, all ekonomisk styrka och\r\ndärmed möjligheter att skapa opinion för ja-sidan.</pre><pre>I mitt parti finns det många som inte har tagit\r\nställning och som förmodligen inte ens kommer att\r\nta ställning på partikongressen i höst. Vi har ett\r\nsådant förtroende för våra medlemmar att vi säger\r\nstudera, läs på och ta sedan ställning själv. När\r\nmänniskor gör det i studiecirklar kommer de allra\r\nflesta fram till att de inte vill vara med om ett\r\nmedlemskap. Ju mer vi lär oss i mitt parti, desto\r\nmer negativa blir vi. Det är ingenting som vi skäms\r\nför. Jag skäms inte och jag vill inte exploatera\r\nnågon oro. Men jag tror att det här är dåligt\r\ngenomtänkt, och som Birgitta Hambraeus säger är\r\ndet förmodligen onödigt. Jag tror inte att EES-\r\navtalet leder oss till en hållbar utveckling. Grunden\r\nför hela avtalet är illusionen om den eviga växten.\r\nJag skulle så gärna vilja att vi någon gång\r\ndefinierade vad vi menar med det.</pre><pre>Fru talman! Jag kommer därför att rösta nej. Jag\r\nkommer att stödja Vänsterpartiets meningsyttring,\r\noch med det menar jag nej till hela EES-avtalet. Vi\r\när inte mogna för att ta det här steget.</pre><pre>(Applåder)</pre><pre>Anf. 42  ANNIKA ÅHNBERG (-) replik:</pre><pre>Fru talman! Lena Klevenås tycker att jag sänker\r\ndebattnivån genom att påstå att nej-sidan behöver\r\nskämmas. Därför vill jag gärna säga att jag tycker\r\natt det är en förutsättning för politisk debatt att\r\nman skall respektera varandras åsikter. Men jag\r\ntycker också att det måste vara en förutsättning i\r\nden politiska debatten att man är ärlig. Och visst\r\nhar jag en egen skuld att sona. Jag har stått på\r\nappellmöten och sagt saker som jag kanske i mitt\r\ninnersta visste inte skulle kunna vara helt\r\ngenomförbara. Det har de allra flesta politiker i\r\ndetta land gjort. När man ser hur den typen av\r\nbeteende leder till en oerhörd brist på tilltro till det\r\ndemokratiska systemet måste man säga sig att\r\nfr.o.m. nu skall ingen politisk åsikt komma över\r\nmina läppar som jag inte nogsamt har tänkt igenom\r\noch där jag inte har redovisat problem och\r\nmöjligheter med olika alternativ.</pre><pre>Jag tycker att nej-sidan exploaterar människors\r\noro. Min anklagelse mot nej-sidan, och mot de\r\npartier som är organiserade på nej-sidan, är att man\r\ninte får göra på det här sättet. Man redovisar\r\ninternationaliseringens problem som om de vore en\r\nkonsekvens av EES-avtalet och ett eventuellt\r\nsvenskt medlemskap och inte som den konsekvens\r\nde faktiskt är av internationaliseringsprocessen\r\növer huvud taget. Man talar t.ex. om det\r\ndemokratiska underskottet i EG och menar att\r\nparlamentet har för litet inflytande. Samtidigt talar\r\nman om att de små länderna blir överkörda. Det är\r\noförenliga ståndpunkter. Antingen har\r\nparlamentetet mer inflytande och de enskilda\r\nnationerna ännu mindre än de har i dag eller\r\ntvärtom, men inte både--och.</pre><pre>Man talar om den inre marknadens konsekvenser\r\nför miljön, men man redovisar inte att all\r\nutrikeshandel med andra delar av världen innebär\r\nsamma problematiska inverkan på miljön.</pre><pre>Det sätt som detta måste hanteras på är genom\r\ngemensamma internationella ansträngningar för att\r\nskapa andra typer av transportsystem. Vi måste\r\nockså forska för att utveckla andra typer av\r\nbränslen. Det måste skapas en politisk makt som\r\nkan stå emot de stora starka transnationella företag\r\nsom driver sina egna kortsiktiga intressen.</pre><pre>När man inte gör detta är man oärlig i den politiska\r\ndebatten -- det vidhåller jag -- och då har man\r\nanledning att skämmas. Men varje ärligt sökande är\r\nbetydelsefullt och varje tendens att lyssna på\r\nvarandra och att lära av varandra är oerhört\r\nbetydelsefull i debatten.</pre><pre>Anf. 43  BERIT LÖFSTEDT (s) replik:</pre><pre>Fru talman! Lena Klevenås reflekterar något över\r\nden debatt i EG-frågan som förekommer i vårt\r\nparti. Den debatten kan man självfallet beskriva på\r\nen rad olika vis, men den är kanske inte ett ärende\r\nför kammaren.</pre><pre>Jag vill bara konstatera att den socialdemokratiska\r\nriksdagsgruppen, med mycket få undantag, står\r\nbakom EES-utskottets betänkande EU3.</pre><pre>Anf. 44  PÄR GRANSTEDT (c):</pre><pre>Fru talman! Jag hade egentligen inte tänkt att gå\r\nupp i den här debatten, eftersom jag uppfattar att\r\ndagens beslut i allt väsentligt är en upprepning av\r\ndet ställningstagande som riksdagen redan med\r\nmycket stor majoritet gjorde i slutet av förra året.\r\nVissa justeringar har visserligen gjorts i detta avtal,\r\nmed anledning av att Schweiz inte längre är med,\r\nmen de är inte -- som jag ser det -- av den arten att\r\nde föranleder någon typ av nya ställningstaganden\r\neller bedömningar.</pre><pre>Men efter att ha lyssnat på denna debatt känner jag\r\nbehov av att bekräfta det som några deltagare\r\ntidigare påpekat, nämligen att Centerns\r\nriksdagsgrupp, med något notabelt undantag, står\r\nbakom EES-avtalet. Centern har också biträtt\r\ndetta betänkande som vi nu skall ta ställning till.</pre><pre>Den inställning som Centerns riksdagsgrupp har till\r\nEES-avtalet är också förankrat i upprepade\r\nstämmobeslut. Centerns riksstämma har med\r\nmycket stor majoritet ställt sig bakom Sveriges\r\ndeltagande i EES.</pre><pre>Det finns naturligtvis inom Centern, precis som\r\ninom de allra flesta partier, ganska starka grupper\r\nmed en annan uppfattning och som är kritiska till\r\nEES-avtalet. Det finns de som också är kritiska till\r\nmedlemskap. Men det är värdefullt att också dessa\r\nopinioner har en röst här i riksdagen. Jag\r\nvälkomnar Birgitta Hambraeus deltagande i denna\r\ndebatt. Helt klart har många det synsätt som\r\nBirgitta Hambraeus ger uttryck för.</pre><pre>För Centern som parti, för Centerns riksdagsgrupp,\r\nför Centerns partistyrelse och för riksstämman är\r\nuppfattningen mycket klar, nämligen att det gagnar\r\nSverige att delta i den europeiska\r\nintegrationsprocessen. EES-avtalet är gynnsamt\r\nför Sverige, och det är viktigt att Sverige deltar i det\r\nomfattande samarbete som EES-avtalet möjliggör\r\npå många områden.</pre><pre>Fru talman! Jag yrkar därför bifall till utskottets\r\nhemställan.</pre><pre>Överläggningen var härmed avslutad.</pre><pre>(Beslut fattades efter 7 §.)</pre><pre>7 §  Sverige och EG</pre><pre>Föredrogs</pre><pre>utrikesutskottets betänkande</pre><pre>1992/93:UU20 Sverige och EG.</pre><pre>Anf. 45  MATS HELLSTRÖM (s):</pre><pre>Fru talman! Betänkande UU20 behandlar\r\nmotioner som väcktes under den allmänna\r\nmotionstiden i januari i år. Sedan dess har mycket\r\nhänt när det gäller vår hantering av EG-frågan.\r\nSenare i januari framlades i Socialdemokraternas\r\nparti ett mycket omfattande dokument av\r\npartistyrelsen och riksdagsgruppen. Dokumentet\r\ninnehåller Socialdemokraterns krav på regeringen\r\ninför EG-förhandlingarna. Den 1 februari öppnade\r\nregeringen förhandlingarna.</pre><pre>Riksdagens EG-delegation har också börjat\r\nfungera som regeringens kontinuerliga partner i\r\nförhandlingsarbetet, vilket innebär att svaren på\r\nmotionerna ibland får en speciell karaktär. Det\r\nhänvisas exempelvis till EG-delegationens arbete,\r\ninte minst därför att väldigt mycket i\r\nmotionsyrkandena berör det arbetet.</pre><pre>Formerna för våra debatter har också varit av annat\r\nslag. I går fördes exempelvis här i riksdagen en\r\nintensiv och kritisk debatt om regeringens\r\nuppläggning av miljöpolitiken i EES- och EG-\r\nsammanhang.</pre><pre>Vid den diskussion som har förts i utrikesutskottet\r\nstannade vi inför några viktiga principfrågor. De\r\nhandlar om hur företrädare för olika partier anser\r\natt regeringen bör agera i frågor som är väsentliga\r\nför Sverige i EG-sammanhang. Det gäller i\r\nsynnerhet frågor som rör den ekonomiska och\r\nmonetära unionen.</pre><pre>Som bekant är denna union ingalunda klar. Vissa\r\nviktiga element har fastslagits genom\r\nMaastrichtfördraget, men många element saknas\r\noch skall tillföras och konkretiseras i EG under\r\narbetet fram till åtminstone 1996.</pre><pre>Det är då viktigt hur den svenska regeringen agerar\r\nför att främja Sveriges intressen. I debatten har nej-\r\nanhängarna felaktigt hävdat att man inom EG\r\ngrundlagsfäster exempelvis monetarismen och\r\nprisstabiliteten, och att det är -- som jag hörde i en\r\ndebatt i går -- endast bankdirektörerna som skall\r\nsköta den ekonomiska politiken. Allt detta är ju fel,\r\nmen det är klart att den typen av argumentering får\r\nviss näring av att det bara är den penningpolitiska\r\ndelen av den ekonomiska och monetära unionen\r\nsom man har fattat beslut om.</pre><pre>Mycket av den finanspolitiska delen som skall\r\ntillföras återstår det att fatta beslut om. Givetvis är\r\ndetta en svaghet, och fram tills nu haltar EG:s\r\narbete. Men den finanspolitiska delen är en\r\nintegrerad del av den ekonomiska och monetära\r\nunionen. Vi har därför tyckt det vara viktigt att\r\nockså lyfta fram de målsättningar som den svenska\r\nregeringen i detta arbete bör följa.</pre><pre>Vi socialdemokrater utgår från att Sverige, som\r\nmedlem i EG, kommer att verka för lika ambitiösa\r\ngemensamma mål avseende den aktiva\r\narbetsmarknads- och sysselsättningspolitiken samt\r\nsociala välfärden som det ekonomisk-monetära\r\nunionssamarbetets gemensamma monetära och\r\nfinansiella målsättning. Vi menar att detta torde\r\nvara en förutsättning för att Maastrichtfördragets\r\nmål om hög sysselsättning och hög social\r\nskyddsnivå skall kunna uppfyllas.</pre><pre>I utskottet har vi tyvärr delade meningar när det\r\ngäller att få likhet i målsättningarna. Att\r\nmålsättningarna är lika starka inom olika områden\r\ninnebär ju inte nödvändigtvis samma medel. Vissa\r\nmedel är gemensamma, exempelvis eventuellt\r\ngemensamma mynt. Konvergenskraven inom\r\nEMU kommer att uppfyllas genom olikartade\r\nnationella medel. Men det hindrar ju inte att\r\nmålsättningarna kan ha samma kraft.</pre><pre>Fru talman! Det vill vi ge uttryck för i reservation\r\nnr 1, som jag yrkar bifall till.</pre><pre>En annan viktig fråga som vi diskuterat är\r\narbetsrätten. För oss är det ett mycket väsentligt\r\nkrav att den nordiska traditionella arbetsrätten kan\r\nfortsätta att vidareföras i ett EG-sammanhang. Det\r\när särskilt viktigt från den synpunkten att vi i högsta\r\ngrad välkomnar utländska företag, utländska\r\narbetare och tjänstemän, att komma till Sverige för\r\natt arbeta här -- också med utländska arbetsgivare.\r\nMen då skall självfallet svenska regler, löner och\r\narbetsvillkor gälla. Det får inte ske någon social\r\ndumpning.</pre><pre>För att ett EES- och EG-samarbete skall kunna\r\nfungera bra är detta en självklar koppling, även när\r\ndet gäller möjligheten till en stark uppslutning\r\nkring ett ja till ett EG-medlemskap i en kommande\r\nfolkomröstning.</pre><pre>Det här är i första hand en svensk kontroversiell\r\nfråga. Den svenska regeringen vill i olika\r\navseenden nedrusta den svenska arbetsrätten. Om\r\nsådana förslag förverkligas skulle Sveriges\r\nmöjligheter till lika behandling vid medlemskap i\r\nvissa EG-sammanhang försvagas.</pre><pre>Men det är inte enbart en svensk fråga. Det handlar\r\nom att försäkra sig om att vi som EG-medlemmar\r\nkan föra denna modell vidare i förhandlingarna. Vi\r\nkan tyvärr konstatera att regeringen inte tagit något\r\ninitiativ på det här området. I deklarationen\r\nuttrycks målsättningar, som vi är överens om, men\r\ndärefter tycks inte mycket ha hänt.</pre><pre>Vi har dock ett danskt ordförandeskap i EG, så\r\nlikartade intressen som Sveriges finns, exempelvis\r\nden nordiska arbetsrättsmodellen. Danmark har ett\r\naktivt intresse av att kunna försvara och vidareföra\r\ndenna modell.</pre><pre>Det danska ordförandeskapet har inte minst under\r\ndenna vår varit mycket aktivt. Man diskuterar i\r\nEES-sammanhang -- givetvis även i EG-\r\nsammanhang -- mycket väsentliga direktiv om\r\nutländska entreprenader.</pre><pre>Här handlar det alltså dels om att vi måste försäkra\r\noss om att svenska kollektivavtal skall kunna vara\r\ntillräcklig grund för att genomföra EG-direktiv,\r\ndels om att vi skall kunna fortsätta att kräva\r\nsvenska avtal och villkor från första dagen, t.ex. vid\r\nen entreprenad. Vi menar att det är hög tid, under\r\ndet danska ordförandeskapet, för den svenska\r\nregeringen att ta initiativ för att se till att vi på de\r\nhär viktiga punkterna försäkrar oss om att vi kan\r\nfortsätta den traditionella modell som vi hittills har\r\nhaft.</pre><pre>Fru talman! Jag yrkar bifall till reservation 2.</pre><pre>Slutligen har vi socialdemokrater i riksdagens EG-\r\ndelegation på olika områden angivit att vi anser att\r\ndet behövs kompletteringar av det underlag för\r\nförhandlingar som vi hittills har sett från\r\nregeringen. Det gäller särskilt på jordbrukets\r\nområde, där vi menar att man måste ta fram ett nytt\r\nmaterial för att det skall kunna föras en fullödig\r\nförhandling. Det gäller både ekonomiska\r\nkonsekvensberäkningar, miljömål, mål om det\r\nöppna landskapet och regional fördelning, där vi\r\nefterlyser ett nytt underlag från regeringen.</pre><pre>Vi hade en diskussion om det i går i EG-\r\ndelegationen, och jag utgår från att regeringen nu\r\nåterkommer med ett nytt underlag på det här\r\nområdet, så att riksdagens EG-delegations\r\nledamöter får en reell möjlighet att ta ställning till\r\nde förhandlingsbud som nu förbereds inom\r\nregeringen.</pre><pre>Jag vill säga att den här frågan inte gäller enbart\r\njordbruket, där vi har framfört de flesta kritiska\r\nsynpunkterna. Vi efterlyser också -- något som vi\r\ninte har sett hittills -- ekonomiska\r\nkonsekvensberäkningar när det gäller\r\nregionalpolitiken och den viktiga frågan, som\r\nsjälvfallet också blir en av de frågor som tas upp i\r\nslutförhandlingarna med EG, nämligen det svenska\r\nbudgetbidraget. Vi efterlyser en ekonomisk\r\nbedömning, konsekvensberäkningar och\r\nalternativa ekonomiska utvecklingsmöjligheter\r\nfrån regeringens sida.</pre><pre>Om vi inte får det, riskerar regeringen att föra en\r\nförhandling i ett gungfly. Man måste själv klara ut\r\nde ekonomiska förutsättningarna för sig och för\r\nriksdagen. Efter de uttalanden vi nu har fått från\r\nregeringen, utgår vi från att regeringen snarast\r\nåterkommer med ett nytt underlag på de här\r\nområdena.</pre><pre>Anf. 46  BENGT HURTIG (v):</pre><pre>Fru talman! Det känns givetvis litet underligt att\r\nvara den ende talaren i dagens debatt som\r\nföreträder det parti i riksdagen som har de åsikter\r\nsom har den starkaste ställningen i den svenska\r\nopinionen. Samtidigt konstaterar jag att vi är\r\nriksdagens minsta parti. Den här situationen borde\r\nvara oroande för dem som värnar om förtroendet\r\nför parlamentet och för det politiska arbetet.</pre><pre>När beslutet om att lämna in ansökan fattades i\r\ndecember 1990 var opinionsläget i vårt land\r\nannorlunda. Betydligt fler var då positiva till ett\r\nmedlemskap. Sedan dess har otaliga studiecirklar,\r\nseminarier och debatter genomförts i vårt land.\r\nSteg för steg höjs kunskapsnivån. Jag hävdar\r\nbestämt att svenska folket nu tar ställning från en\r\nhögre kunskapsnivå än tidigare. Det mesta av\r\ninformationen står faktiskt medlemskapsivrarna\r\nför.</pre><pre>Denna splittring mellan politiskt etablissemang och\r\nfolkopinion är ingenting unikt för Sverige.\r\nOpinionsmätningar och folkomröstningar i EG-\r\nområdet visar -- även om vi räknar med utfallet i\r\nDanmark -- att skepticismen mot\r\nMaastrichtfördraget är utbredd.</pre><pre>Vi som är kritiska till unionssträvandena och det\r\nsnabbt framtagna unionsavtalet -- som togs fram i\r\nen annorlunda politisk situation än den\r\nnuvarande -- betraktar oss som en del av den\r\neuropeiska opinionen och som minst lika goda\r\neuropéer och internationalister som andra påstår sig\r\nvara.</pre><pre>Ett nytt sätt att argumentera för medlemskap har\r\ndykt upp i debatten. Det går ut på att vi är tvingade\r\natt söka stöd hos EG på grund av att vi inte själva\r\nklarar av den protektionism som väntas komma.\r\nDet är sannerligen ganska långt ifrån de\r\nfrihandelsideal som tidigare varit ett av\r\nhuvudargumenten.</pre><pre>Jag tillhör dem som ganska ofta är ute i landet och\r\ndeltar i debatter om den här frågan. Jag möter\r\ningen som förnekar det utmärkta i att stora länder\r\ni Europa bedriver ett samarbete som syftar till att\r\nförhindra att man råkar i krig med varandra.</pre><pre>Men samtidigt finns det en oro för vad de här\r\nländerna gemensamt kan ta sig för. Det konstateras\r\natt många länder som stått utanför allianser och\r\nunioner har klarat sig bra utan att råka in i krig. Just\r\ndetta att man har varit en union eller förbundsstat\r\nhar inte förhindrat att man råkat i krig och\r\nkonflikter under historiens gång.</pre><pre>I opinionen konstateras också, att trots att EG har\r\nfunnits har den blodiga uppgörelsen i Jugoslavien\r\ninte kunnat undvikas. Särskilt det tyska\r\nutrikesministeriet lyssnade alltför litet på Förenta\r\nnationernas generalsekreterare Perez de Cuellar\r\noch Hollands utrikesminister Hans van der Broek,\r\nnär de varnade tyskarna för att tidigt erkänna\r\nrepublikerna i det sönderfallande Jugoslavien.</pre><pre>Men tyskarna drev på, som vi vet. Det är fullt\r\nmöjligt att historikerna kommer att säga att det\r\nsnabba erkännandet av Kroatien och Bosnien-\r\nHercegovina försvårade i stället för att underlätta\r\nmöjligheterna att lösa konflikten. Vi kan undra\r\nvarför det var så viktigt för den tyske\r\nutrikesministern att driva på just dessa\r\nerkännanden.</pre><pre>Det finns också de som frågar sig om inte EG nu\r\nhåller på att bygga upp en militär organisation som\r\nblir något helt annat än en fredsorganisation.</pre><pre>Inom ramen för det s.k. IEPG-samarbetet i Europa\r\npågår en verksamhet, utan offentlig debatt, som\r\nmer eller mindre syftar till att stärka det militära\r\nsamarbetet på militärteknologins och\r\nvapenhandelns område.</pre><pre>Brittiska forskare hävdar att det inom det\r\nvästeuropeiska militära forsknings- och\r\nutvecklingsprojektet EUCLID drivs omkring 25\r\nolika militära projekt. NATO har beslutat att detta\r\nIEPG-samarbete skall upplösas och att EUCLID-\r\nprogrammet skall ställas under WEU:s kontroll.\r\nWEU skall också flytta från London till Bryssel, där\r\nbåde NATO och EG har sitt högkvarter.</pre><pre>I Maastrichtavtalet utpekas den västeuropeiska\r\nunionen som EG/EU:s blivande militära organ. I\r\nutrikesutskottets betänkande i höstas flaggades\r\nockså för ett ökat samarbete med EG-länderna på\r\nkrigsmaterielområdet.</pre><pre>Man kan undra vad det är för en fredsorganisation\r\nsom ägnar denna stora energi åt att under sekretess\r\nstärka sina positioner på den militära teknologins\r\noch vapenhandelns område. Det finns anledning att\r\nfölja frågan med uppmärksamhet, och man kan\r\nifrågasätta om EG fortfarande är det stora\r\nfredsprojektet eller om andra mål nu kommer in i\r\nbilden.</pre><pre>I den inledande artikeln J 1 i\r\nMaastrichtbestämmelserna om utrikes- och\r\nsäkerhetspolitiken slås det fast att medlemsstaterna\r\nskall aktivt och förbehållslöst stödja unionens\r\nutrikes- och säkerhetspolitik i en anda av lojalitet\r\noch ömsesidig solidaritet. De skall avstå från varje\r\nhandling som strider mot unionens intressen eller\r\nsom kan minska dess effektivitet som en\r\nsammanhållande kraft i de internationella\r\nrelationerna.</pre><pre>Det står visserligen i artikel J 8 att nödvändiga\r\nbeslut för att definiera och genomföra den\r\ngemensamma utrikes- och säkerhetspolitiken i\r\nprincip skall vara enhälliga. Det skulle alltså i\r\npraktiken finnas en möjlighet till veto mot\r\noönskade militära insatser.</pre><pre>Men samtidigt gjorde konferensen en särskild\r\nförklaring, att om vissa beslut i utrikes- och\r\nsäkerhetspolitiken skall fattas enhälligt så skall\r\nmedlemsstaterna försöka undvika att hindra ett\r\nenhälligt beslut. Minoriteten skall alltså helst böja\r\nsig för majoriteten i dessa frågor.</pre><pre>Har vi anslutit oss till detta avtal måste vi rimligen\r\nvara så nära en militär allians att det egentligen\r\nendast är formaliteter som skiljer oss från ett\r\nmedlemskap.</pre><pre>Framför allt har man anledning att resa frågan:\r\nVilka undergörande argument skall den svenske\r\nföreträdaren använda för att motivera att svensk\r\ntrupp inte skall delta i gemensamma aktioner, om\r\nvi ogillar de planerade aktionerna? Jag har ännu\r\ninte fått något bra svar på den frågan från ja-sidan.\r\nJag förutsätter att samtliga står bakom den\r\nformulering om alliansfrihet syftande till neutralitet\r\ni krig i närområdet, som riksdagen har lagt fast som\r\nen förutsättning för EG-samarbetet. Jag hävdar att\r\nnågra avgörande skäl för att överge alliansfriheten\r\nsyftande till neutralitet i krig inte har redovisats.</pre><pre>Enligt den svenska regeringsformens\r\nportalparagraf skall all offentlig makt utgå från\r\nfolket. Sverige har ett parlamentariskt styrelseskick\r\ndär den offentliga makten utövas under lagarna och\r\ndär riksdagen stiftar lag. Folkstyret utövas också\r\ngenom den kommunala självstyrelsen.</pre><pre>Nu har också Grundlagsutredningen visat på\r\nkonsekvenserna av ett EG-medlemskap och lagt\r\nsitt radikala förslag till en ändring av den svenska\r\ngrundlagen. Det visar tydligt vad detta är fråga om.</pre><pre>EG:s kommissionärer och EG-domstolens domare\r\nskall i sitt handlande vara helt oberoende av sina\r\nhemländers regeringar. Det gäller också den\r\nkommande Centralbankens styrelse. Det offentliga\r\nsamtalet inför beslut om nya lagar kommer att\r\npåtagligt reduceras på grund av frånvaro av\r\noffentlighetsprincip och meddelarfrihet i EG-\r\nsystemet. Hur offentlighetsprincipen och\r\nmeddelarskyddet skall kunna bevaras vid ett EG-\r\nmedlemskap har ännu inte klart kunnat redovisas.\r\nSjälva besluten om lagarna i ministerrådet kan\r\nockså i framtiden komma att fattas utan\r\noffentlighet.</pre><pre>I de allmänna valen i Sverige kommer det svenska\r\nfolket bara att indirekt kunna påverka en del av\r\nEG/EU:s lagstiftande församling. Förhoppningsvis\r\nkommer vi i ministerrådet att kunna få fyra fem\r\nröster av ca 90. I dagens Svenska Dagblad redovisas\r\ndiskussionerna om ett minskat inflytande för de\r\nsmå nationerna. Detta är också ett memento inför\r\ndiskussionen om de demokratiska\r\nutvecklingsmöjligheterna inom EG.</pre><pre>Inom ett växande fält av politiken kommer\r\nlagstiftningen vid ett medlemskap att endast\r\nmarginellt kunna påverkas genom allmänna val i\r\nSverige. Givetvis kommer våra ministrar att också\r\nmarginellt kunna påverka normbildningen för\r\nandra länders folk. Vi skall inte ha några illusioner\r\nom att 4--5 % av vårt inflytande kommer att kunna\r\nstyra övriga 95 %. Naturligtvis kommer vi att också\r\nha vår del av påverkan. Det här är en urholkning av\r\nnationellt självbestämmande, demokrati och\r\nparlamentarism.</pre><pre>Man anser fortfarande inom EG att den s.k.\r\neurosklerosen skall bekämpas. Det innebär att\r\nlokala och regionala folkopinioner och nationella\r\nparlament anses utgöra bromsklossar för de fyra\r\nfriheterna. Då är det ju orimligt att påstå att\r\nfolkstyret skall bibehållas intakt.</pre><pre>I en rapport från EG-kommissionen belyses också\r\ntrenden att de stora företagen på den europeiska\r\narenan kommer att stärka sitt inflytande över\r\nutvecklingen på bekostnad av de nationella\r\nparlamenten. Det här är i högsta grad en aktuell\r\ndiskussion också inom EG.</pre><pre>De demokratiska problemen och problemen med\r\nalliansfriheten syftande till neutralitet i krig i\r\nnärområdet är de två viktigaste skälen till att vi\r\nfortfarande säger nej till ett medlemskap i EG/EU.</pre><pre>Om de nuvarande förhållandena när det gäller\r\nfolkmaktens utövande radikalt skulle förändras på\r\ngrund av den politiska process och den politiska\r\ndiskussion som pågår i Europa kan givetvis en ny\r\nsituation uppstå. Om andra förutsättningar i övrigt\r\nskulle uppstå kan givetvis frågan om en ny hållning\r\ntill ett i vår konstitution reglerat samarbete i\r\nEuropa tas upp till ny prövning. Mer erfarenheter\r\nkan då ha vunnits av ett omförhandlat EES-avtal,\r\nav ett utvecklat frihandelsavtal och av andra avtal i\r\nEuropa. Sverige bidrar bäst till demokratiseringen\r\nav Europa genom att nu stå utanför den europeiska\r\nunionen.</pre><pre>Fru talman! Jag vill därmed yrka bifall till\r\nmeningsyttringen av Bertil Måbrink avseende\r\nmom. 1.</pre><pre>Anf. 47  NIC GRÖNVALL (m):</pre><pre>Fru talman! Låt mig till en början få yrka bifall till\r\nutskottets hemställan i betänkandet.</pre><pre>I det sammanhanget kan det vara värt att med bara\r\nnågra få ord polemisera mot Mats Hellström när\r\ndet gäller hans bifallsyrkande till reservationerna.\r\nDe få orden skulle kunna vara ungefär följande.</pre><pre>När det gäller reservationen kring den monetära\r\nunionen är de särskilda mål som Mats Hellström\r\nutpekar mål som hela det svenska politiska\r\netablissemanget uppskattar och eftersträvar. Jag\r\nser därför inte den markering som\r\nSocialdemokraterna har gjort såsom en särskilt\r\ncentral markering, möjligen som en önskan att\r\nprofilera sig i arbetsmarknads-, sysselsättnings- och\r\nvälfärdsfrågor. Mitt inlägg skall uppfattas såsom ett\r\nunderstrykande av Moderata samlingspartiets\r\ntillika stora engagemang i de frågorna.</pre><pre>Även den andra reservationen, som avser\r\narbetsrätten, kan man väl säga speglar en klassisk\r\nsvensk attityd, nämligen att man skall kunna\r\nreglera förhållandena på arbetsmarknaden på\r\navtalsmässig grund. Jag vill gärna understryka att\r\nman inom EG lade fram en rapport på 1970-talets\r\nmitt som kallades Vredelingrapporten. Där\r\ndiskuterades frågan om att man inom EG skulle\r\ntillämpa en nordisk arbetsrättsmodell.</pre><pre>Jag föreställer mig att ett skäl för\r\nSocialdemokraternas reservation är att man har en\r\nönskan att göra en markering mot den borgerliga\r\nregeringens strävanden att reformera svensk\r\narbetsrätt. Jag vill gärna understryka att dessa\r\nreformsträvanden egentligen bara vilar på en\r\nsträvan att förbättra förhållandena för småföretag\r\noch göra det möjligt för dem att bli bättre och större\r\narbetsgivare. Det är inte ett grundläggande\r\nangrepp på den svenska modellen, med\r\narbetsrätten som centralfigur i\r\narbetsmarknadsregleringen.</pre><pre>Den här debatten behöver inte bli så värst lång,\r\neftersom vi förde den för en liten stund sedan under\r\nen annan rubrik. Men jag vill ändå säga att det finns\r\nett exempel på ett land i vår närhet som har haft\r\ntillfälle att höja kunskaperna om frågorna, att\r\nnoggrant debattera dem och att därefter för andra\r\ngången pröva dessa frågor som avser tillkomsten av\r\nen europeisk union. Det handlar om Danmark.</pre><pre>Man kan ju konstatera att det danska folket, när\r\ndet till slut ställdes inför en andra valkampanj med\r\nen väl genomförd upplysningsverksamhet, gick och\r\nröstade ett starkt ja till förmån för den europeiska\r\nunionen. För mig är det en bekräftelse på att\r\nengagemanget för den internationella integration\r\nsom ligger i den europeiska unionen ökar när\r\ninsikten i dessa frågor som utifrån betraktade kan\r\nte sig som komplicerade djupnar. Det är framför\r\nallt fråga om en sammanvägning av en mängd\r\nfrågor.</pre><pre>Fru talman! Jag vill till sist från talarstolen beklaga\r\natt Annika Åhnberg strök sig i den här debatten\r\noch gick över till den andra, inte därför att det\r\ninlägg som hon gjorde i den andra debatten var\r\nmindre värdefullt utan därför att hon har en mycket\r\nvärdefull motion som behandlas i det här\r\nbetänkandet.</pre><pre>Det är en mycket långtgående och djupt\r\nanalyserande miljömotion. Den har behandlats\r\nsynnerligen förmånligt av utskottet. Utskottet har\r\ngjort ett uttalande som innebär att man i princip\r\nställer sig bakom hennes idéer om Sveriges ansvar\r\nför miljöutvecklingen i den europeiska unionen.</pre><pre>Jag vill med detta lilla inlägg egentligen bara\r\nbekräfta för kammaren det som kammaren redan\r\nvet, nämligen att Moderata samlingspartiet är\r\növerens med Annika Åhnberg om den\r\nambitionsnivå som hon ger uttryck för i sin motion.\r\nVi ser det som ett ansvar för svenska representanter\r\ni den europeiska unionens utveckling att stå för\r\nsvenska miljöideal.</pre><pre>Anf. 48  MATS HELLSTRÖM (s) replik:</pre><pre>Fru talman! När det gäller reservation 1 står det\r\nklart att läsa för den som ser betänkandet att\r\nskillnaden mellan den borgerliga majoriteten och\r\nden socialdemokratiska oppositionen är att vi säger\r\natt målen för sysselsättning, arbetsmarknad och\r\nsocial välfärd skall vara lika ambitiösa som de\r\nfinansiella och monetära målsättningarna.</pre><pre>Det är just på den punkten som det inte var möjligt\r\natt åstadkomma enighet. Från de borgerliga\r\npartiernas sida vill man inte att det skall vara lika\r\nambitiösa mål. Detta är för oss viktigt, särskilt som\r\nden finanspolitiska delen av den ekonomiska och\r\nmonetära unionen ännu inte är färdigbehandlad. I\r\nfinansministerrådet har man ännu inte orkat med\r\natt precisera de målsättningarna, nämligen att tala\r\nom att den svenska regeringens bidrag just bör vara\r\natt lyfta upp sysselsättningsmålen och de sociala\r\nmålen lika högt som de finansiella och monetära\r\nmålsättningarna, inom ramen för den ekonomiska\r\nunionen.</pre><pre>När det gäller den andra reservationen hänvisade\r\nNic Grönvall till den svenska modellen som ett sätt\r\natt reglera arbetsmarknaden.</pre><pre>Vi menar nog att den svenska\r\nkollektivavtalsmodellen på många sätt är smidigare\r\nän den form för lagstiftning med rättigheter som är\r\nvanlig i det kontinentala Europa. Vi menar att det\r\när viktigt att i förhandlingarna se till att vi skall\r\nkunna genomföra direktiv rakt ut med svenska\r\nkollektivavtal utan att behöva kompletterande\r\nlagstiftning. Det skulle minska regleringarna.</pre><pre>Det visade sig också när man utformade det sociala\r\nprotokollet i Maastricht att det fanns intresse för\r\nden nordiska modellen i just den meningen att den\r\nvar en smidighet.</pre><pre>Jag hoppas att vi skall slippa en situation där\r\nregeringen, litet schizofrent, i EG förhandlar så att\r\nman klarar den svenska modellen, medan man i\r\nSverige avrustar den. Jag vill starkt varna för att i\r\nSverige rusta ned den svenska arbetsrätten i ett läge\r\ndär denna arbetsrätt ger en bra grund för att\r\nvälkomna utländska företag, arbetare och\r\ntjänstemän till Sverige för att verka här på de\r\nvillkor som svenska arbetare och tjänstemän har.\r\nDet vore oklokt av regeringen att i Sverige rusta\r\nned den svenska arbetsrätten.</pre><pre>Anf. 49  NIC GRÖNVALL (m) replik:</pre><pre>Fru talman! Mats Hellströms försvar för den första\r\nreservationen har jag full respekt för. Det var just\r\nden värderingen som föranledde\r\nSocialdemokraterna att välja att reservera sig på\r\ndenna punkt.</pre><pre>Det som utskottsmajoriteten står bakom och\r\nformulerade var det som ingår i den monetära\r\nunionens mål, nämligen att med de medel som den\r\ninnehåller åstadkomma ökad sysselsättning och\r\nutrymme för välfärd.</pre><pre>Jag ser alltså verkligen den socialdemokratiska\r\nreservationen som i hög grad en teknisk\r\nreservation.</pre><pre>När det gäller arbetsrätten vill jag med stor emfas\r\nhålla med Mats Hellström. Det nordiska systemet\r\nmed kollektivavtalsrätt är ett smidigare system.\r\nDet är ett stort engagemang i regeringens arbete för\r\natt ge utrymme för sådana lösningar inom EG-\r\nrättens ram. Jag tror att det är en av de stora\r\nuppgifterna vi kan ta med oss ut i Europa, att på\r\ndetta sätt bli spjutspetsar för ett nytt sätt att se. Det\r\när en syn som ligger i linje med en strävan som\r\nförekommit i EG sedan många år, som jag nämnde.</pre><pre>Anf. 50  BENGT HURTIG (v) replik:</pre><pre>Fru talman! Jag kan också instämma i Nic\r\nGrönvalls synpunkt att det hade varit värdefullt om\r\nvi hade fått fullfölja debatten med Annika\r\nÅhnberg.</pre><pre>Jag ville ta upp det som behandlas i Svenska\r\nDagbladet i dag. Tunga företrädare för EG-\r\nstaterna -- den brittiske premiärministern, den\r\nbelgiske utrikesministern och den franske\r\nutrikesministern -- har med kommissionen tagit\r\nupp frågan om ett mindre inflytande för de små\r\nländerna. De skulle alltså få dela på platserna i\r\nministerrådet och kommissionen, är tanken.</pre><pre>Nu finns i ansökan från Sverige och i Dinkelspiels\r\nanföranden ett anspråk på hur inflytandet för vårt\r\nland skall bli i dessa organ.</pre><pre>Har Nic Grönvall någon kommentar till dessa krav\r\npå minskat inflytande för mindre länder?</pre><pre>Anf. 51  NIC GRÖNVALL (m) replik:</pre><pre>Fru talman! Den kommentar man kan ge i det här\r\nskedet är bara att det är en avancerad matematik\r\natt åstadkomma rimliga och rättvisa röstetal i\r\nministerrådet. Där måste alltså röstetalen\r\nkonstrueras på ett sådant sätt att man åstadkommer\r\nen av medlemsländerna önskad och accepterad\r\nbalans mellan stormakter och småmakter.</pre><pre>Det är väl alldeles klart, om de fyra nu ansökande\r\nEFTA-länderna skulle vinna medlemskap, att\r\nbeslutsbilden förändras i avsvärd grad i\r\nförhållandet mellan stora och små stater i EG. Det\r\när alldeles säkert så att de stora staterna kommer\r\natt med stor vaksamhet se till att den balans som nu\r\nråder, och som var svår att framförhandla, består.</pre><pre>Jag vill säga att den balans som nu råder ger en\r\nmycket stor övervikt åt de små staternas\r\nbeslutsförmåga, om man skulle se den såsom mätt\r\nemot befolkningsantal, BNP eller annat. De stora\r\nstaterna har under sådana jämförelser i hög grad\r\navstått från inflytande för att verkligen i EG\r\nåstadkomma en balanserad beslutsprocess mellan\r\nstora och små stater.</pre><pre>Jag är alldeles övertygad om att det med ett ökat\r\ninflytande av små stater ges ett ökat utrymme för\r\natt bevara den balansen. Det är min kommentar.</pre><pre>Anf. 52  BENGT HURTIG (v) replik:</pre><pre>Fru talman! Jag noterar att Nic Grönvall inte helt\r\ntog avstånd ifrån den här argumentationen. Det må\r\nkanske betyda att de små staterna är beredda att\r\ndela på posterna i kommissionen och ministerrådet.</pre><pre>Anf. 53  HÅKAN HOLMBERG (fp):</pre><pre>Fru talman! Jag vill också inleda med att yrka bifall\r\ntill hemställan i utskottsbetänkandet.</pre><pre>Mycket tyder på att EG-debatten under 1993\r\ngradvis kan komma att präglas av större balans och\r\nverklighetsförankring. Jag tror att den danska\r\nfolkomröstningen är viktig för denna sannolika\r\nprocess, bl.a. därför att den visar att danskarna inte\r\när motståndare till EG-samarbetet som sådant,\r\nvilket naturligtvis har hävdats efter den första\r\nfolkomröstningen. Snarare är det nog så att\r\ninsikten att ett nej även denna gång kunde riskera\r\natt ställa landet utanför det fortsatta EG-\r\nsamarbetet bidrog till resultatet de fick.</pre><pre>Men den viktigaste faktorn tror jag är att de\r\nsvenska medlemskapsförhandlingarna nu har\r\npåbörjats.</pre><pre>Europaministerns s.k. öppningsanförande visar ju\r\ntydligt vilka de verkliga problem är som måste lösas\r\ni samband med ett svenskt inträde, och vilka mål\r\nregeringen och en överväldigande\r\nriksdagsmajoritet har. Debatten borde hädanefter\r\nmer kunna handla om dessa realiteter och allt\r\nmindre om de rykten och de påståenden av\r\nskiftande saklig halt som har ingått i mycket av\r\nagitationen dessförinnan.</pre><pre>Dagens debatt är litet speciell, eftersom den till stor\r\ndel handlar om frågor där det inte går att ge\r\ndefinitiva besked -- detta dels därför att\r\nförhandlingar pågår, dels därför att många av de\r\nönskemål som tas upp i motioner från olika håll kan\r\nbli föremål för politisk handling först när vi väl har\r\nblivit medlemmar i EG.</pre><pre>Mot den bakgrunden är det märkligt att i\r\nföregående debatt ha hört t.ex. Vänsterpartiets\r\nföreträdare beklaga bristen på direkt\r\nmedinflytande genom EES-avtalet, när samma\r\nperson i denna debatt hörs försvara en\r\nmeningsyttring, där det bl.a. heter att vi skall\r\navbryta förhandlingarna om just det medlemskap\r\nsom skulle kunna ge detta direkta medinflytande.</pre><pre>Mönstret är vid det här laget väl känt, men logiken\r\nblir ju inte starkare för det.</pre><pre>Några synpunkter kan vara motiverade. Det för\r\nmig, och jag tror för Folkpartiet liberalerna, mest\r\nväsentliga är att betona EG:s roll som drivkraft för\r\nstabil fred och demokrati i Europa.</pre><pre>Jag vill erinra om att Europa två gånger tidigare i\r\ndetta århundrade har upplevt\r\ndemokratiseringsprocesser som något liknar den vi\r\nnu upplever sedan 1989. Den första kom vid första\r\nvärldskrigets slut, den andra kom efter det andra\r\nvärldskriget. Båda gånger slutade det hela i\r\ntragedier.</pre><pre>Också i dag finns betydande hot. Vi skall senare\r\ndebattera förhållandena i f.d. Jugoslavien. Men i\r\ndag finns, till skillnad mot tidigare, också ett\r\npolitiskt instrument som kan förhindra en\r\nupprepning av tidigare misslyckanden, nämligen\r\ndet Europasamarbete där EG-samarbetet är den\r\nhelt centrala komponenten.</pre><pre>Jag känner mig ibland litet orolig över att debatten\r\nom EG och Europeiska unionen i vårt land alltför\r\nmycket förefaller handla om de ekonomiska\r\naspekterna på medlemskapet. Även om det vore\r\nså -- vilket det inte är -- att de ekonomiska\r\nfördelarna av ett medlemskap är diskutabla,\r\nosäkra, tvivelaktiga, skulle ändå det övergripande\r\ndemokratiska värdet av att Europas demokratier\r\näntligen kan ta sig an gemensamma problem -- både\r\ndem som vi är vana vid sedan decennier och nya, i\r\nsynnerhet miljöproblem -- i sig har ett så stort värde\r\natt det för min del skulle väga över till förmån för\r\nett klart ställningstagande för att Sverige skall delta\r\ni detta samarbete.</pre><pre>I den debatt som har förts det senaste året finns en\r\naspekt som jag vill kommentera särskilt. Den gäller\r\noffentlighetsprincip, meddelarskydd och sekretess.</pre><pre>Många har påpekat att förhållanden inom EG\r\nskiljer sig från dem som råder i Sverige. Samtidigt\r\ntror jag också att man i rättvisans namn kan\r\nkonstatera att dessa avikande förhållanden inte i\r\nrealiteten innebär att handlingar av olika slag inte\r\nblir kända. Det påstås ju ofta att EG läcker som ett\r\nsåll, och helt fel är det väl inte.</pre><pre>Nu diskuteras en offentlighetsprincip även för EG.\r\nDet ligger givetvis i hög grad i Sveriges intresse att\r\nen sådan kan införas. Som EG-medlem bör vi\r\nförsöka förstärka en sådan princip ytterligare.</pre><pre>Det är också angeläget att vi på det sätt som bl.a.\r\njag själv har markerat i Grundlagsutredningen\r\ninför EG, ser över våra egna\r\nsekretessbestämmelser, så att vi inte hamnar i en\r\nsituation där det visar sig att det verkliga problemet\r\ni detta avseende är vår egen sekretess och inte de\r\nförhållanden som råder i gemenskapen. Jag är glad\r\natt regeringen så snabbt har tagit fasta på just denna\r\ntanke och tillsatt en särskild utredningsman.</pre><pre>Jag tycker i likhet med Nic Grönvall att de\r\nsocialdemokratiska reservationerna egentligen\r\nmest har ett symbolvärde. Detta kan jag förstå och\r\nrespektera. Men syftet med dem tycker jag väl\r\ntäcks in av den skrivning som majoriteten har enats\r\nom.</pre><pre>När det gäller Vänsterpartiets meningsyttring\r\nnoterar jag att den är ganska modest. Den består\r\nav tre punkter. Jag kan inte låta bli att kommentera\r\ndiskrepansen mellan dessa tre tämligen modesta\r\nsynpunkter och den våldsamma agitation mot\r\nmedlemskap som bedrivs i Nej till EG-rörelsen, där\r\nvänsterpartiet spelar en synnerligen framträdande\r\nroll.</pre><pre>Fru talman! Det har sagts någon gång, något\r\növerdrivet naturligtvis, att Nej till EG-rörelsen\r\nskulle vilja se Sverige som ett nytt Albanien, som\r\ndet var före kommunismens fall. Men ibland blir\r\nman fundersam.</pre><pre>En av Nej till EG-rörelsens främsta debattörer och\r\nförfattare av skrifter är en person vid namn Gösta\r\nTorstensson, som har varit aktiv i den\r\nAlbanientrogna sekt inom den svenska\r\nkommunistiska rörelsen som vi har haft ett antal år.</pre><pre>År 1990 skrev denne person apropå\r\ndemokratiseringen i Albanien följande:\r\n'''Demokratisering' är dagens slogan och\r\ncentralkommitténs beslut om flerpartisystem dess\r\nsenaste uttryck. Men man tar miste om man tror på\r\ndetta som en framgångsväg. Det vet vi, som lever\r\ni en kapitalistisk diktatur utsmyckad med en radda\r\npolitiska partier, en hel del om.''</pre><pre>Här har vi alltså en diktaturanhängare som agiterar\r\nför bevarande av den gamla diktaturen i Albanien,\r\noch som nu anlitas av Nej till EG-rörelsen i en rad\r\nolika kapaciteter.</pre><pre>Samma eller liknande verklighetsbild finner man i\r\nandra skrifter, denna gång utgivna direkt av Nej till\r\nEG-rörelsen. Samme Torstensson försvarar i en\r\nskrift med namnet Fästning Europa indirekt, ja,\r\nnästan direkt, terrorism genom att attackera det\r\ngemensamma europeiska arbetet mot terrorism och\r\ngenom att tämligen klart skriva att organisationer\r\nav typ IRA och ETA inte alls självklart bör\r\nbetraktas som terroristorganisationer. Det står så\r\nhär: ''Men hur definiera begreppet terrorism? Hur\r\ndefiniera vad som är ''radikalt' eller ''extremt'? Det\r\navgörs indirekt av politiska värderingar.'' Därpå\r\nföljer ett stycke där just dessa organisationer fritas\r\nfrån misstankar om att syssla med terrordåd.</pre><pre>I andra skrifter från samma Nej till EG-rörelse\r\nfinner man påståenden om andra europeiska länder\r\noch deras invånare som ibland nästan gränsar till\r\nsådant som domstolarna i olika länder ibland\r\ntvingas behandla som ifrågasatta brott mot lagen\r\nom hets mot folkgrupp.</pre><pre>Det finns en skrift med namnet Bordell Europa, där\r\nhela Europa utmålas som just detta, eller\r\nåtminstoene som en del av världen där prostitution\r\noch sexualbrott inte bara tolereras utan rent av\r\nuppmuntras. Konklusionen på sista sidan i skriften\r\när denna: ''Det är inte bara arbetskraften och\r\npengarna som rör sig över gränserna, utan också\r\nideologierna, tänkesättet. Ideologin man har ''--\r\nman, alltså inte några specifika grupper, utan man i\r\nstörsta allmänhet -- ''ute i Europa hyllar\r\nprostitution nästan som ett ''yrke', man bejakar\r\nverksamheten.''</pre><pre></pre><pre>Detta är faktiskt övertramp av ett slag som det är\r\nnödvändigt att föra på tal, också i det här\r\nsammanhanget. Även om några representanter för\r\nde personer som är ansvariga för denna skriftserie\r\nknappast torde finnas här i kammaren, är det ändå\r\nnödvändigt att fästa kammarens uppmärksamhet\r\npå vilken typ av agitation som förekommer.</pre><pre>Det allra värsta är nog skriften Europas mörka\r\nhjärta -- jag har också den här -- där fransmän och\r\nfransk kultur av någon anledning beskrivs i ordalag\r\nsom påminner -- och det här är mycket allvarligt --\r\nom den sortens beskyllningar som traditionellt har\r\nriktats mot judar i en viss typ av politisk\r\nrensningspropaganda. Som ett slags konklusion\r\nfinns här ett par meningar, där det sägs att\r\nfransmän -- även franska demokrater,\r\nrevolutionärer i 1789 års anda osv. -- generellt har\r\nförslavat och utplundrat resten av världen. Sedan\r\nfår vi också veta att fransmännen perverterar goda\r\nseder, invaderar hederliga nordbors tanke- och\r\nkänsloliv samt indirekt kontrollerar det andliga och\r\nkulturella livet runt om i världen. Jag undrar hur\r\nmånga av kammarens ledamöter eller av EG-\r\nfrågan intresserade medborgare som har klart för\r\nsig den politiska extremism som gång på gång\r\nkommer i dagen i Nej till EG-rörelsens\r\npropaganda.</pre><pre>Det finns här företrädare för bl.a. Vänsterpartiet,\r\nsom spelar en viss roll i Nej till EG-rörelsen,\r\nnärvarande. Jag tycker därför att det är befogat att\r\navsluta med att fråga: Var går gränsen för vad man\r\ninom detta parti anser vara tillåtet i\r\nbuskpropagandan mot EG? Är det möjligt att här\r\nfå ett kategoriskt avståndstagande från de skrifter\r\nsom jag här har nämnt och som har utgivits av\r\ndenna rörelse? Jag är säker på att Bengt Hurtig och\r\nandra vänsterföreträdare i riksdagen har dessa\r\nskrifter.</pre><pre>Anf. 54  BENGT HURTIG (v) replik:</pre><pre>Herr talman! Tyvärr har jag varken haft tillgång till\r\neller läst alla dessa skrifter. Det är fullt möjligt att\r\ndet förekommer övertramp av den typ som Håkan\r\nHolmberg nämnde. Det är ju en diskussion som\r\nfrämst bör föras inom Nej till EG-rörelsen. Det är\r\nolika grupper som verkar i denna rörelse och som\r\nproducerar sitt material där de framför olika\r\nargument.</pre><pre>Jag begärde egentligen ordet för att ställa en fråga\r\ntill Håkan Holmberg. Enligt Finansdepartementets\r\nberäkningar kommer Sveriges medlemsavgift till\r\nEG att uppgå till ca 22 miljarder kronor. Återflödet\r\nav pengar från EG kommer i huvudsak att gå till\r\njordbruket och kanske i viss mån till företag --\r\nunder förutsättning att det betalas ut något bidrag\r\nfrån strukturfonderna. Finns det hos Folkpartiet,\r\ndär man är mån om att inte öka budgetunderskottet\r\noch om vår välfärd, någon tanke om hur de 18 eller\r\n22 miljarderna skall finansieras med hänsyn till det\r\nbudgetunderskott som vi under många år framöver\r\nkommer att få dras med?</pre><pre>Anf. 55  HÅKAN HOLMBERG (fp) replik:</pre><pre>Herr talman! Den avslutande frågan avspeglar\r\nnästan övertydligt det märkliga sätt på vilket EG-\r\nmotståndarna ofta argumenterar. Man\r\nargumenterar i ett statiskt perspektiv och talar om\r\nbudgetunderskott under det ena eller andra året.\r\nPoängen när det gäller välfärden i Sverige är\r\nnaturligtvis att med ett medlemskap läggs en\r\nstarkare och mer stabil grund för en fortsatt\r\nvälfärdspolitik i detta land, något som vi sannolikt\r\nicke kan räkna med på samma sätt om vi inte blir\r\nmedlemmar. Att då mot det ena eller andra\r\nbudgetåret ställa olika belopp mot varandra är att\r\nföra en diskussion om något som egentligen inte har\r\nmed sakfrågan att göra. Det är en skendebatt. Det\r\nväsentliga är de långsiktiga, positiva fördelar för\r\nsvensk ekonomi och en svensk välfärd som ett\r\nmedlemskap innebär.</pre><pre>Det är beklagligt att Bengt Hurtig på det sätt som\r\nhan gör glider undan den fråga som jag tycker att\r\ndet är rimligt att man även inom Vänsterpartiet\r\nallvarligt reflekterar över. Jag tror inte riktigt på att\r\nBengt Hurtig inte har läst dessa skrifter. Det är\r\nklart att de sprids inom Vänsterpartiet, som spelar\r\nen så central roll i Nej till EG-rörelsen. Genom att\r\nvara med och backa upp denna rörelse legitimerar\r\nman politiska extremister på ett sätt som nog inte\r\nens Vänsterpartiet med sitt förflutna känner sig\r\nriktigt trakterat av. Och det här rör sig ju inte om\r\nenstaka citat, utan det är snarare en kulmination av\r\nlånga framställningar av samma slag. Jag skulle\r\nkunna stå här länge och läsa högt ur dessa skrifter.</pre><pre>Vilka slutsatser kommer man i Vänsterpartiet att\r\ndra när det gäller sin medverkan i Nej till EG-\r\nrörelsen, när man väl har läst skrifterna? Det går\r\nganska fort att läsa dem. Jag kan upplysa om att det\r\nofta bara är fråga om 15--20 sidor, som man hinner\r\natt läsa redan under eftermiddagen, om det skulle\r\nvara så.</pre><pre>Anf. 56  BENGT HURTIG (v) replik:</pre><pre>Herr talman! Jag vet att jag har läst en av dessa\r\nskrifter, och det är den som handlar om\r\nprostitution. Jag vill minnas att författarna var två\r\nsociologer som just hade jobbat med det\r\nproblemet. Inom EG har man en annan syn på\r\nprostitution än vad vi i Sverige har haft. Det är det\r\nsom är huvudinriktningen i skriften. Man har\r\norganisationer som sysslar med att utbilda\r\nprostituerade. Det är en diskussion som är vettig att\r\nföra, tycker jag. Sedan finns det naturligtvis\r\nenskilda formuleringar som kan ifrågasättas, vilket\r\njag är fullt medveten om.</pre><pre>Jag företräder ju inte Nej till EG-rörelsen i denna\r\ndebatt, utan jag företräder Vänsterpartiet. Vi har\r\nnaturligtvis ett ansvar för att göra också en politisk\r\nrevision i den mån som vi medverkar. Jag tror att\r\nHåkan Holmberg något överdriver betydelsen av\r\nVänsterpartiets roll som en styrande kraft inom Nej\r\ntill EG-rörelsen.</pre><pre>Anf. 57  HÅKAN HOLMBERG (fp) replik:</pre><pre>Herr talman! Nej till EG-rörelsen styrs väl inte\r\nformellt av vare sig den ena eller andra\r\ngrupperingen. Det rör sig ju om ett slags koalition\r\nav personer med likartad grundsyn på EG. Men ett\r\npåfallande stort antal av dess aktiva medlemmar,\r\nagitatörer och även medförfattare till andra\r\nnummer i denna skriftserie har ju sin förankring\r\njust i Vänsterpartiet.</pre><pre>Det är beklämmande att höra Bengt Hurtig försöka\r\nförsvara den här typen av framställningar. Av det\r\nsom Bengt Hurtig säger förstår jag att han har läst\r\nåtminstone denna skrift och kanske gjort någon\r\nreflexion kring den. Att försöka släta över och\r\nförsvara det hela och antyda att man inom det\r\növriga Europa generellt har en annorlunda syn på\r\nprostutition än vad alla normalt funtade människor\r\ni detta land har är en oerhörd oförskämdhet.\r\nSådant hör faktiskt inte hemma i en seriös debatt.</pre><pre>Anf. 58  PÄR GRANSTEDT (c):</pre><pre>Herr talman! Centerpartiet står som bekant bakom\r\nSveriges strävan efter medlemskap i EG. Precis\r\nsom när det gäller EES-avtalet, som vi tidigare\r\ndiskuterade, är detta någonting som har stark\r\nförankring inte bara i Centerns riksdagsgrupp och\r\npartistyrelse, utan detta har också behandlats och\r\nfått stöd av mycket stora majoriteter på flera\r\npartistämmor.</pre><pre>Bakgrunden till detta är naturligtvis medvetandet\r\nom att det är så många problem som i dag måste\r\nlösas på en internationell och inte minst på en\r\neuropeisk nivå. Det gäller miljöproblem,\r\nflyktingproblem och ekonomiska problem -- skall vi\r\nfå fart på hjulen igen måste vi åstadkomma det\r\ntillsammans. Vidare gäller det frågor som har att\r\ngöra med demokratins förankring och den\r\nallmänna utvecklingen i Europa och de\r\nsäkerhetsproblem som hänger samman med detta.\r\nListan kan göras väldigt lång. Den tid är förbi då\r\nnationalstaterna kunde lösa problemen var och en\r\nför sig, om den tiden nu någonsin har funnits.</pre><pre>Det är självfallet viktigt att det europeiska\r\nsamarbetet utformas på ett sådant sätt att man\r\nägnar sig åt att lösa de problem som verkligen\r\nkräver gemensamma, internationella och\r\neuropeiska lösningar, och inte någonting annat.</pre><pre>Inom EG pågår i dag en mycket stark debatt om\r\nsubsidiariteten, det som vi på svenska brukar kalla\r\nför närhetsprincipen, till stor irritation för\r\nengagerade EG-motståndare, men som ju faktiskt\r\njust innebär att beslut skall fattas så nära de\r\nberörda medborgarna som möjligt. Detta är den\r\ndefinition som EG själv har valt. Det finns alltså en\r\nmedvetenhet om detta. Men ur svensk synpunkt,\r\noch där har vi ett gemensamt intresse med många\r\nandra, är det viktigt att slå vakt om bibehållandet\r\nav vår rådrätt över de frågor som man kan lösa på\r\nsvensk nivå. Det är naturligtvis viktigt att vi i\r\nSverige också är beredda att decentralisera\r\nbeslutsfattandet inom landet så att besluten\r\nverkligen kommer så nära människorna som\r\nmöjligt.</pre><pre>När vi ser att EG är ett viktigt instrument för att\r\nlösa gemensamma europeiska problem innebär det\r\nnaturligtvis inte att vi utan vidare tycker att alla de\r\nsätt som EG hittills har försökt att angripa dessa\r\nproblem på är bra. Det finns mycket som behöver\r\ngöras bättre i EG-samarbetet.</pre><pre>Vi skulle väldigt gärna se en mycket klarare och\r\nmycket mer engagerad miljöpolitik inom EG. Vi\r\nskulle mycket gärna se ett mycket starkare\r\nengagemang inom EG för att främja sysselsättning\r\noch välfärd. Vi skulle mycket gärna se ett starkare\r\nengagemang inom EG för tredje världen. Listan\r\nkan göras längre också på den punkten.</pre><pre>Poängen är att det sätt på vilket EG angriper de\r\ngemensamma problemen blir avgörande för hur\r\nproblemen löses, vare sig vi är med i organisationen\r\neller inte. Vill vi att EG skall bli bättre på dessa\r\nområden, måste vi vara med och påverka. Då måste\r\nvi finnas med i de församlingar där besluten fattas.\r\nDet är naturligtvis det viktigaste motivet för ett\r\nsvenskt medlemskap i EG och ett framtida EU.</pre><pre>I det här sammanhanget kan jag inte låta bli att\r\nnågot kommentera den första socialdemokratiska\r\nreservationen, som handlar om det europeiska\r\nmonetära samarbetet, vilket också har berörts\r\ntidigare i debatten. Jag måste säga att jag är väldigt\r\nkonfunderad över reservationen.</pre><pre>Vad vi från majoritetens sida säger är att syftet med\r\ndet monetära samarbetet är att främja\r\nsysselsättning och social välfärd. Det är detta som\r\nhela samarbetet skall leda till. Detta är de\r\növerordnade målen. Vad Socialdemokraterna\r\nreserverar sig för är att man skall ha samma\r\nambitionsnivå när det gäller sysselsättning och\r\nsocial välfärd som när det gäller rent\r\npenningpolitiska och monetära hänsyn, dvs. att\r\nSocialdemokraterna inte synes vilja ge\r\nsysselsättning och social välfärd en överordnad\r\nställning, utan de tycker att det är angeläget att\r\nframhålla att de här två målen skall ha en\r\nsidoordnad, likvärdig ställning. Detta stämmer inte\r\nmed min bild av socialdemokratins politik och\r\nmålsättningar. Men man har valt att reservera sig\r\nför detta, och det är bara att konstatera att det är\r\npå det sättet. Det är förvånansvärt, men man skall\r\nju aldrig upphöra att förvånas här i världen.</pre><pre>I övrigt vill jag notera att det råder en ganska stor\r\nsamstämmighet bland de flesta partier i\r\nutrikesutskottet om hur dessa frågor skall hanteras.</pre><pre>Det är för tidigt att i dag med säkerhet säga om de\r\nvillkor för ett medlemskap som vi kan få är\r\ngodtagbara. Som jag sade är det viktigt för oss att\r\nvi har möjlighet att själva bestämma över det som\r\nkan lösas på svensk nivå. Det är viktigt för oss att\r\nvi har ett utrymme för att fortsätta att utveckla vår\r\nnationella miljöpolitik samt vår nationella\r\nregionalpolitik, sysselsättningspolitik, socialpolitik\r\nosv. Vi kan inte acceptera begränsningar i den\r\nhandlingsfriheten som inte motiveras av\r\nnödvändigheten av ett europeiskt samarbete. Det\r\när därför de förhandlingar som nu pågår är så\r\nviktiga. Det är förhandlingarna som avgör om vi\r\nockså, efter det att vi eventuellt har blivit\r\nmedlemmar i EG, eller EU som det lär vara då, kan\r\nfortsätta att söka svenska lösningar på svenska\r\nproblem. Det är denna balans som vi måste jaga\r\nmellan å ena sidan vår vilja och vårt behov av att\r\nkunna påverka de europeiska lösningarna på de\r\neuropeiska problemen och å andra sidan vårt behov\r\nav och vår vilja att själva kunna råda över de\r\nsvenska lösningarna på de specifikt svenska\r\nproblemen. Hur denna balans slutgiltigt kommer\r\natt falla ut, får vi se när förhandlingsprocessen är\r\navslutad.</pre><pre>Det är därför viktigt att Sverige går in med tuffa\r\nkrav i förhandlingarna, och jag vill påstå att Sverige\r\ngör det. Mats Hellström refererade i sitt anförande\r\ntill de krav som Socialdemokraterna i början av\r\ndetta år förde fram inför förhandlingarna. Jag vill\r\ndå bara anspråkslöst påminna om de krav som\r\nCentern förde fram redan i slutet av förra året, som\r\nhade ganska stora likheter med de som\r\nSocialdemokraterna sedan förde fram, vilka sedan\r\nockså blev de svenska förhandlingspositionerna.</pre><pre>Vi är glada över att kunna medverka till en hög\r\nsvensk profil i det här förhandlingsarbetet. Jag tror\r\natt det är viktigt med ett bra förhandlingsresultat\r\nför att vår strävan efter medlemskap i EG verkligen\r\nskall bli möjlig att förverkliga. Det kräver nämligen\r\natt vi ser att våra nationella behov kan tillgodoses,\r\nvilket är en avgörande förutsättning för att det\r\nockså skall kunna finnas en majoritet bland det\r\nsvenska folket för ett förverkligande av\r\nmedlemskapet.</pre><pre>Herr talman! Jag vill med dessa ord yrka bifall till\r\nutrikesutskottets hemställan.</pre><pre>Anf. 59  BENGT HURTIG (v) replik:</pre><pre>Herr talman! Jag uppskattar den mjuka inställning\r\nsom Pär Granstedt har till de här problemen.</pre><pre>Jag vill bara ställa en fråga mot bakgrund av de\r\ntidigare debatterna som vi har haft, där Pär\r\nGranstedt har hävdat att det inte finns någon\r\nutträdesparagraf i Romtraktaten och att vi inte har\r\nreglerat möjligheten att gå ur EG, om det skulle gå\r\nåt skogen, så att säga. Utträdet ur EG skulle alltså\r\nregleras av Wienkonventionen. Är det inte trots allt\r\nbättre med EES-avtalet, där vi faktiskt har en\r\nmöjlighet att utträda? Där finns den möjligheten\r\nreglerad.</pre><pre>Anf. 60  PÄR GRANSTEDT (c) replik:</pre><pre>Herr talman! Om huvudsyftet med avtalet är att se\r\ntill att vi skall kunna frånträda avtalet, kan jag hålla\r\nmed om att EES-avtalet har en fördel, men det är\r\nju inte riktigt det som är vårt huvudsyfte med att\r\nvare sig gå med i EES-samarbetet eller med att\r\neventuellt bli medlem i EG. Det är ju fråga om ett\r\nlångsiktigt engagemang. Om förutsättningarna\r\nskulle förändras på ett avgörande sätt och om vi ser\r\natt ett medlemskap i EG eller EU av någon\r\nanledning inte längre är möjligt, är -- som jag har\r\nframhållit -- inte detta katolska äktenskap absolut\r\noupplösligt, något som man från Nej till EG brukar\r\nhävda. Det är i stället fråga om ett mer svenskt\r\näktenskap. Det är inte alldeles lätt och det är inte\r\nsmärtfritt att upplösa det, men det är möjligt om\r\nsöndringen är tillräckligt varaktig och djupgående.\r\nDet är viktigt att konstatera att det är på det sättet.\r\nMen vårt syfte och vår förhoppning är naturligtvis,\r\nprecis som vid alla äktenskaps ingående, att det\r\nskall kunna bli bestående och att vi skall kunna leva\r\nlyckliga tillsammans i alla våra dagar.</pre><pre>Anf. 61  BENGT HURTIG (v) replik:</pre><pre>Herr talman! Vi fick i EG-delegationen en\r\npromemoria just om möjligheten till utträde, där de\r\nföredragande säger att slutsatsen av resonemanget\r\när att Wienkonventionen inte ger stöd för en stat\r\nsom ensidigt fattar beslut om utträde ur EG.\r\nFörutsättningen är ju faktiskt att staterna då är\r\neniga om detta.</pre><pre>Anf. 62  PÄR GRANSTEDT (c) replik:</pre><pre>Herr talman! Nej, det är alldeles riktigt att det\r\nkrävs att vissa förutsättningar är uppfyllda för att\r\nman skall kunna bryta ett sådant avtal, t.ex. att\r\nsamarbetets art förändras på ett avgörande sätt.</pre><pre>Väldigt många avgörande frågor kräver enhällighet\r\ni EG. Och man kan naturligtvis tänka sig ett läge --\r\nvilket var aktuellt när det gällde Danmark -- där\r\nalla medlemsländer utom något enskilt vill gå\r\nvidare till någonting, t.ex. till en försvarsunion, och\r\nnågot land inte vill vara med om detta. Då är en\r\nmöjlig väg ut ur detta att man, i stället för att detta\r\nland blockerar det som alla andra vill, kommer\r\növerens om att landet i fråga lämnar\r\norganisationen.</pre><pre>Detta är naturligtvis en teoretisk spekulation, men\r\nden illustrerar att det kan uppstå situationer då man\r\nmåste utnyttja Wienkonventionens möjligheter för\r\natt ett land skall kunna lämna organisationen. Men\r\ngivetvis förutsätter det att man kommer överens om\r\ndet. Men det lär vara lätt att göra det, om det\r\nhandlar om ett land som spjärnar emot det som alla\r\nandra vill.</pre><pre>Anf. 63  MARGARETA VIKLUND (kds):</pre><pre>Herr talman! I dag är orden samarbete, konsensus\r\noch försoning honnörsord i många politiska\r\nsammanhang. Framför allt är de orden realiteter\r\nför många i vår nära omgivning och finns inbakade\r\ni organiserade former och system.</pre><pre>Jag tänker på samarbetet inom det europeiska\r\nhuset och som sker i EG, ESK, EES, NATO,\r\nWEU, NACCI, Nordiska rådet och FN för att\r\nnämna några samarbetsorganisationer. För en\r\nutomstående måste så många\r\nsamarbetsorganisationer tyda på en stor vilja till\r\noch ett stort behov av samarbete.</pre><pre>Men det kan också vara svårt att se behovet av så\r\nmånga grupperingar och många olika\r\nsamarbetsorgan. En del människor ser långa\r\nsammanträden och långväga beslutsordningar\r\nframför sig i stället för handling och t.ex. effektivt\r\nförebyggande av svåra händelser när de hör de\r\nnämnda förkortningarna. Många kan också tycka\r\natt organisationerna är alltför långt ifrån dem och\r\nderas verklighet och problem.</pre><pre>Till nämnda organisationers försvar kan man\r\nanföra att de lider av några av demokratins\r\noundvikliga brister. Effektivitet och tid går förlorad\r\nnär åsikter skall jämkas samman. Men precis som\r\nett land blir en organisation aldrig starkare än\r\nmedlemmarnas samförstånd och ansvarskänsla.\r\nMycket av samarbetet bygger därför på enskilda\r\nstaters och individers engagemang, vilja och\r\nkunskap.</pre><pre>EG och det europeiska samarbetet har diskuterats\r\ni Sveriges riksdag ända sedan 60-talet. Här i denna\r\nkammare finns det således en stor kunskap som jag\r\nhar stor respekt för. Men jag tycker att en del\r\nverkar ha fastnat i gamla ställningstaganden som\r\ninte står i samklang med dagens värld. Dessutom\r\nverkar många av debatterna vara statiska\r\nställningskrig som inte i någon högre grad tar\r\nhänsyn till samhällsdynamiken.</pre><pre>Fortfarande är, liksom under den förra regeringens\r\ntid, den svenska EG-debatten alltför inriktad på att\r\njämställa EG med en marknad. Men en av\r\ngrundpelarna vid bildandet av EG var ju, och är\r\nfortfarande, fredssträvan. Marknaden har sina\r\nspelregler som mynnar ut i samhällsekonomisk och\r\nföretagsekonomisk vinstmaximering. Strävandena\r\nefter fred och andra moraliska värden är en\r\ngemensam angelägenhet på ett annat plan. Men det\r\nfinns ändå ett samband.</pre><pre>Kampen för att säkerställa fred och välfärd är just\r\nhuvudanledningen till att jag är positiv till EG. Att\r\nförverkliga en gemensam marknad är bara ett\r\nredskap, ett delmål, för att nå fram dit vi verkligen\r\nvill, en gemenskap på många olika plan. Just nu\r\nverkar det mest som om tiden upptas av att finna ut\r\nvad vi får eller inte får, om EG:s fördelar överväger\r\ndess nackdelar ur en ren svensk synvinkel.</pre><pre>I stället för att bara kritisera, borde vi ta ansvar. För\r\ndet första gäller det att inse att Sverige kan vara en\r\nvärdefull pelare i den europeiska gemenskapen och\r\nvara stolt över det. För det andra gäller det att\r\nidentifiera vad Sverige aktivt kan bidra med när det\r\ngäller kunskap och erfarenhet från områden där vi\r\nhar kommit ganska långt i det svenska samhället.\r\nSociala frågor och jämställdhet hör givetvis till\r\ndessa områden.</pre><pre>Självfallet är jag mån om att folkhälsan skall\r\nbibehållas på en hög nivå genom att den svenska\r\nalkohol- och livsmedelspolitiken efterlevs.\r\nSjälvfallet är jag också mån om vår regionalpolitik,\r\nvår kultur och miljö. Men jag önskar att vi talade\r\nmer om vårt ansvar, t.ex. ansvaret för Sveriges\r\nframtid, men i lika stor utsträckning vad vi kan och\r\nbör bidra med för att skapa ett säkrare och bättre\r\nEuropa.</pre><pre>Utgångsläget är ju att EG-länderna tillsammans\r\nmed EFTA-länderna delar en gemensam modell\r\nbestående av demokrati, mänskliga rättigheter och\r\nmarknadsekonomi. Men vi har också ett\r\ngemensamt kulturarv grundat på kristen etik.\r\nEuropas länder har således många gemensamma\r\nnämnare. Med andra ord finns det kanske mer som\r\nförenar oss än vad som skiljer oss åt.</pre><pre>För att vara ärlig måste jag i denna anda kritisera\r\nEG och alla de andra organisationsförkortningarna\r\nsom jag har nämnt. Jag anser att man t.ex. är flat\r\nnär det gäller att få fred och bevara freden i ett till\r\nEG gränsande europeiskt land. Jag tänker förstås\r\npå landet Ex-Jugoslavien. Situationen i det forna\r\nJugoslavien har efter mer än ett års strider inte\r\nblivit bättre utan tvärtom sämre. Nu står Sarajevo i\r\ntur att intas av de skjutgalna, som under lång tid\r\nhållit staden i psykisk och fysisk terror med redan\r\nmånga dödade och skadade.</pre><pre>Hur länge skall världen stillatigande stå som\r\nåskådare till människoslakten och förintelsen av\r\nsamhällen och familjer i Ex-Jugoslavien? Hela\r\nvärlden, och speciellt Europa, tycks i denna fråga\r\nvara i de skjutgalnas och maktfullkomligas händer.\r\nInnan den fullständiga katastrofen är ett faktum,\r\nmåste vi, dvs. vi världsmedborgare, kunna sätta\r\nstopp för våldet och förnedringen. Det är hög tid\r\nför en kraftsamling av alla de\r\nbokstavsförkortningar som jag nämnde\r\ninledningsvis, men framför allt från FN:s och EG:s\r\nsida, från oss i Europa.</pre><pre>Om Ex-Jugoslavien hade varit med i EG, tror jag\r\ninte att den situation som i dag har uppkommit\r\nhade kunnat äga rum. Fredstanken är så starkt\r\ngrundad, och ekonomierna så integrerade.</pre><pre>Herr talman! I dag räcker det inte att endast agera\r\npå det nationella planet om man önskar att få\r\nbehålla välfärdsstaten och vår säkerhet. Vi lever i\r\nen värld där samhällsutvecklingen i stor\r\nutsträckning inte är nationell utan internationell\r\noch som därmed inte hejdas av gränser.</pre><pre>Att ta ansvar för sitt land och för andra länder\r\ninnebär att man inser att varje enskilt land inte\r\nlängre ensamt kan påverka samhällets\r\ninternationaliseringsprocess. I gemenskap med\r\nandra länder kan man påverka och möta de stora\r\nutmaningarna som är ekonomi och välfärd,\r\nsäkerhet och miljö, faktorer som är starkt\r\navgörande för om familjen som företeelse har en\r\nsolid och trygg grund att stå på. I Europa delar vi\r\nsedan länge en gemensam samhällsutveckling med\r\nandra västliga marknadsinriktade demokratier.\r\nDärmed delar vi gemensamma problem, men också\r\ngemensamma målsättningar.</pre><pre>En av EG:s grundpelare är att skapa välfärd för att\r\nhöja de europeiska ländernas livskvalitet men\r\nockså för att på ett bättre sätt kunna engagera sig\r\ni bl.a. u-ländernas situation. Det är en ytterligare\r\nanledning till att jag anser att man bör vara positiv\r\ntill EG.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 64  BIRGITTA HAMBRAEUS (c):</pre><pre>Herr talman! Jag yrkar följande:</pre><pre>Sverige bör inte ändra grundlagen så att det blir\r\nmöjligt för riksdagen att lämna ifrån sig\r\nbeslutanderätten till EG/EU. Sverige bör inte\r\nheller förhandla om medlemskap i EU. Däremot\r\nbör Sverige fortsätta samarbetet med EG för att\r\nfinna samarbetsformer som inte innebär att Sverige\r\nger upp sin rätt att självständigt besluta i alla egna\r\nangelägenheter.</pre><pre>Detta yrkande har delats ut på ledamöternas\r\nbänkar, och jag yrkar bifall till det.</pre><pre>De förhandlingar som nu förs med EG-länderna\r\nutgår från att Sverige ger upp sin suveränitet. Det\r\nökade inflytande som vi räknar med är dessutom\r\nosäkert. ''Sverige kan tvingas stå utanför tunga EG-\r\nbeslut även som medlem i gemenskapen'', skriver\r\nSvenska Dagbladet i dag på första sidan.</pre><pre>Som medlemmar skulle vi ändå vara tvungna att\r\nrätta oss efter allt som beslutas.</pre><pre>Sverige ansökte om medlemskap i EG den 1 juli\r\n1991. Den 31 juli 1992 fick vi en avi från EG-\r\nkommissionen med svar på vår ansökan. Där säger\r\nman att förhandlingar kan upptas om medlemskap\r\ni Europeiska unionen som den linjerats upp i\r\nMaastricht i december 1991 -- alltså inte i EG.</pre><pre>EG-kommissionen noterar i sin avi att Carl Bildt\r\nvälkomnat Maastrichtöverenskommelsen. Han\r\nhade sagt att Sverige är villigt att delta aktivt som\r\nmedlem i den gemensamma utrikes- och\r\nsäkerhetspolitiken och så snart som möjligt i\r\narbetet med att skapa en ekonomisk och monetär\r\nunion.</pre><pre>Ulf Dinkelspiel sade i det öppningsanförande som\r\nåterges i slutet av utrikesutskottets betänkande:\r\n''Målet för de förhandlingar som nu inleds är att\r\nuppnå svenskt medlemskap i Europeiska\r\nunionen -- -- --.''</pre><pre>Men fortfarande talar Socialdemokraterna i sina\r\nreservationer om EG-medlemskap. Varför? Vi\r\nförhandlar ju inte om medlemskap i EG utan om\r\nmedlemskap i Europeiska unionen.</pre><pre>När unionen inrättat en gemensam politik på något\r\nområde tar den över medlemsstaterna rätt att\r\nbesluta inom detta område.</pre><pre>Jag kommer nu att ta upp en hel del av kammarens\r\ntid. Jag skall nämligen referera en del av de centrala\r\npunkterna i Maastrichtfördraget, alltså grundlagen\r\nför den union som vi strävar efter att träda in i. Jag\r\nkommer att ta upp utrikes- och säkerhetspolitiken,\r\nförsvarspolitiken, den ekonomiska politiken och\r\nEuratom.</pre><pre>Först gäller det alltså utrikes- och\r\nsäkerhetspolitiken. I Maastrichtfördragets artikel\r\nJ. 1 står det:</pre><pre>''1. Unionen och dess medlemsstater skall fastställa\r\noch genomföra en gemensam utrikes- och\r\nsäkerhetspolitik, som regleras av bestämmelserna i\r\ndenna avdelning och omfattar alla områden inom\r\nutrikes- och säkerhetspolitiken.</pre><pre>4. Medlemsstaterna skall aktivt och förbehållslöst\r\nstödja unionens utrikes- och säkerhetspolitik i en\r\nanda av lojalitet och ömsesidig solidaritet. De skall\r\navstå från varje handling som strider mot unionens\r\nintressen eller kan minska dess effektivitet som en\r\nsammanhållande kraft i de internationella\r\nrelationerna. Rådet'' -- ministerrådet -- ''skall\r\nsäkerställa att dessa principer följs.''</pre><pre>I artikel J. 2 står det:</pre><pre>''3. Medlemsstaterna skall samordna sitt agerande\r\ninom internationella organisationer och på\r\ninternatioenlla konferenser. De skall hävda de\r\ngemensamma ståndpunkterna i dessa fora.''</pre><pre>\r\nHur menar man att Sverige som medlem i den\r\neuropeiska unionen skall kunna behålla en\r\nsjälvständig röst i internationella forum?</pre><pre>Vi har ofta fått igenom förslag i FN med en\r\növerväldigande majoritet av världens stater. Men\r\nUSA, Storbritannien och Frankrike röstar ofta\r\nemot resten av världen när det gäller att skapa en\r\nekonomisk världsordning som inte bara gynnar de\r\nrika. Själv är jag en av många, många i vårt land\r\nsom har känt stolthet över den utrikespolitik vi\r\nlänge fört i stor enighet -- för en rättvisare värld. De\r\ngamla kolonialmakterna i EG är inte våra\r\nbundsförvanter i detta avseende. Är det någon som\r\ntror att de ändrar åsikt om vi blir medlemmar i\r\nderas union?</pre><pre>Nu skall jag citera ur Maastrichtfördragets artikel\r\nJ. 4 om försvarspolitiken, och detta är något som\r\nofta citeras:</pre><pre>''1. Den gemensamma utrikes- och\r\nsäkerhetspolitiken skall omfatta alla frågor som\r\nberör unionens säkerhet, inbegripet utformningen\r\npå lång sikt av en gemensam försvarspolitik, som\r\nmed tiden skulle kunna leda till ett gemensamt\r\nförsvar.</pre><pre>2. Unionen anmodar Västeuropeiska unionen\r\n(VEU), som är en integrerad del av unionens\r\nutveckling, att utarbeta och genomföra\r\nunionsbeslut och unionsaktioner som berör\r\nförsvaret.</pre><pre>4. Unionens politik i enlighet med denna artikel\r\nskall inte påverka den särskilda karaktären av vissa\r\nmedlemsstaters säkerhets- och försvarspoltik och\r\nskall respektera vissa medlemsstaters förpliktelser\r\nenligt Nato -- -- --.''</pre><pre>Att vara med i en union och samtidigt sköta sin\r\ndelstats försvar själv tycker jag verkar riskabelt. Är\r\nvi med i en union, är vi självfallet allierade med de\r\nandra medlemmarna och kan inte förväntas stå\r\nneutrala i en konflikt.</pre><pre>VEU aktiverades under Gulfkriget -- dessförinnan\r\nvar det fråga om en skrivbordskonstruktion -- i\r\nfrustration över att NATO inte tillät strider utanför\r\ndess territorium. Tyskland och atommakten\r\nFrankrike har upprättat en gemensam Europaarmé.\r\nVilka planer har de? Det blir säkert inga strider\r\ninom den europeiska unionen. Men vad är det som\r\nhindrar att den europeiska unionen blir en\r\naggressiv makt som försvarar sina intressen mot\r\nandra block på jorden? Är ni som talar om fred i\r\nvärlden så säkra på att denna union verkligen blir\r\nfredsbringande för resten av världen?</pre><pre>Jag anser att det tryggaste försvar man kan ha är det\r\ndefensiva försvaret -- dvs. ett sådant försvar som\r\nSverige nu har. Dessutom växer tryggheten när\r\nman skapar goda förbindelser med alla och när man\r\ninte bygger upp fiendskap gentemot andra länder.</pre><pre>Så övergår jag till den ekonomiska politiken. Jag\r\nciterar ur avdelning VI artikel 103 i\r\nMaastrichtfördraget:</pre><pre>''1.Medlemsstaterna skall betrakta den\r\nekonomiska politiken som en fråga av gemensamt\r\nintresse -- -- --.'' Det innebär alltså att delstaterna\r\ninte har rätt att föra en självständig ekonomisk\r\npolitik med den definition man har. Så fort det är\r\nfråga om ett gemensamt intresse för unionen är det\r\nunionens beslut, inte delstaternas, som gäller.</pre><pre>2.Rådet'' -- ministerrådet -- ''skall med kvalificerad\r\nmajoritet på rekommendation av kommissionen\r\nutarbeta ett utkast till övergripande riktlinjer för\r\nmedlemsstaternas och gemenskapens ekonomiska\r\npolitik -- -- --.''</pre><pre>I Artikel 104 c står det:</pre><pre>''1. Medlemsstaterna skall undvika alltför stora\r\nunderskott i de offentliga finanserna.</pre><pre>2. Kommissionen skall övervaka utvecklingen av\r\nmedlemsstaternas budgetsituation och offentliga\r\nskuldsättning i syfte att upptäcka allvarliga\r\nfel. -- -- --</pre><pre>6. Rådet skall med kvalificerad majoritet'' -- alltså\r\ninte enhälligt -- ''på rekommendation av\r\nkommissionen -- -- -- fastslå om ett alltför stort\r\nunderskott föreligger.</pre><pre>9. Om en medlemsstat även i fortsättningen\r\nunderlåter att efterkomma rådets\r\nrekommendationer, kan rådet besluta ålägga\r\nmedlemsstaten att inom en fastställd tidsfrist vidta\r\nde åtgärder för att minska underskottet som rådet\r\nanser nödvändiga för att rätta till situationen.-- -- --</pre><pre>11.Så länge en medlemsstat inte efterkommer ett\r\nbeslut som har fattats enligt punkt 9 kan rådet\r\nbesluta att -- kräva att medlemsstaten skall\r\ndeponera ett räntelöst belopp av lämplig storlek\r\nhos gemenskapen,-- ålägga medlemsstaten att\r\nbetala böter av lämplig storlek.''</pre><pre>Hur kan man påstå att vi har rätt till en egen\r\nekonomisk politik, om vi blir medlemmar i EU?</pre><pre>Lägg därtill den avsevärda summa som varje år\r\nundandras statskassan om vi blir medlemmar --\r\nbåde det vi betalar till EG och det som vi inte längre\r\nkan ta in som skatter till vår egen statskassa.\r\nSumman 50 miljarder kronor om året har nämnts.\r\nEn del av den summa som vi betalar till EU:s kassa\r\nkommer tillbaka, säger man -- men på EU:s villkor\r\noch med krav att Sverige självt bidrar med lika\r\nmycket eller t.o.m. med 75 %! Jag håller på och\r\nundersöker vad som ligger bakom detta. Det är\r\nalldeles uppenbart inte bara att man får tillbaka\r\npengar utan också att medlemsstaterna skall fylla\r\npå.</pre><pre>Detta kommer att innebära en hård press på den\r\noffentliga sektorn. Blir det då så mycket över till\r\ndet som vi vill prioritera i vårt eget land inom den\r\noffentliga sektorn?</pre><pre>Att lita på att tillväxten skulle bli så enorm att den\r\nkompenserar för det här anser jag vara flummigt.\r\nDet är ett önsketänkande. EG har just nu snarast\r\nen negativ tillväxt, trots inre marknad och alla\r\noptimistiska drömmar. Arbetslösheten ökar, och\r\nmed den fattigdomen.</pre><pre>Sverige har skapat sitt välstånd och sin välfärd\r\ngenom att avvika från de system som tillämpats på\r\nkontinenten inom EG-länderna. Vi har hittat en\r\nmodell av blandekonomi och samförstånd som\r\nbeundrats i stora delar av världen. Vår jämlikhet,\r\nfulla sysselsättning, höga kvinnliga\r\nförvärvsfrekvens och därmed följande\r\nsjälvständighet, får nog svårt att överleva under\r\nEG-kommissionens förmyndarskap.</pre><pre>Euratom är ett kapitel för sig. Våra förhandlare\r\nförefaller något förlägna inför detta avtal, som till\r\nsitt innehåll ingår ograverat i Maastrichtfördraget.\r\nMan har bara ändrat namnen på institutionerna.</pre><pre>Den Europeiska atomenergigemenskapen\r\n(Euratom) kom till under den tid då atomkraften\r\nallmänt ansågs vara välsignelsebringande.</pre><pre>I Euratoms artikel 1, som alltså ingår i\r\nMaastrichtfördraget heter det:</pre><pre>''Gemenskapen skall ha till uppgift att genom\r\nskapande av erforderliga betingelser för en snabb\r\norganisation och tillväxt av kärnenergiindustrierna\r\nbidraga till en höjning av levnadsstandarden i\r\nmedlemsstaterna och till utvecklingen av\r\nförbindelserna med övriga länder.''</pre><pre>Avtalet är slutet på obegränsad tid och innehåller\r\ninga möjligheter till uppsägning. Statens\r\nkärnkraftsinspektion har studerat detta noga. Man\r\nhar försökt att säga upp Euratom, ty ingen lever\r\nlängre efter avtalet. Men man har inte lyckats. Och\r\nsom sagt, i Maastricht överfördes det ograverat till\r\nsitt innehåll in i Europeiska unionen. I sitt\r\nöppningsanförande hade Ulf Dinkelspiel inget att\r\ninvända, även om han påpekade att det inte längre\r\ntillämpas till sin ordalydelse.</pre><pre>Europeiska unionen kommer att äga allt\r\nkärnbränsle i Sverige, inkl. malmen natururan och\r\nklyvbart material. Jag undrar hur många som kände\r\ntill det. Vi skall alltså ställa vår uranmalm till\r\ngemenskapens förfogande. Kärnämne på svenska\r\nanläggningar övergår, utan kompensation, i\r\nEuropeiska unionens ägande om Sverige skulle bli\r\nmedlem i Euroatom, alltså i unionen.</pre><pre>Det kanske inte blir helt lätt att sortera ut det s.k.\r\nutländska högaktiva avfallet, som enligt våra lagar\r\ninte får slutförvaras i Sverige. Som medlem skulle\r\nvi överlåta nationella beslutsbefogenheter till EU,\r\nnär det gäller lagstiftning och ingående av traktater\r\ninom de områden som EU beslutat skall vara\r\ngemensamma. Euratoms bestämmelser hör till\r\ndessa områden. EU:s lagar tar över svensk lag. Vi\r\nanses ju också vara framgångsrika på att slutförvara\r\nhögaktivt avfall i våra urberg, i vårt glest befolkade\r\nland. Vad hindrar att IAEA-chefens, Hans Blix,\r\ndröm går i uppfyllelse? Sverige som Europas\r\nsoptipp för radioaktivitet.</pre><pre>Just nu är det gott om uran i världen, och det är inte\r\ntroligt att EU skulle trycka på för att bryta sina\r\nfyndigheter i Ranstad. Observera att det är de som\r\näger fyndigheterna i Ranstad om vi blir medlemmar\r\ni Europeiska unionen. Men det är inte troligt att\r\nEU skulle trycka på för det. För övrigt verkar de\r\nflesta länder på kontinenten faktiskt ha insett att\r\nkärnkraften är en döende teknik. Många länder\r\navvecklar reaktorer på löpande band, medan vårt\r\nenergietablissemang tragiskt nog pumpar in\r\nmiljarder i gamla trasiga kärnkraftverk. Men nog är\r\ndet stötande att vi skall förhandla om medlemskap\r\ni Euratom!</pre><pre>Nu några ord om alternativet. Jag hade bett om att\r\nfå 20 minuter på mig. Jag hoppas att talmannen vill\r\nursäkta om jag ändå bemöter allt det som har sagts\r\nom att vi inte har något alternativ. Nu kommer\r\nnågra minuter om detta.</pre><pre>Den 14 juni kommer jag att träffa en kanadensare\r\nsom vill jämföra Canadas samarbete med USA med\r\nidéerna som finns hos oss motståndare till\r\nmedlemskap i Europeiska unionen.</pre><pre>Jag har själv många gånger sagt att jag tycker att\r\nNorden egentligen skulle kunna räknas som\r\nEuropas Canada. Vi har ungefär lika många\r\ninvånare och har ofta samarbetat i internationella\r\nforum som s.k. likasinnade länder. I Canada tycks\r\nman vara upprörd t.o.m. över sitt frihandelsavtal\r\nmed USA och anser att det tar för mycket av deras\r\nsjälvständighet. Tanken att de skulle gå med i\r\nAmerikas förenta stater förefaller dem säkert\r\nabsurd. Ibland undrar jag varför vi inte allmänt\r\nanser detsamma när det gäller vårt fria, välmående\r\nland som medlem i Europas förenta stater.</pre><pre>Norden har hunnit längre än EG-länderna i\r\nsamarbete på många sätt. Vi kunde gå vidare också\r\nmed en nordisk hemmamarknad och återuppliva\r\nNORDEK. När NATO upplöses är ett nordiskt\r\nförsvarsförbund det bästa, med ett försvar som\r\nendast skyddar våra länder och inte hotar någon.\r\nKombinerat med ett aktivt internationellt arbete\r\nför en hållbar, rättvis utveckling i världen ger det\r\nden största tryggheten för våra länder.</pre><pre>Det brukar påstås att om Sverige inte blir medlem i\r\nEG, dvs. i EU, så blir vi isolerade. ''Utanförskapet''\r\ngör oss på något sätt mindervärdiga. Jag vet faktiskt\r\ninget land som är så litet isolerat nu som Sverige.\r\nDet fanns faktiskt en period då vi var isolerade,\r\nunder andra världskriget. Då var vi tacksamma för\r\ndet. Nu verkar vi ju i varje tänkbart internationellt\r\nforum. Vi har mer transnationella företag än något\r\nannat land i förhållande till vår folkmängd. Vi\r\nhandlar framgångsrikt med hela världen, och är till\r\nskillnad från EG/EU ett frihandelsvänligt land.</pre><pre>Men inflytandet över EG, då? Måste vi inte ''sitta\r\nmed vid borden där besluten fattas'' och måste vi\r\ninte rätta oss efter dessa beslut, antingen vi sitter\r\nmed eller ej? Varför skulle vi vara tvungna att rätta\r\noss efter EG-ländernas beslut? Vi kan låta bli att\r\nknyta vår valuta till deras. Det medförde ju kaos.\r\nDetta kaos upphörde när vi lät kronan värderas fritt\r\nav marknaden. Varför måste vi lyda EG-länderna\r\nnu, när vi inte har gjort det förut, under den tid då\r\nvi byggde upp vårt välstånd efter eget huvud?</pre><pre>EG och EFTA är varandras största\r\nhandelspartners, och handeln är i balans. Vi\r\nexporterar lika mycket till EG-länderna som de till\r\noss. EG vill antagligen inte mista våra goda och, i\r\nförhållande till EG-länderna, rika marknader. Men\r\nvi har fler handelspartners och kan utveckla\r\nförbindelserna inte minst med Stillahavsområdet.\r\nVi borde satsa stenhårt på det förtroende som\r\nkanske fortfarande finns kvar hos de f.d.\r\nkommuniststaterna, som kämpar för demokrati och\r\nmarknadsekonomi med en social profil.\r\nTillsammans med likasinnade länder kan vi handla\r\nmed u-länderna, på sådana villkor att de upphör att\r\nvara u-länder, vilket kolonialismen och kanske,\r\ndess värre, missriktat bistånd gjort dem till.</pre><pre>Men inflytandet då? Det är viktigt att undersöka\r\nhur besluten i EG fattas i praktiken. Den hemliga\r\nlobbyverksamheten är uppenbarligen central.\r\nMinisterrådet, som slutligen klubbar besluten, är\r\ntoppen på en pyramid av byråkrater, sakkunniga\r\noch diplomater, som i de allra flesta fall utformar\r\noch i praktiken fattar besluten. Förutom EG-\r\nkommissionens alla beslutsnivåer och remisser,\r\nvidöppna för lobbyisternas verksamhet -- svenska\r\nstorföretag är mycket aktiva som lobbyister -- har\r\nministerrådet stödorganisationer, stötteorganer,\r\nsom den danska EG-delegationen i Bryssel\r\nuttrycker det. Reell grundbehandling sker på en\r\nnivå av arbetsgrupper med nationella ämbetsmän.\r\nNästa nivå, Coreper, består av ländernas\r\nambassadörer, på plats i Bryssel. De avgör de\r\nviktigaste sakerna, när de inte har ett alltför\r\nkontroversiellt politiskt innehåll. Ministerrådet\r\navgör i praktiken bara det som inte lösts på lägre\r\nnivå, men beslutar formellt om allt. Detta är direkt\r\nåtergivet från en figur som en dansk diplomat gav\r\ndeltagarna i Centerns senaste gruppresa till\r\nBryssel. Det är viktigt att studera hur\r\nbeslutsfattandet går till om man vill påverka det.</pre><pre>Riksdagens revisorer talar om de tusentals\r\narbetsgrupper som utgör EG:s beslutsmaskineri\r\noch menar att Sverige omöjligen kan delta i alla. Vi\r\när redan med i många. Bl.a. sköter EFTA och EG\r\ngemensamt standardiseringsarbetet på uppdrag av\r\nEG-kommissionen. Vi är alltså nu, oberoende av\r\nEES och oberoende av medlemskap, med och\r\nutformar olika standarder. Våra ministrar deltar i\r\nolika överläggningar med bl.a. EG:s ministrar. EG-\r\nländerna är vidare med bland alla europeiska stater\r\nsamt USA och Canada i ESK, den europeiska\r\nsäkerhetskonferensen, där Sverige för övrigt har\r\nordförandeskapet i år och är med i presidiet nästa\r\når, tillsammans med 1994 års ordförande, Italien.\r\nVi är medlemmar i Europarådet, där alla\r\neuropeiska stater är välkomna om de sköter de\r\nmänskliga rättigheterna någorlunda. Vi samråder\r\nom energi i IEA i Paris och vi är självfallet aktiva i\r\nalla FN-organ, t.ex. GATT och UNCTAD,\r\nnedrustningskonferensen i Genève, förutom i ECE,\r\nUNESCO, IAEA, ILO, WHO, Unicef, etc.</pre><pre>Det jag nu beskrivit är bara en liten del av staten\r\nSveriges samarbete i Europa. Det isolerade\r\nSverige, om vi inte blir medlemmar i denna union.\r\nVar finns logiken? Men också hela Organisations-\r\nSverige finns med i samarbetet på kontinenten.\r\nRiksdagens utredningstjänst har frågat 30 svenska\r\nriksorganisationer hur de i dag, utan EES och\r\nmedlemskap i EG/EU, samarbetar med EG.</pre><pre>Det visar sig att de flesta är medlemmar eller\r\nobservatörer i sina EG-motsvarigheter och anser\r\nsig ha goda möjligheter att påverka. Det gäller LO,\r\nMetall, TCO, SAF, Industriförbundet, Sveriges\r\nverkstadsindustrier, Företagarnas riksorganisation,\r\nHyresgästernas riksförbund, Sveriges\r\nredareförening, Svenska elverksföreningen,\r\nSveriges elektronikindustriförening, Sveriges\r\nfiskares riksförbund, Svenska åkeriförbundet,\r\nKemikontoret, Sveriges köpmannaförbund,\r\nSveriges livsmedelsindustriförbund, Sveriges\r\ntextilhandlarförbund, Grossistförbundet, LRF,\r\nKooperativa förbundet, Landstingsförbundet,\r\nKommunförbundet, Statens ungdomsråd,\r\nFörsäkringsförbundet, Föreningen Auktoriserade\r\nrevisorer, Svenska bankföreningen,\r\nFöreningsbanken, Sparbankernas bank, IOGT-\r\nNTO-rörelsen, Greenpeace och Svenska freds- och\r\nskiljedomsföreningen.</pre><pre>De flesta tror att medlemskapet kommer att ge dem\r\nstörre inflytande men inte innebära något nytt.\r\nInflytande har man redan. Livsmedelshandlarna\r\nsäger: ''Våra synpunkters genomslag beror inte på\r\nsvenskt medlemskap utan på kvaliteten i dem.''</pre><pre>Denna säkerligen tröttande uppräkning tycker jag\r\när viktig, eftersom det inte verkar allmänt bekant i\r\nhur hög grad Sverige faktiskt samarbetar\r\ninternationellt, utan EES, utan medlemskap. Det\r\när för mig obegripligt hur man kan man påstå att vi\r\nskulle bli isolerade om vi inte gick in i den\r\neuropeiska unionen! Som medlemmar skulle vi\r\nsnarare bli mer isolerade, eftersom vi inte längre\r\nfritt kunde föra fram våra åsikter i alla andra\r\ninternationella forum. EG består faktiskt bara av\r\n6 % av jordens befolkning.</pre><pre>Nej, låt oss göra som på 70-talets början! Också då\r\nförhandlade vi om medlemskap i dåvarande EG,\r\nmen beslöt att slå den tanken ur hågen och finna ett\r\nannat sätt att samarbeta. Vi fick frihandelsavtalet\r\noch har under dessa 20 år vidareutvecklat andra\r\nsamarbetsformer. Men det är först på 90-talet som\r\nvi börjat låta EG/EU bestämma över oss.</pre><pre>Självfallet skall vi samarbeta med våra kära\r\ngrannländer på kontinenten. Frågan är inte om vi\r\nskall samarbeta utan hur. Som medlemmar skulle vi\r\nge upp vår rätt att bestämma över våra egna\r\nresurser och vårt eget land. Det vore en oförlåtlig\r\ndumhet.</pre><pre>Herr talman! Tack för tålamodet. Jag yrkar bifall\r\ntill mitt yrkande i anslutning till min motion U509:</pre><pre>1. beträffande avbrytande av\r\nmedlemskapsförhandlingarna med EG</pre><pre>att riksdagen med anledning av motion\r\n1992/93:U509 yrkande 1 och med avslag på motion\r\n1992/93:U523 yrkande 1 som sin mening ger\r\nregeringen till känna följande.</pre><pre>Sverige bör inte ändra grundlagen så att det blir\r\nmöjligt för riksdagen att lämna ifrån sig\r\nbeslutanderätten till EG/EU. Sverige bör inte\r\nheller förhandla om medlemskap i EU. Däremot\r\nbör Sverige fortsätta samarbetet med EG för att\r\nfinna samarbetsformer, som inte innebär att\r\nSverige ger upp sin rätt att självständigt besluta i\r\nalla egna angelägenheter.</pre><pre>Anf. 65  TREDJE VICE TALMANNEN:</pre><pre>Meningsyttringar från åhörarläktaren är inte\r\ntillåtna.</pre><pre>Anf. 66  CARL B HAMILTON (fp):</pre><pre>Herr talman! Europa står inför ett antal mycket\r\nallvarliga problem: hög arbetslöshet, inbördeskrig i\r\nJugoslavien, de gränslösa miljöproblemen och inte\r\nminst hur man skall säkerställa demokrati och\r\nframsteg i Östeuropa.</pre><pre>Vad Europa lider av är inte att det är för mycket\r\nsamarbete mellan Europas folk och länder. Vad\r\nEuropa lider av är att det är för litet samarbete.\r\nDetta tror jag är det grundläggande motivet till att\r\nSverige bör delta i den europeiska gemenskapen\r\noch den europeiska unionen.</pre><pre>Hans Lindqvist, som är en av de två ordförandena\r\ni Nej till EG, har sagt: ''Tiden är nej-sidans värsta\r\nfiende.'' Detta tror jag är en riktig insikt och ett\r\nriktigt konstaterande. Allteftersom tiden går och\r\ndiskussionen fördjupas och lämnar det mer\r\nslagordsmässiga planet kommer allt fler människor\r\natt bättre förstå vilka möjligheter samarbetet i\r\nEuropa erbjuder. Inte minst kommer kraven på att\r\nNej till EG skall ange sina alternativ att ställas med\r\nallt större kraft.</pre><pre>Man kan säga att vår valsituation i Sverige är\r\nrelativt enkel. Vi har att ta ställning till det\r\neuropeiska samarbetet så som det har gestaltat sig\r\nfram till denna tidpunkt. Sedan skall vi delta i den\r\nstörre frågan om hur Europas framtid skall\r\nutvecklas. Det är två olika frågor.</pre><pre>Jag tänkte beröra några av de spörsmål som har\r\ntagits upp i debatten. Det militära försvaret har\r\nnågra varit inne på. Det är väldigt viktigt att vi, i\r\nstället för att rabbla upp ett antal paragrafer,\r\nförsöker konstatera varifrån hoten mot Europas\r\nsäkerhet kommer. De kommer inte från Asien, inte\r\nfrån Afrika eller Latinamerika. De kommer, som\r\nde alltid gjort i Europas historia, från Europas inre.\r\nVi hotas inte utifrån, vi hotar inte andra, men vi\r\nhotas av oss själva. Första världskriget och andra\r\nvärldskriget var dessutom krig som startade i\r\nEuropa och transporterades till resten av världen.\r\nJag säger som någon sade tidigare: Om Jugoslavien\r\nhade varit med i EG, hade inte inbördeskriget var\r\nmöjligt. Hade vi haft EG före första världskriget,\r\nhade kanske 60--80 miljoner människor i Europa\r\növerlevt de två världskrigen.</pre><pre>Detta är alltså det grundläggande motivet.\r\nÅterigen: Hoten kommer inte utifrån. Vi européer\r\nhotar inte andra, som det ser ut i dag.</pre><pre>Det är också väldigt viktigt, för att få perspektiv på\r\ndet hela, att erinra om att de länder som för bara\r\ndrygt 50 år sedan diskuterade hur man mest\r\neffektivt kunde förgöra varandra är samma länder\r\nsom i dag diskuterar hur de skall skapa en\r\ngemensam valuta och eventuellt ett gemensamt\r\nmynt. Det är ett oerhört framsteg i Europas\r\nhistoria.</pre><pre>Apropå den gemensamma valutan sade Birgitta\r\nHambraeus att länderna inte har rätt att föra egen\r\nekonomisk politik. Det är riktigt. Man strävar efter\r\nen gemensam penningpolitik och en koordinering\r\nav finanspolitiken. Men det avgörande är att\r\nländerna får använda sina statsfinanser, sin budget\r\noch sitt inrikes väsende hur de själva vill, men de\r\nfår inte driva sin ekonomiska politik så att den blir\r\nen börda för omgivningen. De får t.ex. inte\r\ngenomföra konkurrensdevalveringar. Det är fråga\r\nom solidaritet i den ekonomiska politiken. Detta är\r\ntyvärr ganska okänt.</pre><pre>Vad som har varit vårt problem är att vi lever i en\r\nvärld som präglas av instabilitet, inte minst på det\r\nekonomiska området. Alternativet är inte något\r\nslags fullständig självständighet utan i praktiken ett\r\nberoende av den tyska ekonomiska politiken i\r\nallmänhet och den tyska penningpolitiken i\r\nsynnerhet. Detta är den situation som vi befinner\r\noss i nu.</pre><pre>Bengt Hurtig nämnde artikeln i Svenska Dagbladet\r\nom minskat inflytande för små nationer inom EG.\r\nDå är det väldigt viktigt att erinra om att vi nu\r\nförhandlar på Romfördragets och\r\nMaastrichtfördragets grund. Om det skulle ske\r\nnågon förändring i de små staternas ställning, kan\r\ndet inte ske förrän vi är fullvärdiga medlemmar\r\neller om vi skulle rösta nej eller om vi skulle få ett\r\nnej-resultat i folkomröstningen. Då har vi\r\nnaturligtvis inget inflytande alls. Under resans gång\r\nkan ingenting ske som förändrar de små staternas\r\nställning. När vi är medlemmar har vi vetorätt att\r\ningripa mot en försämring av de små staternas\r\nställning, precis som de andra små länderna\r\nkommer att ha. Denna fråga diskuterade för övrigt\r\nDinkelspiel i sitt anförande angående den svenska\r\nrösträtten och svenska språkets ställning.</pre><pre>Alternativet, som det har framställts här, är att det\r\nskulle finnas något slags fullständig självständighet\r\nför Sverige utanför EG och att vi skulle få en\r\nfullständig frihet att råda över oss själva. Det är en\r\nillusion. Så har det aldrig varit. Det är det i än\r\nmindre grad i dag. De avgörande besluten i detta\r\navseende, framför allt på det ekonomiska området,\r\nfattades för mer än 100 år sedan, då Sverige blev\r\nen exportledd ekonomi med en stark exportsektor.\r\nPolitiskt har vi naturligtvis tidigare varit djupt\r\nintegrerade med det övriga Europa, från 30-åriga\r\nkriget och framåt.</pre><pre>Vi har alltså en situation där vi på det ekonomiska\r\noch politiska området är beroende av vår omvärld --\r\ndetta beroende är ömsesidigt. Den fulla\r\nsjälvständigheten finns inte.</pre><pre>Något som särskilt stöter mig i denna debatt -- detta\r\ngäller framför allt Bengt Hurtig och en hel del\r\ncenterpartister -- är när man som gammal\r\nfrihandelsföreträdare får höra denna hycklande\r\ninställning vad beträffar handeln med\r\nStillahavsasien och u-länderna, som Birgitta\r\nHambraeus var inne på. Vilka partier var det som\r\nröstade emot avskaffandet av restriktionerna på\r\nsvensk tekoexport? Jo, det var Miljöpartiet och\r\nVänsterpartiet. År efter år gick man emot detta.\r\nDet fanns ett starkt motstånd också inom\r\nCenterpartiet.</pre><pre>Nu har dessa personer helt vänt kappan efter\r\nvinden och framställer sig själva som stora\r\nanhängare av frihandel. Kom inte med det tricket!\r\nNi har ingen trovärdighet i frihandelssammanhang.\r\nNi har ingen trovärdighet i fråga om att hjälpa u-\r\nländerna till en bättre ekonomisk utveckling genom\r\natt öppna Sveriges gränser. Det är vämjeligt att\r\nhöra er!</pre><pre></pre><pre>Euratom är ett lysande exempel på Birgitta\r\nHambraeus inställning att i debatten inte försöka\r\nklara ut och ta till sig hur det ligger till, i detta fall\r\nhur avtalet tillämpas generellt i EG och i de olika\r\nmedlemsländerna. Det är utrett och beskrivet, men\r\nBirgitta Hambraeus ger en beskrivning som inte\r\növerensstämmer med sanningen. Det är tecken på\r\nhennes brist på vilja att föra en saklig debatt i EG-\r\nfrågan.</pre><pre>Vad gäller frågan om Canada och USA är den stora\r\nskillnaden att vi i Europa har ett säkerhetspolitiskt\r\nproblem. Vi har i hundratals år som ett resultat av\r\nden etniska och språkliga förbistringen i Europa\r\nkonflikter och revirstrider, som man nu med EG\r\nsom viktigaste instrument försöker komma till rätta\r\nmed. Vi har dessutom arbetslöshetsproblem och de\r\ngränslösa miljöproblemen samt uppgiften att ta\r\nhand om Östeuropa och det eventuellt nya\r\nJugoslavien. Det finns ingen likhet och parallellitet\r\nmellan relationerna Canada--USA och de mycket\r\nsvåra och annorlunda problem som vi har i Europa.</pre><pre>Jag håller vidare med om det som Håkan Holmberg\r\nsade. Även om kanske de ekonomiska argumenten\r\ninte vore så starka, skulle jag i likhet med honom\r\noch med dessa övergripande motiv vara för ett\r\neuropeiskt samarbete.</pre><pre>Låt mig delvis som replik på vad Mats Hellström\r\nsade också tala något om de ekonomiska\r\nkonsekvenserna och relatera en finsk utredning,\r\ngjord av ett utredningsinstitut som heter ETLA.\r\nMan har där försökt att kvantifiera hur stora de\r\nekonomiska framstegen skulle bli eller, för att vara\r\nlitet mera precis, hur stor höjningen av\r\nkonsumtionsnivån skulle bli, om Finland går med i\r\nEG jämfört med om Finland omfattas av EES-\r\navtalet.</pre><pre>Man kommer fram till en ökning med 5,5 % av\r\nBNP per år. Man skulle få en engångshöjning som\r\nutspridd över ett antal år skulle motsvara 5,5 %. Är\r\ndetta mycket eller litet? Översatt till svenska\r\nförhållanden skulle det ge ungefär 80 miljarder\r\nkronor högre BNP per år. Med den uppgiften är\r\nBengt Hurtigs funderingar om 22 miljarder i\r\nmedlemsavgift i viss mån bemötta.</pre><pre>Jag vill dock inte binda mig alltför fast vid summan\r\n80 miljarder för den finska undersökningens\r\nresultat översatt till svenska förhållanden. Det blir\r\nmer för Finland på jordbruksområdet och mer för\r\noss genom EMU. Men uppgiften antyder ändå\r\nnågot om storleksordningen av den statiska\r\nvinsten.</pre><pre>Särskilt för oss i Sverige tillkommer de dynamiska\r\nvinsterna av att vi bibehåller vår förmåga att\r\nattrahera investeringar, både svenska företags\r\nfortsatta investeringar i Sverige och utländska\r\nföretags investeringar här.</pre><pre>Att jag tar upp det förhållandet att den ekonomiska\r\nbasen blir större beror delvis på att det är det\r\nviktigaste argumentet mot dem som är oroliga för\r\nsvensk välfärd, vare sig den är privat eller offentligt\r\norganiserad.</pre><pre>Inom t.ex. handikapprörelsen, där det förs en\r\nganska stor diskussion om konsekvenserna av ett\r\nsvenskt EG-medlemskap, tar man upp frågan att\r\ndet finns ett direktiv inom EG om handikappade på\r\narbetsmarknaden. Det är bra att det direktivet\r\nfinns, men det avgörande i denna fråga, liksom i\r\nandra frågor som rör välfärden och sociala\r\nförmåner, är att det finns en stark ekonomisk bas,\r\nsom kan bära upp välfärdssystemen, som t.ex. -- låt\r\nmig uttrycka det så -- kan bära upp en folkpartistisk\r\nhandikappolitik. Utan denna bas hjälper det inte\r\nhur fina regler och lagar som vi har. Den är\r\navgörande, och det är därför som jag vill fästa\r\nuppmärksamheten vid den finska\r\nkonsekvensutredningen.</pre><pre>Till nej-sidan måste också den avgörande frågan\r\nställas vilket som är alternativet. Det har vi ännu\r\ninte fått höra. Hänvisningen till Canada har jag\r\nredan avvisat. De svar som man får är dimridåer.\r\nEtt odefinierat ''Europas förenta regioner'',\r\nNordiska rådet, ESK, Europarådet eller andra i\r\noch för sig utmärkta organisationer är inte några\r\nrealistiska alternativ för Sverige.</pre><pre>Var och en kan drömma om att någon annan\r\norganisation skulle ha vuxit sig stark i Europa, men\r\nnu är det EG som har kommit dit. EG är den i\r\nsärklass mest framgångsrika och kraftfulla\r\nsamarbetsorganisation som finns i Europa. Det\r\nfinns inget alternativ. Det gäller åtminstone om\r\nman inte eftersträvar en politik för att ta oss ut ur\r\ndet internationella beroendet. Det skulle t.ex.\r\ninnebära att Sverige gav upp ambitionen att vara en\r\nledande exportnation. Vi skulle till ett högt pris,\r\nbl.a. i form av ett kraftigt minskat välstånd, välja\r\natt sluta oss inom oss själva. Det är den visionen\r\nsom styr en hel del av de mest aktiva EG-\r\nmotståndarna.</pre><pre>Per Gahrton har t.ex. i en bok med gillande\r\nbeskrivit målet om ett ''Alternativ -- Norden''. Han\r\nskriver där att han syftar på ett samhälle ''där\r\nlokalsamhället är en grundläggande\r\nförsörjningsenhet, alla har minilön, privatbilismen\r\nhar ersatts av hyrbilskollektiv, men den\r\nelektroniska revolutionens fördelar också har\r\ntillvaratagits''. Han deklarerar att ''en\r\nsjälvtillitsmodell i Norden i samarbete med U-\r\nländer är möjlig och skulle ge ett samhälle med hög\r\nsocial, kulturell och ekologisk välfärd, men lägre\r\nmateriellt välstånd än världsmarknadsmodellen'' --\r\ndet är tydligen den svenska modellen.</pre><pre>Jag tror att Per Gahrton skulle ha svårt att ge\r\nexempel på något land som har sänkt sitt materiella\r\nvälstånd kraftigt och samtidigt ökat, eller ens\r\nkunnat bibehålla, den sociala, kulturella och\r\nekologiska välfärden.</pre><pre>Motståndarna till EG appellerar ofta till en\r\nnationalistiskt färgad konservatism -- att allt skall\r\nbli vid det gamla om vi står utanför EG. I själva\r\nverket innebär deras vision av Sverige långt större\r\nförändringar än om vi går med i EG. Ett samhälle\r\nsom sluter sig inom sig självt, bort från\r\nvärldsmarknaden, och därmed bort från välståndet.</pre><pre>Jag tycker att det är värt att peka på de\r\nundersökningar som har gjorts i EG om hur\r\nmänniskorna i EG, EG-medborgarna, ser på oss\r\noch på ett svenskt medlemskap. Vi är de mest\r\nomtyckta såsom kommande nya medlemmar. Jag\r\ntycker att vi skall ta vara på det.</pre><pre>Det är också värt att understryka att vi inte kommer\r\nmed mössan i handen till EG. Vi har krav, men\r\nockså något att bidra med.</pre><pre>Avslutningsvis tror jag som liberal att det är viktigt\r\natt än en gång poängtera att samarbete har ett\r\nvärde i sig. Europa lider inte av för mycket\r\nsamarbete utan av för litet samarbete.</pre><pre>Anf. 67  BENGT HURTIG (v) replik:</pre><pre>Herr talman! Carl B Hamilton sade att hoten mot\r\nEuropa inte fanns i omvärlden. Jag tycker att det\r\nlåter bra. Jag har till olika företrädare på rätt hög\r\nnivå inom EG ställt frågan varför man behöver den\r\nmilitära dimensionen. Från dem får man svaren att\r\nhoten kommer från Afrika, från Mellanöstern och\r\nkanske också från Östeuropa. De har alltså en\r\nannan syn på detta än Carl B Hamilton. Man\r\nhänvisar till Saddam Hussein, till Khadafi, till\r\nAssad i Syrien osv.</pre><pre>I en intervju i fjol sommar fick generalsekreteraren\r\nvan Eekelen i VEU frågan vad som är VEU:s\r\nområde för ingripande. Han sade att det var hela\r\nvärlden. Det kunde gälla ingripanden i\r\nMellanöstern för att skydda oljeleveranser osv. Det\r\när bara att konstatera att det är en annan attityd än\r\nden som Carl B Hamilton har.</pre><pre>Anf. 68  BIRGITTA HAMBRAEUS (c)\r\nreplik:</pre><pre>Herr talman! Det borde nu stå klart att allt tal om\r\natt vi som inte vill gå med i den europeiska unionen\r\ninte har något alternativ är rent nys. De som inte\r\nhar något alternativ är ja-sägarna. Ert enda förslag\r\när att Sverige skall ge upp suveräniteten och gå in i\r\nen union.</pre><pre>Vi anser att Sverige skall behålla sin suveränitet,\r\noch därmed har vi alla andra möjligheter öppna.\r\nDet är många olika åsikter om vad som är den\r\nviktiga eller riktiga utvecklingen för Sverige. Så\r\nskall det vara i en demokrati. Men bibehåller vi vår\r\nsuveränitet har vi många möjligheter. Att säga att\r\nvi plötsligt blir isolerade när vi har ett så intensivt\r\nsamarbete är helt enkelt inte trovärdigt. Byt\r\nargumentering! Det här håller inte längre. Det är ni\r\nsom inte har alternativ.</pre><pre>Jag vill på en annan punkt ge Carl B Hamilton rätt.\r\nJag hör faktiskt till dem som tror att EG:s idé var\r\nmycket epokgörande och viktig för att bryta den\r\nfruktansvärda fiendskapen mellan Tyskland och\r\nFrankrike och kanske också England. Man började\r\nhandla med varandra i stället för att slåss, och det\r\nvar utomordentligt bra.</pre><pre>Men, Carl B Hamilton, också vi i Norden har slagits\r\nmed varandra. Danmark, Norge, Finland och\r\nSverige har varit i krig på olika sätt.</pre><pre>Vi har bestämt oss för att sluta slåss. Ända sedan\r\nbörjan av 1800-talet är Norden en fredszon, där\r\nländerna verkligen inte är aggressiva mot någon.\r\nMenar Carl B Hamilton att vi måste gå med i\r\nEuropeiska unionen för att det inte skall bli krig i\r\nEuropa? Det finns ingen logik i det.</pre><pre>Det skulle innebära solidaritet att vi hade en\r\ngemensam ekonomisk politik, säger Carl B\r\nHamilton. Men vem är man solidarisk med? Är\r\nman solidarisk med de arbetslösa eller med några\r\nkonstiga, nyliberala idéer om att\r\ninflationsbekämpning är det främsta målet, även\r\nnär det inte finns någon inflation?</pre><pre>På 1930-talet kunde Sverige, bland en del andra\r\nländer, hitta en ny ekonomisk politik som hjälpte\r\noss ur krisen. Jag vill inte alls påstå att det är samma\r\nmetod som behövs nu. Men om vi går med i en\r\neuropeisk union binds vi av att samordna hela vår\r\nekonomiska politik i stället för att hitta de nya\r\nlösningarna. Jag anser att det är direkt skadligt för\r\noss.</pre><pre>Jag tror att Carl B Hamilton skall ta kontakt med\r\nStatens kärnkraftsinspektion innan han uttrycker\r\nsig så tvärsäkert om Euratom. Det jag har sagt är\r\ninte fel. Jag har mycket goda källor för mitt\r\npåstående att Euratom kommer att äga\r\nuranmalmen i Sverige. Bara det är ganska viktigt\r\natt påpeka, och det är inte särsklit känt.</pre><pre>På kontinenten är man mindre fixerad vid\r\nkärnkraften än vi är i Sverige. Detta är ett\r\nkomplicerat skeende. Att gå med i Euratom, som\r\nskall främja kärnkraften, anser jag vara mycket\r\nolämpligt.</pre><pre>Anf. 69  CARL B HAMILTON (fp) replik:</pre><pre>Herr talman! Birgitta Hambraeus tar upp\r\nbegreppet suveränitet och frammanar en bild av att\r\nvi skulle vara något slags fritt svävande atom. I\r\nsjälva verket har vi under hela vår historia haft\r\nbegränsningar av suveräniteten, politiskt och\r\nekonomiskt. Det är uppenbart i dagens läge att det\r\när skillnad på formell och reell suveränitet.</pre><pre>Suveräniteten är ingenting som man låste in i ett\r\nkassaskåp på Gustav Vasas tid och sedan har inlåst\r\ndär för evärdlig tid. Det är någonting som man\r\nförhandlar om tid efter annan, för att öka Sveriges\r\ninflytande över sitt eget öde. Det är det vi gör när\r\nvi går med i Europeiska gemenskapen och\r\nEuropeiska unionen. Vi ökar vår suveränitet. Vi\r\nkan påverka beslut som ändå träffar oss.</pre><pre>Det är så uppenbart att vi i fråga om ekonomisk\r\npolitik i dag är ensidigt beroende av utvecklingen i\r\nframför allt Tyskland. Om vi går med i den\r\neuropeiska gemensamma banken och kan vara med\r\noch påverka den europeiska finanspolitiken i större\r\nutsträckning, ökar vi vårt eget inflytande över våra\r\nekonomiska möjligheter. Det försöker vi ju göra i\r\nalla andra sammanhang.</pre><pre>De andra länderna lägger sig inte i vår finanspolitik\r\nannat än i det avseendet att vi inte får skaffa oss\r\nstora budgetunderskott. Jag kan inte se att det är\r\nnågot självändamål, dvs. att försöka driva upp stora\r\nbudgetunderskott i Sverige och andra länder.\r\nDäremot lägger de sig inte i hur vi använder vår\r\nbudget, om vi spenderar pengarna på daghem,\r\nstridsvagnar, jordbruksstöd eller vad det nu är.</pre><pre>Det mest stötande i Birgitta Hambraeus anförande\r\när att hon tycker att de andra européerna skall klara\r\nav det själva om det är oro, ofred, krig och konflikt\r\ni Europa. Vi har inget ansvar för Europas fred och\r\nsäkerhet. Vi i Norden skall hålla oss för oss själva.\r\nLåt mödrarna på andra håll i Europa skicka sina\r\nsöner ut i krig och konflikter. Men vi här i Norden,\r\nvi tar inget ansvar för andra. Här sitter man bara\r\noch tittar in i sin egen navel. Det är ett osolidariskt,\r\ndjupt stötande resonemang. Det är dessutom inte i\r\nvårt egenintresse, om vi nu skall lämna det\r\naltruistiska.</pre><pre>För oss är det avgörande att Ryssland utvecklas till\r\nen stabil ekonomi och demokrati. Det är avgörande\r\nför Sveriges och Nordens säkerhet. Det kan vi\r\nfrämja enklare, bättre och effektivare som medlem\r\ni den europeiska gemenskapen och den europeiska\r\nunionen och andra europeiska organisationer. Att\r\nåstadkomma att vi i Västeuropa på olika sätt drar\r\nin Ryssland och gör Ryssland mera likt oss själva,\r\nmarknadsekonomiskt, demokratiskt osv., är i vårt\r\negenintresse. Det är i vårt säkerhetspolitiska\r\nintresse.</pre><pre>Ta reda på hur Euratom-fördraget tillämpas i de\r\nolika medlemsländerna när det gäller ägandet av\r\nuranmalmen, Birgitta Hambraeus! Om Birgitta\r\nHambraeus gör det, så får hon veta att det tillämpas\r\npå ett helt annat sätt. Det är uppenbart att hon inte\r\nhar gjort det, och det är därför jag beskyller henne\r\nför osaklighet i debatten.</pre><pre>Anf. 70  BIRGITTA HAMBRAEUS (c)\r\nreplik:</pre><pre>Herr talman! Jag vet att Euratom-fördraget inte\r\ntillämpas. Men det finns där. Man har försökt ändra\r\ndet, men man har inte lyckats. Vi skriver under på\r\ndet. Skulle det mot förmodan bli ont om uran\r\nframöver, kanske fördraget börjar tillämpas.\r\nDomstolar brukar vilja tillämpa de grundlagar som\r\nEG har.</pre><pre>Jag anser inte att vi skall skicka ut våra söner att\r\nslåss i främmande länder. Sverige har inte gjort det\r\nsedan början av 1800-talet. Vi har kunnat arbeta för\r\nfred med helt andra metoder. Det är fruktansvärt\r\ntragiskt att vi nu skall börja tro att man kan lösa\r\nkonflikter med krig. Men, Carl B Hamilton,\r\nländerna inom EG slåss inte med varandra. Vi\r\nbehöver inte gå in för att hindra dem från att slåss.\r\nDet är en bisarr idé.</pre><pre>Vi skall självfallet fortsätta att samarbeta för en\r\nutveckling österut, tillsammans med EG. Jag är för\r\nett samarbete med EG, utan att vi är tvingade att\r\nprecis lyda EG:s modeller.</pre><pre>Det är märkligt att Carl B Hamilton svävar så på\r\nmålet vad gäller suveräniteten. Ett lands\r\nsuveränitet innebär att folket har rätt att via sina\r\nvalda ombud besluta om alla lagar, skatter osv. som\r\nskall gälla i landet. Vi har rätt att besluta om allt\r\nsom gäller i Sverige. Alla vet att Sverige är ett öppet\r\noch internationellt inriktat land -- det har jag\r\npåpekat många gånger. Självfallet kommer vi att\r\nanpassa oss helt frivilligt. Vi säger: Om vi skulle\r\nbehålla den här lagen innebär det nackdelar, alltså\r\nändrar vi den. Vi har fortfarande suveräniteten\r\nkvar i vårt land. Det svenska folket har i allmänna\r\nval möjlighet att påverka lagarna genom att avsätta\r\nriksdagsmän de inte vill ha och byta regeringar. Det\r\nkommer att bli ganska meningslöst framöver, när\r\ndet bara är via några få toppolitiker som vi har\r\nmöjlighet att besluta om de lagar och regler som\r\nskall gälla i landet.</pre><pre>Tyskland skulle vara det land som vi är helt\r\nberoende av nu för vår ekonomi. Jag undrar om\r\ninte Carl B Hamilton är litet efter sin tid. Är det\r\ninte så att Tyskland nu har en enorm kris och inte\r\nlängre kan vara den väldiga motorn nere på\r\nkontinenten? Vi knöt ju vår valuta till ecun då\r\nTyskland var dominerande. Var det inte det som\r\nskapade hela turbulensen och tron att vi skulle\r\ndevalvera, och därmed marknadens kast fram och\r\ntillbaka? I och med att vi nu har låtit marknaden\r\nbedöma hur mycket den svenska kronan är värd har\r\nhela turbulensen försvunnit. Vi är inte längre\r\npressade av marknaden. Marknaden styr inte\r\nlängre den svenska staten och regeringen.</pre><pre>Denna frihet är värd så oerhört mycket mer än vad\r\nvi eventuellt kan uppnå i ökat inflytande. Låt oss\r\nbehålla vår frihet!</pre><pre>Anf. 71  CARL B HAMILTON (fp) replik:</pre><pre>Herr talman! Vi skall förvisso behålla och även\r\nutvidga vår frihet. Jag förstår att Birgitta\r\nHambraeus är emot att en svensk FN-trupp sänds\r\ntill Bosnien, för där kan den ju råka illa ut i sitt\r\nförsvar av humanitet och mänskliga rättigheter. Jag\r\ntycker att det är bra att man rekryterar frivilliga att\r\nskicka till Bosnien i och med ett svenskt\r\nriksdagsbeslut.</pre><pre>Birgitta Hambraeus definierar suveränitet som\r\nrätten att fatta beslut. Vi har rätt att fatta beslut här\r\ni riksdagen t.ex. om att svavelnedsläppen i Sverige\r\nskall minskas, men det har inte någon större effekt.\r\nSvavlet släpps ut på andra ställen, utanför våra\r\ngränser. Vår suveränitet ökar i det fallet om vi kan\r\npåverka dem som har skorstenarna som släpper ut\r\ndet svavel som sedan blåser in över Sveriges\r\ngränser. Det är ingen suveränitet i verkligheten, att\r\nha rätt att i Sverige tala om att vi skall minska\r\nsvavelutsläppen. Däremot har det en\r\nsuveränitetsökande effekt att kunna påverka dem\r\nsom släpper ut svavel.</pre><pre>Tyskland är viktigt ekonomiskt. Vi kan inte\r\npåverka tysk ekonomisk politik eller penningpolitik\r\ni dag. Poängen med att gå med i EG är i detta\r\navseende att vi kan få ett visst inflytande\r\ntillsammans med de andra länderna runt omkring\r\nTyskland, och påverka Tyskland att driva en för\r\nhela Europa mera förmånlig ekonomisk politik och\r\npenningpolitik.</pre><pre>Anf. 72  YLVA ANNERSTEDT (fp):</pre><pre>Herr talman! I betänkandet behandlas ett antal\r\nmotioner från Folkpartiet liberalerna, där våra\r\nprioriteringar för Sveriges framtida arbete i den\r\neuropeiska unionen läggs fram. Utskottets\r\nskrivning visar tillsammans med de pågående\r\nförhandlingarna att de kraven i stort sett har blivit\r\ntillgodosedda.</pre><pre>Jag skulle vilja ta upp tre viktiga områden som för\r\noss utgör de viktigaste skälen till ett svenskt EG-\r\nmedlemskap. Det gäller freden och demokratin,\r\nmöjligheten att lösa gränsöverskridande problem\r\noch möjligheterna till ekonomisk utveckling.</pre><pre>Debatten i Sverige har en tendens att nedvärdera\r\neller ringakta fredsmotivet i det europeiska\r\nsamarbetet inom gemenskapen. Jag tror att Sverige\r\ngör klokt i att erkänna att den här komponenten är\r\ngrunden -- den oerhört viktiga förutsättningen för\r\nEG-samarbetet. När väl försörjningsfrågorna, dvs.\r\nfrågorna om hur man skall ge folk mat och husrum\r\ni ett krigshärjat Europa, är lösta är det naturligt att\r\ngå vidare i det politiska samarbetet.</pre><pre>Med fredssträvandena som grund ser man också det\r\ntydliga målet för det mycket omfattande kulturella\r\nsamarbetet och för alla de språk- och\r\nutbytesprogram som EG lägger så stor vikt vid.\r\nDen dynamiska utveckling som nu sker i de gamla\r\nkommuniststaterna i Öst- och Centraleuropa skulle\r\nknappast vara möjlig utan den massiva kunskaps-\r\noch medelsöverföring som sker från EG.\r\nGemenskapen är den utan jämförelse största\r\nbidragsgivaren till Östeuropa och därmed också\r\nden viktigaste garanten för den demokratiska\r\nutvecklingens framgång.</pre><pre>Det finns de -- Birgitta Hambraeus hör till dem --\r\nsom ofta påstår att EG är en odemokratisk\r\norganisation. Ingenting kan vara mer felaktigt.\r\nDemokratin ser annorlunda ut än vår -- ja visst.\r\nDen kan hos oss uppfattas som ofullkomlig i vissa\r\navseenden -- ja då. Men den är visst inte\r\nodemokratisk. EG-består ju av en frivillig\r\nsammanslutning av demokratier som tillsammans\r\nförsöker lösa de gränsöverskridande problem som\r\nvarje stat för sig inte klarar av.</pre><pre>Ministerrådet består av representanter för\r\ndemokratiskt valda regeringar. Det finns ett\r\ndirektvalt parlament med vissa, men dock\r\nbegränsade, befogenheter. De små nationernas\r\nintressen bevakas genom regler som hindrar de\r\nstora att ständigt få sin vilja fram. Inte förrän\r\ndiktaturerna i Spanien, Portugal och Grekland\r\nhade fallit kom det i fråga att dessa länder skulle få\r\nbli medlemmar i den europeiska gemenskapen.\r\nDemokratin lever och är också den ett fundament i\r\ndet europeiska samarbetet.</pre><pre>Det finns framför allt tre stora gränsöverskridande\r\nproblem, nämligen miljön, den internationella\r\nbrottsligheten och de stora flyktingströmmarna.\r\nEndast om vi kan vara med och påverka\r\nmiljödiskussionen i de beslutande organen kan vi\r\nförbättra miljön också i Sverige. Det spelar ingen\r\nroll hur många miljoner miljökronor vi satsar inom\r\nvåra egna gränser om inte länderna söder, öster och\r\nnorr om oss ändrar sina handlingsmönster, om vi\r\ninte beslutar om gemensamma regler för hantering\r\nav kemiska substanser och om vi inte gör\r\ngemensamma ansträngningar att skydda luft och\r\nvatten.</pre><pre>Andra viktiga frågor som bara kan lösas med\r\ngemensamma beslut är kampen mot den\r\ninternationella brottsligheten och de\r\ngenomgripande problemen med asylsökande och\r\nfattiga migranter.</pre><pre>Så vill jag tala om den ekonomiska utvecklingen.\r\nDet är alldeles uppenbart att ekonomin är så\r\ninternationaliserad att enskilda länder har mycket\r\nsvårt att klara sin ekonomi utan gemensamma\r\nregler och ett mycket nära samarbete. Då räcker\r\ndet inte med att man ansluter sig i efterhand. Om vi\r\nvill påverka reglernas utformning och vara en aktiv\r\nintegrerad del av samarbetet är medlemskapet en\r\nförutsättning. Bara så skapar vi möjlighet att\r\nförbättra den svenska ekonomiska utvecklingen,\r\noch bara så skapar vi flera jobb och säkrar därmed\r\nockså vår välfärd. Som Carl B Hamilton påpekade\r\när en stabil ekonomi den enda förutsättningen för\r\noss att behålla och utveckla den sociala välfärd som\r\nvi skattar så högt oavsett vilket parti vi tillhör.</pre><pre>De som i denna debatt har hävdat att vi genom ett\r\nmedlemskap avstår vår suveränitet -- Birgitta\r\nHambraeus var ju väldigt tydlig på den punkten --\r\nhar fullständigt missuppfattat hur verkligheten ser\r\nut och vad EG-samarbetet går ut på. Tvärtom har\r\nEG varit ett sätt för flera medlemsstater att rädda\r\nsin suveränitet. Speciellt för de små nationerna har\r\nEG varit förutsättningen för att inte bli alldeles\r\nmarginaliserade och förlora sin suveränitet. Det\r\ngäller för Sverige också. På de områden där\r\ninternationaliseringen gjort att vi inte kan\r\nbestämma själva, där vi redan har förlorat vår\r\nsuveränitet -- ekonomin, miljöfrågorna och den\r\ninternationella brottsligheten -- kan vi genom ett\r\nmedlemskap återerövra vår beslutskraft, och då för\r\nett mycket större område.</pre><pre>Ett EG-medlemskap ger alltså Sverige oerhörda\r\nframtidsmöjligheter både att återerövra förlorad\r\nsuveränitet och att aktivt medverka till att stärka\r\ndemokratins utveckling och till att lösa\r\nmiljöproblemet i Europa.</pre><pre>Herr talman! Jag yrkar bifall till hemställan i\r\nutrikesutskottets betänkande nr 20.</pre><pre>Anf. 73  FANNY RIZELL (kds):</pre><pre>Herr talman! Det har i dag förts fram många\r\nargument för ett medlemskap i den europeiska\r\ngemenskapen, och jag vill starkt understryka det\r\nsom jag tycker är det allra viktigaste: gemenskap\r\nför fred och frihet för Europas folk. I dag finns det\r\nkanske större förutsättningar för, men också större\r\nbehov av, gemenskap och samarbete är någonsin\r\ntidigare. Det innebär inte att vi inför ett\r\nmedlemskap inte skulle ha positioner att försvara.\r\nDet är därför förhandlingarna är så viktiga. Jag har\r\ni min motion pekat på det faktum att vår svenska\r\nalkoholpolitik bör försvaras ur folkhälsosynpunkt.\r\nDet har andra motionärer också gjort.</pre><pre>Grunden för vår svenska alkoholpolitik har länge\r\nvarit prispolitiken och export- och\r\nimportmonopolet. Flera undersökningar har visat\r\natt ett högre pris på alkoholvaror minskar\r\nkonsumtionen. En 10-procentig prisökning ger\r\nungefär 7 % mindre konsumtion.</pre><pre>Effekterna av den strängare attityden i svensk\r\nalkoholpolitik kan man se i en jämförelse med EG-\r\nländer. Om Sverige anpassar alkoholpriserna till\r\nEG:s medelnivå leder det enligt socialmedicinaren\r\nSven Andreasson på Huddinge sjukhus till minst\r\n3 000 fler döda om året i alkoholrelaterade\r\nsjukdomar. Kostnaderna för det ökade behovet av\r\nvård skulle ligga i storleksordningen 3--5 miljarder\r\nkronor per år, hävdar han. Samhällets totala\r\nalkoholrelaterade kostnader skulle öka med 20--30\r\nmiljarder kronor. Även om den svenska\r\nalkoholpolitiken inte i första hand är en ekonomisk\r\nfråga är de ekonomiska realiteterna inte\r\nförsumbara.</pre><pre>Både EG-motståndare och de som är positiva till\r\nden europeiska gemenskapen har många gånger\r\nanfört Sveriges alkoholpolitik som ett exempel i\r\negen sak. Att anföra alkoholfrågan som ett\r\nargument för ett EG-medlemskap eller mot ett EG-\r\nmedlemskap är emellertid fel. Enligt svensk\r\nmening är nämligen alkoholmonopolet anpassat till\r\nartikel 16 i EES-avtalet, och följaktligen också till\r\nartikel 37 i Romfördraget.</pre><pre>Enligt Romfördraget och EES-avtalet är monopol\r\ntillåtna så länge de inte är diskriminerande.\r\nAlkoholmonopolen snedvrider inte konkurrensen,\r\neftersom de grundar sig på viktiga hälso- och\r\nsocialpolitiska hänsynstaganden. Inom EG finns\r\nredan nu undantag i förbudet mot diskriminering. I\r\ndag finns t.ex. tobaksmonopol i flera länder.</pre><pre>En förutsättning för att Sverige skall kunna behålla\r\nprispolitiken och alkoholmonopolen är att man nu\r\nvid de pågående förhandlingarna understryker\r\nmonopolens effekt på alkoholkonsumtionen i\r\nSverige.</pre><pre>Jag välkomnar således att den särskilda deklaration\r\ntill EES-avtalet, som innebär att Sverige kan få\r\nbehålla hittillsvarande alkoholpolitik, framhölls vid\r\ndet svenska öppningsanförandet den 1 februari i år\r\nvid medlemskapsförhandlingarna. I det\r\nutskottsbetänkande som vi nu diskuterar\r\nförutsätter utskottet att man i förhandlingarna\r\nhittar tillfredsställande lösningar ur alkoholpolitisk\r\nsynvinkel.</pre><pre>Jag yrkar därför bifall till utskottets hemställan.</pre><pre>Anf. 74  BJÖRN VON DER ESCH (m):</pre><pre>Herr talman! Under de två första timmarna i\r\ndebatten talades det nästan uteslutande om EG,\r\nEG-medlemskap, Sverige och EG, osv. Det var\r\nförst sedan Birgitta Hambraeus konkret tog upp\r\nfrågan om Maastrichtavtalet som vi kom att mer\r\nfokusera oss på EU.</pre><pre>Maastrichtavtalet, som ligger till grund för\r\nEuropeiska unionen, förbinder -- vilket vi här har\r\nhört -- medlemsstaterna till en gemensam politik på\r\nen rad områden. Den gemensamma\r\nförsvarspolitiken, som skall leda till ett gemensamt\r\nförsvar, förverkligas genom WEU, den\r\nVästeuropeiska unionen.</pre><pre>Det framhålls att WEU skall respektera\r\nmedlemsstaternas förpliktelser gentemot NATO.\r\nVarför skall man då tillskapa WEU? Tillskyndare\r\nav WEU är framför allt Frankrike, som utifrån sitt\r\nnationella synsätt alltid känt motvilja till ett av\r\nUSA dominerat NATO, och därför har man i\r\nFrankrike byggt upp ett eget kärnvapenförsvar.\r\nMot den bakgrunden ter det sig inte helt\r\nproblemfritt hur NATO och WEU skall leva sida\r\nvid sida i framtiden. Birgitta Hambraeus var inne\r\npå den frågan. Om WEU funnits i dag, vad skulle\r\nden unionen uträttat som inte NATO kan göra?\r\nSkulle den kanske intervenerat i Bosnien?</pre><pre>När det så gäller den ekonomiska och monetära\r\nunionen krävs av medlemsstaterna, för att de skall\r\nvinna inträde, att de uppfyller ett antal villkor, de\r\ns.k. konvergenskraven. Enligt dessa uppställs\r\nmycket stränga kriterier vad avser inflationstakt,\r\nräntans höjd, statsskulden och budgetunderskottet.\r\nDessa faktorer måste ligga inom vissa klart angivna\r\ngränser, annars får man inte komma med i EMU.\r\nDet är egentligen bara Luxemburg som i dag kvalar\r\nin.</pre><pre>Oavsett vad man anser om kraven återstår en\r\nväsentlig restpost som helt lämnats åt sitt öde,\r\nnämligen arbetslösheten. Ingenting sägs om vilken\r\narbetslöshet som kan tolereras -- den får bli vad den\r\nblir sedan inflationen, räntan och\r\nbudgetunderskottet har minskat. President Delors\r\nbeklagade nyligen att arbetslösheten inte fått den\r\nuppmärksamhet den kräver i Maastrichtavtalet,\r\nmen därutöver har ingenting skett. När avtalet\r\nskrevs var intresset och oron fixerad vid den då\r\nhöga inflationen och räntan. Dagens situation\r\nförutsåg ingen för två år sedan.</pre><pre>Så över till Danmark, som beviljats fyra undantag\r\nfrån Maastrichtavtalet. Det är således inte så som\r\ndet har sagts här i dag. Danmark sade ja till EU, så\r\nlångt är det rätt. Men Danmark har inte sagt ja till\r\nMaastricht. Danskarna har tvärtom begärt och fått\r\nundantag på fyra av de fem punkter som\r\nMaastrichtavtalet innehåller.</pre><pre>Därutöver har man sagt att varje nytt land som\r\ntillkommer måste acceptera Maastrichtavtalet i\r\ndess helhet. Det är lätt att förstå varför. Ty vad\r\ninnebär resultatet av Danmarks folkomröstning?\r\nJo, att man har sagt ja till EU men inte till hela\r\nMaastrichtavtalet. Det går inte ihop, eftersom\r\navtalet är liktydigt med EU, dvs. Europaunionen.\r\nMan kan inte rösta ja till högertrafik och fortsätta\r\natt köra bussar och lastbilar till vänster.</pre><pre>Hur hållbara är de garantier Danmark fått? Det\r\nfundament som EG-samarbetet bygger på är EG:s\r\nrättsordning. För dess tillämpning svarar i sista\r\nhand den mäktiga EG-domstolen i Luxemburg.\r\nDanmarks undantag skulle med all sannolikhet ha\r\nunderkänts av EG-domstolen. Man har därför gjort\r\nkonststycket att konstruera Danmarks undantag\r\nsom ett s.k. folkrättsligt avtal. Ett sådan avtal har\r\nendast den internationella domstolen i Haag rätt att\r\npröva. På så vis har man satt EG-domstolen åt\r\nsidan.</pre><pre>Skulle det vara så att detta håller -- det kommer\r\nnaturligtvis att prövas -- blir de rättsliga\r\nkonsekvenserna för EG:s framtid oöverskådliga,\r\nsåvitt jag förstår. Om Danmark kan kringgå den\r\nhittills enväldiga EG-domstolens prövning i något\r\nså fundamentalt som EU-medlemskap, genom att\r\nhävda att frågan är folkrättslig, borde nämligen\r\nvarje annat EG-land kunna göra om samma sak\r\nmed ett land i eller utanför EG.</pre><pre>Det är således en ödesfråga för både EG och\r\nDanmark om det är domstolen i Haag eller\r\ndomstolen i Luxemburg som gäller.</pre><pre>Ett beslut att ge hundratals miljoner människor\r\ngemensamt medborgarskap är visionärt om än inte\r\nnytt. Det slog väl ut i USA, där endast några seklers\r\nhistoria och ett gemensamt språk gav\r\nförutsättningarna. På andra håll har vi sett att det\r\ngått sämre.</pre><pre>Frågan är om Europa med sin mångtusenåriga\r\nhistoria och dussintals språk erbjuder samma\r\nmöjligheter som USA. Etniska och kulturella\r\nsärarter har visat sig långt mer svårhanterliga än\r\nman anat. Avsikterna må vara aldrig så goda.\r\nRealiteterna talar sitt eget språk, inte bara i\r\nJugoslavien. Det har Danmark insett.</pre><pre>Så till freden och miljön, som EU skall värna.\r\nGrönland har lämnat EG. Island torde inte söka sig\r\ndit. Har freden i Europa påverkats av detta?\r\nSannolikt inte. Norge lär inte komma med.</pre><pre>Nu räcker inte min taletid till. Men det viktiga och\r\nglädjande i dag är att vi äntligen har börjat\r\ndiskutera EU.</pre><pre>(Applåder)</pre><pre>Anf. 75  CHRISTER WINDÉN (nyd):</pre><pre>Herr talman! Detta betänkande behandlar endast\r\nett antal motioner från den allmänna motionstiden.\r\nI vår motion har vi från Ny demokrati påpekat\r\nvikten av vi inom EG bättre kan påverka och\r\ntillvarata de svenska intressena när det gäller\r\nsäkerhets- och försvarspolitiken.</pre><pre>Nu har vi inte reserverat oss till förmån för\r\nmotionen. Vi har i stället beslutat oss för att\r\navvakta resultatet av medlemsförhandlingarna.\r\nDet är resultatet av medlemsförhandlingarna som\r\nman skall ha en folkomröstning om. Vi har stort\r\nförtroende för den svenska delegationens förmåga\r\natt få fram ett ur svensk synpunkt bra resultat.</pre><pre>Det har talats ganska mycket om för och emot EG\r\noch EES i den tidigare debatten. Jag vill här göra\r\nett kort uttalande. Vi i vårt parti anser att EES-\r\navtalet är en oerhört viktig del i den fortsatta\r\nintegrationen i Europa. Men vi anser inte att det är\r\ntillräckligt. Vi är positiva till ett medlemskap i den\r\neuropeiska unionen.</pre><pre>Den europeiska unionen, såsom den framställs i\r\nMaastrichtfördraget, skrämmer oss inte. Vi anser\r\natt man i större utsträckning borde se\r\nmöjligheterna i stället för att stirra sig blind på\r\nsvårigheterna, vilket man gör från vissa håll.</pre><pre>Vi är medvetna om att det handlar om att ge och ta\r\ni alla förhandlingar. Man kan aldrig i en förhandling\r\nfå igenom 100 % av vad man har önskat. Därför\r\ngäller det att i ställe sätta utgångspositionen högt.</pre><pre>Samtidigt är det viktigt att i det här sammanhanget\r\nhålla i minnet att om vi skall ingå i en union där det\r\nfattas beslut som kommer att beröra väldigt många\r\nandra människor än oss själva, måste vi givetvis ta\r\nhänsyn till dessa människors önskemål. Det är\r\nockså en fråga som man sällan tar hänsyn till.</pre><pre>Jag skall inte förlänga den här debatten. Jag är den\r\nsiste talaren. Jag nöjer mig därför med att som\r\navslutning yrka bifall till hemställan i betänkandet.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande EES-utskottets betänkande\r\n1992/93:EU3 och utrikesutskottets betänkande\r\n1992/93:UU20.</pre><pre>EES-utskottets betänkande EU3</pre><pre>Mom. 1 (avslag på propositionen och nya\r\nförhandlingar m.m.)</pre><pre>Utskottets hemställan bifölls med 272 röster mot 8\r\nför meningsyttringen av Gudrun Schyman i\r\nmotsvarande del. 1 ledamot avstod från att rösta.</pre><pre>Hans Göran Franck (s) anmälde att han avsett att\r\navstå från att rösta men markerats vara\r\nfrånvarande.</pre><pre>Mom. 2</pre><pre>Utskottets hemställan bifölls.</pre><pre>Mom. 3 (justeringar av EES-avtalet och\r\növervakningsavtalet)</pre><pre>Detta moment innebär överlåtelse på mellanfolklig\r\norganisation av rättsskipnings- och\r\nförvaltningsuppgifter som innefattar\r\nmyndighetsutövning. För riksdagsbeslut av sådan\r\ninnebörd krävs enligt 10 kap. 5 § regeringsformen\r\natt tre fjärdedelar av de röstande förenar sig om\r\nbeslutet. Beslut skulle fattas genom rösträkning.</pre><pre>Utskottets hemställan bifölls med 273 röster mot 8\r\nför avslag, dvs. utskottets hemställan hade bifallits\r\nav minst tre fjärdedelar av de röstande. 2 ledamöter\r\navstod från att rösta.</pre><pre>Hans Göran Franck (s) anmälde att han avsett att\r\navstå från att rösta men markerats vara\r\nfrånvarande.</pre><pre>Mom. 7 (kommunala stödåtgärder m.m.)</pre><pre>Utskottets hemställan bifölls med 274 röster mot 11\r\nför meningsyttringen av Gudrun Schyman i\r\nmotsvarande del. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU20</pre><pre>Mom. 1 (avbrytande av medlemsförhandlingarna\r\nmed EG)</pre><pre>Först biträddes meningsyttringen av Bertil Måbrink\r\ni motsvarande del med 12 röster mot 3 för det av\r\nBirgitta Hambraeus under överläggningen\r\nframställda yrkandet. 271 ledamöter avstod från att\r\nrösta.</pre><pre>Härefter bifölls utskottets hemställan med 278\r\nröster mot 10 för meningsyttringen av Bertil\r\nMåbrink i motsvarande del.</pre><pre>Mom. 13 (den ekonomiska och monetära unionen)</pre><pre>Utskottets hemställan med godkännande av\r\nutskottets motivering bifölls med 162 röster mot\r\n116 för utskottets hemställan med godkännande av\r\nmotiveringen i reservation 1 av Mats Hellström\r\nm.fl. 10 ledamöter avstod från att rösta.</pre><pre>Mom. 26 (den nordiska arbetsrättsmodellen)</pre><pre>Utskottets hemställan bifölls med 162 röster mot\r\n124 för reservation 2 av Mats Hellström m.fl. 2\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick företas till avgörande vid arbetsplenum\r\nmåndagen den 7 juni.</pre><pre>8 §  Frihandelsavtal m.m. mellan EFTA-\r\nstaterna och Ungern</pre><pre>Föredrogs</pre><pre>utrikesutskottets betänkande</pre><pre>1992/93:UU24 Frihandelsavtal m.m. mellan EFTA-\r\nstaterna och Ungern (prop. 1992/93:221).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 juni.)</pre><pre>9 §  Frihandelsavtal m.m. mellan EFTA-\r\nstaterna och Bulgarien</pre><pre>Föredrogs</pre><pre>utrikesutskottets betänkande</pre><pre>1992/93:UU28 Frihandelsavtal m.m. mellan EFTA-\r\nstaterna och Bulgarien (prop. 1992/93:212).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 juni.)</pre><pre>10 §  Sveriges tillträde till Förenta nationernas\r\nkonvention mot kemiska vapen</pre><pre>Föredrogs</pre><pre>utrikesutskottets betänkande</pre><pre>1992/93:UU30 Sveriges tillträde till Förenta\r\nnationernas konvention mot kemiska vapen (prop.\r\n1992/93:181).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 juni.)</pre><pre>11 §  Handelshögskola i Riga, Lettland</pre><pre>Föredrogs</pre><pre>utrikesutskottets betänkande</pre><pre>1992/93:UU33 Handelshögskola i Riga, Lettland\r\n(prop. 1992/93:150 delvis).</pre><pre>Anf. 76  NILS T SVENSSON (s):</pre><pre>Herr talman! De baltiska staterna är i stort behov\r\nav att snabbt få till stånd en kvalitativt högtstående\r\nekonomisk utbildning. Vi socialdemokrater anser\r\natt det är riktigt att ge detta ämne hög prioritet i\r\nvårt biståndssamarbete. Jag vill poängtera detta.</pre><pre>Vad det gäller det nu aktuella projektet, så gav\r\nregeringen i juni 1992 Handelshögskolan i\r\nStockholm i uppdrag att bereda ett förslag om att\r\nupprätta en handelshögskola i Riga. Regeringen\r\nhar alltså valt att själv bereda ärendet och att vända\r\nsig till riksdagen med Handelshögskolans\r\nprojektförslag.</pre><pre>Vi har tidigare kritiserat regeringens sätt att\r\nhantera samarbetet med Baltikum och Central- och\r\nÖsteuropa. Hanteringen av detta ärende ger\r\nytterligare stöd för den kritiken.</pre><pre>Vi tycker att beredningen av det här förslaget om\r\natt upprätta en handelshögskola i Riga inte har\r\nskett på ett sätt som är förenligt med den\r\nhanteringsordning för Sveriges biståndssamarbete\r\nsom riksdag och regering lagt fast. Enligt denna\r\nordning skall de verkställande\r\nbiståndsmyndigheterna i enlighet med de riktlinjer\r\nför samarbetet som riksdag och regering angivit\r\nsjälvständigt fatta beslut om användningen av de\r\nresurser som ställs till deras förfogande.\r\nRiksdagens uppgift är således att sätta\r\növergripande prioriteringar och ange\r\nhanteringsordning, inte att ta ställning till enskilda\r\nprojekt.</pre><pre></pre><pre>Vi tycker också att projektförslaget inger\r\nbetänkligheter. Den angivna kostnaden är mycket\r\nstor, 122 miljoner kronor, vilket gör att det finns\r\nskäl att ifrågasätta om projektet uppfyller\r\ngrundläggande krav på kostnadseffektivitet och\r\nlångsiktig hållbarhet. En sådan kostnad som t.ex.\r\nutgifter för lokal- och hyreskostnader bör i första\r\nhand bäras av mottagarlandet. Det saknas också i\r\nregeringens förslag en redovisning av vilka privata\r\nresurser som Handelshögskolan har mobiliserat.</pre><pre>I förslaget finns inte redogjort för den lettiska\r\nsidans möjligheter att ta fullt institutionellt och\r\nfinansiellt ansvar för skolan inom rimlig tid. Vi har\r\ni utskottet under behandlingen av ärendet fått\r\nytterligare information om projektet, men vi finner\r\natt det i sin nuvarande utformning, där alltså\r\nRigahögskolan kommer att fungera som en gren av\r\nHandelshögskolan, huvudsakligen har karaktären\r\nav att vara givarlandsgrundat. Det här är ingen god\r\ngrund för att säkerställa projektets långsiktiga\r\nhållbarhet.</pre><pre>Svenska institutet har haft synpunkter på projektet.\r\nMan säger att det bl.a. leder till att man får göra\r\nnedprioriteringar av andra projekt i Lettland. Man\r\nhar också pekat på behovet av att engagera andra\r\nhögskolor i Rigaprojektet. Vi delar i huvudsak de\r\nsynpunkter som institutet har framfört och tycker\r\natt det mot den här bakgrunden är motiverat att\r\nutreda konsekvenserna av förslaget för det samlade\r\nsvenska stödet till Baltikum.</pre><pre>Som jag inledningsvis betonade så delar vi alltså\r\nregeringens bedömning om behovet av att\r\nprioritera utbildningsinsatser inom ramen för vårt\r\nsamarbete med Baltikum. Vi fäster också stor vikt\r\nvid att den lettiska sidan ställer sig positiv till\r\nRigaprojektet. Vi tycker emellertid att det här\r\nprojektet kräver ytterligare beredning så att ett\r\nbättre genomtänkt förslag skall komma till stånd. I\r\ndet sammanhanget bör även möjligheterna\r\nundersökas om att få en breddad finansiering,\r\neventuellt en samnordisk sådan.</pre><pre>Herr talman! Jag yrkar bifall till reservationen.</pre><pre>Anf. 77  BERTIL PERSSON (m):</pre><pre>Herr talman! Kunskapsöverföring är ett av de bästa\r\nsätten att stödja felutvecklade länder såsom de\r\nbaltiska. Vid Östersjörådet i Köpenhamn tillsattes\r\nen kommitté för en Eurofakultet i Baltikum för\r\njuridik, ekonomi och förvaltning. Riga valdes dels\r\nför sitt centrala läges skull, dels därför att Estland\r\nredan har kommit långt på egen hand i Tartu.</pre><pre>Handelshögskolan har både på egen hand och i\r\nsamverkan arbetat med förslag om en\r\nhandelshögskola i Baltikum, förlagd till Riga och\r\nöppen för studenter från alla de berörda länderna.\r\nTanken var att Handelshögskolan skall svara för\r\nverksamheten och att den så småmingom skall\r\növerföras till lettisk ledning. Förslaget har\r\növerarbetats och bantats. Nu torde det vara både\r\nändamålsenligt och välkommet.</pre><pre>Jag tycker att det är ett bra och genomtänkt sätt för\r\natt underlätta övergången till marknadsekonomi i\r\nBaltikum. Handelhögskolan har de största\r\nresurserna i Sverige för att klara den här\r\nverksamhetens uppbyggnad.</pre><pre>Socialdemokraterna har i sin reservation lyckats att\r\nbåde föreslå att letterna skall betala\r\nlokalkostnaderna och att skolförslaget skall avslås.\r\nDet är ganska märkligt.</pre><pre>Att uppslaget kommer från Handelshögskolan och\r\ninte från biståndsmyndigheterna kan inte göra det\r\nsämre om man inte är en hängiven\r\ncentralplaneringsideolog. Det stämmer väl med\r\nden målsättning vi har diskuterat i riksdagen om att\r\nhjälpa till med kunskapsöverföring och om att\r\nhjälpa de baltiska länderna att utveckla\r\nmarknadsekonomi.</pre><pre>Kopplingen till Handelshögskolan ger en\r\nkvalitetsgaranti för den utbildning och forskning\r\nsom bedrivs, som andra lösningar inte kan uppfylla\r\nmed säkerhet.</pre><pre>Reservationen har dock en poäng i att man inte har\r\npreciserat hur överföringen till lettisk ledning skall\r\nske. Men jag utgår ifrån att regeringen löser detta,\r\noch det gäller för övrigt hela den planerade\r\nEurofakulteten.</pre><pre>Kostnaderna uppgår under nioårsperioden till\r\n55 000 kr per student och läsår. Då skall man\r\nkomma ihåg att häri ingår, till skillnad från i\r\nSverige, kostnader för bibliotek, datorer,\r\nlärarutbildning, forskarutbildning, anskaffning av\r\nlitteratur och utveckling av läromedel. Det är\r\nsådana kostnader som måste uppstå på en ny skola.\r\nLäsåret är dessutom elva månader mot åtta i\r\nSverige. Med 100 studerande kan man inte uppnå\r\npåtagliga stordriftsfördelar. Jag tycker att\r\nekonomin är god i det här projektet.</pre><pre>På den lettiska sidan har man ställt sig påtagligt\r\npositiv. Det är ingen dålig början. Det är i själva\r\nverket nyckelfrågan.</pre><pre>Jag är övertygad om att detta är ett av de bästa\r\nprojekt som vi kan hjälpa Baltikum med. Det ger\r\nstöd på det område som kanske är viktigast för\r\nBaltikums framtid, nämligen tillväxtfrågan. Denna\r\ntillväxt skall ge Baltikum resurser att ta itu med\r\nbåde välfärd och miljöförbättringar.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 78  NILS T SVENSSON (s) replik:</pre><pre>Herr talman! Jag är överens med Bertil Persson om\r\natt kunskapsöverföring är det bästa stöd vi kan\r\nlämna till utvecklingen i Baltikum och Central- och\r\nÖsteuropa.</pre><pre>Det här projektet har, som så många andra,\r\nhanterats på ett sätt som strider mot viktiga\r\nprinciper för handläggningen av våra\r\nbiståndsinstanser. Vi har tidigare, som jag nämnde\r\ni anförandet, varit kritiska mot regeringens sätt att\r\nhantera detta. I samband med behandlingen av\r\nsamarbetet med Öst- och Centraleuropa krävde vi\r\nen utredning och översyn av hur hanteringen går\r\ntill. I dagens tidning kan man emellertid läsa --\r\nregeringen skall ha en eloge för att den så snabbt\r\nhar efterkommit det socialdemokratiska förslaget\r\nsom också blev utskottets förslag -- att man har\r\ntillsatt departementsrådet Gunnar Wetterberg för\r\natt göra en utredning. Han skall nu tydligen utreda\r\nsnabbt hur det svenska biståndet till Öst- och\r\nCentraleuropa kan samordnads och bli effektivare.\r\nDetta bekräftar att vi har haft rätt i vår kritik om\r\natt det här inte har fungerat på ett bra sätt. Det här\r\närendet är en del där det har brustit i hanteringen.</pre><pre>Den angivna kostnaden på 122 miljoner kronor\r\nbinder man upp sig för under en mycket lång\r\nperiod. Man säger visserligen att man skall stämma\r\navkostnaderna efter ett antal budgetår. Det är dock\r\nså, vilket påpekas från Svenska institutet, att man\r\ntar resurser från andra projekt för att kunna\r\ngenomföra detta. Man tillför inte några nya\r\nekonomiska resurser. Förvisso finns det behov av\r\ndenna högre ekonomutbildning. Det är alldeles\r\nklart. Men man kan dock alltid diskutera på vilket\r\nsätt man skall stödja och i vilka former man skall\r\ngenomföra en sådan här utbildningsinsats.</pre><pre>Anf. 79  BERTIL PERSSON (m) replik:</pre><pre>Herr talman! Jag tror att själva den här\r\ndiskussionen speglar ganska djupgående\r\nideologiska motsättningar mellan en rörelse som\r\ntror på kollektivet och en rörelse som tror på\r\ninidividuella initiativ.</pre><pre>Nils T Svensson hävdar med bestämdhet att\r\ningenting gott kan komma från något annat än från\r\ncentralbyråkraterna. Vi vill i stället ta vara på de\r\nbästa av alla de nya möjligheter som erbjuder sig.\r\nHandelshögskolan har gjort ett i vårt tycke\r\nutomordentligt arbete.</pre><pre>Anf. 80  NILS T SVENSSON (s) replik:</pre><pre>Herr talman! Jo, det är självklart att det kommer\r\nmycket gott från olika håll. Jag ifrågasätter inte\r\nbehovet av denna utbildning. Vad vi har ifrågasatt\r\när om man inte skulle ha kunnat -- med en bättre\r\noch mer genomgripande beredning av detta\r\närende -- åstadkomma ett bättre förslag. Det är\r\ndetta som är poängen i vår kritik av det här\r\nprojektet.</pre><pre>Anf. 81  BERTIL PERSSON (m) replik:</pre><pre>Herr talman! Grundproblemet för de baltiska\r\nländerna är övergången till marknadseknomi.\r\nDenna övergång skall ske snabbt. I ett sådant läge\r\nkan man inte sitta och vänta och se vad man kan få\r\nut ur utredningskvarnen i den centrala byråkratin.\r\nDet finns dessutom ett i många delar utmärkt\r\nförslag framtaget på eget initiativ av entusiaster vid\r\nHandelhögkolan som både har kompetensen och\r\nviljan att göra någonting och göra det snabbt. Det\r\när en överlägsen lösning jämfört med den\r\ncentralbyråkratiska.</pre><pre>Anf. 82  CLAUS ZAAR (nyd):</pre><pre>Herr talman! En handelshögskola i Riga är en\r\nangelägen fråga för denna kammare. Det är ett\r\nförsta steg när det gäller att ge de baltiska staterna\r\nen möjlighet att utvecklas på det här området.</pre><pre>De försök som hittills har gjorts, bl.a. vid\r\nuniversitetet i Tartu, har resulterat i onormalt stort\r\nantal avhopp. Endast var femte elev stannar\r\nkurstiden ut. Det är därför viktigt att vi nu satsar\r\nordentligt.</pre><pre>Det begärs här ytterligare utredning och översyn.\r\nDet tycker Ny demokrati är onödigt, eftersom vi i\r\nNy demokrati stöder det framlagda förslaget. Vi\r\nanser att det här utgör en del i ett i framtiden så\r\neffektivt bistånd som möjligt.</pre><pre>Vi kan finna att kostnaden är försumbar, om vi\r\njämför med de kostnader som invandringen i dag\r\ndrar. Om man kan hjälpa länderna i ens närområde\r\nskall man göra det, och det är just det som vi gör i\r\ndet här fallet.</pre><pre>Man blir annars, såsom man är i dag, hänvisad till\r\nutlandet. Studenterna tvingas exempelvis att\r\nutnyttja kunskapskällor i England. Låt dem nu få\r\nen möjlighet att själva visa vilken väg de önskar\r\nbana för sitt land.</pre><pre>Det är viktigt att markera att vi med kraft ställer\r\nupp för att korrumptionen inte skall utvecklas mer\r\nän den redan gjort. Marknadsekonomi går inte ut\r\npå att landet skall komma att bestå av en blandning\r\nav maffia och korrumption. Det vill vi markera.\r\nDet är därför oerhört viktigt att nu på en gång ta\r\nrejäl sats och inte vänta på ytterligare steg.</pre><pre>Det är nämligen mycket stora problem med\r\nkorrumption på andra sidan Östersjön. Det finns\r\ngivetvis korrumption i viss mån även i Sverige, men\r\ninte i den stora utsträckning som i Östersjöstaterna.\r\nDet är den ryska maffian som påverkat detta.</pre><pre>Människorna måste få tillfälle att själva utveckla\r\nidéer. Det här är en början till det. Jag tycker att vi\r\nskall önska högskolan i Riga lycka till.</pre><pre>12 §  Ändring i lagen (1971:176) om vissa\r\ninternationella sanktioner, m.m.</pre><pre>Föredrogs</pre><pre>utrikesutskottets betänkande</pre><pre>1992/93:UU34 Ändring i lagen (1971:176) om vissa\r\ninternationella sanktioner samt tillämpning av\r\nlagen i fråga om ''Förbundsrepubliken Jugoslavien''\r\n(Serbien-Montenegro) och i fråga om Irak (prop.\r\n1992/93:229).</pre><pre>Anf. 83  HÅKAN HOLMBERG (fp):</pre><pre>Herr talman! Såsom företrädare för utskottet yrkar\r\njag bifall till framlagt förslag.</pre><pre>Jag vill ta tillfället i akt att göra ytterligare några\r\nkorta kommentarer. För några veckor sedan hade\r\nvi som bekant en större debatt om Bosnien--\r\nHercegovina här i riksdagen. Veckan dessförinnan\r\nhade vi också en debatt med anledning av\r\nutrikesutskottets utlåtande. Efter dessa två\r\ndebatter har läget i Bosnien--Hercegovina bara\r\nförvärrats. Inget internationellt ingripande för att\r\nfå slut på dödandet har gjorts.</pre><pre>Den bosnisk-serbiske ledaren skrev visserligen\r\nslutligen under Vance--Owen-planen, men det\r\nserbiska s.k. parlamentet i Bosnien fattade motsatt\r\nbeslut. Dessutom hänvisade man frågan till en\r\nfolkomröstning som visade siffror som känns igen\r\nfrån tidigare decennier i denna del av världen,\r\nnämligen under Stalin-tiden. Omröstningen skedde\r\nalltså under tvivelaktiga former. Det går inte att ha\r\nfolkomröstning under sådana förutsättningar.</pre><pre>Det kanske mest upprörande i detta är att\r\nomvärlden förefaller glatt och något befriat\r\nvälkomna varje möjlighet att ytterligare, med hjälp\r\nav de olika leden i processen, få skjuta upp det\r\ningripande som, enligt min och många andras\r\nuppfattning, faktiskt är och länge har varit\r\nfullständigt nödvändigt.</pre><pre>Den slutsats som uppenbarligen har dragits av de\r\nbosniska serbernas ledare är att ingenting kommer\r\natt göras utifrån. I det läget har också den andra\r\nutanförstående parten, nämligen Kroatien dragit\r\nsina slutsatser.</pre><pre>Vi har nu ett läge där serber och kroater av allt att\r\ndöma gör sitt bästa för att slutföra den uppdelning\r\nav den internationellt erkända staten, medlem i FN\r\noch den europeiska säkerhetskonferensen,\r\nBosnien--Hercegovina, som så många under\r\nganska lång tid spekulerat om.</pre><pre>Det förefaller som -- och det har sagts i den\r\ninternationella debatten -- att Vance--Owen-planen\r\ni och med detta är död. Kanske kan den s.k.\r\nWashingtonplanen, som dykt upp under de senaste\r\nveckorna, bli ett slags ersättare eller komplement.\r\nI bästa fall kan den bidra till ett steg mot ett\r\nförverkligande av åtminstone huvuddragen i\r\nVance--Owen-planen.</pre><pre>Sverige måste, i det läge som uppstått, under alla\r\nomständigheter hålla på Vance--Owen-planen,\r\ntrots att man i och för sig kan kritisera den. Det\r\nförefaller nämligen i dagens läge vara det enda\r\nsättet att över huvud taget få en chans att garantera\r\nstaten Bosnien--Hercegovinas integritet och i\r\nnågon form bestående, en stat som är medlem i FN.\r\nOm detta inte sker, kommer slutsatser vad gäller\r\nandra länders säkerhet att dras, exempelvis de\r\nbaltiska ländernas, när det gäller omvärldens vilja\r\natt gripa in till skydd för dem. Slutsatser kommer\r\natt dras på många håll, t.ex. av olika krafter som\r\nverkar i Ryssland.</pre><pre>Sanktionerna har säkerligen väsentligen bidragit till\r\natt Serbiens ekonomi numera är i spillror. Men\r\nsamtidigt måste man konstatera att den politiska\r\nutvecklingen i Serbien -- det är mycket tydligt\r\nmarkerat under de senaste dagarna -- inneburit en\r\npolitisk drift mot det alltmer extrema och\r\nfascistiska. Det förefaller som att landets ledning\r\nriskerar att helt och hållet bli ett slags fånge hos de\r\nallra mest oförsonliga och extrema politiska\r\nkrafterna.</pre><pre>Ändå är det naturligtvis riktigt att fortsätta med\r\nsanktionspolitiken. I synnerhet efter det som skett\r\nunder de senaste veckorna, är det också rimligt att\r\naktualisera sanktioner även mot Kroatien,\r\neftersom kroaterna allmer öppet agerar i riktning\r\nmot en delning av Bosnien--Hercegovina. Sverige\r\nbör aktualisera tanken i internationella forum.</pre><pre>Men vi skall inte intala oss att sanktioner i dagens\r\nläge egentligen leder någonstans. Det som behövs,\r\nom inte utvecklingen i Bosnien--Hercegovina\r\nmycket snabbt skall gå mot en fullständig katastrof\r\noch en internationellt erkänd stat kanske utplånas\r\noch delas mellan grannstaterna, är att FN kraftfullt\r\ngriper in. Sverige skall naturligtvis bidra till detta.\r\nFrågan skall diskuteras på måndag och jag tyckte\r\natt det fanns skäl att redan nu kommentera det.</pre><pre>Anf. 84  LENNART ROHDIN (fp):</pre><pre>Herr talman! Enigheten är naturligtvis i det\r\nnärmaste total när det gäller att skärpa och tillämpa\r\nde sanktioner som FN:s säkerhetsråd, nu senast i\r\nresolution 820 från den 17 april, beslutat om mot\r\n''Förbundsrepubliken Jugoslavien'', dvs. Serbien-\r\nMontenegro. Jag vill också själv yrka bifall till\r\nhemställan i utrikesutskottets betänkande 34.</pre><pre>Det går inte att komma ifrån, att den situation vi\r\nnu står inför med alltför stor tydlighet demonstrerar\r\nomvärldens handlingsoförmåga -- ja, jag drar mig\r\ninte för att hävda handlingsovilja. Den\r\nsäkerhetsrådsresolution som vi nu här i riksdagen\r\nställer oss bakom ligger en och en halv månad\r\ntillbaka i tiden. Då fanns fortfarande -- åtminstone\r\nville man ge sken härav -- förhoppningen att det\r\nskulle gå att pressa Serbien till besinning.</pre><pre>Sedan dess har vi fått uppleva hur man från serbisk\r\nsida i alltmer öppet trots, genom upprepade och\r\nmed all sannolikhet väl genomtänkta\r\nförhalningsmanövrer, förödmjukat omvärlden,\r\nfrämst Europa och FN.</pre><pre>Först skrev de bosniska serbernas ledare Karadzic i\r\napril i Athen på Vance--Owen-planen -- kanske\r\nenbart som en artighetsgest mot den grekiske\r\nvärden premiärminister Mitsotakis. Serberna gör ju\r\ningen hemlighet av att de ser grekerna som sina\r\ntrognaste vänner, även när en hel värld vänder sig i\r\navsky mot den blodsdränkta etniska rensning som\r\nnu har pågått i 14 månader i Bosnien. Den grekiska\r\nregeringen har ju också lekt med sina allierade i\r\nEG, när det gäller den oacceptabla utpressningen\r\nom erkännande av republiken Makedonien. Det är\r\nen utpressning som fortsätter genom grekiska\r\nförhalningsmanövrer på känt maner.</pre><pre>Därefter har de bosniska serbernas självutnämnda\r\nparlament i Pale i bergen ovanför Sarajevo sagt i\r\ndet närmaste totalt nej till FN:s fredsplan, för övrigt\r\ni närvaro av den serbiske presidenten Milosevic och\r\nserbernas vän Mitsotakis. I en s.k. folkomröstning\r\nskulle serberna i Bosnien få säga sitt om\r\nfredsplanen. Omvärlden förklarade i sann\r\ndiplomatisk stil att det gällde att avvakta\r\nfolkomröstningen. Så gör man i respektabla\r\nkretsar. Föga överraskande blev utslaget i\r\nfolkomröstningen det man frågat efter. Det var en\r\nny förödmjukelse för omvärlden.</pre><pre>Herr talman! Det hävdas -- även i denna kammare,\r\nsenast av utrikesministern i en interpellationsdebatt\r\nså sent som den 7 maj -- att det är fel att döma ut\r\nsanktionsvapnet. Det sägs t.o.m. ha haft betydande\r\neffekt när det gäller att försvaga den serbiska\r\nekonomin. Javisst, men det var väl inte det yttersta\r\nmålet -- det var väl att få stopp på den etniska\r\nrensningen i Bosnien. Det är nu över ett år sedan\r\nFN:s säkerhetsråd den 30 maj beslutade om de\r\nförsta sanktionerna mot rest-Jugoslavien för att\r\nstoppa den etniska rensningen i Bosnien. Nu är den\r\ni det närmaste fullbordad, oavsett vad effekten har\r\nvarit på den serbiska ekonomin.</pre><pre>Den överenskommelse om en gemensam\r\naktionsplan som USA, Ryssland, Storbritannien,\r\nFrankrike och Spanien slöt i Washington den 22\r\nmaj gav serberna en klar signal om att omvärldens\r\nhandlingsovilja består. Som Europaparlamentet\r\nuttalade i en resolution i förra veckan: en\r\növerenskommelse som skänker segern till\r\nangriparna. Sanktionerna har varit föga effektiva --\r\nåtminstone om målet var att stoppa blodbadet i\r\nBosnien och att förhindra att en folkrättsligt erkänd\r\nmedlemsstat i FN utplånas.</pre><pre>Herr talman! Det som sker ger klara signaler till\r\ndem som hänsynslöst driver den serbiska\r\nrensningspolitiken i Bosnien. Men den har, som vi\r\nsett alltmer uppenbart de sista två månaderna, gett\r\nklar signal också till de bosniska kroaterna och\r\nderas uppbackare i Zagreb. De bosniska kroaterna\r\nfick nästan allt de önskade redan i Vance--Owen-\r\nplanen. Som en följd av detta har de kunnat bida\r\nsin tid i skydd av den skugga som omvärldens totala\r\navsky inför serbiska våldsdåd skänkt dem.</pre><pre>Nu, när omvärlden tycks ha kapitulerat, vill inte\r\nkroaterna vara sämre. Risken är obetydlig, när man\r\nnu lika hänsynslöst rensar ''egna'' områden från\r\nmuslimer i Hercegovina. Och omvärlden står\r\nhjälplös.</pre><pre>Redan från början har det varit väl känt att\r\nreguljära kroatiska förband funnits och verkat i\r\nBosnien-Hercegovina. De bosniska kroaterna får\r\nallt det understöd den behöver från regimen i\r\nZagreb. Omvärldens hot om sanktioner, om den\r\nkroatiska etniska rensningen i Mostar, Vitez och\r\nstäder och byar i de omgivande områdena inte\r\nupphör, har naturligtvis inte haft någon effekt.</pre><pre>I söndags förklarade Kroatiens president Tudjman,\r\natt Zagreb måste försvara de kroater som slåss mot\r\nmuslimer i Bosnien-Hercegovina, då detta är ett\r\nsäkerhetsintresse för Kroatien. Jag citerar\r\npresident Tudjman: ''Kroatien måste bedriva en\r\nrealistisk politik för att skydda dess statsintressen\r\noch dessa kan inte varaktigt säkras utan att det\r\nkroatiska folkets existens och de territorier de\r\nbebor i Bosnien-Hercegovina skyddas.''</pre><pre>Få kan betvivla vad som varit den kroatiska\r\nambitionen i Bosnien-Hercegovina. Ryktena om\r\natt Milosevic och Tudjman för flera år sedan\r\nkommit överens om att sinsemellan dela Bosnien,\r\nhar tyvärr alltför hög trovärdighet. Bevisen på den\r\nkroatiska aggressionen i Bosnien-Hercegovina är\r\nväl så klara, som bevisen mot Belgrad var när\r\nsanktionerna mot Serbien-Montenegro beslutades\r\nav FN:s säkerhetsråd den 30 maj förra året. När gör\r\nFN allvar av hotet om likartade sanktioner mot\r\nKroatien?</pre><pre>Överläggningen var härmed avslutad.</pre><pre>(Beslut skulle fattas den 7 juni.)</pre><pre>13 §  Uppskov till 1993/94 års riksmöte med\r\nbehandlingen av vissa ärenden</pre><pre>Föredrogs</pre><pre>konstitutionsutskottets betänkande</pre><pre>1992/93:KU36 Uppskov till 1993/94 års riksmöte\r\nmed behandlingen av vissa ärenden.</pre><pre>Anf. 85  THAGE G PETERSON (s):</pre><pre>Herr talman! Jag ber att få yrka bifall till den\r\nsocialdemokratiska reservationen till KU:s\r\nbetänkande nr 36, såsom den kommer till uttryck i\r\nett utdelat rättelseblad. Motiveringen för vår\r\nreservation har vi utvecklat i ett särskilt yttrande,\r\nsom finns fogat till betänkandet.</pre><pre>Anf. 86  BIRGER HAGÅRD (m):</pre><pre>Herr talman! Jag finner det minst sagt förvånande\r\nmed en reservation till ett uppskovsbetänkande.\r\nDet torde inte höra till vanligheterna. Det lär ha\r\nförekommit i trafikutskottet vid något tillfälle,\r\nrörande Öresundsbron, och det lär ha förekommit\r\ni skatteutskottet, men jag kan inte påminna mig att\r\nvi har haft någon sådan reservation i\r\nkonstitutionsutskottet.</pre><pre>\r\nHerr talman! Vi har från utskottsmajoritetens sida\r\nfunnit att frågan om en medborgarkommission har\r\ntagits upp två gånger tidigare i justitieutskottet och\r\navslagits. Några socialdemokratiska reservationer\r\nhar då inte förekommit.</pre><pre>Vi vet inte vad en sådan här kommission över\r\nhuvud taget skulle syssla med. Vi vet inte heller hur\r\ndess sammansättning skulle se ut. Vi anser att det\r\när lämpligt att klara ut de här problemen på\r\npartiledarnivå innan vi går till ett beslut här i\r\nriksdagen.</pre><pre>Vi har för vårt vidkommande på majoritetssidan\r\ninte tagit ställning -- jag är angelägen om att\r\nunderstryka det. Vi menar att detta är någonting\r\nsom inte skall jäktas fram, utan vi får återkomma\r\ntill frågan i höst.</pre><pre>Jag yrkar bifall till utskottets hemställan.</pre><pre>Anf. 87  THAGE G PETERSON (s):</pre><pre>Herr talman! Konstitutionsutskottets behandling är\r\nsjälvständig, och det förhållandet att ett annat\r\nutskott tidigare har behandlat frågan påverkar inte\r\nkonstitutionsutskottets bedömning.</pre><pre>Vi eftersträvade en politisk enighet i KU, sedan KU\r\nenhälligt hade beslutat att ta upp ärendet i vår. I en\r\nintern promemoria stod att ärendet skulle tas upp\r\ntill behandling under hösten, men utskottet flyttade\r\nbehandlingen till våren.</pre><pre>Jag beklagar att KU inte har kunnat bli enigt i en\r\nfråga där partiskillnader inte skulle behöva finnas.</pre><pre>Skälen för en kommission är att mordet på förre\r\nstatsministern Olof Palme ännu inte är uppklarat,\r\noch den oro och den osäkerhet om\r\nmordutredningen som finns bland allmänheten\r\nmåste tas på allra största allvar. Det är, herr talman,\r\nett demokratiskt intresse i ett rättssamhälle att\r\nmordutredningen inte läggs till handlingarna utan\r\nen eftergranskning.</pre><pre>Socialdemokraterna i KU deltog inte i KU:s beslut\r\natt höra Riksåklagaren. Vi anser att KU-\r\nmajoritetens åtgärd var olämplig. Det kan\r\nframöver bli KU:s uppgift att granska\r\nRiksåklagarens ämbetsutövning. Han har klokt nog\r\nockså avstått från att uttala sig i frågan om en\r\nkommission, med hänsyn till att han har funnit att\r\ndet inte är lämpligt för honom att uttala sig om\r\nformerna för en granskning av en förundersökning\r\nsom han har fått i uppdrag att leda.</pre><pre>Om riksdagens beslut blir att skjuta upp ärendet till\r\nhösten, hoppas jag ändå att vi i KU skall få till stånd\r\nen partipolitisk enighet om en\r\nmedborgarkommission när vi fortsätter\r\nbehandlingen, om det skulle bli riksdagens beslut.</pre><pre>Anf. 88  BIRGER HAGÅRD (m):</pre><pre>Herr talman! Jag ser ingen anledning till att någon\r\npartipolitisk oenighet skulle behöva föreligga i en\r\nfråga av det här slaget. Jag har full respekt för\r\nSocialdemokraternas tro på det lämpliga i att\r\ntillsätta någon form av medborgarkommission.</pre><pre>Däremot förstår jag inte Socialdemokraternas\r\nreaktion när vi i utskottsmajoriteten sade att det\r\nunder alla omständigheter gäller att se till att vi inte\r\nfår en kommission som klampar in på polisens\r\nområde. Därför beslöt vi att fråga\r\nRiksåklagarämbetet vilken syn man hade på detta.\r\nDet omedelbara svaret från Riksåklagaren blev att\r\npolisutredningen bör kunna vara slutförd vid\r\nårsskiftet 1993/94, om inget påtagligt nytt kommer\r\nfram. ''En ny och något mindre aktiv fas torde\r\ndärefter inträda. Mot den bakgrunden finns det --\r\nom det bedöms värdefullt med en kommission --\r\nskäl att avvakta någon tid med att tillsätta denna.''</pre><pre>Det var det svar som vi fick från\r\nRiksåklagarämbetet. Vi har tagit fasta på detta och\r\ndessutom sagt att det inte finns någon anledning att\r\njäkta fram ett beslut. I stället får utskottet\r\nåterkomma till denna fråga i höst.</pre><pre>Anf. 89  THAGE G PETERSON (s):</pre><pre>Herr talman! I vårt särskilda yttrande har vi\r\nutvecklat skälet till att det vore lämpligt att redan\r\nnu begära att regeringen tillsätter en kommission.\r\nDet är just Riksåklagarens påpekande, som Birger\r\nHagård helt korrekt har refererat, att det pågående\r\nutredningsarbetet beräknas vara avslutat vid\r\nårsskiftet 1993/94, om inget påtagligt nytt kommer\r\nfram.</pre><pre>Vi socialdemokrater menar att regeringen hade\r\nkunnat samordna kommissionens start med\r\nslutförandet av den pågående fasen i åklagarnas\r\noch polisens utredningsarbete, om ett sådant\r\nriksdagsbeslut hade fattats nu. Kommissionen hade\r\nkunnat vara på plats innan utredningsresurserna\r\nhade skingrats.</pre><pre>Vi menar att riksdagen skall begära att\r\nkommissionen tillsätts, men att det är regeringens\r\nuppgift att avgöra tidpunkten för tillsättandet med\r\nhänsyn till att spanings-  och utredningsarbetet inte\r\nfår störas. Dessutom är det helt klart att regeringen\r\nskall avgöra kommissionens sammansättning.</pre><pre>Om riksdagens beslut blir att skjuta upp ärendet till\r\nhösten, menar vi att man därmed har försuttit\r\nmöjligheterna till denna samordning av\r\nkommissionens start och slutförandet av den\r\npågående fasen i åklagarnas och polisens\r\nutredningsarbete. Det finner vi skulle vara djupt\r\nolyckligt.</pre><pre>Anf. 90  BIRGER HAGÅRD (m):</pre><pre>Herr talman! Varför detta plötsliga jäkt när\r\npolisutredningen inte ens är slutförd? Det är många\r\nviktiga frågor som måste diskuteras ordentligt i\r\ndetta sammanhang.</pre><pre>Vi har inte alls diskuterat eller berett frågan om\r\nmålsättningarna med kommissionen, om en sådan\r\nnu skall tillsättas. Vi har, som sagt var, heller inte\r\nhaft några synpunkter på dess sammansättning.\r\nVarför då jäkta fram en sådan sak klockan fem i\r\ntolv under vårsessionen? Det kan vi inte förstå, och\r\ndärför har vi begärt att få skjuta upp ärendet till\r\nhösten.</pre><pre>Anf. 91  THAGE G PETERSON (s):</pre><pre>Herr talman! Det är inte så, Birger Hagård, att\r\närendet tas upp fem i tolv. Konstitutionsutskottets\r\nbeslut att behandla frågan under våren fattades den\r\n9 mars 1993. Det står i 22 § i KU:s protokoll. Det\r\när alltså snart tre månader sedan. Ärendet har\r\nsedan dess varit föremål för diskussion i\r\nkonstitutionsutskottet. Detta är en markering från\r\nden socialdemokratiska gruppen i KU av att\r\nmajoritetens ståndpunkt är olycklig.</pre><pre>Detta är en allvarlig fråga, som har oroat och oroar\r\nsvenska folket. Mordet är ännu inte uppklarat.\r\nMånga diskussioner pågår i dag runt om i vårt land\r\nom mordutredningen. Då är det ett\r\nmedborgarintresse i en rättsstat att en utredning\r\ninte bara läggs till handlingarna utan att det blir en\r\neftergranskning.</pre><pre>Det är denna riksdags skyldighet att se till att det\r\nblir en sådan eftergranskning. Vad vi begär är\r\nendast att riksdagen beslutar om en kommission,\r\nmen att regeringen skall avgöra tidpunkten och\r\nockså kommissionens sammansättning.</pre><pre>Från den socialdemokratiska gruppens sida har vi\r\nlitet svårt att förstå att den borgerliga majoriteten i\r\nKU inte hyser samma intresse och att man inte har\r\nkunnat tillmötesgå oss på den här punkten.</pre><pre>Herr talman! Jag sade i mitt andra inlägg att jag,\r\nom riksdagen beslutar att skjuta upp ärendets\r\nbehandling till hösten, hoppas att vi vid det tillfället\r\nskall få en politisk enighet i KU för en\r\nmedborgarkommission. Denna fråga är minst av\r\nallt lämplig för en partipolitisering.</pre><pre>Anf. 92  BIRGER HAGÅRD (m):</pre><pre>Herr talman! Jag å min sida vill uttrycka den\r\nförhoppningen att den pågående polisutredningen\r\nlyckas i sitt värv och att det här problemet skall\r\nkunna lösas.</pre><pre>Det verkar som om Thage G Peterson förutsätter\r\natt Polisen skall misslyckas. Men om Polisen nu\r\nlyckas finns det ju ingen anledning att över huvud\r\ntaget sätta till någon kommission. Under alla\r\nomständigheter måste vi väl avvakta och se vad\r\nman kommer fram till. Detta skulle annars kunna\r\ntas till uttryck för ett misstroende mot Polisen och\r\ndet arbete som man där utför. Jag utgår från att\r\nkonstitutionsutskottets ordförande lika litet som\r\njag är beredd att ställa sig bakom något sådant.</pre><pre>Överläggningen var härmed avslutad.</pre><pre>(Beslut skulle fattas den 7 juni.)</pre><pre>14 §  Skuldsanering</pre><pre>Föredrogs</pre><pre>lagutskottets betänkande</pre><pre>1992/93:LU49 Skuldsanering.</pre><pre>Anf. 93  BENGT HARDING OLSON (fp):</pre><pre>Herr talman! Äntligen beslutar vi i Sverige om att\r\nen skuldsaneringsverksamhet för privatpersoner\r\nmed övermäktiga skuldproblem skall införas.</pre><pre>Det gläder mig särskilt att lagutskottet står för det\r\ninitiativet och att enighet nu i princip föreligger\r\ninom regeringspartierna och över blockgränserna.\r\nDet finns endast ett särskilt yttrande.</pre><pre>Beslutet innebär en beställning till regeringen av en\r\neffektiv skuldsaneringsverksamhet. Grundtanken\r\när att personer med allvarliga och varaktiga\r\nskuldproblem skall slippa en del av sina skulder,\r\nefter det att de har följt en sträng avbetalningsplan\r\nunder exempelvis fem år.</pre><pre>Verksamheten är utformad i tre steg. Steg ett skall\r\nvara en frivillig privat överenskommelse. Steg två\r\nskall vara ett lagreglerat frivilligt förfarande, och\r\nsteg tre skall vara en tvingande sanering. Jag vill\r\nunderstryka att det är viktigt att man utnyttjar varje\r\nsteg för sig, dvs först i sista hand skall det rättsliga\r\ntvånget tillgripas.</pre><pre>Organisatoriskt skall verksamheten uppfylla tre\r\nkrav. Den skall vara tillgänglig över hela riket. Den\r\nskall vara verkligt effektiv, och den skall vara\r\nresurssnålt bedriven. Sedan får man pröva olika\r\norganisatoriska alternativ för hur den här\r\nskuldakutfunktionen skall vara utformad. I\r\nlagutskottets betänkande pekas på en hel rad\r\nalternativ. Det finns ingen anledning att gå in på\r\ndessa alternativ här och nu.</pre><pre>Förfarandet skall vara skriftligt och summariskt.\r\nAlla fordringar skall vara likställda, inkl. skatte-\r\noch avgiftsskulder. Förfarandet skall vara flexibelt,\r\noch det skall ske en individuell anpassning till varje\r\nenskilt fall. Men samtidigt måste man beakta att\r\nman inte undergräver den allmänna\r\nbetalningsmoralen. Det blir då nödvändigt med\r\nnågonting som man kan kalla för en ventil. Det\r\nskall alltså vara möjligt att säga nej till\r\nskuldsanering om ett sådant beslut skulle innebära\r\nett stötande resultat.</pre><pre>I det här sammanhanget förtjänar det också att\r\npåpekas att förebyggande åtgärder alltid är det\r\nbästa, även i det här avseendet. Det är alltså\r\nsynnerligen angeläget att sådana åtgärder vidtas.\r\nDet är det bästa sättet för att undvika\r\növerskuldsättning.</pre><pre>Inom utskottet har det funnits en viss oenighet, om\r\nman skall kalla det så, beträffande just skatte- och\r\navgiftsfordringar. Alla är egentligen överens om att\r\nalla fordringar skall likställas, men i det särskilda\r\nyttrandet av Socialdemokraterna antyder man att\r\nman vill särbehandla skatte- och avgiftsskulderna.\r\nDet är en beklaglig inställning. Det finns nämligen\r\nen risk att man på det sättet blockerar de frivilliga\r\növerenskommelserna. Det finns en tveksamhet när\r\ndet gäller privata borgenärer. Om inte staten ställer\r\nupp på saneringssidan vill inte heller de privata\r\nborgenärerna göra det. Jag noterar, som jag har\r\nsagt tidigare, med tacksamhet att detta bara är\r\nanfört såsom ett särskilt yttrande av\r\nSocialdemokraterna.</pre><pre>Vad som är extra viktigt beträffande själva beslutet\r\när ikraftträdandet. Det råder total enighet på den\r\npunkten. Arbetet hos regeringen skall ske med\r\ninriktning på att ikraftträdande skall kunna ske den\r\n1 januari 1994.</pre><pre>Herr talman! Det här är uppenbarligen en\r\nframgång för lagutskottet. Lagutskottet har drivit\r\nskuldsaneringsfrågan länge. I lagutskottet fattade\r\nvi ett viktigt delbeslut i november 1992. Då drog vi\r\nupp de grundläggande riktlinjerna. De godtogs\r\nockså av riksdagen. Det fanns visserligen en\r\nreservation av Socialdemokraterna om att en dansk\r\nmodell skulle införas. Men det var en självklar\r\nförutsättning för riksdagen att det också skulle\r\nbedrivas en försöksverksamhet med frivilliga\r\nlösningar. Den försöksverksamheten skulle\r\nintensifieras och utvidgas.</pre><pre>Dagens beslut följer upp det här tidigare beslutet.\r\nVi förordar en s.k. försvenskad norsk modell som\r\nden lämpligaste. Den uppfattningen borde också\r\nligga i linje med en rimlig tolkning av\r\njustitieministerns uppfattning. Jag noterar\r\nsamtidigt att Socialdemokraterna nu har ändrat sig.\r\nMan har gått över från den danska modellen till den\r\nnorska. Det är välbetänkt.</pre><pre>Inför framtiden är det synnerligen angeläget att\r\nskuldsaneringsverksamheten snabbt kommer till\r\nstånd, just för alla de människor som lider av\r\növermäktiga skulder.</pre><pre>Lagstiftningsarbetet från nu och fram till årsskiftet\r\nblir ovedersägligen en tuff uppgift för\r\nJustitiedepartementet, men kompetensen finns.\r\nJag utgår också från att det finns kunskap om\r\nskuldsaneringsproblematiken sedan länge. Inom\r\ndepartementet ligger ju Insolvensutredningens\r\ntjocka betänkande. Där finns mycket att hämta.\r\nJag utgår från att den interdepartementala\r\narbetsgruppen har arbetat under lång tid och på det\r\nsättet skaffat sig en överblick och en god kunskap,\r\nvilket kommer att komma väl till pass i det\r\nlagstiftningsarbete som nu är beställt.</pre><pre>Jag understryker än en gång att det är en oerhört\r\nviktig inriktning att vi har den 1 januari 1994 som\r\nstartpunkt. Jag vill formellt, för att få det till\r\nprotokollet, vädja till justitieminister Gun Hellsvik\r\natt se till att det blir på det här sättet. Det är bra för\r\nde skuldsatta och för justitieministern som då kan\r\nundvika nya förhalningsanklagelser.</pre><pre>Herr talman! Med de här orden yrkar jag bifall till\r\nhemställan i lagutskottets betänkande.</pre><pre>Anf. 94  BENGT KRONBLAD (s):</pre><pre>Herr talman! I lagutskottets betänkande 1992/93:49\r\nföreslår lagutskottet riksdagen besluta att ge\r\nregeringen i uppdrag att återkomma med ett förslag\r\ntill skuldsaneringslag som skall gälla från den 1\r\njanuari 1994.</pre><pre>Vi socialdemokrater har under flera år föreslagit att\r\nen lag om skuldsanering skall införas. Vi tillsatte\r\nInsolvensutredningen som bl.a. hade i uppdrag att\r\nse över förutsättningarna för en saneringslag. I\r\nmotioner, frågor och interpellation har vi krävt att\r\nden sittande regeringen omedelbart skall komma\r\nmed ett sådant förslag.</pre><pre>Det har tagit onödigt lång tid att få fram ett beslut\r\nom behovet av en skuldsaneringslag. Flera länder,\r\nt.ex. Norge och Danmark, har redan en lag som ger\r\nrätt till skuldsanering. Det är riktigt, Bengt\r\nHarding Olson, att vi också tagit med Norge i den\r\nbakgrund vi vill ha för en svensk saneringslag, samt\r\nden kunskap som finns i de nordiska länderna. Till\r\nmin glädje kan jag konstatera att vi är eniga om\r\ndetta.</pre><pre>Det är tillfredsställande att vi nu äntligen och i ett\r\nenigt utskott begär en skuldsaneringslag och att\r\ndenna skall gälla från den 1 januari 1994.</pre><pre>Vi socialdemokrater tycker att skrivningarna i\r\nbetänkandet är bra, med vissa undantag. Jag tänker\r\nredovisa en del kompletterande uppfattningar från\r\nvår sida.</pre><pre>Herr talman! Bakgrunden till förslaget är att många\r\nmänniskor i dag befinner sig i en mycket besvärlig\r\nekonomisk situation på grund av\r\növerskuldsättning. Det gäller personer som är så\r\nskuldsatta att deras oförmåga att betala sina\r\nskulder antingen är permanent eller åtminstone\r\nkan bedömas bestå under överskådlig tid framöver.</pre><pre>Det gäller bl.a. de s.k. kreditkonsumenterna.\r\nUnder senare hälften av 1980-talet och början av\r\n1990-talet gavs t.ex. kontokortskrediter generöst,\r\noch kreditprövningen var i många fall mycket\r\nförenklad. Stora skulder med åtföljande stora\r\nränteutgifter har gjort dessa hushålls ekonomi helt\r\nomöjlig och hopplös att på egen hand komma till\r\nrätta med. Dessa kreditinsolvenser är inget unikt\r\nsvenskt fenomen, det kan också iakttas i andra\r\nländer.</pre><pre>En annan grupp som särskilt uppmärksammats är\r\nf.d. näringsidkare, dvs. sådana enskilda personer\r\nsom startat egen rörelse, men av olika\r\nomständigheter, som inte kan läggas dem till last,\r\nblivit tvungna att upphöra med verksamheten och\r\ndärvid dragit på sig så stora personliga skulder att\r\nde saknar reell möjlighet att betala dessa skulder.</pre><pre>De negativa konsekvenserna av att dessa personer\r\nhamnar i praktiskt taget livslång skuldsättning är\r\nbetydande, både för den skuldsatte själv och hans\r\nfamilj, liksom för kreditgivarna och för samhället.\r\nEn hopplös situation leder till att såväl\r\nsocialvården, sjukvården och kanske också\r\nkriminalvården belastas. I stället för att delta i\r\nproduktionen och därmed genom bl.a. skatter\r\nbidra till välfärdskostnaderna blir den\r\növerskuldsatte enbart en kostnad för samhället.\r\nFör den enskilde är naturligtvis situationen\r\nmänskligt och socialt katastrofal.</pre><pre>Dessa hushåll behöver hjälp. Här måste banker,\r\nkreditinstitut, samhällets olika institutioner m.fl. gå\r\nin och försöka finna rimliga lösningar så att enskilda\r\nmänniskors ekonomi på litet sikt kan saneras.</pre><pre>Det skall inte gå att ''tjäna på'' att begära\r\nskuldsanering i stället för att lämna in en\r\nkonkursansökan. Skuldsanering är i första hand\r\ntänkt för skuldsatta personer som saknar\r\nutmätningsbara tillgångar.</pre><pre>I den allmänna debatten har framförts att en\r\nskuldsaneringslag skulle utgöra ett hot mot den\r\nallmänna betalningsmoralen. Vi menar för vår del\r\natt dessa risker är starkt överdrivna. Avsikten med\r\ndet nya institutet är ju inte att göra skuldsanering\r\ntill en rättighet. En begäran om skuldsanering utgör\r\nen möjlighet -- i princip endast en gång -- att under\r\nstränga förutsättningar, efter beslut av domstol, få\r\nhela eller del av skulden eftergiven. Det är också\r\nviktigt att den skuldsatte åläggs att under de\r\nnärmaste åren betala så mycket han förmår av\r\nskulden. Om en skuldsatt lämnar oriktiga uppgifter\r\nom sina ekonomiska och personliga förhållanden\r\nskall sanktioner kunna tillgripas.</pre><pre>Det kan också noteras att någon negativ inverkan\r\npå den allmänna betalningsmoralen inte har\r\nförmärkts under den tid Danmark och Norge\r\ntillämpat sitt skuldsaneringsinstitut.\r\nErfarenheterna är tvärtom mycket goda.</pre><pre>Samhället och skattebetalarna har ställt upp för att\r\nsanera banker m.m., och då måste även enskilda\r\npersoner kunna få hjälp. Som läget är nu har den\r\növerskuldsatte ett livstids skuldstraff över sig.</pre><pre>Vi föreslår nu exempelvis fem svåra år ''på vatten\r\noch bröd'' efter att man själv sökt uppnå en frivillig\r\növerenskommelse med sina borgenärer. Om inte\r\ndetta är möjligt skall en lagreglerad ordning\r\ntillämpas med företrädesvis frivillig och endast i\r\nsista hand en tvingande skuldsanering.</pre><pre>Herr talman! Vi socialdemokrater har i ett särskilt\r\nyttrande framfört att när det gäller frågan huruvida\r\nskuldsaneringen skall gälla skatter och\r\navgiftsskulder har vi i princip samma uppfattning\r\nsom utskottet. Regeringen bör dock pröva om vissa\r\nsådana skulder skall undantas på motsvarande sätt\r\nsom i Norge. Någon speciell turordningsregel\r\nutöver den som i dag gäller bör ej införas vid\r\nskuldsanering för en privatperson.</pre><pre>Vi socialdemokrater vill också fästa riksdagens och\r\nregeringens uppmärksamhet på behovet av att\r\nunder skuldsaneringsperioden pröva en ränte- och\r\namorteringsfri tid vid långtidsarbetslöshet och\r\nlångtidssjukskrivning, då man efter 365 dagar den 1\r\njuli endast får 70 % i ersättning. En typ av\r\nmoratorium skulle underlätta för dessa grupper. I\r\nNorge pågår en sådan diskussion i dag.</pre><pre>Herr talman! Med detta vill jag understryka vikten\r\nav att vi får en lag den 1 januari 1994 och yrkar\r\ndärmed bifall till lagutskottets betänkande\r\nangående skuldsanering.</pre><pre>Anf. 95  BENGT HARDING OLSON (fp)\r\nreplik:</pre><pre>Herr talman! Jag noterar att Bengt Kronblad har en\r\nförsonlig ton när han talar om detta ärende,\r\nskuldsanering. Kanske han något prisar att det är\r\nsocialdemokraterna som har drivit frågan hela\r\ntiden. Jag kan gott ge en eloge till\r\nsocialdemokraterna för den saken, men jag vill\r\nbara poängtera att ni inte har varit ensamma på\r\nbarrikaderna.</pre><pre>Detta har tagit tid, jag håller med om det, Bengt\r\nKronblad. Men samtidigt är det angeläget att man\r\när noggrann när man fattar sådana här beslut. Jag\r\nvill poängtera vad jag sade i mitt\r\ninledningsanförande, nämligen att om vi hade\r\nfattat beslut i november och gjort som\r\nsocialdemokraterna föreslog, hade vi hamnat i en\r\ndansk modell, som uppenbarligen inte är särskilt\r\nlyckad. Med litet mera eftertanke, litet mera tid och\r\nefter en studieresa till Norge blev resultatet\r\nannorlunda. Det har blivit en idé, och lagutskottet\r\nhar framfört att vi skall ha den norska modellen\r\nsom förebild. Detta är vi nu eniga om. Det\r\ninkluderar socialdemokraterna, och det gläder mig.</pre><pre>Jag vill också säga till Bengt Kronblad att jag tror\r\natt man särskilt skall värna om de\r\nlångtidsarbetslösa även om detta inte är särskilt\r\nnämnt. Det är en självklarhet att när man bedömer\r\nvaraktigheten i betalningsoförmågan kommer\r\narbetslöshet in som ett viktigt moment.</pre><pre>På en punkt vill jag inte tro att Bengt Kronblad\r\negentligen menade vad han sade. Det skall bli en\r\nlång och tuff avbetalningsplan, det är vi överens\r\nom, men jag tror inte vi bör lägga existensminimum\r\nså lågt att det handlar om att dessa människor skall\r\nleva på vatten och bröd. Jag tror att man behöver\r\nlitet mer för att över huvud taget skall klara denna\r\ntunga, tuffa avbetalning under så lång tid.</pre><pre>Anf. 96  BENGT KRONBLAD (s) replik:</pre><pre>Herr talman! Bengt Harding Olson tar upp frågan\r\nom vilken linje vi skall välja, danska, norska eller\r\nnågon annan. Vi har varit ute och rest och studerat\r\ndet danska systemet vid två tillfällen och sedan det\r\nnorska. Nu kan vi konstatera att vi kan ta till vara\r\nde goda förslag och sätt att arbeta som bedrivs i\r\nvåra grannländer.</pre><pre>Detta visar också att resor för riksdagsledamöter är\r\nav god vikt.</pre><pre>Sedan säger Bengt Harding Olson att\r\nSocialdemokraterna har drivit frågan om den här\r\nlagstiftningen, men att också Folkpartiet har varit\r\nmed. Jag hälsar givetvis alltid Folkpartiet\r\nvälkommet till att stödja goda idéer, även i den\r\nfrågan.</pre><pre>Anf. 97  BENGT HARDING OLSON (fp):</pre><pre>Herr talman! Jag kan bara konstatera att\r\nFolkpartiet sitter i regeringen och driver de här\r\nlinjerna. Vi välkomnar stöd från\r\nSocialdemokraterna. Oppositionen är också\r\nvälkommen att stödja goda förslag.</pre><pre>Anf. 98  LENNART FRIDÉN (m):</pre><pre>Herr talman! Som mycket riktigt påpekats av de två\r\nföregående talarna står ett i stort sett enigt utskott\r\nbakom detta förslag. Men liksom de två tidigare\r\ntalarna vill jag komma med några\r\nrandanmärkningar, därför att jag tycker det är på\r\nsin plats.</pre><pre>Först tidpunkten. Jag vill direkt citera ur\r\nhandlingen. Vi måste ge en viss öppning till vad\r\nsom är rimligt och möjligt när vi tar fram förslaget.\r\nDet står ordagrant att utskottet har ''skisserat att\r\ndet skall vara med inriktning på ett ikraftträdande\r\nden 1 januari 1994.'' Men på Justitiedepartementet\r\nhar man ett antal ärenden som för närvarande\r\nbelastar ganska tungt. Det är viktiga saker som\r\nlönegarantifrågan, förmånsrättsordning m.m. Det\r\när bättre att vi får ett bra förslag än ett snabbt\r\nförslag. Vi vill alla att det skall komma så fort som\r\nmöjligt. Det är många som lider av problem med\r\növerskuldsättning, men, som sagt, det är mycket\r\nbättre med ett bra förslag än ett som till död och\r\npina skall vara framme vid ett visst datum.</pre><pre>Bengt Harding Olson hade rätt när han sade att det\r\nskadar inte med litet eftertanke innan man fattar\r\nsådana här beslut.</pre><pre>Vi har också påpekat under ärendets gång att det\r\nskulle finnas anledning att titta på ett antal olika\r\nmodeller, inte bara som Norge- eller\r\nDanmarksmodellen, utan hur man kan gå till väga\r\npå olika sätt.</pre><pre>Alla känner den gamla historien om den\r\nautomatiska rakapparaten som kunde raka tio\r\nhakor samtidigt. Men metoden var inte särskilt\r\nlyckad, för hakorna var olika. Det är samma sak\r\nmed människors skuldsättning. Den problematik\r\nsom möter dem är olika. Därför hade det varit\r\nintressant att få fram flera olika modeller för att\r\nhantera detta genom de försök som nu satts i gång\r\ni bl.a. Stockholm och Skellefteå.</pre><pre>I min hemstad, Göteborg, har man också utanför\r\ndessa av regeringen initierade försök startat med en\r\nsådan verksamhet. Man vill inte ha en\r\nGöteborgsmodell, som ni har kallat det. Man har\r\nhelt enkelt gjort så att man valt en naturlig\r\nkontaktplats, konsumentkontoret som kommunen\r\nställer upp med, men sedan är det kreditgivarna --\r\nbanker och andra som meddelat krediter -- som får\r\nstå för fiolerna. Det hade varit bra att få se hur\r\ndessa olika försök hade slagit ut innan man hade\r\nfattat definitivt beslut. När människor nu vet om att\r\ndet fattas ett beslut är risken stor att de avvaktar\r\nvad ett sådant kommer att innehålla. Det kan\r\nmåhända leda till att många goda förslag inte\r\nkommer fram.</pre><pre>Här har också berörts frågan om den allmänna\r\nbetalningsmoralen. Det är kanske ännu litet svårt\r\natt se hur den påverkas. Varken i Norge eller\r\nDanmark har lagen varit i kraft så länge. Men den\r\nsenaste kontakt jag haft, för mindre än tre timmar\r\nsedan -- det var inte en väljarkontakt, utan någon\r\nsom var aktiv i ett annat borgerligt parti -- som\r\nringde mig eftersom personen visste att vi skulle ta\r\nupp frågan i dag, sade: Ni kan väl ändå inte anta\r\ndetta förslag! Vad innebär det för den allmänna\r\nbetalningsmoralen? Vi har i dag diskuterat detta på\r\nmitt arbete.</pre><pre></pre><pre>Jag kunde då meddela att vi hade förutsatt att det\r\nverkligen skulle vara tuffa tag. Det skall inte vara\r\nnågonting som man kan smita undan med.\r\nVisserligen var det något av ordmärkning från\r\nBengt Harding Olsons sida, men det ligger litet\r\ngrand i det som Bengt Kronblad sade, att det skall\r\nkännas som vatten och bröd, även om det inte\r\nordagrant innebär det.</pre><pre>Om man skall påverka den allmänna\r\nbetalningsmoralen i rätt riktning, måste folk ha\r\nklart för sig att man inför en skuldsättning inte skall\r\ntänka: Hoppas att det går bra, men om det inte gör\r\ndet, så finns det skuldsanering. Därvidlag är det bra\r\natt utskottet har markerat att skuldsanering inte\r\nskall användas för att man lätt skall slippa undan.\r\nAntingen det gäller vatten och bröd eller inte, skall\r\ndet klart framgå att det är de som verkligen har\r\nproblem -- och som ofta inte själva har försatt sig i\r\nden situationen -- som skall ha denna hjälp.\r\nSkuldsanering skall inte användas som någon sorts\r\nextra fallskärm i samband med lättsinniga\r\nprivataffärer.</pre><pre>Anf. 99  BENGT HARDING OLSON (fp)\r\nreplik:</pre><pre>Herr talman! Lennart Fridén kommer från\r\nGöteborg. Det finns all anledning att framhålla att\r\nman i Göteborg har kommit väldigt långt på det här\r\nområdet. Jag vill kalla detta för\r\nGöteborgsmodellen, och den är mycket bra. Man\r\nhar seriöst tagit sig an dessa problem.\r\nGöteborgsmodellen utgör en god förebild för\r\növriga kommuner. Jag hoppas fortfarande att\r\nförsöksverksamheten utvidgas till att omfatta hela\r\nSverige.</pre><pre>Däremot kan vi inte avvakta med en ny reglering\r\ntills försöksverksamheten är avslutad. Det får ju\r\ninte bli så, att kon dör medan gräset gror. Det finns\r\nrisk för att människor med dessa skuldproblem dör\r\nekonomiskt under den tid som\r\nförsöksverksamheten utvärderas.</pre><pre>Enligt samstämmiga uppfattningar från experthåll,\r\nbanker och andra, äventyrar en\r\nskuldsaneringsverksamhet inte den allmänna\r\nbetalningsmoralen.</pre><pre>När det gäller vatten och bröd är det möjligt att det\r\nfinns en enighet mellan socialdemokrater och\r\nmoderater på den punkten. Jag tycker att det är att\r\ngå för långt, eftersom det kan äventyra\r\nbetalningsplanens genomförande. I Norge var man\r\ni princip enig om att man inte skulle lägga sig så\r\nlågt.</pre><pre>Slutligen handlar det inte om att få ett bra förslag\r\neller ett snabbt förslag, utan det handlar om att få\r\nbåde--och. Och det är faktiskt fullt möjligt.</pre><pre>Anf. 100  LENNART FRIDÉN (m) replik:</pre><pre>Herr talman! Låt oss bara hoppas att det inte blir\r\nså, att det varken blir det ena eller det andra. Ofta\r\nblir dess värre det bästa det godas fiende. Men vi\r\nmåste ändå eftersträva det allra bästa. Och det\r\nskadar nog inte om man väntar litet grand.</pre><pre>Okej, vi kan tillåta lättmjölk och bröd. Men det\r\nskall ändå verkligen kännas att man är inne i en\r\nskuldsanering, vilket Bengt Kronblad sade och som\r\njag är beredd att ställa mig bakom. En\r\nskuldsanering skall inte vara någonting som man\r\nglatt kan hoppas på och se som en parentes i sitt liv.\r\nMan skall se att skulderna skall vara avklarade efter\r\nett antal år, men under tiden skall man känna av\r\nsaneringen. Annars kommer en skuldsaneringslag\r\nutan tvivel att påverka den allmänna\r\nbetalningsmoralen.</pre><pre>Anf. 101  BENGT HARDING OLSON (fp)\r\nreplik:</pre><pre>Herr talman! Jag delar den uppfattningen, att en\r\nskuldsanering skall kännas, och den kommer att\r\nkännas. Det handlar om att kraftigt förändra sina\r\nlevnadsvanor under den här tiden. Om det hade\r\nvarit tillåtet med fler repliker, hade vi kanske höjt\r\noss från vatten och bröd-nivån till lättmjölksnivån\r\noch kanske t.o.m upp till den nivå där man kan äta\r\nsig mätt.</pre><pre>Jag tror, som sagt, att detta kommer att kunna\r\nlösas. Jag utgår ifrån att det blir ett bra och snabbt\r\nbeslut, om man utnyttjar den kompetens och\r\nkunskap som finns invävd i utskottets betänkande.</pre><pre>Anf. 102  BENGT KRONBLAD (s) replik:</pre><pre>Herr talman! Lennart Fridén sade att det kan bli\r\nsvårt att hinna att få fram skuldsaneringslagen inom\r\nden tid som utskottet enhälligt kräver. Jag hoppas\r\nverkligen inte att det blir så, att en annan tidpunkt\r\nän senast den 1 januari 1994 måste diskuteras.</pre><pre>Det är självklart att det behövs erfarenheter från de\r\nförsök som pågår, men man kan också ta del av den\r\nerfarenhet som finns i de nordiska länderna, men\r\näven i andra länder, som i flera år har haft ett\r\nskuldsaneringsinstitut.</pre><pre>Jag tror inte att en skuldsaneringslag på något sätt\r\npåverkar betalningsmoralen, vilket vi också fick\r\nbelagt vid de studiebesök som ledamöterna i\r\nutskottet har gjort. Det står helt klart att\r\nbetalningsmoralen blir minst lika god som tidigare,\r\näven om man inför denna lag.</pre><pre>Jag vill också säga någonting om nivåerna och\r\nvatten och bröd. En skuldsaneringslag skulle\r\nkanske innebära att man skulle kunna komma upp\r\ntill den nivån.</pre><pre>Jag har haft två samtal i dag. Det ena var från en\r\nsom hade lån i ett ganska känt bolag. Han hade\r\nräntor på nära 50 % på sin skuld. Den andra som\r\nringde berättade att han hade något över 1 miljon\r\nkronor i skulder. Han hade nu gjort en\r\nbetalningsplan som innebar att familjen fick betala\r\n10 000 kronor i månaden, dvs. 8 000 kronor i\r\namortering och 2 000 kronor i utmätningsavgifter.\r\nDessa människor har en mycket låg\r\nlevnadsstandard. De har en svår psykosocial\r\nsituation. Det är dessa människor som vi skall\r\nhjälpa. De kan då få en förbättring och en\r\nmöjlighet till ett godare liv i framtiden.</pre><pre>Anf. 103  LENNART FRIDÉN (m) replik:</pre><pre>Herr talman! Bengt Kronblad var visserligen inte\r\nmed när detta ärende justerades. Men vi var alla\r\növerens om formuleringen, nämligen att\r\ninriktningen skulle vara den 1 januari 1994. Man\r\nskall naturligtvis inte spika ett datum bara för\r\ndatumets egen skull. För de människors skull som\r\nhar råkat illa ut hoppas vi naturligtvis alla att detta\r\nkommer till skott så fort som det är möjligt och att\r\nresultatet blir bra.</pre><pre>Men vi kan väl vara överens om, Bengt Kronblad,\r\natt när vi i andra egenskaper har fungerat som\r\nremissinstanser -- t.ex. som kommunalpolitiker och\r\nannat -- har vi ibland varit minst sagt sura över att\r\ntiden för att tänka över en statlig remiss har varit\r\nför kort. Nu har vi sommaren framför oss. Det kan\r\nkanske inte hjälpas om det blir en eller annan vecka\r\nefter den 1 januari 1994. Vi var inte överens om\r\nsenast den 1 januari -- som Bengt Kronblad sade --\r\nutan vi var överens om att vi skall ha den\r\ninriktningen. Jag har bara pekat på några av de\r\nrisker som finns med att man spikar ett datum.</pre><pre>Anf. 104  BENGT KRONBLAD (s) replik:</pre><pre>Herr talman! Jag är väl medveten om vilken\r\nformulering som utskottet använder. Det är därför\r\nsom Bengt Harding Olson och jag är helt överens\r\nom tolkningen att vi vill se förslaget genomfört till\r\nden 1 januari 1994. Jag vill instämma i det som\r\nBengt Harding Olson sade tidigare, att det är bra\r\natt Folkpartiet är med och arbetar för detta, och att\r\nvi har ett gemensamt stöd...</pre><pre>(Tredje vice talmannen: Repliken gällde Lennart\r\nFridén.)</pre><pre>Jag skall givetvis tacka så mycket för att vi har\r\nmöjlighet att hjälpa Folkpartiet i arbetet med\r\nModeraterna för att få den här lagstiftningen i\r\nhamn.</pre><pre>Anf. 105  LENNART FRIDÉN (m) replik:</pre><pre>Herr talman! Med tanke på det sista som sades är\r\ndet litet oklart vem man skall replikera på.</pre><pre>Vi behöver inte hjälp med att klara ut detta. Men\r\nom alla goda krafter ställer upp för att åstadkomma\r\nett bra resultat, är de välkomna i det arbetet.</pre><pre>Anf. 106  BENGT KINDBOM (c):</pre><pre>Herr talman! Efter 80-talets expansiva politik har\r\ndet följt en rad kriser i fastighetssektorn, i\r\nfinansbolagen, i bankerna och i företagen. Så\r\nsmåningom har krisen nått även hushållen. När\r\nstaten kraftfullt och av nödvändighet gick in och\r\nräddade banker och finansinstitut, är det naturligt\r\natt enskilda därefter reagerade, i synnerhet som\r\nmånga enskilda ''hjälptes in'' i en skuldfälla av\r\ngenerösa krediterbjudanden.</pre><pre>Genom ackordsförfarandet har skuldsanering inom\r\nföretagssektorn länge varit en möjlighet. Men för\r\nenskilda har denna möjlighet saknats.</pre><pre>När vi från Centerns sida mycket har diskuterat\r\nfrågan om skuldsanering, och i en motion till årets\r\nriksmöte också väckt kravet på en\r\nskuldsaneringslag, är det dels därför att vi har\r\nansett att det finns ett stort behov av fasta regler för\r\nhur en skuldsanering skall bedrivas, dels därför att\r\nbl.a. representanter för bankväsendet har uttalat\r\natt det är angeläget att även Sverige får en\r\nskuldsaneringslagstiftning.</pre><pre>Jag skall inte närmare gå in på det principiella\r\ninnehållet i det skuldsaneringsförfarande som\r\nutskottet har uttalat sig för. Talare före mig har\r\ngjort detta. Det är värt att notera att vi trots ett\r\nenigt betänkande både för en debatt och yttrar oss\r\nfrån olika partier. Men, herr talman, det är för att\r\nunderstryka angelägenheten i detta ärende.</pre><pre>Den resa som lagutskottet gjorde till Norge har\r\nåberopats. Det finns då anledning att understryka\r\nde erfarenheter som vi gjorde vid det besöket,\r\nnämligen att antalet ärenden inte har blivit så\r\nmånga som man där hade kalkylerat med.\r\nAnledningen trodde man var att ett stort antal\r\nfrivilliga överenskommelser hade kommit till stånd.</pre><pre>Jag utgår från att kreditgivare och fordringsägare\r\nnu får fart på de frivilliga uppgörelserna, att\r\nbankerna tillämpar de riktlinjer för skuldsanering\r\nsom de säger sig ha och att\r\nkronofogdemyndigheterna aktivt kan medverka\r\nnär det gäller samhällets fordringar. Om detta görs\r\noch om man redan nu kommer i gång har\r\nriksdagens beslut, som vi inom kort skall fatta, fyllt\r\nett vällovligt syfte, dvs. att en seriös skuldsanering\r\nkommer i gång. En lag kommer ju ändå till\r\nårsskiftet. Jag vill understryka att vi har uttalat oss\r\nför att detta bör ske till årsskiftet. Om alla goda\r\nkrafter samverkar kring detta är min fasta\r\növertygelse att man också kommer att klara av att\r\nfå en lagstiftning i sjön vid den tidpunkten.</pre><pre>Jag vill också notera att det, när medierna under de\r\nsenaste dagarna har presenterat den\r\nskuldsaneringsmodell som riksdagen skall besluta\r\nom, låter väldigt enkelt att bli fri frå sina skulder.\r\nHär finns det anledning att höja ett varningens\r\nfinger. Det kommer att krävas uppoffringar av dem\r\nsom går in i ett skuldsaneringsförfarande. Jag\r\ntycker att Bengt Kronblad på ett bra sätt har\r\nbeskrivit vad som krävs av dem som kommer in i ett\r\nskuldsaneringsförfarande, men också vilken\r\nmöjlighet detta kan ge inför framtiden.</pre><pre>Det finns också anledning att tro att dagens beslut\r\noch den kommande lagstiftningen kommer att få\r\nbetydelse för framtiden och för det förebyggande\r\narbetet. Kreditgivarna vet att det här finns en\r\nreglering, även om de inte på ett bra sätt prövar de\r\nkrediter de beviljar. Även från den utgångspunkten\r\när dagens beslut om den kommande lagstiftningen\r\nviktigt.</pre><pre>Med detta, herr talman, yrkar jag bifall till\r\nutskottets hemställan.</pre><pre>Anf. 107  HOLGER GUSTAFSSON (kds):</pre><pre>Herr talman! Ingen kan leva i ett rum där alla\r\ndörrar är blockerade, och ingen kan leva i ett rum\r\ndär luften börjar att ta slut. Ingen orkar se en\r\nframtid där livsmodet är borta. Det måste finnas ett\r\nfönster som släpper in ljus och syre i rummet.</pre><pre>En skuldsättning som är helt oöverkomlig är\r\ntragiskt nog en verklighet för allt fler svenska\r\nhushåll. Varje månadsskifte är en plåga, då nya\r\nräkningar måste läggas i högen för obetalda\r\nskulder.</pre><pre>Ett nytt skattesystem, höga räntesatser och höjda\r\navgifter slår blint -- lika för alla, men ändå inte lika.\r\nAtt få en tids anstånd med eller avskrivning av delar\r\nav skulden kan bli en andningspaus och för många\r\nen sista utväg.</pre><pre>Här måste nu samhället gå in och se till att den\r\nenskilde får en rimlig möjlighet att på nytt ta ansvar\r\nför sin framtid.</pre><pre>Den skuldsatte är en mycket utlämnad person.\r\nFinns inte viljan att förhandla fram en lösning, finns\r\nheller ingen hjälp för att sanera ekonomin. Men\r\nriksdagen kommer nu att fatta ett beslut som kan\r\nge tillbaka framtidstron för de värst skuldsatta\r\nmänniskorna i vårt land.</pre><pre>Vi kristdemokrater har länge arbetat för en\r\nskuldsaneringslag. Syftet är inte att enskilda\r\nlättvindigt skall komma undan sina skulder, utan\r\nför att en instängd människa måste ges en väg ut.\r\nDen kristna och humanistiska människosynen\r\nkräver en sådan anständighet.</pre><pre>Den nya lagen skall uppfordra banker och andra\r\naktörer att frivilligt ta sitt ansvar genom att komma\r\ntill förhandlingar med den enskilde.</pre><pre>Kommunala konsumentvägledare och\r\nbudgetrådgivare skall arbeta för att hushållen skall\r\nfå balans mellan sina utgifter och inkomster.\r\nSamarbetsförsök kring skuldsanering har startats i\r\nett par kommuner. Regeringen har också gett\r\nekonomiskt stöd till projekt mellan\r\nkonsumentvägledare och Ackordcentralen.</pre><pre>Nu bör banker och kreditinstitut ta initiativ till att\r\nstarta den frivilliga skuldsaneringen och resonera\r\nmera långsiktigt ur både bankens och den enskildes\r\nperspektiv. Både advokater och andra ekonomiska\r\nrådgivare bör engagera sig i de enskilda hushållens\r\nsituation och ställa sitt kunnande till förfogande.</pre><pre>Detta blir en välkommen utveckling, som måste\r\nförstärkas. Både offentliga och privata krafter bör i\r\nhög grad samlas för att ge tillbaka människovärdet\r\ntill dessa skuldsatta medborgare.</pre><pre>En bra skuldsaneringslag är ett sätt att ge dessa\r\nkrafter ett rejält stöd i förhandlingarna. Lagen löser\r\ninte alla problem, men den markerar att det skall\r\nfinnas en möjlighet för den oöverkomligt skuldsatte\r\natt genom uppoffringar gå en ljusare framtid till\r\nmötes.</pre><pre>Långsiktigt måste vi också arbeta för ett annat\r\nsynsätt på den privata skuldsättningen. Det gäller\r\natt lära av 80-talets lånekarusell. Skuldsättning\r\ninnebär att man intecknar framtiden ekonomiskt,\r\noch att man begränsar sitt handlingsutrymme som\r\nsnabbt kan bli ohållbart litet. Detta gäller för den\r\nenskilde likaväl som för stat och kommuner.</pre><pre>Herr talman! Det är med stor tillfredsställelse som\r\njag också kan konstatera att vi har ett enigt\r\nlagutskott bakom den begäran om lagreglering,\r\nsom vi i dag föreslår riksdagen att begära hos\r\nregeringen.</pre><pre>Härmed vill jag yrka bifall till lagutskottets\r\nhemställan.</pre><pre>Anf. 108  ELISABETH PERSSON (v):</pre><pre>Herr talman! Jag skall fatta mig mycket kort och\r\nsälla mig till raden av alla de ledamöter som har\r\nhälsat den här skuldsaneringslagen med\r\ntillfredsställelse. Jag och mitt parti tillhör dem. Det\r\när mycket bra att utskottet har enats. Jag delar inte\r\nalls oron att detta på något sätt skulle vara\r\nbefrämjande för dålig betalningsmoral och\r\nliknande. Jag är helt övertygad om att den strikthet\r\nsom detta förslag innehåller inte ger utrymme för\r\nnågot missbruk av det hela.</pre><pre>Min blygsamhet förbjuder mig att diskutera när\r\ndetta förslag först togs upp och vilka som tog\r\ninitiativ till detta. Jag tycker att vi skall nöja oss\r\nmed att vara glada över, som jag tidigare sade, att\r\nett enigt utskott står bakom förslaget.</pre><pre>Jag vill bara berätta att när jag kom in i riksdagen\r\nvar det faktiskt enskilda centerpartister som lärde\r\nmig de första grunderna om Insolvensutredningen\r\noch vikten av en skuldsaneringslag. Självfallet, herr\r\ntalman, står jag bakom utskottets förslag.</pre><pre>Anf. 109  CLAUS ZAAR (nyd):</pre><pre>Herr talman! Det finns få begrepp som har en sådan\r\nbetydelse för människor i dag som inteckning och\r\nborgen. De har skrivit på under den glada\r\nkasinoekonomins dagar, och i dag står de inför\r\nverkligheten. Det innebär t.o.m. att deras barn inte\r\nhar råd att betala. Och på grund av sin\r\nborgensförbindelse kommer de in i skuldfällan.</pre><pre>Nu äntligen börjar vi förstå att vi måste ha en\r\nskuldsaneringslag. Det är inte en dag för tidigt att\r\nvi sätter i gång för att få fram ett förslag. En\r\nproposition bör vara klar när riksdagen återsamlas,\r\nså att beslutet givetvis kan fattas i sådan tid att lagen\r\nträder i kraft den 1 januari. Det absolut minsta krav\r\nsom vi från Ny demokrati kan ställa är att lagen\r\nträder i kraft den 1 januari. Vi stöder helt det\r\nkravet. Om det behövs får man jobba övertid,\r\nvilket man har lärt sig att man kan tillgripa när det\r\nbehövs. Och i detta fall behövs det, därför att\r\nmänniskor lider.</pre><pre>Det är en stor skam att ingenting har hänt tidigare.\r\nVilka är det som har orsakat detta? Jo, det är just\r\nden här församlingen, som har skött\r\nkasinoekonomin under den perioden. Det är den\r\nsom är orsaken till att andra människor lider. Jag\r\nvar inte ledamot av denna kammare då, utan stod\r\nutanför. Men t.o.m. min granne har blivit drabbad\r\nav detta s.k. kasinokör. Han tvingades sälja sitt hus\r\ndärför att banken hade tagit det som inteckning för\r\nhans företag. Han var kreativ företagare och\r\nförsökte se till att något hände. När man som\r\nföretagare ser detta, förstår man varför vi har haft\r\ndenna situation då ekonomin har gått nedåt. Jag\r\nanser att det är hela denna församling som genom\r\nsin ekonomiska politik har gjort att vi har råkat ut\r\nför detta. Det behövs tuffa tag nu, och de behöver\r\ntas snabbt.</pre><pre>Jag har ingen anledning att se framåt när det gäller\r\nbetalningsmoralen. Jag tror att det är de stackare\r\nsom har råkat illa ut tidigare som sitter i fällan.\r\nDetta skall inte locka nya människor att hamna i\r\nfällan. Det tror jag inte. Det är i stället de som\r\nbefinner sig i skuldfällan som nu måste ha hjälp.\r\nDet måste vi politiker se till att de får. Det är\r\nnämligen vi som genom den ekonomiska politiken\r\nhar orsakat att många av våra medborgare sitter i\r\nskuldfällan. Några har dessutom fått förtjänst på\r\ndetta. Det är en annan sak.</pre><pre>Tusentals familjer genomgår kriser på grund av\r\ndetta. Det är i många fall en tragedi som utspelas.\r\nDet är därför angeläget att vi nu sätter blåljus på\r\ndetta. Det betyder alltså att vi måste göra allt för att\r\nfå fram ett bra förslag, så att de många familjerna\r\nkan se ett ljus i mörkret. Det är detta ljus som\r\nmåste tändas genom att vi får fram en\r\nskuldsaneringslag.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 110  LENNART FRIDÉN (m) replik:</pre><pre>Herr talman! Jag vill kommentera litet grand av det\r\nsom Claus Zaar har sagt, eller rättare sagt det sätt\r\nsom han sade det på. Det är fullständigt vansinnigt\r\natt bara svepa med handen och säga: Det är ni som\r\nsitter här i kammaren som är orsak till detta.</pre><pre>I vanliga fall brukar Ny demokrati gå ut och tala om\r\ndet personliga ansvaret och individens egna\r\nmöjligheter och ansvar. Man kan inte bortse från\r\natt det inte är genom en händelse som människor\r\nförsätts i detta, utan att det sker genom en\r\nhandling, och handlingar är man alltid ansvarig för.</pre><pre>Sedan har en del tvivelsutan lockats in i dåliga\r\naffärer, bl.a. på grund av den ekonomiska politik\r\nsom fördes under 80-talet, som jag dock inte känner\r\nmig något som helst medansvarig för. Vi vet vilka\r\ndet var som satt i sina sportbilar med\r\ndalmatinerhundar vid sidan om sig. Men vi löser\r\ninte problemet med sådana generaliseringar som\r\nClaus Zaar gjorde. Och framför allt gör det inte att\r\npolitikens och politikernas anseende blir bättre.</pre><pre>Anf. 111  CLAUS ZAAR (nyd) replik:</pre><pre>Herr talman! Jag vet att det är ett gränsfall när man\r\nsäger detta. Men vi måste vakna till. Lennart Fridén\r\nhar ju tidigare sagt att det är ett bra förslag men att\r\ndet tar tid. Jag vill helt enkelt få fart på ärendet. Då\r\nfordrar det kanske att man arbetar både dag och\r\nnatt för att få fram ett bra förslag. Låt oss då göra\r\ndetta.</pre><pre>Sedan måste vi båda vara eniga om att det är här\r\nsom riktlinjer dras upp och lagbeslut fattas. Om det\r\nhade förts en annan ekonomisk politik, då hade inte\r\nså många familjer suttit i denna fälla. Lennart\r\nFridén har inte haft möjlighet att påverka allt på den\r\ntiden. Men det är den högkonjunktur som man\r\nt.o.m. förstärkte genom vissa åtgärder som är\r\norsaken till att människor har handlat som de har\r\ngjort. Det får vi nu ta konsekvenserna av. Många\r\nfamiljer lider ytterst allvarligt på grund av detta.</pre><pre>Anf. 112  LENNART FRIDÉN (m) replik:</pre><pre>Herr talman! Jag skall fatta mig kort. Att lägga\r\ndenna typ av politisk skuld på varandra tycker jag\r\nsnarast hörde hemma i valrörelsen 1991 och som\r\nskall ske igen 1994. Detta leder ingenstans. Det\r\nviktigaste är att vi får ett bra förslag. Att svepande\r\noch generellt kasta skulden på andra för det som\r\nhar hänt tidigare leder, som sagt, ingenstans. Det\r\nviktiga är att vi kan hjälpa dem som behöver hjälp.</pre><pre>Anf. 113  CLAUS ZAAR (nyd) replik:</pre><pre>Herr talman! Jag hoppas att vi så snabbt som\r\nmöjligt kan hjälpa dessa människor. Det måste,\r\nLennart Fridén, hända något. Det är då som man\r\nofta gömmer sig bakom tiden. Då frågar\r\nmedborgarna varför man inte kan få fart på detta.\r\nDet är den frågan som de ställer. Vi får se hur det\r\nblir i valrörelsen.</pre><pre>Jag hoppas, Lennart Fridén, att man tar bort orden:\r\nmen det tar tid. Nu skall vi i stället se till att det blir\r\ndrag under frågan.</pre><pre>Anf. 114  BENGT HARDING OLSON (fp)\r\nreplik:</pre><pre>Herr talman! Claus Zaars anförande föranledde\r\negentligen ingen som helst kommentar i sak. Jag vill\r\nbara ställa en fråga till honom: Tror Claus Zaar på\r\nfullt allvar att hans orerande här i dag gör att\r\nbeslutet kommer snabbare fram eller att det blir\r\nmer drag under galoscherna?</pre><pre>Anf. 115  CLAUS ZAAR (nyd) replik:</pre><pre>Herr talman! Det är ett enigt utskott som har fattat\r\ndetta beslut. Men det kom i dag signaler, som lät\r\noroande, om att det kan ta längre tid än fram till\r\nden 1 januari. Det oroar mig.</pre><pre>Anf. 116  BENGT HARDING OLSON (fp)\r\nreplik:</pre><pre>Herr talman! Ett gott råd till Claus Zaar: Lyssna på\r\nde signaler som är riktiga och som är underbyggda!\r\nSådana finns det i utskottets betänkande. Där\r\nskriver man nämligen ''med inriktning på den 1\r\njanuari 1994''. Så lyder formuleringen -- och sådan\r\nförblir den, hur mycket Claus Zaar än orerar här\r\noch hur mycket drag det än är under galoscherna.</pre><pre>Anf. 117  CLAUS ZAAR (nyd) replik:</pre><pre>Herr talman! Om vi lyckas få fram ett förslag till\r\nden 1 januari 1994 är jag för min del mycket nöjd.\r\nMen jag vill också se att det händer något.</pre><pre>Anf. 118  BENGT KRONBLAD (s):</pre><pre>Herr talman! Många olika krafter påverkade, Claus\r\nZaar, inte minst den fria reklamen. Jag tänker då\r\npå de erbjudanden om lånemöjligheter som\r\nförekommit. Fortfarande finns det\r\naffärsverksamheter där man faktiskt måste sätta sig\r\ni skuld för att kunna få rabatt. Det är alltså många\r\nkrafter som har styrt utvecklingen mot den\r\nsituation som jag och flera andra talare här har\r\nbeskrivit och som ligger till grund för den\r\ndiskussion som vi för just nu på eftermiddagen.</pre><pre>Sedan vill jag gärna fästa uppmärksamheten på det\r\nfaktum att vi i dag diskuterar detta med att vi skall\r\nfölja efter andra länder som har haft eller som\r\nsedan ett antal år har en sådan här lagstiftning. Det\r\när alltså inte bara det svenska samhället som har\r\nupplevt problemet i fråga.</pre><pre>Claus Zaar talade om svenska politiker som är\r\nkamrater till honom själv. Då kan jag bara\r\nkonstatera att vi har många bröder och systrar\r\nockså i andra länder som tydligen drivit dessa frågor\r\nså illa att de sedan flera år tillbaka varit tvingade att\r\nha den här diskuterade lagstiftningen.\r\nFörhoppningsvis tar vi nu ett rejält steg framåt, mot\r\nett införande av nämnda lagstiftning den 1 januari\r\n1994.</pre><pre>Anf. 119  CLAUS ZAAR (nyd):</pre><pre>Herr talman! Det faktum att vi också hade\r\nkasinoekonomier omkring oss borde inte ha\r\nhindrat att det fanns litet sunt förnuft i vår ledning\r\npå ekonomisidan och i vår ekonomiska politik.\r\nSunt förnuft saknades dock totalt. Det får man klart\r\nför sig när man läser Kjell-Olof Feldts bok Alla\r\ndessa dagar.</pre><pre>Överläggningen var härmed avslutad.</pre><pre>(Beslut skulle fattas den 7 juni.)</pre><pre>15 §  Ändringar i upphovsrättslagen</pre><pre>Föredrogs</pre><pre>lagutskottets betänkande</pre><pre>1992/93:LU44 Ändringar i upphovsrättslagen\r\n(prop. 1992/93:214).</pre><pre>Anf. 120  INGER HESTVIK (s):</pre><pre>Herr talman! I det betänkande om ändringar i\r\nupphovsrättslagen som vi nu skall debattera finns\r\ndels förslag som är positiva för upphovsmännen och\r\nstärker deras upphovsrätt, dels förslag som\r\nkommer att göra det enklare att tillämpa\r\nupphovsrättslagen på vissa områden från\r\nbrukarsynpunkt.</pre><pre>Till de områden där upphovsmännens rätt förstärks\r\nhör bl.a. kopieringen för enskilt bruk av\r\nmusikaliska verk och filmverk.</pre><pre>Rätten att utan upphovsmannens tillstånd hyra ut\r\nexemplar av litterära verk till allmänheten eller att\r\nframföra utgivna verk offentligt i allmännyttigt\r\nsyfte avskaffas.</pre><pre>Ett område där man länge väntat på en förändring\r\när rätten att t.ex. på ett sjukhem kunna spela in ett\r\nradioprogram eller kanske ett TV-program på\r\nvideo för att sedan kunna spela upp programmet för\r\ngästerna vid en tidpunkt som är mera passande för\r\ndem. Den rätten får man nu i och med beslutet\r\nnästa vecka om lagutskottets betänkande. När det\r\ngäller fotografirätten frångår emellertid\r\nutskottsmajoriteten förslaget i propositionen.</pre><pre>Vi anser att det är mycket angeläget att fotografier\r\nsom kan anses som verk i upphovsrättslig mening så\r\nsnart som möjligt jämställs med annan bildkonst.</pre><pre>Tiden är alltså mogen för att integrera\r\nfotografirätten i upphovsrättslagen, precis som\r\nupphovsrättsutredningen föreslagit och som också\r\nde socialdemokratiska ledamöterna i\r\nkulturutskottet funnit lämpligt.</pre><pre>Då kommer också frågan om en förlängning av\r\nskyddstiden för fotografier från 25 år till 50 år\r\nautomatiskt att lösas. I den borgerliga\r\nreservationen säger man att det är lämpligt att\r\navvakta ett EG-direktiv som förmodas komma\r\nredan till hösten.</pre><pre>I detta EG-direktiv kommer man förmodligen\r\nendast att ta upp frågan om skyddstidens längd, inte\r\nalls frågan om det förstärkta skydd för fotografier\r\nsom uppfyller verkshöjdskriterierna. Vi löser nu\r\nbåda dessa viktiga frågor genom att integrera\r\nfotografirätten i upphovsrättslagen.</pre><pre>En fråga som har behandlats i riksdagen vid ett\r\nflertal tillfällen är ersättningen till upphovsmannen\r\nvid vidareförsäljning av konst, s.k. droit de suite.\r\nOrsaken är att kulturarbetarnas ekonomiska villkor\r\ninte är tillfredsställande, trots att vissa insatser har\r\ngjorts från statens, kommunernas och landstingens\r\nsida. De motioner där frågan tas upp har riksdagen\r\navslagit med motiveringen att\r\nupphovsrättsutredningens ställningstagande måste\r\ninväntas.</pre><pre>Nu föreslår upphovsrättsutredningen i sitt\r\nslutbetänkande att ett sådant system för ersättning\r\ntill upphovsmannen vid vidareförsäljning av konst\r\nbör införas.</pre><pre>Kulturutskottets majoritet delar, det framgår av\r\ndess yttrande till lagutskottet, utredningens\r\nuppfattning och vill förutom att detta\r\nersättningssystem införs också att det kombineras\r\nmed en offentligrättslig avgift på vidareförsäljning\r\nav den konst som inte har upphovsrättsligt skydd.</pre><pre>En sådan avgift skulle skapa möjligheter att dela ut\r\nstipendier eller att på annat sätt stödja verksamma\r\nkonstnärer.</pre><pre>Folkpartiet liberalerna liksom Centerpartiet har vid\r\nett flertal tillfällen och i olika sammanhang\r\nförklarat sig positivt inställda till ett införande av\r\ns.k. droit de suite. Det var därför naturligt att\r\nCenterns ledamot och Folkpartiets ena ledamot vid\r\nbehandlingen i kulturutskottet ställde sig på\r\nkulturarbetarnas sida och stödde\r\nSocialdemokraternas förslag om införandet av ett\r\nsådant ersättningssystem.</pre><pre>Vi socialdemokrater förmodade att vi skulle möta\r\nsamma förståelse i lagutskottet, men vi blev grymt\r\nbesvikna. Här har alla borgerliga partier, inkl. Ny\r\ndemokrati, sagt nej. De sviker alltså\r\nkulturarbetarna.</pre><pre>En fråga till Folkpartiets och Centerns\r\nrepresentanter i lagutskottet:</pre><pre>Har era partier frångått den generösare\r\ninställningen till kulturarbetarna och deras\r\nberättigade krav och gått in för en hårdare, mera\r\nmoderat linje i kulturpolitiken?</pre><pre>Frågan om införandet av s.k. droit de suite tar vi\r\nsocialdemokrater upp i reservation nr 1, vilken jag\r\nyrkar bifall till.</pre><pre>I reservation nr 3 tar vi socialdemokrater upp\r\nfrågan om rätten att avbilda konst som är fast\r\nanbragd på allmän plats.</pre><pre>Liksom socialdemokraterna i kulturutskottet anser\r\nvi att man inte fritt skall kunna avbilda sådan konst\r\nom konstverket utgör ett huvudmotiv.\r\nAnledningen är att den inskränkning i\r\nupphovsmannarätten som nuvarande lagstiftning\r\nutgör ofta missbrukas, framför allt av företag som\r\nproducerar vykort. Vi anser därför att en ändring i\r\nupphovsrättslagen måste göras på den här punkten.</pre><pre>I betänkandet behandlas också frågan om avgifter\r\npå oinspelade band. Genom de tekniska\r\nframstegen när det gäller möjligheterna att kopiera\r\nskyddade verk och ändå behålla samma höga\r\nkvalitet på både bild och ljud som originalverket\r\ngår upphovsmännen miste om de ersättningar som\r\nde rätteligen borde ha fått.</pre><pre>Här är utskottet enigt om att något måste ske. Inom\r\nEG har ett utkast till förslag till lösningar av\r\nkassettavgiften redan utarbetats. Vi räknar med att\r\nganska snart få ett förslag från vår egen regering. Vi\r\nutgår från att regeringen, om EG-direktiven dröjer,\r\nsnarast återkommer med ett förslag till avgift på\r\ntomkassetter så att upphovsmännen kan få sin\r\nersättning.</pre><pre>Herr talman! Jag står naturligtvis bakom de två\r\nsocialdemokratiska reservationerna men yrkar\r\nendast bifall till reservation nr 1 som gäller droit de\r\nsuite. Vidare yrkar jag avslag på reservation nr 2. I\r\növrigt yrkar jag bifall till hemställan i lagutskottets\r\nbetänkande.</pre><pre>Anf. 121  ELISABETH PERSSON (v):</pre><pre>Herr talman! Att förstärka skyddet för\r\nupphovsrätten anser vi framför allt vara en viktig\r\nkulturpolitisk fråga. Ett stärkt skydd för\r\nupphovsrätt och bättre möjligheter till ersättningar\r\nåt olika skapare av konstnärliga eller litterära verk\r\nskulle på ett välbehövligt sätt gagna\r\nkulturarbetarnas ställning.</pre><pre>Den år 1990 avslutade Upphovsrättsutredningen\r\nlade fram flera mycket ambitiösa förslag. Dessa har\r\nnu av regeringen och lagutskottets majoritet\r\nstympats enligt den gamle skräddarens trösteord:\r\nDet bidde en tummetutt.</pre><pre>På flera viktiga områden har regeringen i sin\r\nproposition inte föreslagit några lösningar på gamla\r\nproblem. Utskottet har föredragit att passa och\r\nsticker inte alls upp mot regeringen, inte ens när\r\nargumentationen för att avstå från\r\nUpphovsrättsutredningens förslag är synnerligen\r\ntunn. Vi måste invänta förslag från EG är ett\r\nstående uttryck, såväl i propositionen som i\r\nbetänkandet.</pre><pre>Men, herr talman, Sverige är faktiskt fritt att\r\nbestämma sina egna regler. Dessutom finns, som\r\nkulturutskottet säger i sitt yttrande till lagutskottet,\r\nexempelvis droit de suite i ett antal EG-länder,\r\nnärmare bestämt i hälften av dem. Till yttermera\r\nvisso är det synnerligen oklart huruvida något EG-\r\ndirektiv i frågan alls kommer att antas.</pre><pre>Men det hjälper inte. Den borgerliga majoriteten\r\nhukar sig och svävar på målet. Jag beklagar\r\nverkligen detta. Upphovsrättsutredningens förslag\r\nvar väl genomtänkta och förankrade i\r\nkonstnärsorganisationerna och bland\r\nkulturarbetarna. En genomgripande förbättring av\r\nupphovsrätten har behövts länge.</pre><pre>Herr talman! Jag skall bara fördjupa mig i några av\r\nbetänkandets punkter. Först gäller det\r\nFramförande av verk vid gudstjänst. Vänsterpartiet\r\nhar föreslagit att verk som framförs vid gudstjänst\r\ninte längre skall vara undantagna från\r\nupphovsrättsligt skydd. Vi tycker inte att det finns\r\nskäl för att det skall råda olikhet mellan sakral och\r\nprofan musik. Ingen skulle ju komma på idén att\r\nhävda att en kantor inte skall ha betalt när han eller\r\nhon spelar ett stycke vid en gudstjänst. Kyrkorna\r\nbetalar dessutom för annat som används vid\r\ngudstjänsterna. Ljus, nattvardsvin och textilier är\r\ninte på något sätt undantagna från vanliga\r\nekonomiska regler. Man betalar moms och avgift\r\npå detta. Så vi har mycket svårt att förstå varför\r\nkomponister som komponerar musik av sakral\r\nkaraktär inte skall få ersättning när deras verk\r\nuppförs. Deras kolleger, som komponerar profan\r\nmusik, får det ju.</pre><pre>Som ett något märkligt argument för avslag på\r\nVänsterpartiets motion framhåller lagutskottet\r\nvikten av rättslikhet mellan de nordiska länderna.\r\nMen, herr talman, när det gäller droit de suite, dvs.\r\nvidareförsäljning av konst, som jag skall tala litet\r\nmer om sedan, tar man ingen som helst notis om\r\nbehovet av rättslikheten. Det är nämligen så, och\r\nnu refererar jag åter till kulturutskottets yttrande,\r\natt droit de suite finns såväl i Danmark som på\r\nIsland. I Norge har man ett system med\r\noffentligrättslig avgift som påminner mycket om\r\ndet här systemet. Skulle man ha varit konsekvent\r\när rättslikheten verkligen inte ett argument för att\r\navfärda förändringarna i upphovsrättslagen när det\r\ngäller framförande av verk vid gudstjänst.</pre><pre>Beträffande oinspelade band är problematiken att\r\nmöjligheterna till kopiering har ökat kraftigt på\r\nsenare år, såväl kvantitativt som kvalitativt. Detta\r\när i och för sig bra, det ökar åtkomligheten. Men i\r\nden mån det inverkar menligt på försäljningen av\r\ninspelad musik eller bild, återverkar det också på\r\nmusik- eller filmskaparnas möjlighet till ersättning.\r\nSom en kompensation kan man i stället lägga en\r\navgift på oinspelade band.\r\nUpphovsrättsutredningen föreslog detta. Medlen\r\nmenade man skulle tillfalla en organisation som\r\nrepresenterar de olika kategorierna av\r\nrättighetshavare.</pre><pre>Både regeringen och utskottet säger sig i och för sig\r\nvara överens om att en sådan avgift är angelägen,\r\nmen, hör och häpna, man tror inte att det går att\r\nåstadkomma en effektiv uppbörd på dessa avgifter!\r\nHerr talman, jag delar inte den oron. Jag är\r\nfullkomligt övertygad om att detta går att lösa om\r\nviljan finns.</pre><pre>Två saker till vill jag ta upp. Den ena är positiv,\r\näven om jag inte tycker att man skall överdriva\r\nbetydelsen av den.</pre><pre>Propositionen föreslår att uthyrning av exemplar av\r\nlitterära verk till allmänheten blir föremål för\r\nupphovsmännens ensamrätt. Uttryckt med litet\r\nandra ord: Skall eventuella avgifter kunna tas ut på\r\nbibliotekslån, måste biblioteket ha\r\nupphovsrättsinnehavarens, dvs. författarens,\r\ntillstånd för detta i framtiden.</pre><pre>Jag tillstyrker varmt det här förslaget, men vill\r\nockså påpeka att detta inte minskar behovet av en\r\nbibliotekslag som innehåller direkt förbud mot\r\nlåne- eller biblioteksavgifter. Även med den\r\nföreslagna skärpningen av upphovsrättslagen, som\r\nvi alla ställer oss bakom, saknas det faktiskt\r\nfortfarande garantier för att alla boklån skall vara\r\navgiftsfria även i framtiden. Jag vill som sagt passa\r\npå att varna för att detta inte är tillräckligt, även om\r\nen lagändring i och för sig är bra.</pre><pre>Slutligen bara några ord om droit de suite, eller\r\nvidareförsäljning av konst. Det har tagits upp\r\ntidigare.</pre><pre>När det gäller avgifter vid vidareförsäljning av\r\nkonst menar vi i Vänsterpartiet,\r\nUpphovsrättsutredningen, kulturutskottet,\r\nmotionärer från såväl Socialdemokraterna som\r\nCentern och Folkpartiet och samtliga\r\nkonstnärsorganisationer att det finns tungt vägande\r\nskäl att ge konstnärerna och deras efterlevande rätt\r\ntill en liten andel av det ekonomiska utbyte som\r\nhandeln med deras verk ger upphov till. Det finns\r\ninga skäl till att denna reform skulle behöva\r\nförsinkas av utvecklingen inom EG. Jag vill alltså\r\npåstå att detta är ett förslag som är mycket väl\r\nförankrat. Jag beklagar att utskottet inte har ställt\r\nsig bakom Upphovsrättsutredningens förslag.</pre><pre>Riksdagen borde alltså enligt min mening redan nu\r\nkräva att regeringen lägger fram förslag till avgift\r\npå oinspelade band, att Upphovsrättsutredningens\r\nförslag till droit de suite blir genomfört, att avgift\r\näven på försäljning av konst som inte omfattas av\r\nupphovsrättsligt skydd införs och att upphovsmän\r\ntill verk som används vid gudstjänster också skall\r\nha rätt till ersättning. Jag yrkar bifall till reservation\r\n1, mom. 2, samt till meningsyttring 1, Avgift på\r\noinspelade band, och meningsyttring 3,\r\nFramförande av verk vid gudstjänst.</pre><pre>Anf. 122  BENGT HARDING OLSON\r\n(fp):</pre><pre>Herr talman! Immaterialrätten är en mindre känd\r\ndel av rättssamhället. Den omfattar många\r\ndelfrågor, som upphovsrätt, fotografirätt, patent-,\r\nmönster- och varumärkesrätt. Ofta är detta mycket\r\nkomplicerad materia för vanliga människor. Jag\r\ntänker poängtera att det finns ett gemensamt\r\nkännetecken som det finns anledning att i hög grad\r\nbetona.</pre><pre>De här rättsområdena, särskilt upphovsrätten, som\r\nvi har berört, har en internationell utbredning.\r\nDärför är det synnerligen viktigt med en\r\nharmonisering, att man har lika regler. Det betyder\r\nalltså att man försöker reglera detta genom\r\nkonventioner, helst av global omfattning. I det\r\nperspektivet är naturligtvis EG/EU en mycket\r\nviktig mellanstation. Man kan gå från en nationell\r\nsärlösning till en harmoniserad lösning i 12 länder\r\nsom, vilket ni vet, kan bli 16 länder. Man kan sedan\r\ngå vidare till en global konvention.</pre><pre>Det är viktigt att poängtera den utgångspunkten.\r\nNationella särlösningar är äventyrliga. De är svaga\r\noch de bör undvikas. Det bör särskilt betonas att\r\ninternationella lösningar är bättre än nationella för\r\nalla, inkl. för kulturarbetarna själva.</pre><pre>Herr talman! Jag övergår härmed till dagens\r\nbetänkande. Det innefattar tio stycken\r\nupphovsrättsliga frågor. Vi har uppnått enighet i\r\nhälften. Jag tänker inte uppehålla kammarens tid\r\nmed den sidan av saken, utan i stället närmare\r\nbehandla de punkter där vi är oeniga.</pre><pre>Jag börjar med frågan om avgift på oinspelade\r\nband, mom. 1. Tanken är att man skall\r\navgiftsbelasta den s.k. privatkopieringen. De\r\npengar som man på detta sätt får in skall gå till\r\nupphovsmannen genom ett särskilt\r\nuppbördssystem. EG-arbete pågår här. Man\r\nfunderar också på att skapa ett effektivt,\r\ngemensamt uppbördssystem. Den preliminära\r\ndirektivtexten kan komma kanske redan mot årets\r\nslut.</pre><pre>Regeringens inställning är ganska naturlig. Man ger\r\nett principiellt stöd till tanken, men man vill\r\navvakta EG-lösningen. Om denna inte skulle gå att\r\nfå, är man ytterst beredd att vidta en nationell\r\nåtgärd för lösning. Man räknar med att få till stånd\r\nett effektivt uppbördssystem.</pre><pre>Den andra punkten gäller droit de suite, mom. 2.\r\nDet avser, som någon har varit inne på tidigare, ett\r\nersättningssystem för vidareförsäljning av konst.\r\nÄven på den punkten pågår preliminära studier\r\ninom EG. Det råder osäkerhet om vad resultatet\r\nkommer att bli. Klarhet kommer man att vinna\r\nrelativt snart. Vi tycker att besked här bör\r\navvaktas.</pre><pre>Än en gång är regeringens och utskottets\r\nuppfattning att om det inte kommer något EG-\r\ninitiativ, skall frågan aktualiseras ånyo för en\r\nnationell lösning. Detta uttalas särskilt i\r\npropositionen.</pre><pre>Nästa punkt som jag vill ta upp gäller\r\nfotografirätten, mom. 3, frågan om att integrera\r\nfotografirätten inom upphovsrätten. Det\r\nnuvarande skyddet är uppenbarligen för snävt. Det\r\nbör bli mer omfattande. Även här pågår EG-\r\narbete. Det arbetet bör avvaktas. Det pågår också\r\nett arbete i Danmark. Det bör vi också avvakta och\r\nsamordna detta från Sveriges sida.</pre><pre>Regeringen, som också utskottet, är positiv till en\r\nintegrering. Detaljlösningen får komma senare.\r\nMan har lovat att återkomma snarast. Det kan bli,\r\nsom jag sade, redan till hösten. Det är också\r\nlagutskottets inställning. Dessutom vill jag\r\nunderstryka att denna ställning intas också av\r\nkulturutskottet.</pre><pre>Den fjärde punkten gäller framförande av verk vid\r\ngudstjänst, mom. 5. Så kan nu ske fritt i Sverige.\r\nSom det redan har antytts i debatten föreligger\r\nnordisk rättslikhet på denna punkt, om vi undantar\r\nIsland. Jag tycker inte att det finns någon anledning\r\natt ironisera över detta. I det här läget är det\r\nolämpligt med en svensk särlösning. Det kan\r\nfaktiskt vara intressant att notera att detta också är\r\nkulturutskottets mening.</pre><pre>Den femte punkten, slutligen, gäller avbildning av\r\nkonstverk, mom. 6. Nu är det fritt att avbilda\r\nkonstverk utomhus och på allmän plats. Vi i\r\nutskottet tycker att det saknas skäl att begränsa\r\ndenna rätt. Sådan begränsning har faktiskt inte\r\nheller krävts av kulturutskottet.</pre><pre>Jag bör sedan säga något om ett moment som vi har\r\nägnat rätt stort intresse och där vi haft en fördjupad\r\ndiskussion. Det gäller utfrågningar om offentliga\r\nangelägenheter. Regeringens förslag är att\r\nuttalanden från utfrågningar fritt skall kunna\r\nåterges. Detta gäller allt som sägs ''vid'' dessa\r\nutfrågningar. Här uppkommer ett\r\ntolkningsproblem.</pre><pre>Nyhetssändningar innefattar ofta flera delar. Det\r\nkan vara en nyhet kombinerad med en intervju,\r\nsom sedan följs av ett uttalande. Detta uttalande\r\ngörs ofta i form av analyser, kommentarer, ofta är\r\ndet en politisk reporter som gör detta. Här\r\nuppkommer en vansklig gränsdragning. Om dessa\r\nuttalanden är direkt kopplade är det fritt att återge\r\ndessa. Om de är helt fristående från exempelvis\r\nnyheter eller intervjuer, då är det inte fritt att återge\r\ndem. Det mellanliggande området är synnerligen\r\nsvårbestämt.</pre><pre>Enligt lagförslagets ordalydelse är alltså\r\nuttalandena ''vid'' utfrågningar fria att återge. Här\r\nger utskottet en viss tolkningshjälp. Man säger att\r\nfria är alla uttalanden i anslutning till utfrågningen,\r\noch detta oberoende av sättet för denna anslutning.\r\nDet får tolkas så att detta gäller oavsett om det är\r\nen tidsmässig anknytning, alltså i direkt anslutning\r\ntill en nyhet eller intervju, eller om det är en\r\nsakmässig anknytning.</pre><pre>Grundtanken är att det skall vara en generös\r\ntolkning av rätten att få återge dessa utfrågningar.\r\nDet är i hög grad motiverat av demokratiska\r\naspekter därför att det stimulerar den fria och\r\nöppna samhällsdebatten.</pre><pre>Jag vill poängtera ytterligare en sak, och det gäller\r\nfrågan om fortsatt översyn. Den tekniska\r\nutvecklingen accelererar i hög grad. Den rättsliga\r\nregleringen riskerar ofta att komma på efterkälken.\r\nDärför är det viktigt att noga följa utvecklingen. I\r\nrealiteten handlar det, skulle jag vilja säga, om en\r\nkontinuerlig översyn av upphovsrätten.</pre><pre>Herr talman! Avslutningsvis yrkar jag bifall till\r\nutskottets hemställan, med undantag för mom. 3,\r\ndär jag yrkar bifall till reservationen.</pre><pre>Anf. 123  INGER HESTVIK (s) replik:</pre><pre>Herr talman! Bengt Harding Olson sade att\r\nupphovsrätten har en internationell utbredning.\r\nDet är riktigt. Vi är väldigt beroende av reglerna i\r\nandra länder om vi skall kunna trygga ställningen\r\nför våra konstnärer och kulturarbetare. Därför\r\ntycker jag att det är väldigt tråkigt att vi inte kunde\r\nfå majoritet i utskottet för droit de suite, eftersom\r\nen sådan redan finns i 33 stater. Elisabeth Persson\r\nnämnde att 8 av de 12 EG-länderna redan har infört\r\ndroit de suite. Det skulle betyda väldigt mycket för\r\nvåra konstnärer, som i dag lever under väldigt\r\nmagra förhållanden och har väldigt stor känning av\r\nlågkonjunkturen. Det byggs ingenting. Man\r\nsmyckar inte ut någonting. Man spar just på sådana\r\nsaker man tycker inte är direkt nödvändiga, fastän\r\njag tycker att de egentligen är det.</pre><pre>Droit de suite skulle faktiskt ge konstnärerna och\r\näven de efterlevande till konstnärerna möjligheten\r\ntill en rimlig ekonomi. I Danmark har man infört\r\ndroit de suite. Där räknar man med att få in ungefär\r\n4 miljoner varje år som kan fördelas till\r\nkonstnärerna.</pre><pre>Jag skulle gärna ha sett i dag att de borgerliga\r\npartierna och Ny demokrati hade ställt upp här. Det\r\när en otroligt viktig fråga för konstnärerna. Man\r\nskyller det mesta på EG och säger att det kommer\r\nförslag. I det här fallet, där majoriteten av EG-\r\nländerna redan har infört droit de suite, skulle man\r\nha kunnat ställa upp.</pre><pre>Däremot är jag glad över att vi har fått igenom\r\nförslaget att fotografirätten skall integreras i\r\nupphovsrättslagen -- detta tror jag betyder väldigt\r\nmycket -- och att man inte bara reglerar\r\nskyddstiden utan också det ideella skyddet för\r\nfotografier.</pre><pre>Anf. 124  BENGT HARDING OLSON\r\n(fp):</pre><pre>Herr talman! Jag är litet förvånad över den enorma\r\npessimism som man från socialdemokratins sida\r\nvisar mot EG. Jag trodde att ni liksom vi har en\r\npositiv syn på EG och att vårt land skall bli medlem\r\ndärför att det kan leda till sådant som är till nytta\r\nför bl.a. Sverige. Ni behöver inte ha en så negativ\r\nsyn. Det är rimligt att ge EG chansen att visa att\r\nman komma fram till ett regelverk som är lika i alla\r\nde tolv länderna.</pre><pre>Det är riktigt, som Inger Hestvik säger, att droit de\r\nsuite finns i 8 av de 12 länderna, men att den har\r\nolika konstruktioner. Därför är det viktigt att EG\r\nkan enas om en gemensam konstruktion.</pre><pre>Regeringen har dessutom lovat att återkomma om\r\nEG misslyckas. Jag tycker att man borde vara nöjd\r\noch glad med ett sådant besked.</pre><pre>Jag vill understryka att Folkpartiet inte har ändrat\r\ninställning i sak till droit de suite, men att vi tycker\r\natt det är rimligt att ge EG chansen att visa att man\r\nkan nå en harmonisering. Det är till fördel för alla,\r\näven för konstnärerna.</pre><pre>Vad gäller fotorätten är det litet svårt att hänga med\r\ni Socialdemokraternas ställningstaganden.\r\nSamtidigt som man kräver ett omedelbart\r\ntillkännagivande vill man avvakta säkra slutsatser\r\nav EG-direktivet. Om det nu inte finns några\r\nsådana, varför är det då så bråttom med\r\ntillkännagivandet?</pre><pre>Dessutom måste jag säga att majoritetens\r\nskrivningar är oerhört olyckliga. Det är extra\r\nallvarligt just därför att det är en majoritet som står\r\nför dem. Man begränsar regeringsuppdraget och\r\navfärdar redan från början att det skall finnas ett\r\nskydd för andra fotografier än de som har nått\r\nverkshöjd. Man säger ingenting om rätten till\r\nbeställd bild.</pre><pre>Det är normal rutin att man inte föregriper\r\nkommande regeringsförslag. Framför allt bör man\r\ninte göra det om man riskerar att försämra\r\nfotografernas rätt. En rimlig slutsats borde vara att\r\nman avvaktar den danska lösningen.</pre><pre>Anf. 125  INGER HESTVIK (s) replik:</pre><pre>Herr talman! Jag är inte ängslig för EG, men jag\r\ntycker att EG ibland tar lång tid på sig. Ju fler man\r\när, desto längre tid tar det att komma överens.</pre><pre>Av 12 länder har 8 infört droit de suite. De länder\r\nsom inte har infört droit de suite har gjort starka\r\nställningstaganden gentemot en sådan rätt. Vi kan\r\ndärför inte komma ifrån att vi här har två läger.\r\nKonstnärerna kräver att få ekonomisk ersättning\r\nför sin produkt, vilket är fullt naturligt. Emot dem\r\nstår hela konsthandeln, de som anordnar auktioner\r\npå konstverk och de som spekulerar i konst. Jag\r\nförmodar att Storbritannien, som är en mycket\r\nstark faktor inom EG, inte är särskilt intresserat av\r\natt det skall bli ett för hela EG gemensamt direktiv\r\nför droit de suite.</pre><pre>Jag tror mot denna bakgrund att vi kommer att få\r\nvänta länge på EG-direktivet. Konstnärerna väntar\r\nnu på att få ersättning. Det gäller både dem själva\r\noch deras efterlevande. Jag tycker att vi i Sverige\r\nskall hjälpa dem. Det gäller kulturarbetare som vi\r\nhar behov av, kanske ännu mer i kristider.</pre><pre>Beträffande fotografirätten vill jag säga att den\r\ntekniska utvecklingen går oerhört snabbt. I dag är\r\ndet ingen svårighet att föra över fotografier via\r\ndatorer, mellan länder osv. Vi måste få en ordentlig\r\nreglering av vad fotografirätten innebär.</pre><pre>Man har dragit gränsen med hjälp av begreppet\r\nverkshöjd. Man har tänkt på vilka konsekvenser\r\nsom skulle kunna uppstå för museer och arkiv som\r\nvill hantera bilder.</pre><pre>Låt mig ge ett exempel på hur det kan bli, om jag\r\nsom amatörfotograf skulle få upphovsrätt till mina\r\nbilder. Om utskottet är ute och jag tar några\r\nfotografier och någon i utskottet råkar få tag i\r\nfilmen och gör kopior av den, skulle det vara\r\nolagligt. Jag tycker att det vore litet för\r\nlångtgående.</pre><pre>Jag står fast vid våra yrkanden.</pre><pre>Anf. 126  BENGT HARDING OLSON (fp)\r\nreplik:</pre><pre>Herr talman! Jag kan hålla med Inger Hestvik om\r\natt det tagit lång tid. Men i dag är det relativt kort\r\ntid kvar. Vi får kanske redan i slutet av året besked\r\nom hur det blir. Jag menar att vi kan vänta under\r\nden tiden. Jag är fullständigt övertygad om att\r\nkonstnärerna -- och jag värnar verkligen om dem --\r\nhar all anledning att sträva efter en bred\r\ninternationell reglering. Det är det bästa skydd som\r\nman kan ge konstnärerna.</pre><pre>Jag vill poängtera än en gång att denna väntan inte\r\nkan bli särskilt lång. Regeringen och även utskottet\r\nhar uttalat att frågan kommer att återupptas om det\r\nblir ett negativt besked från EG.</pre><pre>För övrigt vill jag bara säga att en kontinuerlig\r\növersyn av upphovsrätten kommer att bli\r\nnödvändig med tanke på teknikens utveckling. Det\r\ngäller även på det fotografiska området på grund av\r\nutvecklingen av det digitaliserade fotot och\r\nmöjligheterna och riskerna med att manipulera\r\nfotografier. Vi kan nu se en hel del avarter på det\r\nområdet.</pre><pre>Anf. 127  BERTIL PERSSON (m):</pre><pre>Herr talman! Några personliga synpunkter.\r\nDebatten om upphovsrätten i Sverige är ganska\r\nförvirrad, och det beror delvis på att den\r\nhuvudsakligen förs av producenterna och på deras\r\nvillkor. Det finns inga starka\r\nkonsumentorganisationer. Jag tycker därför att det\r\när klokt att invänta EG-förhandlingarna för att nå\r\nen gemensam europeisk inställning och inte skynda\r\ni väg just nu när förhandlingarna pågår.</pre><pre>Det är viktigt att ha klara principer i denna fråga.\r\nInternationellt sett finns det två huvudprinciper.</pre><pre>Vi har för det första den angloamerikanska\r\nmodellen, där det handlar om en ren överlåtelse.\r\nProdukten behandlas som en handelsvara som\r\nsäljs. Hela intäkten tas ut på en gång och är därför\r\nhög. Man kan träffa överenskommelser om eller\r\nreglera hur kopiering skall ersättas, antingen\r\nomedelbart eller vid kopieringen.</pre><pre>För det andra har vi den s.k. nordiska modellen.\r\nHär handlar det om en upplåtelse. Producenten har\r\nunder en lång period, ofta 50 år, kvar en rad\r\nrättigheter. Det liknar leasing med övertagande.\r\nErsättningen tas ut löpande under perioden, och\r\ndärför blir initialpriset naturligt nog lägre.</pre><pre>Det är självfallet ett producentintresse att både äta\r\nkakan och ha den kvar, dvs. ta betalt initialt enligt\r\nden angloamerikanska modellen och sedan ha\r\nrättigheterna kvar enligt den nordiska modellen.\r\nKonsumentintresset är självfallet det motsatta.\r\nDärför är det viktigt att man inte ändrar systemen\r\ngenom retroaktiva ingrepp och därmed lurar\r\nkonsumenter som har köpt enligt den\r\nangloamerikanska modellen men sedan får betala\r\nenligt den nordiska.</pre><pre>Vid nyupplåtelse kan naturligtvis båda dessa\r\nmodeller användas, förutsatt att både producent\r\noch konsument är klara över vilken av dem som\r\ngäller. Men de måste klart renodlas från varandra.\r\nLagstiftningen måste vara klar, vilken modell\r\nproducenten och konsumenten än väljer. På den\r\npunkten behövs det faktiskt en översyn.</pre><pre>Nu slirar vi mellan principerna och har väldigt\r\noklara gränser. Jag kan ta upp droit de suite som ett\r\nexempel.</pre><pre>Droit de suite är en del av den nordiska\r\nupplåtelsemodellen. Det gäller procent vid\r\nauktioner på tavlor. Men hur blir det om några år?\r\nBlir det avgift för dödsbon, när tavlorna ärvs? Blir\r\ndet avgift i konstaffärer? Blir det avgift när man\r\nskänker bort en tavla? Behöver vi bygga upp ett\r\nstort konstverksregister, för att kunna klara\r\nkontrollen av dessa avgifter? Detta behöver\r\nfaktiskt tänkas igenom. Det finns konsekvenser av\r\nvällovligheten i förslaget. Men det är ett klart inslag\r\ni den nordiska modellen och kan användas.</pre><pre>Att det finns gränser lockar alltid till försök att töja\r\ngränserna. Någonstans skall gränserna gå. Jag\r\ntycker att det förslag som utskottet lägger fram är i\r\nhuvudsak balanserat i dagens situation. Vill man,\r\nfullt vällovligt, stödja fattiga konstnärer, bör det\r\nske via skatter och sponsring och på ett sådant sätt\r\natt stödet kan överblickas och redovisas som stöd.\r\nMen det viktiga är att konstnärer som producenter\r\nfår bra betalt om de håller hög kvalitet. Bra\r\nkonstnärer skall ha bra betalt, det är huvudregeln.</pre><pre>Konsumentintresset måste också vägas in, även om\r\ndet saknas konsumentorganisationer. Jag tror att vi\r\nbehöver en ny lagstiftning som bygger på klara\r\nprinciper. Båda modellerna kan fungera parallellt,\r\nbara man vet vilken som tillämpas i det enskilda\r\nfallet. Modellerna bör dock renodlas. Man bör\r\ndessutom, som Bengt Harding Olson påpekade,\r\nsträva efter en bred internationell harmonisering,\r\nsom innebär att de olika länderna har samma\r\nregler.</pre><pre>Anf. 128  INGER HESTVIK (s) replik:</pre><pre>Herr talman! Jag är helt överens med Bertil Persson\r\nom att vi måste ha klara linjer när vi skall hålla på\r\nmed dessa kulturpolitiska ersättningsfrågor. Men vi\r\nkan inte säga att det är särskilt bra som det är i dag.\r\nKonstnärerna har fått ställa upp med sina verk.\r\nAndra människor har dragit nytta av dem och gjort\r\nekonomisk vinning.</pre><pre>Vi måste enas om en modell. Jag tycker för min del\r\natt den nordiska modellen är tilltalande. Vi vill att\r\nregeringen kommer med ett förslag om droit de\r\nsuite. Hur den skall utformas och hur vi skall ställa\r\noss till förslaget blir en senare fråga. Viktigast är att\r\narbetet med detta kommer i gång, så att\r\nkonstnärerna får del av den penningförflyttning\r\nsom sker, både mellan olika personer och olika\r\nländer.</pre><pre>Anf. 129  BERTIL PERSSON (m) replik:</pre><pre>Herr talman! Först vill jag fastslå att bra konstnärer\r\nskall ha bra betalt. Det finns olika konstnärer -- bra\r\nkonstnärer, dåliga konstnärer, geniala konstnärer.\r\nBra konst skall betalas bra. Man skall också vara\r\nmedveten om att köparen kan göra vinst eller\r\nförlust på ett konstköp. Det sägs från konsthandeln\r\nrent allmänt att om man köper tavlor av unga\r\nkonstnärer, kommer man att göra vinst på var\r\ntredje tavla. Tavlan stiger i värde, därför att\r\nkonstnären utvecklas och blir berömd. Två av de tre\r\ntavlorna förlorar man på, därför att det inte blir\r\nnågot av konstnärerna.</pre><pre>Det är ett äventyr att köpa konst. Det är inte alltid\r\nen spekulation som lyckas, lika litet som annan\r\nspekulation -- om folk nu köper konst av det skälet.</pre><pre>När det gäller droit de suite tror jag att man faktiskt\r\nmåste tänka igenom konsekvenserna rejält. Det är\r\nviktigt att vi inte springer i väg utan får samma\r\nregler i hela Europa. Jag påpekade också att droit\r\nde suite är en del av den nordiska modellen. Om\r\nman tillämpar den nordiska upplåtelsemodellen\r\neller leasingmodellen är det korrekt att använda\r\ndroit de suite. Det är bra om reglerna blir lika i hela\r\nEuropa.</pre><pre>Anf. 130  INGER HESTVIK (s) replik:</pre><pre>Herr talman! Jag reagerar litet mot att vi mest talar\r\nom konstköp som spekulation. Jag tror att konst\r\nhar ett annat värde för de flesta människor.</pre><pre>Anf. 131  BERTIL PERSSON (m) replik:</pre><pre>Herr talman! Det hoppas jag också.</pre><pre>Anf. 132  LENNART FRIDÉN (m):</pre><pre>Herr talman! Jag vill kommentera det senaste\r\nreplikskiftet mellan Bertil Persson och Inger\r\nHestvik. Jag vill säga till Inger Hestvik att när vi\r\ndiskuterar droit de suite, rör det sig om den\r\npekuniära ersättningen. Då är det inte några andra\r\nvärden vi talar om, även om jag är helt överens med\r\ner båda om att man helst skulle slippa att diskutera\r\nekonomi när det gäller konst.</pre><pre>Bertil Persson sade förut att det är en ganska\r\nförvirrad debatt. Det kan man kanske hålla med\r\nom. Jag tror inte att anledningen är att den bara har\r\nförts på den ena partens villkor. Detta är svåra\r\nfrågor att ta ställning till. Det märker man bl.a. på\r\natt den föregående regeringen, när\r\nupphovsrättsutredningens olika förslag hade\r\nkommit in, inte hade särskilt bråttom att ta itu med\r\ndem. Jag tror att det beror på att det har varit svårt\r\natt få grepp om de olika delfrågorna.</pre><pre>Det finns ett antal spörsmål där man inte har\r\nredovisat följdverkningar i utredningen. Det\r\nframgår ganska bra av det som har sagts här\r\ntidigare, bl.a. av Bengt Harding Olson. Man kan\r\nockså se det i utskottsbetänkandet på s. 16. Där\r\npekas på problemet med retroaktivitet i samband\r\nmed ett inlemmande av fotorättslagen i\r\nupphovsrättslagen. Det är svårt att fastställa\r\nverkshöjd. Man kan fråga sig vad ett verk är. Jag\r\ntillhör dem som har sett Inger Hestviks fotografier\r\noch kan väl säga att jag gott tycker att hon kan få\r\ncopyright på dem.</pre><pre>Det finns många andra frågor man kan ta upp. Hur\r\ngör man t.ex. på arkiven hos bildbyråer med bilder\r\nutan känd upphovsman? Om man skall gå på\r\nutredningens förslag skulle man kunna ge licens\r\nfrån en branschorganisation. Men vad är det som\r\nsäger att den okände upphovsmannen hade velat ha\r\nmed den branschorganisationen att göra? Jag\r\ntycker att det finns all anledning att ta en rejäl\r\nfunderare över hur man skall kunna hantera dessa\r\nfrågor.</pre><pre>Alla har talat om utredningens förslag. Men\r\närendet har sedan bearbetats vidare. Många av\r\nremissinstanserna har haft invändningar. Jag har\r\nsjälv varit med i en organisation som har avgivit ett\r\nremissvar. Organisationen har en\r\nsocialdemokratisk ordförande. Vi har varit helt\r\növerens om att det inte går att genomföra förslaget\r\nom fotolagen så som det ser ut i utredningen.</pre><pre>Jag har en liten fundering också när det gäller droit\r\nde suite. Jag återknyter även där till utredningen.\r\nFrån konstnärernas sida vill man gärna knyta den\r\ntill det som kallas droit d'accès, dvs. konstnärens\r\nmer eller mindre perpetuella rätt att ha tillgång till\r\nsitt verk. Det har inte diskuterats här, och det har\r\ninte kommit upp i vare sig propositionen eller\r\nbetänkandet. Om man skall bygga\r\nargumentationen på vad som har sagts i\r\nutredningen, finns det skäl att titta på även det.\r\nFrågan är när ett konstverk egentligen övergår i\r\nköparens ägo. Det är en fråga som är väl värd att\r\nbelysa.</pre><pre>Ett av skälen till att man i Storbritannien har vänt\r\nsig mot droit de suite är bl.a. de erfarenheter som\r\nfinns från länder som infört droit de suite. De pekar\r\npå att stora delar av konsthandeln plötsligt går vid\r\nsidan om den offentliga konsthandeln, dvs. man\r\nbyter med varandra. Det innebär att konstnären\r\nsnuvas på en rättmätig del i den vinst som kan\r\nuppstå, om man håller på den principen. Jag tror att\r\nman får se över hur man skall komma till rätta med\r\ndet problemet utan att, som Bertil Persson talade\r\nom, riskera att man måste upprätta något slags\r\nnationellt konstregister, så att man alltid vet var alla\r\ntavlor hänger.</pre><pre>Debatten blir litet förvirrad. Det är svårt att ta\r\nställning därför att detta är krångliga frågor. Det\r\nfinns skäl att ta en vända till när det gäller droit de\r\nsuite. En sådan är nu på gång. Det hade faktiskt\r\nfunnits skäl att också ytterligare tänka på de\r\nföljdverkningar som fotografirättslagens\r\ninlemmande i upphovsrättslagen, som den i dag ser\r\nut, kommer att medföra. Jag är orolig för att den\r\nkommer att ge effekter som inte någon av oss skulle\r\nvilja ha. När nu detta område skall harmoniseras på\r\neuropeisk nivå kommer det att se annorlunda ut.\r\nDetta blir en parentes. För alla våra arkiv, museer\r\noch andra bildanvändares skull hoppas jag att detta\r\ninte kommer att ge en negativ effekt.</pre><pre>Överläggningen var härmed avslutad.</pre><pre>(Beslut skulle fattas den 7 juni.)</pre><pre>16 §  Offentlighet och sekretess</pre><pre>Föredrogs</pre><pre>konstitutionsutskottets betänkande</pre><pre>1992/93:KU38 Offentlighet och sekretess.</pre><pre>Anf. 133  ELVY SÖDERSTRÖM (s):</pre><pre>Herr talman! Offentlighetsprincipen,\r\nmeddelarskyddet och yttrandefriheten är tre\r\nmycket viktiga förutsättningar för att vi skall kunna\r\nhålla vår demokrati frisk och levande. Detta är\r\nockså djupt förankrat hos det svenska folket. Det\r\nvisar inte minst den debatt om\r\noffentlighetsprincipen och meddelarskyddet som\r\nhittills förts i Sverige. Debatten har både varit\r\nnyttig och välgörande. Den får aldrig tystna.</pre><pre>De som för och skall föra vår talan med länderna\r\nute i Europa skall aldrig behöva tveka om att\r\noffentlighetsprincipen är omistlig för den svenska\r\nrättsordningen och för demokratin i Sverige. De\r\nskall också veta att offentlighetsprincipen inte är\r\nförhandlingsbar, och att Sverige med kraft skall\r\narbeta för att den tillämpas i EG-samarbetet och i\r\nandra mellanfolkliga sammanhang.</pre><pre>Herr talman! Debatten om offentlighetsprincipen\r\nhar också visat att svenska folket oroar sig för vilka\r\nkonsekvenser arbetet för att integreras i Europa\r\nkan få. För att undanröja alla tvivel, skapa klarhet\r\noch begränsa utrymmet för de krafter som försöker\r\nsprida osäkerhet om konsekvenserna av europeiskt\r\nintegrationsarbete, anser vi socialdemokrater att\r\ndet är viktigt att de partier i riksdagen som genom\r\nårens lopp stått som garanter för\r\noffentlighetsprincipen och meddelarfriheten med\r\nkraft uttalar sig här i riksdagen för att den svenska\r\noffentlighetsprincipen och meddelarfriheten inte är\r\nförhandlingsbar. Vi menar att det tillkännagivande\r\ntill regeringen som vi socialdemokrater än en gång\r\nföreslår riksdagen skulle tjäna som ett värdefullt\r\nstöd för regeringens strävanden att värna\r\noffentlighetsprincipen och meddelarfriheten i\r\nförhandlingarna.</pre><pre>Vi socialdemokrater kan inte förstå varför\r\nutskottsmajoriteten avvisar betydelsen av ett\r\ntillkännagivande till regeringen. Det måste vara en\r\nstyrka för regeringen att ha hela Sveriges riksdag\r\nbakom sig i detta mycket viktiga arbete. De\r\nuppfattningar som vi socialdemokrater för fram i\r\nvåra reservationer delas ju också av regeringen.</pre><pre>Jag har ibland en känsla av att utskottsmajoriteten\r\nser ett tillkännagivande som ett slag på fingrarna.\r\nSå är det ju inte! En tänkare har sagt följande: Du\r\nstår inte bara i ansvar för vad du säger, utan också\r\nför vad du låter bli att säga. Jag tycker att riksdagen\r\nockså är ansvarig för vad den inte säger. Ett\r\ntillkännagivande skulle vara en viktig signal till\r\nomvärlden om att den svenska\r\noffentlighetsprincipen och meddelarfriheten inte är\r\nförhandlingsbar. Det skulle genljuda långt över vårt\r\nlands gränser.</pre><pre>Herr talman! Jag ber därför att få yrka bifall till den\r\nsocialdemokratiska reservationen under mom. 2 i\r\ndetta betänkande.</pre><pre>I betänkandet behandlas ju också två motioner där\r\nen översyn av reglerna för utrikessekretessen\r\nbegärs. Tredje vice talmannen Bertil Fiskesjö är\r\ntillsammans med Bengt Kindbom författare till den\r\nena av dessa två motioner. Efter det att\r\nkonstitutionsutskottet och riksdagen i december\r\n1992 behandlat frågan om utrikessekretessen och\r\nefter det att dessa två motioner skrevs har\r\nregeringen tillsatt en utredning som skall se över\r\nbestämmelserna om utrikessekretessen. Vi tycker\r\nockså att det är bra att en utredning har tillsatts.</pre><pre>Vad gäller utskottsmajoritetens bedömning av\r\navsnittet om utrikessekretessen vill jag säga att vi\r\nsocialdemokrater anser att det strider mot praxis att\r\nett utskott ger till känna en uppfattning om arbetet\r\ni en pågående utredning. De utredningar som är\r\ntillsatta av regeringen bör få arbeta självständigt\r\nmed utgångspunkt från de direktiv som regeringen\r\nlämnat. Riksdagens ställningstagande bör komma\r\nförst när utredningsarbetet är slutfört. Om\r\nriksdagen undantagsvis skulle finna det motiverat\r\natt påverka arbetet i utredningen i en viss riktning\r\nbör riksdagens beslut ha formen av en begäran till\r\nregeringen om tilläggsdirektiv till utredningen. Om\r\ndetta trodde jag faktiskt att det skulle råda enighet.</pre><pre>Herr talman! Jag ber därför att få yrka bifall till\r\nreservation nr 1, som fogats till betänkandet.</pre><pre>I detta betänkande behandlas också en motion av\r\nIngela Mårtensson. I motionen tas en mycket viktig\r\nfråga upp. I dag kan en person som förföljer en\r\nkvinna och inte får hennes adress genom\r\nfolkbokföringsregistret vända sig till kommunens\r\nskolstyrelse och där begära uppgift om kvinnans\r\nhemmavarande barns adress. Detta förhållande\r\nmåste skyndsamt ändras. I konstitutionsutskottet\r\när vi eniga om målen, men vi föreslår olika vägar\r\nför att komma till rätta med detta problem.\r\nSocialdemokraternas väg är något snabbare. Vi\r\nmenar att regeringen utan onödig tidsutdräkt kan\r\nåterkomma till riksdagen med förslag. Vi menar att\r\ndet också ankommer på regeringen att bedöma om\r\ndet är en ändring i sekretesslagen som är den\r\nerforderliga lösningen eller om det är en annan\r\nrättslig reglering eller avreglering som är att föredra\r\nför att man skall komma till rätta med detta.</pre><pre>Vi har fogat en reservation vid betänkandet också\r\nmed anledning av detta. Vi står naturligtvis bakom\r\nden reservationen, men för att spara tid åt\r\nriksdagen kommer vi inte att begära votering.</pre><pre>Anf. 134  BENGT HURTIG (v):</pre><pre>Herr talman! Jag har haft synpunkter på\r\nbetänkandet i två avseenden. Det ena gäller\r\nmeddelarfriheten inom företagssektorn, och det\r\nandra gäller skärpan i försvaret av\r\noffentlighetsprincip och meddelarfrihet i EG-\r\nförhandlingarna.</pre><pre>Anställda som lämnar ut s.k. företagshemligheter\r\nkan själva råka ut för straff på upp till två års\r\nfängelse om det visar sig att deras avslöjanden av\r\nhemligheter varit ogrundade -- en ogrundad\r\nanmälan av brott eller anmälan av ett alltför lindrigt\r\nbrott. Brottet som meddelaren avslöjar skall\r\nmedföra sex månaders fängelse för att meddelaren\r\nskall klara sig.</pre><pre>Vänsterpartiet tycker att det är orimligt att kräva av\r\nfolk att de i förväg skall kunna bedöma straffsatser\r\nför brott som de tänker avslöja. Det är givetvis\r\nstarkt hämmande att veta att man själv kan bli\r\nstraffad om det brott man avslöjar bedöms som\r\nlindrigt.</pre><pre>Vi har i flera omgångar krävt en översyn av denna\r\nlag, som inte är så gammal, men vi har tyvärr inte\r\nfått gehör för det. I dag har riksdagen chansen igen\r\ni denna fråga.</pre><pre>När det gäller försvaret av offentlighet och\r\nmeddelarfrihet i EG-förhandlingar tillhör jag dem\r\nsom tror att vi i uppgörelsen med EG bör ha ett\r\njuridiskt bindande papper så att det finns en\r\nkonstitutionell grund för den litet större frihet vi\r\nhåller oss med i Sverige. Jag har också respekt för\r\nden motsatta ståndpunkten att frågor om\r\noffentlighet och sekretess ligger utanför själva EG-\r\nförhandlingarna, och att vi själva inte skall dra in\r\ndessa frågor utan i ett senare skede hävda att EG\r\ninte har med dem att göra.</pre><pre>Domstolen har ju fattat en rad beslut som innebär\r\natt den anser att EG-rätt står över nationell rätt. Vi\r\nkan inte utesluta att det skulle kunna gå så också i\r\nen konflikt med EG om de här frågorna. Vi tycker\r\ndärför att det är lika bra att försöka klara ut\r\nprinciperna redan från början.</pre><pre>Det är bra att regeringen tillsätter en utredning om\r\nutrikessekretessen. Det är troligt att\r\nutrikessekretessen i regeringsarbetet måste få en\r\nsärskild ställning som garanterar offentlighet och\r\nmeddelarfrihet.</pre><pre>Jag yrkar bifall till meningsyttringen avseende\r\nmom. 1 och 2.</pre><pre>Anf. 135  YLVA ANNERSTEDT (fp):</pre><pre>Herr talman! Det är för mig fullständigt obegripligt\r\nvarför Socialdemokraterna försöker göra den\r\nsvenska offentlighetsprincipen till en partiskiljande\r\nfråga. Såvitt jag kan se finns det inte någon skillnad\r\nmellan regeringspartiernas inställning och den som\r\nSocialdemokraterna har gett uttryck för i olika\r\nsammanhang, med undantag för att man ständigt\r\nvill reservera sig i denna fråga.</pre><pre>Riksdagen ställer sig helt bakom\r\noffentlighetsprincipen, och regeringen likaså. Jag\r\nvill citera det som majoriteten skrev förra gången vi\r\nbehandlade offentlighetsprincipen i riksdagen,\r\nnämligen i december förra året.</pre><pre>Utskottet skrev följande: ''Offentlighetsprincipen\r\när omistlig för den svenska rättsordningen och för\r\ndemokratin i Sverige. Genom rätten att få ut\r\nallmänna handlingar främjas ett fritt meningsutbyte\r\noch en allsidig upplysning. Handlingsoffentligheten\r\nutgör ett inslag i den medborgerliga yttrande- och\r\ninformationsfriheten och är därmed en av\r\nförutsättningarna för den fria demokratiska\r\nåsiktsbildningen. Också meddelarfriheten är av\r\ncentral betydelse för den fria åsiktsbildningen\r\ngenom massmedia. Väsentliga och viktiga\r\nsamhällsintressen får inte åsidosättas genom\r\nsekretessbestämmelser, som hindrar en i grunden\r\nsund och för ett öppet demokratiskt samhälle\r\nnödvändig kontroll och insyn.</pre><pre>Det är enligt utskottets mening visserligen\r\nsjälvklart att Sverige skall uppfylla de åtaganden\r\nsom följer av EES-avtalet, men den svenska\r\nanpassningen måste ske på ett sätt som är förenligt\r\nmed offentlighetsprincipen. Grundregeln måste\r\nvara att offentlighet gäller och att utrymmet för\r\nsekretess är undantag.''</pre><pre>Detta skrev utskottet i december, och det\r\nreserverade sig Socialdemokraterna emot.</pre><pre>Regeringen har manifesterat sin uppfattning i ett\r\nflertal sammanhang. Utrikeshandelsminister Ulf\r\nDinkelspiel har i minst fyra frågedebatter klargjort\r\nför den svenska riksdagen att\r\noffentlighetsprincipen inte är förhandlingsbar. I\r\ntalet i Bryssel i februari vid inledningen till\r\nmedlemsförhandlingarna framförde han samma\r\nuppfattningar, synpunkter och ståndpunkter från\r\nden svenska regeringen.</pre><pre>Reidunn Laurén har gjort en extra resa till\r\nkommissionen i Bryssel och fått beskedet att ett\r\nEG-medlemskap inte påverkar den svenska\r\noffentlighetsprincipen. Grundlagsutredningen\r\ninför EG har inte föreslagit någon ändring i\r\nhandlingsoffentligheten.</pre><pre>Nu försöker Socialdemokraterna att\r\nmisstänkliggöra regeringens avsikter i detta\r\navseende. Det är fullständigt obegripligt. I stället är\r\ndet faktiskt så att EG vill ta efter vår modell.\r\nKommissionen vill införa en offentlighetsprincip\r\nsom i stora drag ser ut som den svenska. Med tanke\r\npå att flera länder inom EG helt saknar\r\noffentlighet, är detta ett mycket långtgående\r\nförslag.</pre><pre>På två punkter skiljer sig kommissionens förslag\r\nfrån den svenska lagen. Den ena gäller den tid som\r\ntjänstemännen skall ha på sig för att lämna ut\r\nhandlingar. Den andra är att meddelarfriheten\r\nsaknas. I det senare avseendet har vi i Sverige i flera\r\nsammanhang understrukit hur oerhört viktigt det är\r\natt meddelarfriheten skyddas.</pre><pre>Det finns emellertid i flera EG-länder lagstadgad\r\nrätt till insyn. Det gäller fyra länder, nämligen\r\nHolland, Grekland, Danmark och Frankrike. I\r\nytterligare fyra länder ligger sådana lagförslag i\r\nparlamenten för avgörande. Det gäller Belgien,\r\nSpanien, Portugal och Storbritannien. Det finns\r\nalltså inte några baktankar någonstans ifrån om att\r\nrasera den svenska offentlighetsprincipen.</pre><pre>Majoriteten i utskottet pekar dessutom på de\r\ndirektiv som regeringen givit inför utredningen om\r\nutrikessekretess. Utskottet skriver:\r\n''Utgångspunkten för utredningsarbetet skall vara\r\natt anpassningen till EG skall bedrivas på ett sätt\r\nsom är förenligt med den tradition av betydande\r\nöppenhet som så länge präglat svensk\r\nförvaltning. -- -- -- Meddelarfriheten är enligt\r\ndirektiven en unik svensk, rättslig princip som det\r\nenligt det föredragande statsrådet finns utrymme\r\nför i EG-samarbetet och i andra mellanfolkliga\r\nsammanhang.''</pre><pre>Utskottet skriver också att en förutsättning för\r\nutredningens arbete skall vara att\r\noffentlighetsprincipen inte skall försvagas utan\r\nhelst stärkas. Inriktningen bör alltså vara att\r\nförslagen skall leda till ökad öppenhet.</pre><pre>I s-reservationen skriver man följande: ''Allt\r\nutredningsarbete som berör offentlighetsprincipen\r\nbör vara inriktad på en ökad öppenhet och\r\nförstärkning av denna princip.'' Det är till en viss\r\ndel riktigt. Det kan vara ägnat till eftertanke att vi\r\nså sent som i fredags inskränkte\r\noffentlighetsprincipen. Ett enigt utskott tillstyrkte\r\ndetta. Man skall kanske vara litet försiktig med\r\nsådana kategoriska uttalanden.</pre><pre>Vårt samhälles tekniska landvinningar förbättras\r\nständigt. Vem hade för tio år sedan kunnat tänka\r\nsig att bevismaterial i domstolsprocessen skulle\r\nkunna bli en bestseller för sjuka snuskhumrar? Det\r\nvar dessutom material som man hävdade att man\r\nskulle få tillgång till enligt offentlighetsprincipen.\r\nSådana situationer kan uppstå igen i andra\r\nsammanhang, där vi aldrig hade kunnat ana att det\r\nskulle bli aktuellt.</pre><pre>Utskottet föreslår två tillkännagivanden med\r\nanledning av två motioner. Det ena gäller den lucka\r\ni lagen som Elvy Söderström hänvisade till,\r\nnämligen att förföljda kvinnor som har fått tillgång\r\ntill sekretess för sina uppgifter ändå blir avslöjade\r\ngenom att barnens adressuppgifter i skolkontoret\r\ninte är sekretessbelagda. Här har\r\nSocialdemokraterna reserverat sig.</pre><pre>Herr talman! Jag tror inte att vi har några som helst\r\nolika uppfattningar om detta. Denna lucka skall\r\ntäppas till. Jag menar att utskottets skrivning inte\r\npå något sätt förhindrar regeringen att snabbt ta\r\nsaken i sin hand och se till denna lucka stängs till.</pre><pre>Det andra tillkännagivandet gäller de problem som\r\nuppstår när myndigheter med uppdragsverksamhet\r\ninte anger att handlingar kan lämnas ut mot en\r\nlägre avgift enligt offentlighetsprincipen än om de\r\nlämnas ut i uppdragsverksamhet. Den förordning\r\nsom trädde i kraft den 1 juli 1992 om myndigheters\r\nserviceskyldighet innebär emellertid inte någon\r\ninskränkning i medborgarnas rätt att ta del av\r\nallmän handling enligt offentlighetsprincipen eller\r\nenligt tryckfrihetsförordningen.</pre><pre>Detta har tydligen inte trängt igenom hos alla\r\nmyndigheter. Medborgaren skall inte behöva\r\növerklaga till domstol eller ägna sig åt vidlyftig\r\nskriftväxling för att den grundlagsfästa rätten att ta\r\ndel av allmänna handlingar skall fungera. Det är\r\ndenna rätt som konstitutionsutskottet har begärt att\r\nregeringen skall vidta åtgärder för att säkerställa.</pre><pre>Herr talman! Jag yrkar bifall i hemställan i\r\nkonstitutionsutskottets betänkande och avslag på\r\nreservationerna.</pre><pre>Anf. 136  ELVY SÖDERSTRÖM (s):</pre><pre>Herr talman! Ylva Annerstedt valde att läsa upp\r\nmajoritetens uppfattning i betänkandet från\r\ndecember. Det hade varit på sin plats att Ylva\r\nAnnerstedt också hade läst upp den\r\nSocialdemokratiska reservationen. Då hade det\r\nstått klart att vi socialdemokrater inte reserverade\r\noss mot innehållet i betänkandet, utan vi\r\nreserverade oss för att riksdagen skulle göra ett\r\ntillkännagivande till regeringen.</pre><pre>Det är en väldig skillnad att säga att vi\r\nsocialdemokrater är emot innehållet i betänkandet\r\noch att säga att vi tycker att innehållet var så bra att\r\nvi anser att riksdagen skall göra ett\r\ntillkännagivande till regeringen. Det var på den\r\npunkten som vi skiljdes åt. Man skall inte framställa\r\ndet som att vi socialdemokrater är motståndare till\r\natt ytterligare stärka offentlighetsprincipen, osv.</pre><pre>Herr talman! Vi har vid flera tillfällen erkänt bl.a.\r\ntredje vice talmannen Bertil Fiskesjös arbete på\r\ndetta område.</pre><pre>Jag vill understryka det ännu en gång. Det är alltså\r\ninte detta det är frågan om. Denna fråga är så\r\noerhört viktig för svensk demokrati att vi tycker att\r\ndet finns en styrka i om Sveriges riksdag enigt ger\r\ndetta stöd till regeringen i deras fortsatta arbete. Vi\r\nhar inte olika uppfattningar om det.</pre><pre>När det gäller Ingela Mårtenssons motion är det\r\nprecis som Ylva Annerstedt säger, vi är överens om\r\natt vi måste komma till rätta med detta. Vi är eniga\r\nom målet, men vi har litet olika vägar att gå. Vi har\r\nalltså inte reserverat oss mot innehållet, utan mot\r\nformerna. Det är också viktigt att komma ihåg.</pre><pre>Anf. 137  YLVA ANNERSTEDT (fp):</pre><pre>Herr talman! Elvy Söderström försäkrar återigen\r\natt Socialdemokraterna inte har någon annan\r\nuppfattning än majoriteten när det gäller synen på\r\noffentlighetsprincipen och dess värde och att den\r\ninte är förhandlingsbar. Då är det oerhört märkligt\r\natt man tvunget skall reservera sig för ett\r\ntillkännagivande som skall säga precis det som\r\nmajoriteten har sagt i majoritetsyttrandet. Det\r\nmedverkar ju tvärtom till att ge sken av att det finns\r\nolika uppfattningar här.</pre><pre>Elvy Söderström har nu två gånger sagt att det är\r\nen styrka att ha hela Sveriges riksdag som ett stöd\r\nför regeringen i denna fråga. Då är det ytterligt\r\nmärkligt att Socialdemokraterna framhärdar i att\r\nsplittra den bild som skulle ge detta stöd till\r\nregeringen. Jag har inte uppfattat att de tar avstånd\r\nfrån det som majoriteten har sagt i sitt yttrande\r\ndenna gång eller i december. Det är tvärtom\r\nytterligt uppseendeväckande att\r\nSocialdemokraterna gång efter annan reserverar sig\r\nför att splittra bilden av att Sverige gemensamt och\r\nkraftfullt ställer upp bakom sin offentlighetsprincip\r\ndär också meddelarskyddet är starkt.</pre><pre>Anf. 138  ELVY SÖDERSTRÖM (s):</pre><pre>Herr talman! Jag sade i mitt inlägg att jag ibland har\r\nen känsla av att utskottsmajoriteten ser ett\r\ntillkännagivande som ett slag på fingrarna på\r\nregeringen, Ylva Annerstedt. Så är det inte. Vi\r\nställer inte upp på den beskrivning som Ylva\r\nAnnerstedt gjorde här, och den har gjorts tidigare\r\nockså, att vi socialdemokrater skulle insinuera att\r\ndet skulle finnas någon skiljelinje.</pre><pre>Vi vill markera hur oerhört viktigt detta är. Att\r\nriksdagen står bakom detta är en viktig signal ut i\r\nEuropa. Det råder enighet om\r\noffentlighetsprincipens vikt, och då borde vi kunna\r\ntillkännage det.</pre><pre>Anf. 139  YLVA ANNERSTEDT (fp):</pre><pre>Herr talman! Men om vi nu är eniga, Elvy\r\nSöderström, vad finns det då för anledning att göra\r\nen reservation? En reservation är faktiskt det\r\nmedel som vi har i utskottsarbetet för att markera\r\natt vi inte är eniga om det som står i\r\nmajoritetsyttrandet. Det är funktionen av en\r\nreservation.</pre><pre>Era reservationer ger signaler om att ni inte är\r\neniga om det som majoriteten har skrivit i\r\nyttrandet. Det hjälper inte hur många gånger ni\r\nstryker under och säger att ni är eniga när ni\r\nsamtidigt reserverar er. Det ger precis dessa\r\nsplittrande signaler ut i Europa som Elvy\r\nSöderström säger att Socialdemokraterna vill\r\nundvika. Tyvärr är det faktiskt så att\r\nSocialdemokraterna skickar fel signaler till Europa\r\nom vår syn på offentlighetsprincipen.</pre><pre>Om Socialdemokraterna ville att vi ytterligare\r\nskulle stärka skrivningarna i majoritetstexten fanns\r\ndet många tillfällen att föra fram detta vid\r\nutskottsbehandlingen. Vi hade öppna diskussioner\r\nom detta. Men det var precis som om det inte\r\nräckte, utan det skulle tvunget vara en reservation.\r\nEn reservation betyder som sagt att man reserverar\r\nsig mot det som står skrivet.</pre><pre>Anf. 140  ELVY SÖDERSTRÖM (s):</pre><pre>Herr talman! Låt mig göra ett sista inlägg. För mig\r\noch för Socialdemokraterna kan en reservation\r\nockså innebära att man reserverar sig för något.\r\nMan behöver inte alltid vara emot något. Det går\r\nalldeles utmärkt att vara för också. Vi är för ett\r\ntillkännagivande.</pre><pre>Jag måste säga att debattviljan var inte så stor när\r\nvi skulle diskutera detta i utskottet. Men vi kan ju\r\nåterkomma till detta.</pre><pre>Anf. 141  YLVA ANNERSTEDT (fp):</pre><pre>Herr talman! Jag kan hålla med Elvy Söderström\r\nom att debattviljan inte var särskilt stor i utskottet\r\nnär vi diskuterade det här, men det berodde då inte\r\npå majoriteten. Det var Socialdemokraterna som\r\nständigt framhärdade i att det skulle vara en\r\nreservation.</pre><pre>Överläggningen var härmed avslutad.</pre><pre>(Beslut skulle fattas den 7 juni.)</pre><pre>17 §  Anslag till Styrelsen för\r\nlokalradiotillstånd</pre><pre>Föredrogs</pre><pre>konstitutionsutskottets betänkande</pre><pre>1992/93:KU39 Anslag till Styrelsen för\r\nlokalradiotillstånd (prop 1992/93:150 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 juni.)</pre><pre>18 §  Verksamheten vid Försvarets\r\nmediecenter</pre><pre>Föredrogs</pre><pre>försvarsutskottets betänkande</pre><pre>1992/93:FöU10 Verksamheten vid Försvarets\r\nmediecenter (prop. 1992/93:162).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 juni.)</pre><pre>19 §  Uppskov med behandlingen av vissa\r\närenden</pre><pre>Föredrogs</pre><pre>försvarsutskottets betänkande</pre><pre>1992/93:FöU12 Uppskov med behandlingen av\r\nvissa ärenden.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 juni.)</pre><pre>20 §  Höjd pensionsålder m.m.</pre><pre>Föredrogs</pre><pre>socialförsäkringsutskottets betänkande\r\n1992/93:SfU15 Höjd pensionsålder m.m. (prop.\r\n1992/93:155).</pre><pre>Anf. 142  BERITH ERIKSSON (v):</pre><pre>Herr talman! Inför en starkt decimerad skara skall\r\nvi nu som sista ärende behandla betänkandet om\r\nhöjd pensionsålder m.m. Bakom detta m.m. döljer\r\nsig sjukpenningnivån.</pre><pre>Efter många månaders beredning föreligger nu ett\r\nbetänkande som behandlar två av förslagen från\r\nuppgörelsen mellan regeringen och\r\nSocialdemokraterna i höstas. Resultatet när det\r\ngäller det ena förslaget, höjd pensionsålder, blev att\r\nutskottet föreslår kammaren att avslå\r\npropositionen. Därmed blir även Vänsterpartiets\r\nmotionskrav tillstyrkta.</pre><pre>Jag skulle naturligtvis kunna var nöjd med det, men\r\njag tycker att det är ett oskick att å ena sidan\r\nhänskjuta förslaget till den sittande\r\nPensionsberedningen och å andra sidan ändå uttala\r\nsig om när förslaget underförstått skall vara\r\ngenomfört om arbetsmarknadsläget förändras. Det\r\nfinns också detaljer om genomförandet som en\r\nvägledning för beredningen sägs det i betänkandet.</pre><pre>Det nya pensionssystem som nu bereds är tänkt att\r\nfungera i morgondagens samhälle. Den sittande\r\nkommittén har ännu inte ingående diskuterat om\r\npensionsåldern skall vara fast eller flexibel och var\r\nen viss beräkningspunkt skall sättas. Jag anser att\r\ndet är viktigt att utredningen inte känner sig\r\nbunden till att det skall vara på det ena eller det\r\nandra sättet. Därför påpekar vi i vår meningsyttring\r\natt ett textstycke som nu finns i betänkandet är\r\nonödigt.</pre><pre>Ett av våra motionsyrkanden handlar om att det är\r\nden faktiska pensionsåldern som bör höjas. För att\r\nen verklig samhällsvinst skall kunna göras är det\r\nden faktiska pensionsåldern, som i dag ligger på\r\n59,3 år, som måste höjas. På den punkten föreslår\r\nutskottet ett tillkännagivande till regeringen. Det\r\ninnebär också att vår motion tillstyrks. Det står inte\r\nså tydligt i betänkandetexten som det brukar göra\r\nnär det gäller andra partimotioner, men det bjuder\r\njag på.</pre><pre>Låt mig sedan gå över till sjukpenningnivåerna. En\r\nskandalös orättvisa som döljs i det här betänkandet\r\nom höjd pensionsålder är förslaget om att vissa\r\nlångtidsjuka efter ett år skall få sin sjukpenning\r\nnersatt till 70 %.</pre><pre>I fråga om att sänka sjukpenningen har regeringen\r\nstöd inte bara av Ny demokrati utan även av\r\nSocialdemokraterna. Säg mig vad de analyser finns\r\nom hur det skall gå för denna grupp människor. Har\r\nde en förmögenhet att falla tillbaka på? Kan de\r\nsälja sina aktier? Har de vunnit på Tipset eller\r\nLotto? Jag vill gärna att regeringen redovisar hur\r\ndet kan gå för dem när de bara får 70 % i\r\nsjukpenning. Är det hyran de skall avstå från att\r\nbetala? Får de hålla igen på maten? Kan de strunta\r\ni att betala för mediciner och läkarbesök? Det finns\r\nkanske någon här i kammaren i dag som kan svara\r\npå dessa frågor.</pre><pre>Jag menar att de långtidssjuka nu får betala för\r\nandras fest utan att de själva har fått delta -- och\r\nde kommer att få problem. Det hade de sluppit om\r\nVänsterpartiets förslag om att ta pengarna från där\r\nde finns hade gått igenom, dvs. att inte betala ut\r\nhöga sjukpenningar till höginkomsttagare. Genom\r\natt sänka taket på sjukpenningnivån hade\r\nriksdagen fattat ett rättvist beslut. En sänkning av\r\ntaket på ersättningsnivån är den enda framkomliga\r\nvägen för att sjuka människor skall få en drägligare\r\nlivssituation för dem med låga inkomster och låg\r\nsjukpenning.</pre><pre>Utskottet har i bisatsform sagt att man skall noga\r\nfölja och utvärdera effekterna av nivåsänkningen.\r\nDet är ju som att kasta jästen efter brödet. Det här\r\ninnebär i praktiken att den grupp som drabbas får\r\nekonomiska problem. Ett annat resultat kan bli att\r\nantalet förtidspensionärer ökar, och därmed sänks\r\nden faktiska pensionsåldern ännu ett antal\r\nmånader. Inte heller den aspekten har analyserats i\r\ndenna fråga.</pre><pre>Herr talman! Jag vidhåller Vänsterpartiets yrkande\r\nom återställande av sjukpenningnivån. Jag yrkar\r\ndärmed bifall till min meningsyttring till mom. 2 i\r\nbetänkandet.</pre><pre>Anf. 143  PONTUS WIKLUND (kds):</pre><pre>Herr talman! Jag yrkar bifall till utskottets\r\nhemställan i betänkande SfU15 och avslag på\r\nmeningsyttringen av Berith Eriksson.</pre><pre>Betänkandet behandlar, som Berith Eriksson\r\nnämnde, två ärenden, dels regeringens proposition\r\nom höjd pensionsålder, dels propositionen om en\r\nsänkning av sjukpenningen till 70 % efter 365\r\ndagars sjukskrivning.</pre><pre>Sverige var faktiskt det första landet i världen som\r\ninförde en allmän folkförsäkring, en\r\npensionsförsäkring för alla, oavsett yrke eller\r\ninkomst. Den trädde i kraft 1914 och hade föregåtts\r\nav 30 års utredande. Att det kontinuerligt har\r\nfunnits arbetande pensionsutredningar -- med\r\nendast några enstaka års avbrott -- alltsedan 1884,\r\nsåledes i nästan 110 år, säger en hel del om hur\r\nviktig pensionen är som en komponent i ett\r\nmodernt industrisamhälle. Det här visar också hur\r\nsvårt det är att träffa rätt vad gäller konstruktionen.</pre><pre>När det gäller pensionsåldern lyckades man redan\r\nfrån början, 1914, att pricka rätt -- 67 år lika för\r\nmän och kvinnor. Jag säger rätt, eftersom den\r\nåldern stod sig i 62 år, således ända fram till 1976.\r\nDå sänktes i ett slag pensionsåldern med två år till\r\n65. Ett skäl var att vid det laget fick de flesta tack\r\nvare avtal på arbetsmarknaden ta ut pension vid\r\nlägre ålder än 67. Den allmänna pensionsåldern\r\nanpassades nu till detta.</pre><pre>En intressant detalj i historien är också att det\r\nredan för 200 år sedan fanns de som pläderade för\r\nrörlig pensionsålder, t.ex. samhällsfilosofen\r\nThomas Paine. När man tänker på människors\r\nolika biologiska och psykiska förutsättningar, och\r\nolika krav i skilda yrken, inser nog alla värdet av\r\ndetta. Men industrisamhället har av olika skäl\r\nverkat för i hög grad kollektivt utformade likaregler\r\nför arbetslivet, något som lyckligtvis under senare\r\nårtionden har börjat luckras upp. Som bevis på\r\ndetta kan nämnas pensionsåldern i Sverige.\r\nFörutom avtalspensioner i arbetsmarknadsavtal\r\nhar det nu getts möjlighet till förtida resp.\r\nuppskjutet uttag av pensionen, som infördes 1962\r\noch senare utvidgades 1976 till spännvidden 60--70\r\når. 1976 infördes även delpensionen.</pre><pre>Nåväl, under 80-talet fortsatte antalet och andelen\r\npensionärer att öka, framför allt beroende på\r\nlängre medellivslängd tack vare en bättre folkhälsa,\r\nmen även för att den faktiska pensionsåldern sjönk\r\nalltmer. Det här skedde för övrigt även när\r\narbetslösheten var låg.</pre><pre>Många pensionärer är friska och vitala, och i den\r\nallmänna debatten under 80-talet framfördes från\r\nolika håll att det borde vara riktigt att ge fler äldre\r\nincitament att yrkesarbeta. I detta fanns också en\r\noro över de allt högre avgifter som behövde tas ut\r\ni framtiden från de yrkesverksammas löner för att\r\nsäkra pensionerna i det fördelningssystem som nu\r\nfinns.</pre><pre>Men några tyngre politiska initiativ för att höja den\r\nformella pensionsåldern togs inte. Dock uttalade\r\nsig regeringen för en höjning till 67 år i 1991/92 års\r\nproposition om inriktningen av den ekonomiska\r\npolitiken. Det skulle bli en återgång till den\r\npensionsålder som gällde från 1914 till 1976.</pre><pre>Så kom då förslaget om att höja pensionsåldern till\r\n66 år som ett led i krisuppgörelsen mellan\r\nSocialdemokraterna och regeringen i höstas. Det\r\nförslaget har nu utvecklats i den proposition vi nu\r\nbehandlar. Huvudmotivet är att minska utgifterna\r\nför pensionssystemet som ett led i att komma till\r\nrätta med det strukturella budgetunderskottet.</pre><pre>Utskottet har lagt ned ett omfattande arbete på att\r\npröva och analysera förslaget och dess\r\nkonsekvenser. Höjningen påverkar ett stort antal\r\ntrygghetssystem och andra författningar. I många\r\nfall blir effekten ökade utgifter, bl.a. beträffande\r\nförtidspensioner och långtidssjukskrivningar. Det\r\nför närvarande svåra arbetsmarknadsläget bidrar\r\nstarkt till att minska besparingseffekten. Det totala\r\nsparandet kan kanske, i varje fall första året, helt\r\nutebli. Vi har analyserat ett tiotal varianter för att\r\ngenomföra höjningen, men inte hittat något bra\r\nalternativ. Därför har ett enigt utskott funnit det\r\nmotiverat att avstyrka propositionen om höjd\r\npensionsålder. I varje fall anser vi inte att höjningen\r\nbör ske den 1 oktober i år eller den 1 januari 1994.</pre><pre>Men regeringspartierna och Socialdemokraterna är\r\neniga om det principiellt riktiga i att höja\r\npensionsåldern. Ytterligare ett argument för detta\r\när, att numera utbildar sig fler ungdomar under\r\nbetydligt längre tid än tidigare. De kommer\r\ndärigenom ut senare på arbetsmarknaden. Många\r\nav dem har yrken som med fördel kan utövas högre\r\nupp i åldrarna.</pre><pre>Utskottet rekommenderar att\r\npensionsarbetsgruppen får i uppdrag att ytterligare\r\nbereda frågan, så att den får en samlad bedömning\r\ninom ramen för ett utvecklat system för flexibel\r\npensionsålder. Det får ankomma på regeringen att\r\nbedöma när höjningen av pensionsåldern bör ske,\r\nbl.a. mot bakgrund av arbetsmarknadsläget.\r\nUtskottet anför för övrigt att bl.a. förslaget om att\r\npensionen skall börja betalas ut kvartalet efter det\r\natt den försäkrade uppnått pensionsåldern är från\r\nrättvisesynpunkt mindre tillfredsställande. Det\r\nvore bättre med månaden efter födelsedagen.</pre><pre>Utskottet önskar att riksdagen skall göra ett\r\ntillkännagivande till regeringen om vad som har\r\nanförts om höjd pensionsålder.</pre><pre>Utskottet rekommenderar riksdagen att ge\r\nregeringen till känna att alla åtgärder bör vidtas för\r\natt höja den faktiska pensionsåldern, som nu är\r\nnere på 59--60 år. En höjning av den faktiska\r\npensionsåldern med ett år skulle i högre grad\r\nminska kostnaderna för pensionssystemet än ett års\r\nhöjning av den formella pensionsåldern.</pre><pre>För att lyckas med detta kan det behövas såväl\r\npositiva incitament för att forsätta att yrkesarbeta\r\nsom åtgärder för att få avtalspensionerna att inte\r\nbara komplettera utan även harmoniera med det\r\nallmänna pensionssystemets intentioner.</pre><pre>Så över till frågan om sjukersättning vid långvarig\r\nsjukskrivning. Även detta är en punkt i\r\nkrisuppgörelsen.</pre><pre>En snabb historisk tillbakablick berättar att redan\r\nför flera hundra år sedan fanns i skråordningarna\r\nregler för hjälp till skråmedlemmar som blev sjuka.\r\nFör 200 år sedan fanns det kassor som tog emot\r\näven icke-skråmedlemmar. Redan för mer än 100\r\når sedan kunde sjuk- och begravningskassor bli\r\nofficiellt registrerade och få ett litet statsbidrag.\r\nMen anslutningen var liten.</pre><pre></pre><pre>År 1931 kom förordningen om erkända sjukkassor,\r\noch medlemsantalet ökade kraftigt. En allmän\r\nobligatorisk sjukförsäkring fick vi dock först 1955.\r\nDessa korta data om organiserad ekonomisk hjälp\r\nvid sjukdom talar för att, jämfört med pensionen,\r\nvi började med ''sjukförsäkringar'' för\r\nförvånansvärt länge sedan. Försäkringen kom dock\r\natt omfatta alla människor betydligt senare, först\r\nför nästan 40 år sedan.</pre><pre>Reglerna för sjukförsäkringen har ändrats ett stort\r\nantal gånger. Vanligen har det rört sig om utökade\r\nförmåner. Men de senaste tre åren har kostnaderna\r\ntvingat fram förändringar i avsikt att minska\r\nutgifterna för sjukförsäkringen samt att om möjligt\r\nförbättra träffsäkerheten, så att förmånerna i högre\r\ngrad kommer till rätt adress.</pre><pre>Dit kan även räknas den i detta betänkande\r\nbehandlade delen av proposition 178 med förslag\r\nom regler för tillämpningen av 70-procentig\r\nsjukpenning efter 365 dagars sjukskrivning.\r\nFörutom att spara pengar är ambitionen att minska\r\nomfattningen av de mycket långa sjukfallen.</pre><pre>Ingen långtidssjukskriven skall emellertid få sin\r\nersättning sänkt till 70 % utan att andra alternativ\r\nhar prövats. Alternativen är: För det första skall\r\nman pröva medicinsk behandling och medicinsk\r\nrehabilitering, som ger 80 % ersättning. Sådan\r\nbehandling skall ordineras av läkare. En\r\nbehandlingsplan skall göras upp, och den skall\r\ngodkännas av försäkringskassan. Behandlingen\r\nskall dock inte godkännas som sådan. Den står\r\nutanför försäkringskassans kompetens. För det\r\nandra skall man pröva arbetslivsinriktad\r\nrehabilitering, som ger 95 % ersättning. Om\r\narbetsskadelivränta beviljas under den tid\r\nrehabilitering sker får man 100 % ersättning. För\r\ndet tredje prövas tidsbegränsat sjukbidrag,\r\nalternativt förtidspension.</pre><pre>Utskottet har närmare preciserat vad som avses\r\nmed medicinsk behandling och rehabilitering.\r\nNämnas skall att som medicinsk behandling avses\r\näven behandling av sjukdom som fortlöpande\r\nförsämrat patientens tillstånd och som kan\r\nbedömas som livshotande. Behandlingen kan i\r\ndessa fall enbart bestå av smärtlindring, dvs. som\r\nett led i terminal vård.</pre><pre>Av olika skäl finns det i dag indikatorer på att\r\nrehabiliterings- och konvalescensvård numera får\r\nmindre andel av resurserna än tidigare.\r\nFörhoppningsvis kan ''70 %-reformen'' öka\r\nrehabiliteringsaktiviteterna. Utskottet betonar\r\nvikten av att alla som önskar får rehabilitering och\r\nför vilka rehabilitering är meningsfull, skall\r\nerbjudas och erhålla sådan.</pre><pre>Det finns enstaka mera speciella\r\nrehabiliteringsverksamheter där det även i dag\r\nförekommer köbildning, exempelvis yrkesmässig\r\nrehabilitering av vissa synskadade och blinda.\r\nIngen skall behöva gå ner till 70 %-nivån medan de\r\nstår i kö på grund av bristande resurser för\r\nangelägen rehabilitering. Utskottet förutsätter att\r\nRiksförsäkringsverket fortlöpande följer denna\r\nfråga och slår larm till regeringen om problem\r\nuppstår.</pre><pre>Utskottet bedömer att relativt få personer kommer\r\natt få sjukpenning på 70 %-nivån. Ett antal\r\nkommer att få tidsbegränsat sjukbidrag eller\r\nförtidspension tidigare än i nuläget. Spareffekten\r\nkommer totalt att bli blygsam, långt mindre än\r\npropositionens förhoppning om 1,2 miljarder\r\nårligen. Det är vi överens om.</pre><pre>Nyordningen med föreslagna\r\ntillämpningsföreskrifter torde dock påskynda\r\nbehandling och rehabiliteringsinsatser och allmänt\r\naktivera handläggningen av långa sjukfall. Det\r\nkommer inte sällan, jag vågar säga ofta, att vara till\r\nbåtnad för den enskilde patienten. Men för vissa\r\nkommer förändringen att vara ogynnsam. Därför\r\nhar utskottet sagt att man anser att riksdagen som\r\nsin mening bör ge regeringen till känna att det är\r\nangeläget att effekterna noga följs upp och snarast\r\nutvärderas.</pre><pre>Jag vill även komplettera mitt anförande med några\r\nord till Berith Eriksson. Att man skall följa upp de\r\neventuella negativa effekterna har således inte\r\nuttryckts i en bisats, utan det är ett\r\ntillkännagivande. Det kommer säkert att uppstå\r\nvissa negativa effekter, men även positiva effekter.\r\nDet är viktigt att komma ihåg detta.</pre><pre>I sin meningsyttring yrkar Berith Eriksson på 90 %-\r\nnivån. Det innebär att hon har tappat litet grand\r\nnär det gäller en av fördelarna och avsikten med\r\ndenna reform, nämligen att få en dynamik i\r\nhandläggningen av långa sjukfall. Det är inte bra att\r\npatienter går sjukskrivna i tre, fyra eller fem år,\r\nvilket inte är så sällan förekommande i dag. Det\r\nbehövs mer aktivitet. Man kan här få incitament\r\nsom gör att många patienter kan få glädje av detta\r\nsystem. Det är jag övertygad om.</pre><pre>Om jag har förstått Berith Erikssons modell skall\r\nman efter ett år höja ersättningen från 80 till 90 %\r\nför samtliga. Då får man inte den dynamik inbyggd\r\ni systemet som faktiskt behövs både för vårdgivaren\r\noch vårdtagaren i många av dessa fall.</pre><pre>Anf. 144  BERITH ERIKSSON (v) replik:</pre><pre>Herr talman! Jag börjar med att ta upp frågan om\r\npensionen. Efter den här långa\r\nhistoriebeskrivningen över pensionernas framväxt,\r\nvill jag påpeka att det nu är första gången som en\r\npensionsberedning inte har haft representanter för\r\narbetsgivarens parter med i beredningen.</pre><pre>Antalet förtidspensionerade har ökat. Det kan vara\r\nen orsak till att pensionsförsäkringen har blivit så\r\nmycket dyrare för staten. Jag tycker dock att man\r\nbör hålla öppet för pensionsarbetsgruppen. Den\r\nkanske kommer att föreslå att man skall lyfta ut\r\nförtidspensionerna ur pensionssystemet. Vi skall\r\ninte på något sätt binda upp pensionsberedningen.</pre><pre>När det gäller sjukförsäkringen sades det den 9\r\nfebruari 1993 att regeringen kommer att föreslå att\r\nytterst få personer skall få behålla den högre\r\nsjukpenningen. Det är tänkt att ettårsregeln för\r\nsjukskrivningarna skall slå igenom på bred front.\r\nNär det förslaget konfronterades med verkligheten\r\nhände ungefär samma sak som med förslaget om\r\nhöjd pensionsålder. Man kom underfund med att\r\ndet inte var fråga om så stora besparingar som man\r\nhade trott.</pre><pre>Jag frågar mig därför vilken nytta det här förslaget\r\nkommer att göra. Det har skapat mycket oro och\r\notrygghet hos redan drabbade personer. Pontus\r\nWiklund säger att förändringarna inte kommer att\r\ndrabba så många personer. Men för dem som\r\ndrabbas är det mycket orättvist. Det sades att\r\nförslaget skall ge dynamik i systemet och att många\r\nmänniskor skall få något gott utav det. Skall vi\r\nanvända de sjuka som plogbil för att tvinga fram\r\nmera rehabilitering? Är det inte den andra vägen vi\r\nskall gå genom att se till att\r\nrehabiliteringsresurserna räcker åt alla? Står man\r\ntill förfogande för rehabilitering, skall man inte få\r\nen nedsättning till 70 %.</pre><pre>Anf. 145  PONTUS WIKLUND (kds)\r\nreplik:</pre><pre>Herr talman! Frågan om rehabilitering, Berith\r\nEriksson, är faktiskt också en fråga om hur\r\nsamhället fördelar resurserna. Jag menar att det i\r\ndag finns en tendens att vi ger en relativt mindre\r\nandel av de pengar som går till vården till\r\nrehabilitering och konvalescens. När det nu finns\r\nett tryck på att man för patientens skull bör och\r\nmåste rehabilitera mera aktivt, kommer det också\r\natt ske en omfördelning. Sjukvårdens personal\r\nkommer mera aktivt att ställa upp på detta. Jag tror\r\natt det finns sådana mekanismer i vården, särskilt i\r\nett läge där ekonomin är mycket trängd.</pre><pre>Så till frågan om vilka som drabbas. De sjuka\r\ndrabbas förstås. Jag försökte dock säga att många\r\nockså drabbas på grund av att de går sjukskrivna så\r\nlänge. För många patienter kan det faktiskt vara\r\nbättre med ett avbrott i sjukskrivningen och ett\r\ntemporärt sjukbidrag. Det är en möjlighet som vi i\r\ndag ofta missar i sjukvården. Det innebär en\r\ntrygghet att få ett sjukbidrag på ett år i stället för att\r\nbehöva gå till doktorn var eller varannan månad\r\noch inte veta hur det skall bli. Det kommer att ske\r\nen uppstramning av detta system, som jag tror\r\nkommer att bli till glädje för patienterna.</pre><pre>Berith Eriksson talade om ettårsregeln, bred front\r\noch att man skall se till att få ner utgifterna för\r\nsjukförsäkringen efter ett år. Jag tycker att vi i\r\nutskottet har gjort ett mycket fint arbete. Vi har\r\nformulerat förslaget till den här reformen på ett\r\nsådant sätt att den får en bra inriktning även för\r\npatienternas vidkommande. Jag tycker att vi skall\r\nvara stolta över den lösning som vi har kommit fram\r\ntill, som har eliminerat många av de nackdelar som\r\nannars fanns.</pre><pre>Berith Eriksson sade vidare att man inte skall binda\r\nupp Pensionsarbetsgruppens utredning. Nej, det är\r\nklart. Meningen här var dock att vi skulle komma\r\nmed litet synpunkter på vad den allmänna\r\npensioneringstidpunkten kan betyda i ett flexibelt\r\npensionssystem. Vi har inte bestämt hur det skall\r\nbli. Jag kan dock säga att praktiskt taget alla är\r\neniga om att vi skall utveckla den flexibla\r\npensionsåldern. Då kan vi kanske ganska snart\r\nkomma med synpunkter på den allmänna\r\npensioneringstidpunkten och vilket värde den kan\r\nha.</pre><pre>Anf. 146  BERITH ERIKSSON (v) replik:</pre><pre>Herr talman! Det var ett mycket senkommet\r\nargument att man skall höja pensionsåldern för att\r\nfå fram mer rehabilitering. I propositionen är det\r\nunderförstått att det skulle finnas en mängd\r\nsjukskrivna människor som inte vill bli friska och\r\narbetsföra. Man skulle nu tvinga dem att bli friska\r\nlitet snabbare genom att sänka sjukpenningen.</pre><pre>Frågan om ett temporärt sjukbidrag som ett\r\nalternativ finns inte med i det här betänkandet. Jag\r\nanser att utskottet skulle ha kunnat göra ett ännu\r\nbättre arbete. Utskottet har förvisso gjort ett\r\nmycket bra arbete. Det skulle dock ha varit ännu\r\nbättre om man i likhet med vad som gäller för det\r\nandra förslaget skulle ha yrkat avslag på förslaget\r\nom nedskrivning av sjukpenningen till 70 %. Man\r\nhade kunnat använda samma argument, nämligen\r\natt det inte ger de besparingar som man från början\r\ntrodde att det skulle ge. Trots att utskottet har\r\nförsökt att eliminera det antal personer som skall\r\ndrabbas av nedskärningen till 70 %, finns det\r\nfortfarande en grupp människor kvar som kommer\r\natt drabbas. Det är i allra högsta grad onödigt.</pre><pre>Anf. 147  PONTUS WIKLUND (kds)\r\nreplik:</pre><pre>Herr talman! Klockan går, och jag skall fatta mig\r\nkort.</pre><pre>Jag förmodar att det var en felsägning att man\r\nskulle vilja höja pensionsåldern för att få fram mera\r\naktiv rehabilitering. Jag förmodar att det gällde\r\nsänkningen av ersättningen.</pre><pre>Berith Eriksson sade att man skall tvingas till\r\nrehabilitering. Låt mig säga att det inte finns något\r\ntvång. För de flesta människor är det positivt att\r\naktivt få delta i rehabilitering. Det gäller bara att få\r\nett incitament och en uppmaning som är tillräckligt\r\nstark. Människor är ofta tacksamma för\r\nrehabiliteringsåtgärder.</pre><pre>Anf. 148  DORIS HÅVIK (s):</pre><pre>Herr talman! Jag skulle vilja ha en annan\r\ninfallsvinkel innan jag kommer in på detaljer.\r\nUnder mina 23 år i riksdagen, hela tiden i samma\r\nutskott, har jag aldrig varit med om att ett så\r\ngenomgripande och grundligt utskottsarbete har\r\nföregått ett beslut. Beslutet kom till efter tio\r\nbordläggningar. Efter den överenskommelse som\r\nregeringen och Socialdemokraterna träffade i\r\nmitten september förra året, kändes det för\r\nutskottet som om man skulle börja ett\r\nutomordentligt stort och viktigt arbete -- och det\r\nvar det. Här fanns inte de socialpolitiska\r\nbedömningarna, varken när det gällde en höjning\r\nav pensionsåldern eller en sänkning av\r\nsjukpenningnivån. Vem kunde begära att det skulle\r\nfinnas sådana bedömningar när landet befann sig i\r\nen svår kris just vid det tillfället. Då gällde det att\r\nvisa att vi kunde sänka och göra besparingar.</pre><pre>Det kom på vår lott att göra de socialpolitiska\r\nbedömningarna.</pre><pre>Jag var mycket upprörd över sänkningen av\r\npensionsåldern. Det är nämligen fråga om en\r\nmental förberedelse när man skall gå i pension. Om\r\nman hade tänkt att gå i pension i oktober i höst\r\nskulle man redan vid den tidpunkten vara inne i ett\r\nsystem som höjde pensionen. Jag tror att jag delar\r\nden uppfattningen med samtliga av utskottets\r\nledamöter att det på den punkten inte riktigt\r\nstämde.</pre><pre>Den konstruktion som Pontus Wiklund talade om\r\ninnebar att vi borde studera frågan närmare. Vid\r\ndet första sammanträdet föreslog jag att\r\nPensionsberedningen skulle ta hand om frågan,\r\nmen jag fick inte gehör därför. Jag går inte närmare\r\nin på det. Men vi underkände de ekonomiska\r\nberäkningarna och fick nya sådana. Så upprepades\r\ndet vid flera tillfällen och till slut visste man inte\r\nvilka beräkningar som gällde.</pre><pre>Jag har aldrig upplevt att ett land höjer\r\npensionåldern samtidigt som man har den största\r\nungdomsarbetslösheten någonsin. Det kändes\r\ndärför riktigt med en remiss till\r\narbetsmarknadsutskottet, som i sin tur skickade\r\närendet till Arbetsmarknadsstyrelsen för att få\r\nsiffror framtagna över läget.</pre><pre>Vi fick belägg för att kostnaderna för\r\narbetslösheten vida översteg de inkomster som man\r\nskulle få genom att sänka pensionsåldern. Även de\r\nberäkningar som nu finns visar att de 5--6 miljarder\r\nkronor som man skulle tjäna till 1997 har reducerats\r\ntill ungefär 3 miljarder kronor.</pre><pre>När vi fick dessa siffror var vi ganska övertygade\r\nom att vi inte motsätter oss en höjning av\r\npensionsåldern framöver, eftersom utbildningarna\r\när längre, något som Pontus Wiklund sade. Men\r\ndärtill kommer att medellivsåldern har ökat med\r\n5,6 år för kvinnor och 3 år för män. Detta faktum\r\nmåste vi ta med i beaktandet vid diskussioner om\r\ndenna situation.</pre><pre>Vi beslutade att avstyrka propositionen i den delen.\r\nCirkeln var på något sätt sluten. Mitt första förslag\r\natt ärendet skulle gå till Pensionsberedningen blev\r\ngodkänt av ett enigt utskott. Det var där det hörde\r\nhemma. Vi var ju i den lyckliga situationen att ha\r\nen arbetande pensionsberedning. Jag kan inte\r\nunder min tid inom socialpolitiken erinra mig att vi\r\nhar gjort någon ändring av pensionsåldern, eller\r\nnågon annan omfattande ändring, utan att den varit\r\nföregången av en gedigen utredning med förslag\r\nutsända på remiss för att ha underlag att fatta beslut\r\nutifrån.</pre><pre>Jag kommer nu till sänkningen av sjukpenningen.\r\nJag vill påminna Berith Eriksson att ärendet har\r\nvarit aktuellt i två propositioner. Dels i proposition\r\n31, där vissa farhågor om vad som kunde hända\r\nförespeglades, och det aviserades om att man skulle\r\nkomma tillbaka. Dels i proposition 178, i vilken\r\nregeringen kom tillbaka i frågan.</pre><pre>Man kunde genast förstå att de aviserade\r\nbesparingarna på 1 200 miljoner kronor inte längre\r\nvar aktuella. Det var nämligen ungefär en tiondel\r\nav det antal personer som man från början räknade\r\nmed skulle få sänkt sjukpenning till 70 % som\r\nreducerades till en tiondel. Det är dessutom ytterst\r\ntvivelaktigt om det kan bli några sänkningar\r\navseende den återstående tiondelen. Det är\r\nnämligen så, att så länge aktiv medicinsk\r\nbehandling eller rehabilitering pågår sänks inte\r\nsjukpenningen.</pre><pre>Vi har också i vårt betänkande gett regeringen till\r\nkänna att den bör följa upp detta noga och snarast\r\nutvärdera situationen. Vi räknar naturligtvis med\r\natt regeringen återkommer till riksdagen när denna\r\nutvärdering är gjord.</pre><pre>När människor gick sjukskrivna i 4--5 år, berodde\r\ndet på att det inte fanns någon\r\narbetslivsrehabilitering på den tiden. I lagen stod\r\ndet att fall där människor hade varit sjuka i ett år\r\nskulle tas upp till prövning. Den prövningen\r\ninnebar att arbetsförmågans nedsättning skulle\r\nbedömas. Om den var varaktigt nedsatt, och\r\nberäknades vara det två år fram i tiden, skulle\r\nsjukpenningen bytas ut mot ett sjukbidrag eller en\r\nförtidspension. Men när det inte fanns några\r\nalternativ, som arbetslivsinriktad rehabilitering,\r\ndrog en del fall ut på tiden, och man håller nu på att\r\nbearbeta dem, enligt den lag som har gällt i säkert\r\n15 år.</pre><pre>70 % är en för låg nivå -- jag håller med Berith\r\nEriksson om det. Å andra sidan gjordes det inte\r\nheller i denna fråga några socialpolitiska\r\nbedömningar i överenskommelsen. Utskottet har\r\nsett över detta, och jag vill säga att jag är glad över\r\natt vi gemensamt har kunnat komma fram till detta\r\nställningstagande.</pre><pre>Man skulle ha sparat 1 200 miljoner, sade jag. Jag\r\nkan säga, inte till kammarens värderade ledamöter,\r\nmen till presidiet och till utskottets värderade\r\nledamöter, som är närvarande, att vi nu i stället\r\nbedömer att besparingen blir 80 miljoner.</pre><pre>Riksförsäkringsverket konstaterade att det inte blir\r\nen automatik i det hela, utan varje fall måste\r\nbedömas individuellt. Då krävs det 200\r\nårsarbetare, till en kostnad av 50 miljoner. Det\r\nåterstår alltså 30 miljoner, som jag bedömer vara\r\nfelräkningspengar i detta sammanhang -- man\r\nutgick ju från 1 200 miljoner.</pre><pre>Jag har stora förhoppningar om att detta rättas till\r\npå ett utomordentligt bra sätt, till båtnad för dem\r\nsom är sjuka och som utskottet vet kommer att\r\ndrabbas på ett oförtjänt sätt, eftersom de inte har\r\nen planerad arbetslivsinriktad situation. Det\r\nkommer man att ta hänsyn till. Vi säger också i\r\nbetänkandet att sjukpenningen inte skall sänkas om\r\ndet är brist på rehabiliteringsresurser.</pre><pre>Eftersom ingen har gjort det, herr talman, yrkar jag\r\nbifall till utskottets hemställan.</pre><pre>Jag vill säga att detta resultat är något som har\r\nkommit fram utifrån den representativa\r\ndemokratin. Man talar så ofta om regering, riksdag\r\noch förvaltning, men faktum är att man skall säga\r\nriksdag, regering och förvaltning. Man borde\r\nkanske undvika att dra förhastade slutsatser efter\r\natt bara ha läst propositionen och att utgå från att\r\ndet är det som kommer att gälla. Man borde i stället\r\nvänta tills utskottsbetänkandet ligger på bordet, då\r\nman blir mera klar över vad som kommer att gälla\r\nframöver. I detta fall är det alldeles utomordentligt\r\nviktigt att man väntar tills utskottsbetänkandet\r\nligger på bordet.</pre><pre>Jag vill avsluta med att säga att pressen var väldigt\r\nintresserad av vad som hände, vem som sade vad\r\nm.m. under utskottsarbetets gång -- man bevakade\r\noss mycket hårt. Men när förslaget var klart och\r\nbeslutet var fattat blev det bara en liten snutt i\r\ntidningen -- som dessutom var felaktig. Sedan har\r\nvår allra största tidning på ledarplats behagat\r\nuttrycka sig på ett sådant sätt att det har skapat mer\r\nförvirring än klarlägganden -- det vill jag absolut\r\npåstå. Jag skulle önska att tredje statsmakten var\r\nangelägen om att till svenska folket, till\r\nprenumeranterna, ge ett besked om vad som gäller.\r\nJag trodde att det var det som den var till för.</pre><pre>Herr talman! Jag har redan yrkat bifall till\r\nutskottets hemställan. Jag vill faktiskt också, vilket\r\njag aldrig har gjort förut, tacka mina kolleger i\r\nutskottet för ett utomordentligt samarbete.</pre><pre>Anf. 149  BERITH ERIKSSON (v) replik:</pre><pre>Herr talman! Jag vill säga till Doris Håvik att\r\nVänsterpartiet vid tidigare tillfällen har motsatt sig\r\nändrad ersättning i sjukförsäkringen. Om detta\r\nförslag inte ger några ekonomiska vinster och ingen\r\nkommer att drabbas av nedsättningen, kan jag inte\r\nförstå varför man inte yrkar avslag på förslaget.</pre><pre>Det har väl inte undgått någon av oss att det har\r\nspridits och sprids fortfarande en oro bland de\r\nmänniskor som är sjuka och långtidssjukskrivna.\r\nDet står inte i betänkandet att sjukersättningen inte\r\nskall sättas ned om det inte finns rehabilitering. Det\r\nstår så här: ''Utskottet förutsätter att\r\nRiksförsäkringsverket fortlöpande följer upp\r\nutvecklingen i detta avseende och, om det skulle\r\nvisa sig att tillräckliga resurser saknas för\r\nrehabilitering av vissa grupper försäkrade,\r\nuppmärksammar regeringen på detta.''</pre><pre>Men vad händer med de människor som hamnar i\r\nden situationen att det inte finns rehabilitering,\r\ninnan Riksförsäkringsverket har uppmärksammat\r\nregeringen och regeringen har vidtagit åtgärder?\r\nDet finns en grupp människor som kommer att\r\ndrabbas av det här, och det är mycket olyckligt.</pre><pre>Anf. 150  DORIS HÅVIK (s) replik:</pre><pre>Herr talman! Det är helt uppenbart att det har\r\nspridits en stor oro bland människor. Man har fått\r\nuppfattningen -- som vi också fick inledningsvis --\r\natt det skulle bli automatik i detta. Sjukpenningen\r\nskulle ticka ut i 365 dagar, och sedan skulle den\r\nautomatiskt sänkas till 70 %. Så sker inte och\r\nkommer inte att ske. Förslaget reducerades till att\r\ngälla en tiondel.</pre><pre>Jag vill ta tillfället i akt, herr talman, att citera vad\r\nsom står i betänkandet på s. 16:</pre><pre>''Utskottet vill i sammanhanget understryka att det\r\nför den enskilde är av största vikt att möjlighet till\r\nsåväl medicinsk som arbetslivsinriktad\r\nrehabilitering erbjuds den som önskar få\r\nrehabilitering och för vilka rehabilitering är\r\nmeningsfull, eftersom det inte är acceptabelt att\r\nden försäkrade skall få ersättning enligt en lägre\r\nsjukpenningnivå på grund av att samhällets\r\nrehabiliteringsresurser är otillräckliga. Utskottet\r\nförutsätter att Riksförsäkringsverket fortlöpande\r\nföljer upp utvecklingen i detta avseende och, om\r\ndet skulle visa sig att tillräckliga resurser saknas för\r\nrehabilitering av vissa grupper försäkrade,\r\nuppmärksammar regeringen på detta.''</pre><pre>Vi kan inte från utskottets sida säga om dessa\r\nrehabiliteringsresurser saknas eller inte. Men vi har\r\ntäckt in det fallet: om det skulle vara så, skall\r\nRiksförsäkringsverket uppmärksamma regeringen\r\npå detta. Då har utskottet alla möjligheter att ta\r\nupp den frågan på nytt. Vi har ju gett regeringen till\r\nkänna att den skall följa frågan och snarast möjligt\r\nutvärdera den.</pre><pre>Jag tycker inte, Berith Eriksson, att vi från\r\nutskottets sida skall gå ut och sprida en oro och\r\notrygghet. Men det kanske är det som företrädare\r\nför Berith Erikssons nuvarande parti har gjort i\r\nårtionden, dvs. att sprida en misstro bland\r\nmänniskor. Jag vill att vi här skall se positivt på\r\ndenna fråga. Vi har lagt ned ett stort arbete, och vi\r\när alla -- inte bara vänstern -- besjälade av att\r\nmänniskor inte skall komma i kläm.</pre><pre>Anf. 151  BERITH ERIKSSON (v) replik:</pre><pre>Herr talman! Det som Doris Håvik läste innantill\r\nvar meningarna som stod före det som jag läste.\r\nDetta ger ju egentligen inte någon garanti för att\r\nenskilda människor inte skall drabbas. De har ju\r\ninga marginaler att leva på fram till dess att\r\nRiksförsäkringsverket har uppmärksammat\r\nregeringen och ett förslag har kommit till\r\nriksdagen.</pre><pre>I stället kunde det klart ha stått att de som står till\r\nförfogande för rehabilitering inte skall drabbas av\r\nden här nerskrivningen av sjukpenningen om det\r\ninte finns möjlighet till rehabilitering.</pre><pre>Detta är väl inte att gå ut och sprida oro. Hur\r\noptimistiska vi än är här i kammaren kan knappast\r\nden som står inför att få sin sjukpenning nedskriven\r\ntill 70 % känna samma optimism som Doris Håvik\r\nnu gör här i kammaren.</pre><pre>Anf. 152  DORIS HÅVIK (s) replik:</pre><pre>Herr talman! Jag skall fatta mig kort. Det står: ''är\r\nav största vikt att möjlighet till såväl medicinsk som\r\narbetslivsinriktad rehabilitering erbjuds den som\r\nönskar få rehabilitering'' -- den enskilde har alltså\r\nett val -- ''och för vilken rehabilitering är\r\nmeningsfull''. Det är en medicinsk fråga. En\r\nbedömning skall göras på den nivån. Om\r\nsamhällets resurser är otillräckliga är det inte\r\nacceptabelt att den försäkrade får en ersättning\r\nenligt en lägre nivå. Det är ett mycket skarpt\r\nuttalande.</pre><pre>Vi säger att Riksförsäkringsverket och regeringen\r\nskyndsamt skall titta på denna fråga.</pre><pre>Det är alldeles uppenbart att vi, som seriösa\r\npolitiker, inte kan säga att dessa\r\nrehabiliteringsresurser inte finns. Vi kan inte heller\r\nbedöma om sådana är medicinskt meningsfulla. Vi\r\nvill ha fakta på bordet i sådana här frågor innan vi\r\ndirekt säger att det inte i något avseende skall göras\r\nnågon sänkning.</pre><pre>Jag tycker att det har gjorts ett bra arbete. Från att\r\nsänkningen skulle gälla för 100 % har vi kommit\r\nner till att den skall gälla för, vad vi tror, en tiondel,\r\nkanske betydligt färre. Man skulle få in 1 200\r\nmiljoner om sänkningen gällde för 100 %. Nu är\r\nsiffran 80 miljoner. När arbetskraften också har\r\nblivit ersatt återstår 30 miljoner. Jag är\r\nförhoppningsfull, och jag är övertygad om att\r\nsamtliga i utskottet kommer att föja denna fråga\r\nmed största uppmärksamhet.</pre><pre>Anf. 153  ARNE JANSSON (nyd):</pre><pre>Herr talman! Kammarens sex närvarande\r\nledamöter! Övriga ledamöter! Först av allt vill jag\r\nge utskottets ordförande en eloge. Mot alla odds\r\nhar hon lyckats få utskottet att enas i en skrivning.\r\nDet var bra gjort, Gullan Lindblad!</pre><pre>I september 1992 träffade de borgerliga\r\nregeringspartierna tillsammans med\r\nSocialdemokraterna en uppgörelse som mynnade\r\nut i ett förslag om att pensionsåldern skulle höjas\r\nfrån 65 till 66 år. Detta skulle vara ett led i att\r\nstabilisera den svenska ekonomin och minska det\r\nstrukturella underskottet. Övergången skulle ske\r\nstegvis från och med den 1 januari 1994 och vara\r\nfullt genomförd 1997.</pre><pre>Inom Ny demokrati förutsåg vi att det här skulle\r\ndrabba de arbetslösa, kanske mest de känsliga\r\narbetslösa ungdomarna. Med detta som grund\r\nförordade vi den 2 april ett sammansatt utskott i\r\ndenna fråga, bestående av\r\narbetsmarknadsutskottet och\r\nsocialförsäkringsutskottet, som skulle behandla\r\nregeringens proposition. På detta sätt skulle man\r\nkunna spegla de konsekvenser som en\r\npensionsåldershöjning skulle få för arbetslösheten\r\noch eventuella kalkylerade besparingar.</pre><pre>Då systemet med ett sammansatt utskott skulle\r\ninnebära en viss svårhanterlighet föreslog\r\nSocialdemokraterna ett alternativ till vårt förslag,\r\nvilket innebar att arbetsmarknadsutskottet skulle\r\nges tillfälle att yttra sig i ärendet. Då detta skulle bli\r\nsmidigare, vårt förslag tillgodoses och samma\r\nresultat uppnås beslöts att så skulle ske.</pre><pre>När nu verklighetens fakta sakta men säkert börjar\r\ntrilla in till utskottet inser Socialdemokraterna\r\nvartåt det börjar luta och antyder ett avhopp från\r\nkrisuppgörelsen.</pre><pre>Utan att närmarare gå in på sifferuppgifter\r\nbeträffande felaktiga kalkyler, av penionärer\r\nblockerade arbetstillfällen etc. är det glädjande att\r\nett enigt utskott till sist bl.a. kan fastställa\r\nnedanstående punkter:</pre><pre>-- Mot bakgrund av den för närvarande höga\r\narbetslösheten kan det inte finnas några\r\nbesparingar av den storleksordningen som gör det\r\nmotiverat att i dagens läge påbörja en ändring av\r\npensioneringstidpunkten. Det är dock en riktig\r\nåtgärd att höja pensionsåldern.</pre><pre>-- Riktpunkten att en höjning av\r\npensioneringsåldern skall vara genomförd den 1\r\njanuari 1997 beror på arbetsmarknadsläget under\r\nde kommande åren.</pre><pre>-- En höjning av den faktiska pensionsåldern, för\r\nnärvarande 59--60 år, måste genomföras. På denna\r\npunkt förordar utskottet att detta skall ske genom\r\natt förtidspensioner för yngre och medelålders\r\npersoner undviks i möjligaste mån. Vi i Ny\r\ndemokrati påpekar på denna punkt i vårt särskilda\r\nyttrande att detta bl.a. kan uppnås genom att\r\nvillkoren för de små och medelstora företagen\r\nförbättras och att arbetsmarknadslagstiftningen\r\nreformeras för att man skall kunna få en positiv\r\nutveckling på arbetsmarknaden.</pre><pre>-- Pensionsarbetsgruppen föreslås bereda frågan\r\nom höjd pensionsålder ytterligare.</pre><pre>-- Det ankommer på regeringen att göra den slutliga\r\nbedömningen av när en höjning av pensionsåldern\r\nlämpligen kan ske.</pre><pre>-- Utskottet avstyrker i sitt betänkande\r\npropositionen, som har skapats efter uppgörelsen\r\nmellan regeringspartierna och\r\nSocialdemokraterna, vilket jag naturligtvis livligt\r\nstöder, med tanke på Ny demokratis åsikter och\r\nagerande i denna fråga.</pre><pre>Herr talman! Med anledning av\r\nsocialförsäkringsutskottets betänkande nr 9 om\r\nbesparingar i socialförsäkringssystemet har nu\r\nregeringen kommit tillbaka med sin proposition\r\n178, som är en följdproposition på proposition 31.</pre><pre>Ursprunget även till dessa emanerar till\r\nkrisuppgörelsen mellan regeringspartierna och\r\nSocialdemokraterna.</pre><pre>Med de konstateranden som utskottet gör i sin\r\nskrivning borde även denna proposition ha rönt\r\nsamma öde som den där man föreslog höjd\r\npensionsålder, dvs. avslag.</pre><pre>Grunden för mitt påstående är att utskottet bl.a.\r\nenhälligt har konstaterat följande:</pre><pre>-- Relativt få personer kommer att få sjukpenning\r\npå kompensationsnivå 70 %. De som drabbas,\r\ndrabbas ändå mycket hårt.</pre><pre>-- Besparingarna -- det har tidigare framförts att det\r\ninte kommer att bli några -- kommer att bli så\r\nblygsamma att det kan vara felräkningspengar. Det\r\nmärkliga är att regeringspartierna och\r\nSocialdemokraterna lägger till de dynamiska\r\neffekterna när de räknar på besparingseffekterna\r\nsamtidigt som de bortser från samtliga dynamiska\r\neffekter när besparingssträvandena resulterar i ett\r\nnegativt saldo. Även på den negativa sidan finns det\r\ndynamiska effekter. De verkliga förlusterna blir i\r\nsjälva verket mycket större än enbart\r\nfelräkningspengarna.</pre><pre>-- Ställningstagandet kan påskynda en\r\nförtidspensionering.</pre><pre>Varför stöder jag då utskottets betänkande, som vi\r\ninom Ny demokrati är så kritiska mot? Jo, det kan\r\nligga en hel del i att individen självmant vill\r\npåskynda sin rehabilitering då möjlighet föreligger.\r\nUtskottet har dessutom förmänskligat\r\npropositionen genom att i betänkandet klart\r\nuttrycka att en enskild person som vill ha\r\nrehabilitering men som, på grund av att samhällets\r\nrehabiliteringsresurser är otillräckliga, inte kan få\r\ndet heller inte skall få kompensationsnivån nedsatt\r\ntill 70 %. Det står också klart uttryckt att\r\nregeringen snarast skall utvärdera effekterna av\r\nnivåsänkningen till 70 % och dessutom snarast\r\nmöjligt göra en utvärdering.</pre><pre>Det enda som jag har emot denna sista skrivning är\r\ndet synnerligen diffusa begreppet ''snarast\r\nmöjligt''. Trots att det har informerats mig att ett\r\nsådant uttryck för regeringen innebär en mycket\r\nhög prioritet skulle jag, med tanke på ärendets\r\nkänslighet samt den orättvisa som kan uppstå för de\r\ndrabbade, hellre se tidsperioden fastställd till\r\nriksdagens första arbetsmånad hösten 1993, dvs.\r\nvecka 40.</pre><pre>Vid denna tidpunkt borde utvärderingen ligga klar\r\nför utskottsbehandling, och riksdagen kunde\r\nbehandla betänkandet i vecka 42 och 43. Tyvärr\r\nmåste en utvärdering ta sin tid, men fyra till fem\r\nmånader måste ju räcka till.</pre><pre>Herr talman! Som framgår av mitt anförande yrkar\r\njag ett starkt resp. svagt bifall på resp. avsnitt i\r\nsocialförsäkringsutskottets betänkande 15.</pre><pre>Anf. 154  PONTUS WIKLUND (kds):</pre><pre>Herr talman! Jag hörde här med en viss förvåning\r\natt Arne Jansson var mycket bekymrad över nivån\r\n70 %. Vad jag vet säger det parti han representerar\r\natt man genomgående vill ha en 70-procentig nivå i\r\nsocialförsäkringssystemet.</pre><pre>Vidare fick man också en känsla av att Arne\r\nJansson inte riktigt kände till tankeströmningarna i\r\nutskottet innan han kom in där. Vi var alla\r\nbekymrade över dessa två förslag, det tyckte jag\r\nframgick mycket tydligt av Doris Håviks\r\nredogörelse. Redan från början sökte vi finna\r\nlösningar som bättre skulle passa de många\r\nmänniskorna. I båda fallen var det ekonomiska\r\nförslag som lades fram. Vi ville ha en socialpolitisk\r\ndominans i ställningstagandet, och det har vi också\r\nkommit fram till på ett bra sätt, som jag ser det.</pre><pre>Beträffande remisser tycker jag att det var fint att\r\nAMS tillfrågades. Då fick man belägg för det jag\r\nhar hävdat hela tiden, att arbetslösheten har stor\r\nbetydelse när vi skall ta ställning till en höjd\r\npensionsålder, men att det kanske inte är\r\nungdomen som drabbas mest om fler äldre går kvar\r\ni arbetet.</pre><pre>Man skriver så här: Det är svårt att med säkerhet\r\nuttala sig om åldersfördelningen bland de\r\narbetslösa som skulle erbjudas arbete om\r\nändringen av pensioneringstidpunkten inte\r\ngenomfördes under de aktuella åren. Med hänsyn\r\nbl.a. till konkurrensen om lediga platser är det dock\r\nrimligt att anta att en utebliven höjning av\r\npensionsåldern i första hand skulle påverka\r\narbetslösheten bland erfaren arbetskraft. Men\r\nsysselsättningstillfällen för ungdomar kan komma\r\natt öppnas i ett andra eller tredje steg i interna eller\r\nexterna anställningskedjor.</pre><pre>Jag tror det är så. I dagens läge med den stora\r\narbetslöshet vi har är det framför allt medelålders\r\nyrkesutbildad arbetskraft som skulle drabbas.</pre><pre>Det är ganska svåra resonemang, men jag tror det\r\nfinns vissa paralleller i diskussionen om vad en sex\r\ntimmars arbetsdag skulle ge beträffande ökade\r\nsysselsättningstillfällen, men det finns inte\r\nmöjlighet att här närmare gå in på detta.</pre><pre>Anf. 155  ARNE JANSSON (nyd):</pre><pre>Herr talman! Det som Pontus Wiklund drar upp om\r\natt vi förordar 70 % är i och för sig riktigt, men det\r\när under andra omständigheter. Man måste alltid\r\ngöra en utvärdering. Vi har påpekat att vi har gått\r\nmed på detta därför att det skall göras en riktig\r\nutvärdering.</pre><pre>De omständigheter vi ville ha var helt andra och\r\ninte framförda i det här sammanhanget.</pre><pre>Pontus Wiklund går vidare in på att utskottet har\r\nförsökt hitta lösningar innan jag kom in i utskottet.\r\nJag är ju ganska ny där.</pre><pre>Varför såg då Pontus Wiklund inte till att ärendet\r\ntidigare remitterades till arbetsmarknadsutskottet\r\nför yttrande? Det har ju visat sig vara mycket bra\r\nmed en remiss dit, så att man har fått belägg för hur\r\ndet skulle påverka arbetsmarknaden.</pre><pre>Vidare försöker Pontus Wiklund negligera\r\nungdomsarbetslösheten. Ungdomarna blir\r\ndrabbade, eftersom deras ställning är mycket\r\nkänslig, vilket vi inom Ny demokrati anser.</pre><pre>Man måste se saken i ett större perspektiv. Man kan\r\ninte bara se på vilka som går arbetslösa. Man måste\r\nockså se på dem som är sysselsatta i åtgärder av\r\nolika former. Där finns en stor del av ungdomar.</pre><pre>Det är väl också så, Pontus Wiklund, att om\r\nungdomar nu successivt faller bort och inte får\r\nträning i arbetslivet, så förlorar vi en\r\nkunskapsgeneration för att fortsatta det\r\nyrkesverksamma livet.</pre><pre>Anf. 156  PONTUS WIKLUND (kds):</pre><pre>Herr talman! Det är inte fråga om att negligera\r\nungdomsarbetslösheten. Den är ett jätteproblem.\r\nVi skall göra allt för att ungdomen skall komma in\r\ni yrkesarbete och få en bra utbildning. Men man\r\nlöser inte detta i dagsläget med det föreslagna året.\r\nDet var vad jag försökte säga. Där tror jag AMS\r\nhar rätt. Däremot finns det alla skäl för oss att\r\narbeta med arbetslösheten och inte minst\r\nungdomsarbetslösheten.</pre><pre>Beträffande tankarna som fanns i utskottet, innan\r\nArne Jansson kom in, och frågan varför vi inte\r\ngjorde mer kan jag säga att många av oss tänkte,\r\natt kanske tiden arbetar så att vi lättare kan hitta en\r\nlösning. Det är ofta så när man har ett svårt\r\nproblem.</pre><pre>Här finns en överenskommelse på högsta nivå\r\nmellan regeringen och Socialdemokraterna. Vi\r\nkänner att det är svårt att effektuera den, och vi\r\nlåter tiden arbeta för att vi skall hitta den bästa\r\nlösningen. Jag tror att det var ett klokt beslut.</pre><pre>Som jag ser det var detta med AMS inte avgörande.\r\nDäremot var det bra, som jag sade, att jag fick\r\nbestyrkt att inte minst den yrkesutbildade\r\narbetskraften skulle drabbas av att vi höjer\r\npensionsåldern. Det tror jag faktiskt stämmer i det\r\nhär läget.</pre><pre>Anf. 157  DORIS HÅVIK (s):</pre><pre>Herr talman! Arne Jansson yrkade ett starkt bifall\r\noch ett svagt bifall till förslaget om\r\nsjukpenningnivån. Jag skulle vilja fråga Arne\r\nJansson om det innebär i förlängningen ett helt\r\navståndstagande från de 70-procentiga nivåer som\r\nni har begärt över lag när det gäller\r\ntrygghetssystemen. Är hela Ny demokrati på glid,\r\neller är det bara Arne Jansson? Det tycker jag är en\r\nganska berättigad fråga.</pre><pre>Sedan är det faktiskt så att remissen till\r\narbetsmarknadsutskottet, som vidarebefordrades\r\ntill AMS, i många fall var avgörande för oss. Vi fick\r\nnya siffror när det gällde utvecklingen av\r\narbetslösheten, som icke var kända i september\r\nförra året. Det innebar naturligtvis att uppdatera\r\närendet och få ett underlag för både 1993 och 1994.\r\nJag tror att det i många avseenden var helt\r\navgörande för oss i det ställningstagande som\r\nsenare blev vårt.</pre><pre>Anf. 158  ARNE JANSSON (nyd):</pre><pre>Herr talman! Först vill jag svara Pontus Wiklund.\r\nDet är ju litet märkligt att tiden skulle lösa\r\nproblemet om man skulle höja pensionsåldern eller\r\ninte. Jag kommer inte ihåg hur många\r\nbordläggningar det hade varit, men det var en hel\r\ndel. Om man tittar på regeringens långtidsprognos\r\nom arbetslösheten ser man att arbetslösheten 1998\r\nförutses vara 10--13 %. Redan i regeringens\r\nkompletteringsproposition kunde man fastställa att\r\nen hög arbetslöshetssiffra skulle bestå så långt\r\nfram. Av det kunde man ganska lätt ta ställning till\r\nförsta etappen.</pre><pre>Till Doris Håvik vill jag svara att när det gäller\r\nställningstagandet om 70 % anser vi att det skulle\r\nvara en mycket stor prioritering ifrån regeringen att\r\nundersöka hur detta påverkar den enskilda\r\nmänniskan och vad det innebär. Om verkligheten\r\nutvisar att det är helt fel, då skall vi naturligtvis\r\nändra. Vi skall inte gå emot vad verkligheten visar.\r\nÄven vi politiker skall kunna ändra oss om vi gör\r\nett fel.</pre><pre>Doris Håvik frågar vidare om det bara är Arne\r\nJansson som är på glid eller hela Ny demokrati. Det\r\när en märklig frågeställning. Har man i utskottet\r\nfattat fel beslut, haft fel utgångsmaterial eller gjort\r\nfel ställningstagande och plötsligt påverkas av\r\nverklighetens kalla fakta, då måste man naturligtvis\r\nta hänsyn till detta. Då är det inte bara jag som\r\nändrar mig eller Ny demokrati, utan jag tror att\r\nmånga andra personer och partier då måste ge vika\r\nför verklighetens kalla fakta.</pre><pre>Anf. 159  DORIS HÅVIK (s):</pre><pre>Herr talman! Men Ny demokrati vill ju generellt ha\r\nen 70-procentig nivå. Från vilka fakta utgick ni i\r\npartiet när ni fastställde att 70 % var en lämplig\r\nnivå?</pre><pre>Jag ser det generellt utifrån hur ni sett frågan i\r\npartiet och ser det inte bara utifrån sjukpenningen.\r\nDet är ju fler ersättningar som blir 70 % enligt er\r\nmodell.</pre><pre>Anf. 160  ARNE JANSSON (nyd):</pre><pre>Herr talman! Det är mycket riktigt som Doris\r\nHåvik säger, men då måste man se varför vi har satt\r\ndenna nivå. Vi har gjort det i helt andra perspektiv\r\ntillsammans med andra åtgärder som skall\r\ngenomföras, inte bara inom\r\nsocialförsäkringssystemet.</pre><pre>Om socialförsäkringssystemet har vi motionerat att\r\ndet totalt skall reformeras. Det går inte att fortsätta\r\nmed bidrag kors och tvärs, upp och ner osv. Det\r\nskall totalt reformeras så att vi får ett nytt system.</pre><pre>Vi har på samma sätt motionerat om\r\narbetsmarknadspolitiken att den måste förändras.\r\nDet är i det sammanhanget en sådan här siffra\r\nkommer in. Man får inte rycka ut den och se den\r\nisolerad. Den måste ses i det stora sammanhanget.</pre><pre>Anf. 161  DORIS HÅVIK (s):</pre><pre>Herr talman! Min sista replik: I ett reformerat\r\nsocialförsäkringssystem har Ny demokrati utgått\r\nifrån att 70 % är lämpligt.</pre><pre>Överläggningen var härmed avslutad.</pre><pre>(Beslut skulle fattas den 7 juni.)</pre><pre>21 §  Uppskov med behandlingen av vissa\r\närenden till riksmötet 1993/94</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU18 Uppskov med behandlingen av vissa\r\närenden till riksmötet 1993/94 (skr. 1992/93:157 och\r\nprop. 1992/93:150 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 juni.)</pre><pre>22 §  Riksbankens Jubileumsfonds verksamhet\r\nunder år 1992</pre><pre>Föredrogs</pre><pre>utbildningsutskottets betänkande</pre><pre>1992/93:UbU19 Riksbankens Jubileumsfonds\r\nverksamhet under år 1992 (redog. 1992/93:RJ1 och\r\nRR6).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 juni.)</pre><pre>23 §  Uppskov med behandlingen av vissa\r\närenden</pre><pre>Föredrogs</pre><pre>jordbruksutskottets betänkande</pre><pre>1992/93:JoU27 Uppskov med behandlingen av\r\nvissa ärenden (prop. 1992/93:140).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 7 juni.)</pre><pre>24 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av skriv. 1992/93:255 Inriktningen\r\nav det svenska miljöarbetet inom EES och EG</pre><pre>1992/93:Jo110 av Jan Jennehag m.fl. (v)</pre><pre>1992/93:Jo111 av Margareta Winberg m.fl. (s)</pre><pre>1992/93:Jo112 av Annika Åhnberg (-)</pre><pre>Konstitutionsutskottets betänkanden</pre><pre>1992/93:KU31 Ombildande av vissa tjänster inom\r\nriksdagens förvaltningsområde</pre><pre>1992/93:KU35 Sjukavdrag för riksdags ledamöter\r\noch statsråd</pre><pre>1992/93:KU37 Inrättande av en\r\nparlamentarikerkommitté med anledning av EES-\r\navtalet</pre><pre>Finansutskottets betänkande</pre><pre>1992/93:FiU29 Den kommunala ekonomin</pre><pre>Justitieutskottets betänkanden</pre><pre>1992/93:JuU31 Länsrätternas behörighet</pre><pre>1992/93:JuU38 Slutlig reglering av statsbudgeten\r\nför budgetåret 1993/94, m.m.</pre><pre>Utrikesutskottets betänkande</pre><pre>1992/93:UU35 Svenskt deltagande i av FN:s\r\nsäkerhetsråd beslutade insatser för säker ställande\r\nav fred i f.d. Jugoslavien</pre><pre>Trafikutskottets betänkanden</pre><pre>1992/93:TU30 En telelag och en förändrad\r\nverksamhetsform för Televerket, m.m.</pre><pre>1992/93:TU32 Ändring av avtal mellan Sverige,\r\nNorge och EEG om civil luftfart</pre><pre>1992/93:TU35 Investeringar i trafikens\r\ninfrastruktur m.m.</pre><pre>1992/93:TU39 Kompletteringspropositionen inom\r\ntrafikutskottets område</pre><pre>1992/93:TU40 Uppskov med behandlingen av vissa\r\närenden</pre><pre>Jordbruksutskottets betänkande</pre><pre>1992/93:JoU28 Bidrag till internationellt samarbete\r\nkring den byggda miljön m.m.</pre><pre>Näringsutskottets betänkanden</pre><pre>1992/93:NU34 Sammansättningen av Stockholms\r\ntingsrätt i konkurrensrättsliga mål och ärenden</pre><pre>1992/93:NU35 Prövningsnämnd för\r\nbankstödsfrågor</pre><pre>1992/93:NU36 Uppskov med behandlingen av vissa\r\närenden</pre><pre>1992/93:NU37 Redogörelse för vidtagna åtgärder\r\nför att stärka det finansiella systemet</pre><pre>Arbetsmarknadsutskottets betänkande</pre><pre>1992/93:AU20 Arbetslöshetsersättning m.m</pre><pre>25 §  Kammaren åtskildes kl. 17.51.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 6 § anf. 38 (delvis),</pre><pre>av talmannen därefter t.o.m. 7 § anf. 53 (delvis),</pre><pre>av tredje vice talmannen anf. 66 (delvis),</pre><pre>av andre vice talmannen därefter t.o.m. 14 § anf. 94\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}